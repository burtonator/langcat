https://gl.wikipedia.org/wiki/Russell_Crowe

Russell Ira Crowe, nado en Wellington o 7 de abril de 1964, é un actor, director
de cine e músico neozelandés radicado en Australia. Ó longo da súa carreira
gañou un Premio Óscar por Gladiator (2000), un BAFTA, un Globo de Ouro e un
premio do Sindicato de Actores.

Nado en Wellington, Nova Zelandia, Russell Crowe estudou en Auckland Grammar
School.

Iniciouse como actor na década de 1990 en series de televisión australianas como
Police Rescue e en filmes como Romper Stomper. En 1997 apareceu en L.A.
Confidential que supuxo o seu inicio á fama. Por outra banda, Crowe é
copropietario do South Sydney Rabbitohs -equipo da National Rugby League- e
apoia os Leeds Rhinos na Super League europea.

No ámbito musical, Crowe é cantante e compositor. Interveu no musical Grease, en
1983 e foi vocalista e guitarrista da banda de rock 30 Odd Foot Of Grunts,
formada en 1992 e xa disolta. O grupo non tivo boas críticas nin moito público,
pero aínda así sacaron tres discos. Crowe continúa coa su carreira musical,
colaborando con Alan Doyle, da banda canadense Great Big Sea, a comezos do 2005.
Tamén publicou un álbum en iTunes titulado My Hand, My Heart, que inclúe unha
canción tributo ó falecido actor Richard Harris, con quen fixera boa amizade na
rodaxe de Gladiator.



https://gl.wikipedia.org/wiki/Qu%C3%ADmica

A química (do latín medieval chimia, a partir do árabe al-kimia 'pedra
filosofal') é a ciencia que estuda as substancias da natureza, os elementos que
a constitúen, as súas características, as súas propiedades combinatorias, os
procesos de obtención, as súas aplicacións e a súa identificación.

Describe a maneira pola cal os elementos se xuntan e reaccionan entre si, así
como, a enerxía desprendida ou absorbida durante estas transformacións.

A química tenta responder ás preguntas sobre a natureza da materia. O ser humano
tenta mostrar de maneira intuitiva a diferenza entre transformacións químicas e
transformacións físicas; é sensíbel aos fenómenos como a luz, a calor
(temperatura), a distancia, o tempo, a forza. Cando unha combinación destes
fenómenos actúa sobre a materia, esta materia modifícase dun xeito ou doutro.

É a ciencia da estrutura, das propiedades, da composición e das reaccións
químicas dos compostos orgánicos que, en principio, son os compostos cuxo
elemento principal é o carbono. O límite entre a química orgánica e a química
inorgánica, que segue, non é sempre nítido; por exemplo, o óxido de carbono (CO)
e o anhídrido carbónico (CO2) non forman parte da química orgánica.

É a rama da química que trata das propiedades e das reaccións dos compostos
inorgánicos. Inclúe a xeoquímica.

É o estudo dos fundamentos físicos dos sistemas químicos e dos procesos físicos.
En particular, a descrición enerxética das diversas transformacións, por
exemplo, forma parte desta rama da química. Nela atópanse disciplinas
importantes como a termodinámica química e a termoquímica, a cinética química, a
mecánica estatística, a espectroscopia e a electroquímica.

É o estudo dos compostos químicos, das reaccións químicas e das interaccións
químicas que acontecen nos organismos vivos.

Algúns elementos como o carbono e o silicio teñen a propiedade de poder formar
cadeas repetindo numerosos veces a mesma estrutura. Estas macromoléculas teñen
propiedades químicas e físicas exploradas pola industria.

Alén dos libros didácticos ou específicos sobre temas de Química no mundo,
publícanse diariamente moreas de artigos técnicos e científicos. Hai millares de
xornais e revistas periódicas de Química. A principal fonte de referencia para
unha investigación bibliográfica sobre os asuntos tratados na área química é o
Chemical Abstracts, publicado pola American Chemical Society, o cal contén
resumos dos principais artigos publicados mundialmente.

Acetato | Ácido | Ácidos Orgánicos | Azucre | Albumina | Álcali | Alcaloide |
Alcohol | Alcoholato | Aldehido | Amálgama | Amida | Amina | Aminoácido | base |
Bicarbonato | Borato | Bromato

Química física -- Química inorgánica -- Química orgánica -- Química analítica --
Química descritiva



https://gl.wikipedia.org/wiki/Provincia_de_Lugo

Lugo é unha das catro provincias de Galicia creadas por Javier de Burgos en
1833. É a meirande provincia galega e a de menor poboación relativa.

Limita ó norte co mar Cantábrico, ó oeste coa provincia da Coruña e a de
Pontevedra, ó sur coa provincia de Ourense e ó leste co Principado de Asturias e
a provincia de León, pertencente a Castela e León. A súa capital e a cidade máis
poboada é Lugo, sendo a segunda cidade en poboación Monforte de Lemos, seguida
de Viveiro, Vilalba, Sarria, Foz, Ribadeo, Burela e Chantada.

Aínda que é a maior das provincias galegas, é a terceira en número de
habitantes, con 339 386 habitantes en 2015, tras A Coruña e Pontevedra.

A provincia sitúase no nordeste de Galicia, e ocupa 9.856 km². Segundo o IGE, no
ano 2015 vivía unha poboación de 339 386 habitantes, cunha densidade de
poboación duns 34,43 hab/km².

Limita ao norte co mar Cantábrico, ao oeste coa provincia da Coruña, ao sur coa
provincia de Ourense, e ao leste, co Principado de Asturias e coa provincia de
León.

O principal río que a percorre é o Miño, que tamén acada a provincia de Ourense
e fai de linde entre a provincia de Pontevedra e Portugal, desembocando no
océano Atlántico. Na cornixa cantábrica ten moitos pequenos ríos. O afluente do
Miño é o Sil, que, doutra banda, cómpre dicir que resulta un atractivo turístico
amais de polos canóns e a súa riqueza vinícola, tamén polo encadramento no que
se atopa, a chamada Ribeira Sacra, que abrangue o sur da provincia de Lugo e
máis o norte da de Ourense.



https://gl.wikipedia.org/wiki/Pene

O pene é o órgano masculino que intervén na excreción urinaria e en certas
prácticas sexuais. O pene en erección, en especial a súa representación, recibe
o nome de falo. Intervén na expulsión do esperma e os ouriños e a súa forma e
tamaño depende do grao de excitación sexual e doutros factores externos. É por
tanto un órgano cunha función dupla: sexual e excretora.

Alén diso, e derivado da súa representación da masculinidade, o falo ten un
significado simbólico a nivel psíquico. Do mesmo xeito o falo cobra significado
en manifestacións relixiosas, antropolóxicas e culturais.

A palabra pene procede do latín penis, que significa "cola". Á súa vez, crese
que este termo latino deriva do grego πέος. O termo falo provén do latín
phallus, e este do grego φαλλός, o cal podería derivar do verbo fenicio phalla,
que quere dicir "ser admirable", ou ben da palabra phalou, que significa "cousa
secreta e oculta".

Na linguaxe familiar ou vulgar ten varios sinónimos en distintos idiomas. Camilo
José Cela dedicou un volume do seu Diccionario Secreto aos diversos nomes do
órgano en cuestión en lingua castelá. Como noutras palabras referentes ao
aparato sexual -masculino ou feminino-, o recurso aos eufemismos e expresións
metafóricas para designar o pene deu lugar a unha longa lista de sinónimos e
denominacións figuradas e familiares, entre as cales están as seguintes:
caralla, caralleta, cipote, fleme, gaita, garabatillo, maneto, minga, mingalla,
mingallo, miñoca, mioca, moca, moco, nabo, óso, pau, paxaro, picha, pirola,
pirolo, pirulí, pirulo, pisa, pisparro, pispilete, pistolo/pistola, pistolón,
pita, pitilín, pito, pixa, porra, porro, rabo, rella, tolete, verga, vergallo.

O aparato xenital masculino consta dun órgano par, o testículo, no que se
producen os espermatozoides, e dunha longa serie de vías que transportan os
espermatozoides por medio do líquido espermático dende o testículo ata o meato,
situado no extremo do pene. Os testículos, en número de dous, alóxanse en sendas
bolsas cutáneas exteriores ao abdome, chamadas escrotos. Deles parten os
condutos deferentes, que finalizan ao unirse ao conduto excretor das vesículas
seminais para constituíren o conduto exaculador. Dito conduto exaculador
desemboca na uretra ao atravesaren a próstata. A uretra transporta o líquido
espermático e a urina ata o extremo do pene, onde son expulsados ao exterior.

O pene consta dun segmento cilindroideo ou parte libre, que está pendurado por
diante das bolsas do escroto, e dunha raíz suxeita ás ramas isquiopubianas e ao
perineo. Estruturalmente o armazón fundamental do pene está constituído polos
seus tres corpos eréctiles: dous corpos cavernosos e un corpo esponxoso.

Cada un dos corpos cavernosos é unha formación cilíndrica afiada polos seus
extremos. Na parte libre do pene os corpos cavernosos discorren xuntos polo seu
dorso ata que, ao chegaren á raíz, diverxen, aplicándose cada un deles á
correspondente rama isquiopubiana, á cal quedan suxeitos polo correspondente
músculo isquio-cavernoso. O corpo esponxoso é un longo cilindro cuxa metade
anterior se incorpora á parte libre do pene, onde queda en posición ventral e
entre os dous corpos cavernosos, mentres que a metade posterior se dispón ao
longo da liña media do perineo anterior. O seu extremo posterior constitúe o
bulbo esponxoso. No extremo contrario, o corpo esponxoso expándese en sentido
dorso-lateral para constituír a glande ou bálano, de forma sensiblemente cónica
en cuxo vértice se atopa o meato. A glande presenta unha falla ventral en forma
de escote angular.

O corpo esponxoso está percorrido en toda a súa lonxitude pola uretra peneana,
que desemboca no meato. A uretra presenta dúas dilatacións: unha anterior (a
fosa navicular), próxima ao meato, e outra posterior (a fosa bulbar), próxima ao
bulbo. A parte libre do pene está cuberto por unha pel moi fina e elástica que
no seu extremo anterior, no canto de fixarse no contorno do meato urinario, se
invaxina continuándose cunha folla mucosa ata rematar xusto por debaixo da coroa
da glande. Esta vaíña así constituída chámase prepucio. Un freo tamén elástico
liga o devandito escote da glande co punto ventral do anel prepucial. En
condicións normais o anel prepucial é o bastante grande para permitir que a
glande se exteriorice cando a pel do pene é retraída cara a raíz do membro, como
acontece durante a erección. A estreitura do prepucio é coñecida como estenose
prepucial ou fimose. A cuberta do pene inclúe, como no escroto, un estrato
muscular liso, chamado dartos. Cubrindo este estrato hai unha capa de tecido
celular subcutáneo extraordinariamente laxo que permite o deslizamento da pel
sobre a fascia penis, vaíña fibrosa que envolve o complexo antes descrito dos
corpos eréctiles. Sobre a fascia penis corre a vea dorsal superficial, que
recolle o sangue cutáneo, e en posición lateral, as dúas arterias dorsais,
mentres que a vea dorsal profunda vai en posición subfascial. Por dentro de cada
un dos corpos cavernosos discorre a correspondente arteria cavernosa, que deriva
da arteria pudenda interna.

O pene humano carece de baculum, un óso que se encontra no pene de moitas
especies de mamíferos e cuxa función é a de facer posíbel a erección. O pene
humano, a diferenza dos de outros primates, pendura fora da cavidade abdominal,
e con iso exponse a posibles lesións. Entra dentro do posible que os nosos
antepasados tivesen baculum, como tantos outros mamíferos actuais, e que o
perdesen xunto co pregadura da pel abdominal que o cubría. Porén non se coñecen
fósiles de ósos do pene entre os antepasados do home moderno e esta posibilidade
faise indemostrable.

A seguinte táboa reflicte as diferenzas anatómicas entre mamíferos domésticos no
que se refire ao aparato reprodutor masculino:

Para poder empregar o pene en actos de tipo sexual este debe estar en erección.
A erección é produto da actividade rexistrada polos centros nerviosos superiores
do cerebro (erección psicóxena) ou da estimulación da pel da rexión xenital
(erección reflexoxénica). As febras nerviosas aferentes procedentes da rexión
xenital esténdense polos nervios pudendos ata a a zona sacra da medula espiñal.
Os impulsos no nervio cavernoso provocan a dilatación da arteria pudenda interna
e das súas ramas principais. A erección lógrase a través de dous mecanismos
hidráulicos sinérxicos: por unha banda a ingurxitación dos corpos cavernosos do
pene, a través da dilatación das arterias que o irrigan ao tempo que se contraen
as vénulas correspondentes; por outra parte a compresión que exercen os músculos
isquiocavernosos contra o arco isquiático, que impide a drenaxe dos tecidos
cavernosos. En definitiva, é a maior afluencia e menor evacuación de sangue o
que fai cobrar volume e dureza ao pene.

Os nervios pudendos proporcionan respostas sensoriais que manteñen a erección
durante a estimulación xenital, e que proveñen na súa meirande parte dos
receptores táctiles cutáneos existentes na glande. A emisión e a exaculación son
considerados os estadios finais do acto sexual masculino. Cando a estimulación
sexual se fai moi intensa as contraccións rítmicas no conduto deferente e na
ampola impulsan aos espermatozoides cara ao conduto exaculador, e a continuación
segrégase líquido prostático e contráense as vesículas seminais. Este proceso
chámase emisión. A exaculación é a expulsión do líquido ao exterior a través do
pene. Durante a exaculación péchase o esfínter vesical para evitar a saída da
urina da vesícula e o retroceso do seme, e prodúcense contraccións musculares
que conducen o líquido seminal ao longo do pene. A exaculación adoita ir
acompañada dunha sensación pracenteira chamada orgasmo. A exaculación prodúcese
normalmente co pene en erección, pero tamén pode acontecer en semierección ou co
pene en estado fláccido. Certos estados patolóxicos poden provocar que se
produza un orgasmo sen exaculación ou unha exaculación sen orgasmo. Os orgasmos
múltiples son excepcionais e sempre acontecen durante a adolescencia e en homes
de ata 20 anos de idade, tras un período de aprendizaxe e adestramento no que
aprenden a separar exaculación de orgasmo.

Na cultura popular é habitual considerar que o tamaño do pene está relacionado
coa masculinidade. Aínda así, non ten moita relación coa capacidade reprodutiva
e sexual dun individuo, agás casos extremos.

Un estudo presentado no Congreso Nacional de Androloxía celebrado en Alacant no
2001 realizou medicións en 572 homes entre os 22 e os 75 anos de idade, cunha
idade media de 53. A lonxitude media en flaccidez foi de 8,75 cm; en extensión
máxima de 12,43; e en rixidez de 13,58. Entre os homes estudados a lonxitude
mínima en erección foi de 8,2 cm e a máxima de 19,6. A circunferencia media do
pene en erección foi de 11,25 cm, cunha mínima medida de 7 cm e unha máxima de
17 cm. O tamaño do pene tamén varía ao longo da vida: aumenta de tamaño dende a
puberdade ata os 20 anos, e diminúe ao longo da terceira idade.

No desenvolvemento embrionario, o órgano que no embrión de sexo masculino se
converterá no pene é o equivalente ó que no embrión de sexo feminino se
converterá no clítoris. Naqueles casos nos que se presenta algunha alteración
durante tal desenvolvemento, é posible que o estado do neonato se corresponda co
coñecido como hermafroditismo, é dicir, que o seu pene ou o seu clítoris se
atope en etapas intermedias na súa formación. Como consecuencia desta anomalía
algúns individuos poden presentar, na idade adulta e independentemente do seu
sexo hormonal, un pene excepcionalmente pequeno ou ben un clítoris
excepcionalmente grande, alén doutras peculiaridades fisiomorfolóxicas.

O tamaño do pene varía moito entre as especies, mesmo entre aquelas moi
relacionadas. Por exemplo, o pene erecto dun gorila adulto ten uns 4 cm, mentres
que o do chimpancé, cuxo tamaño corporal é significativamente menor, mide
aproximadamente o duplo. O chimpancé común (Pan troglodytes) ten o terceiro pene
máis grande entre os grandes simios. O pene humano e máis grande có do chimpancé
común, tanto en termos absolutos como proporcionalmente ao tamaño corporal.

Con arredor de 2 m, o pene da balea azul é o máis grande de todo o reino animal,
mais proporcionalmente ao seu tamaño, o percebe ten o pene máis longo: unhas
vinte veces a lonxitude total do animal. Os gorilas posúen penes relativamente
pequenos, aínda que o de menor tamaño entre os vertebrados pertence á musaraña,
cuns 5 mm. Entre as aves, só as pertencentes á superorde paleognathae (tinamúes,
avestruces, casuarios etc) e á familia anátidos (parrulos, gansos, cisnes etc)
posúen pene e a súa estrutura é diferente á do pene dos mamíferos. O parrulo de
lagoa arxentino (Oxyura vittata) ten o pene máis longo entre os vertebrados
proporcionalmente á masa corporal: o seu membro viril está enrolado no estado
fláccido, e en estado erecto é común que mida a metade da lonxitude do seu
corpo, quer dicir uns 20 cm. Crese que tamaños tan importantes poden ter
relación coa competencia existente entre estas aves promiscuas.

A maioría dos marsupiais, agás as dúas especies máis grandes de canguros, teñen
o pene bifurcado, separado en dúas columnas e rematado en dúas puntas. Os machos
da orde dos réptiles squamata (que inclúe lagartos e serpes) caracterízanse por
ter hemipenes, quer dicir, o seu aparato reprodutor consta de dous penes. O
golfiño ten control prénsil sobre o seu pene e pode usalo como un apéndice
sensorial co cal sonda o fondo do mar.

Ao longo da vida do home o comportamento dos xenitais experimenta variacións
notables: diminúe a cantidade de esperma emitido en cada exaculación e a súa
calidade, e emprégase máis tempo en completar unha erección. Entre os 40 e os 70
anos de idade a porcentaxe de homes que non teñen problemas de impotencia
descende do 60% ao 30%. No referente ás dimensións, o pene tamén sofre cambios a
partir dos 30 anos de idade:

Existe unha serie de doenzas que afectan ao pene en maior ou menor medida.
Algunhas delas son de transmisión sexual, pero outras teñen outras orixes ou
mesmo poden ser de tipo conxénito. Entre outras, existen as seguintes:

Para a teoría psicanalítica o pene constitúe un obxecto libidinal durante o
estadio prexenital do desenvolvemento psicosexual. Freud considera que os
chamados obxectos parciais, entre eles o pene, son os que confiren a súa
condición sexuada á persoa que os posúe. Nos primeiros anos da vida a esixencia
libidinal vai aparecendo en distintos órganos, o que vai marcando fases
sucesivas, das cales a fase fálica, centrada no pene, é a de culminación da
sexualidade infantil. A fase edípica posterior aparece cando o neno se decata de
que a nena non ten pene e de que o seu desexo de posuír á súa nai supón para el
o risco de perder o seu propio pene, no que se denomina complexo de castración.

O analista junguiano Robert M. Stein mostra a diferenza entre o pene como órgano
e Falo, o deus que personifica o tipo especial de enerxía impulsiva e explosiva
á que os homes son especialmente susceptibles. Dende esta perspectiva, a
atención do home á súa potencia fálica, tendente á penetración como exploración,
vai en detrimento da vertente afectiva da súa alma, que percibe a penetración
como fusión.

No imperio exipcio atopáronse exvotos con forma fálica a Hathor, divindade
asociada ao sexo e á fertilidade. Na antiga Grecia celebrábanse festas en honor
de Baco, nas que se consumían pasteis en forma de falo e tortas con forma de
embigo. As bacantes executaban danzas lascivas e místicas. O culto ao falo foi
introducido na Etruria por sacerdotes gregos baixo o nome de Baco e Liber, e nel
levábanse a cabo tamén cerimonias de desfloración e de cura da infertilidade.

Entre os indios as representacións do falo atópanse sobre os muros dos templos.
En ocasións era levado como ornamento ou como amuleto, era obxecto de veneración
e posuía virtudes medicinais.

Nas representacións de Cristo da Idade Media o pano que cobre o corpo espido
insinúa cos seus pregos a forma do falo, recreando a erección que a crenza
popular atribúe aos estertores da morte. Noutros casos a forma do corpo
crucificado traspón sobre o ventre unha erección vertical. Antes da revolución
francesa en moitas igrexas había representacións de falos sobre as portadas e
cuxa presenza se considera herdanza de tradicións pagás, tales como a de Hermes,
Fascinus etc.

Mentres que se acepta comunmente que existen diferenzas físicas entre as razas,
as diferenzas no tamaño do pene foi un tabú porque podía facerse unha lectura
que implicase que unha raza é "superior" ou "inferior" a outra. O intelectual
Franz Fanon cobre este tema en Black Skin, White Mask (Pel negra, máscara
branca, 1952), onde se inclina cara á opinión de que a suposta correlación
positiva entre os penes grandes e a ascendencia africana é un mito. Por outro
lado, un estudo estatístico Race, Evolution, and Behavior: A Life History
Perspective (Raza, Evolución, e Comportamento: Unha Perspectiva da Historia da
Vida, 1995), defende a opinión oposta. As cuestións culturais implicadas na
relación entre o tamaño do pene e a raza son complexas. Por exemplo, na historia
estadounidense, os escravos africanos foron percibidos a miúdo como animais
sexuais, segundo o ilustrado polo personaxe principal da novela Invisible Man de
Ralph Ellison.

O que semella unha constante cultural é a implicación dos xenitais nas
cerimonias de iniciación que dan fin á infancia, é dicir, que marcan o paso
dunha sexualidade edípica a unha sexualidade obxectal. No caso do home son
especialmente significativas a circuncisión, a subincisión e a ablación
testicular ou monorquidia. A circuncisión, consistente na eliminación do
prepucio, ten unha difusión case universal e está vinculada por moitos autores á
castración. Coa práctica da subincisión, que consiste na apertura de parte ou
toda a uretra peneana mediante un corte na superficie inferior do pene, os
xenitais masculinos feminízanse, ao obrigaren ao home a ouriñar agachado. A
subincisión está moito menos difundida que a circuncisión, normalmente sucédea
cunha diferenza dun par de anos.



https://gl.wikipedia.org/wiki/Pablo_Vioque

Pablo Vioque Izquierdo, nado en Cáceres en 1953 e falecido en Madrid o 14 de
decembro de 2008, foi un avogado galego, coñecido pola súa implicación no
narcotráfico.

De familia acomodada de Cáceres, licenciouse en Dereito na Universidade de
Murcia. Por relacións familiares, en 1974 ocupou o posto de avogado da Cámara de
Comercio de Vilagarcía de Arousa e asesor do Banco Urquijo. En 1980 pasou a
ocupar a secretaría da Cámara de Comercio e entrou en contacto como avogado con
distintos contrabandistas de tabaco nas costas da ría de Arousa.

Participou na fundación de Alianza Popular e desenvolveu unha amizade persoal
con Manuel Fraga. Vioque militou no Partido Popular ata que en 1989 pasou a
Coalición Galega. Despois viuse implicado en operacións inmobiliarias de
recualificación de terreos e foi destituído por orde de Manuel Fraga, xa no
poder, como secretario da Cámara.

Dedicado fundamentalmente á defensa de narcotraficantes, entre os seus clientes
contáronse Sito Miñanco, Laureano Oubiña, ou Luís Falcón, Falconetti. Foi Falcón
precisamente quen o acusou en 1989 de dirixir unha operación de narcotráfico de
haxix, pola que se enfrontou ao seu primeiro xuízo. Nesa época os traficantes de
tabaco estaban a dar o salto á droga, sobre todo cocaína.

En 1991 tentou desembarcar dúas toneladas de cocaína colombiana na costa de
Cedeira, pero o mal tempo destragou case toda a carga. Díxolle aos exportadores
colombianos que se perderan as dúas toneladas, pero queda con 100 kg. Como
consecuencia da vinganza que tomaron os propietarios da mercadoría foi asasinado
o tesoureiro da Cámara de Comercio local, Luis Vilas Martínez, enviado de
Vioque.

En 1997 foi detido pola participación neste caso. Despois de varias detencións
instruídas polo xuíz Baltasar Garzón e de varias postas en liberdade ordenadas
polo xuíz Javier Gómez de Liaño —que co pasar dos anos acabou sendo o seu
representante—, foi condenado a dezaoito anos de prisión, que empezou a cumprir
en 2001. Uns meses antes, en maio de 2001, fora detido en relación cunha nova
operación de narcotráfico por tentar introducir 1.800 kg de cocaína en España,
pero no xuízo posterior foi absolto por falta de probas. Á condena inicial
sumáronselle, iso si, sete anos máis por ordenar en 2003 o asasinato do daquela
fiscal antidroga da Audiencia Nacional de España.

Porén en 2007 concedéuselle a liberdade provisional por motivos de saúde, e
instalouse en Pontevedra. En 2008 falece de cancro de colon.



https://gl.wikipedia.org/wiki/Normativa_oficial_do_galego

Este artigo trata sobre as normas para a escrita do galego legalmente válidas. O
concepto e a aplicación da "normativa oficial" ten xerado moita confusión e
conflito en Galiza nas últimas décadas.

O Estatuto de autonomía de Galicia dotou aos poderes públicos galegos da
competencia con respecto á lingua galega. O 17 de novembro de 1982 a Xunta de
Galicia estableceu que existiría unha norma de uso oficial[Cómpre referencia]
para o ensino e que excluiría das axudas económicas os textos non publicados na
"normativa oficial", en clara referencia ao reintegracionismo.

Coa publicación da Lei de normalización lingüística o 15 de xuño de 1983,
estableceuse que o criterio de autoridade para a normativización do galego sería
o da Real Academia Galega (RAG), relegando o Instituto da Lingua Galega (ILG)
como referencia legal.

A variedade estándar ou padrón, fixada a medias entre o ILG e a RAG,
inicialmente constaba só de indicacións morfolóxicas e ortográficas, as Normas
Ortográficas e Morfolóxicas do Idioma Galego (NOMIG), publicadas en 1983 e
aplicadas no dicionario da RAG de 1997 (unhas trinta mil palabras) e reformadas
en 2003, pero coa publicación do Vocabulario ortográfico da lingua galega (VOLG)
en 2004 definíronse de facto tamén coma normas léxicas. Isto non implica que o
que non apareza no VOLG non sexa normativo, posto que non é amplo dabondo para
recoller todo o léxico galego.

O 3 de xullo de 1982, a Real Academia Galega e o Instituto da Lingua Galega
aprobaron en sesión conxunta as Normas Ortográficas e Morfolóxicas do Idioma
Galego, seguindo como criterio principal a procura da pureza do idioma,
eliminando castelanismos innecesarios e evitando a hiperidentificación,
rexenerándoo con préstamos internos o que supuxo unha aproximación ao portugués.
En abril de 1983, a Xunta publicou o Decreto de Normativización da Lingua Galega
(coñecido como "Decreto Filgueira"), que consagraba estas normas como modelo
para a escrita da lingua galega.

En 1990 a RAG e o ILG publicaron o Diccionario da Lingua Galega, con 12.000
entradas, que constituía así a normativa sobre o léxico (as Normas só tratan da
ortografía e a morfoloxía).

En 1995 modificáronse parcialmente as NOMIG: a proposta do Consello Científico
do ILG (11 de novembro de 1994), o Plenario da RAG ratificou estas lixeiras
modificacións o 25 de febreiro de 1995. O novo texto publicouse en maio, e tivo
valor inmediato, sen precisar de aprobación por parte do goberno galego, que foi
simplemente informado.

En 2001 iniciouse un proceso de negociación entre os departamentos de galego das
tres universidades galegas, o Instituto da Lingua Galega e diferentes
asociacións. O obxectivo era a unificación de dúas das tres diferentes
normativas –e posturas– sobre o galego existentes: a normativa “oficial”,
aprobada polo Instituto da Lingua Galega, o reintegracionismo –partidario da
unificación ortográfica co portugués–, e o reintegracionismo de mínimos, unha
fórmula intermedia entre as dúas defendida por varias outras asociacións. Este
grupo de entidades presentoulle unha proposta á Academia.

A Academia discutiuna en novembro do 2001, aínda baixo a presidencia de
Francisco Fernández del Riego. Foi un debate difícil que rematou cunha votación
con resultado de once votos en contra da mudanza, dúas abstencións e sete votos
a favor, aínda que ninguén nese momento deu o asunto por pechado. A decisión foi
polémica no seu momento e transcendeu ao ámbito dos investigadores e filólogos.
O 30 de setembro do 2002, a Real Academia decidiu reabrir o debate, aínda que
desde o interior da institución. O novo presidente era Xosé Ramón Barreiro, que
se comprometera a conducir a reforma ao ocupar o cargo. A proposta finalmente
aprobada pola RAG non coincide ao cento por cento coa presentada dous anos
antes, xa que algúns dos puntos non se aceptaron na súa integridade, baixo a
acusación máis ou menos velada dunha certa deriva lusista.



https://gl.wikipedia.org/wiki/Musa

Para o xénero de plantas bananeiras véxase Musa (planta). Para o militar
musulmán véxase Musa ibn Nusayr.

Na mitoloxía grega as musas (en grego Μοῦσαι Mousai) eran, segundo os escritores
máis antigos, as deusas inspiradoras da música e, segundo as nocións
posteriores, divindades que presidían os diferentes tipos de poesía, así como as
artes e as ciencias. Orixinalmente foron consideradas ninfas inspiradoras das
fontes, preto das cales eran adoradas, e levaron nomes diferentes en distintos
lugares, ata que a adoración tracio-beocia das nove Musas estendeuse dende
Beocia ao resto das rexións de Grecia e ao final quedaría xeralmente
establecida.

Aínda que na mitoloxía romana terminaron sendo identificadas coas Camenas,
ninfas inspiradoras das fontes, en realidade pouco tiñan que ver con elas.

A xenealoxía das Musas non é a mesma en tódalas fontes. A noción máis común é
que eran fillas de Zeus, rei dos olímpicos, e Mnemósine, deusa da memoria, e que
naceron en Pieria (Tracia), ao pé do monte Olimpo, polo que ás veces se lles
chamaba Piérides, pero algúns autores como Alcmán, Mimnermo e Praxila
considerábanas máis primordiais, fillas de Urano e Gaia. Pausanias explica que
había dúas xeracións de Musas, sendo as primeiras e máis antigas fillas de Urano
e Gaia e as segundas de Zeus e Mnemósine.

Considerábase a Eufeme ama de cría das Musas e ao pé do monte Helicón a súa
estatua aparecía xunto á de Lino.

Por Pausanias sabemos que orixinalmente se adoraba a tres Musas no monte Helicón
en Beocia: Meletea (“meditación”), Mnemea (“memoria”) e Aedea ou Aoide (“canto”,
“voz”). Dicíase que o seu culto e nomes foran introducidos por ver primeira por
Efialtes e Oto. Xuntas formaban o retrato completo das precondicións para a arte
poética nas prácticas relixiosas.

Tamén se recoñecía a tres en Sición, onde unha delas levaba o nome de Polimatía,
e en Delfos, onde os seus nomes eran idénticos aos das tres cordas da lira, é
dicir, Nete, Mese e Hípate, ou Cefiso, Apolonis e Boristenis, que eran os nomes
que as caracterizaban con fillas de Apolo.

Como fillas de Zeus e Plusia áchanse menciones a catro Musas: Telxínoe (“deleite
do corazón”), Aedea, Arque (“comezo”) e Meletea. Algunhas fontes, nas que outra
vez son consideradas fillas de Píero, mencionan sete musas: Neilo, Tritone,
Asopo, Heptapora, Achelois, Tipoplo e Rhodia, e para rematar outras mencionan
oito, que tamén se di que era o número recoñecido en Atenas.

Ao final terminaría consolidándose en toda Grecia o número de nove Musas. Homero
menciona unhas veces a unha Musa (singular) e outras a unhas Musas (plural),
pero só unha vez (A Odisea XXIV.60) di que eran nove, pero non menciona ningún
dos seus nomes. Hesíodo (Teogonía 77 e sig.) é o primeiro que dá os nomes das
nove, que a partir de entón pasaron a ser recoñecidos. Plutarco afirma que
nalgúns lugares as nove eran chamadas polo nome común de Mneiae, “recordos”.

Nas obras de arte máis antigas atópanse só tres Musas e os seus atributos son
instrumentos musicais, tales como a frauta ou a lira.

Na arte romana, renacentista e neoclásica, cada unha das noves Musas recibían ao
ser representadas en esculturas ou pinturas atributos e actitudes diferentes, en
función da disciplina artística ou científica coa que eran asociadas, o que
permitía distinguilas:

Nos poemas homéricos considérase ás Musas deusas da música e a poesía que viven
no Olimpo (A Ilíada ii.484). Alí cantan alegres cancións nas comidas dos deuses
(A Ilíada I.604, Himno a Apolo Pitio 11), e no funeral de Patroclo cantaron
queixumes (A Odisea XXXIV.60; comp. Píndaro, Ístmicas VIII.126).

O poder que se lles atribúe con máis frecuencia é o de traer á mente do poeta
mortal os acontecementos que ha de relatar, así como outorgarlle o don do canto
e darlle elegancia ao que recita (A Ilíada II.484, 491, 761, A Odisea I.14,
VIII.63 e sig., 481, 488; Eustaquio, Sobre Homero p. 259). Non hai razón para
dubidar de que os poetas máis antigos eran sinceros na súa invocación ás Musas e
que realmente se crían inspirados por elas, pero en épocas posteriores, do mesmo
xeito que na actualidade, tal invocación é unha mera imitación. (Véxase Funcións
na literatura.)

Como os poetas e os bardos obtiñan o seu poder das Musas, e aínda que a idea
máis xeral é que, como as demais ninfas, eran divindades virxinais, algúns eran
con frecuencia chamados os seus discípulos ou fillos (Hom. Od. VIII.481, 'Hymn.
in Lun. 20; Hes. Theog. 22; Pind. Nem. iii.1; Serv. ad Virg. Georg. ii.476):

Da estreita relación existente en Grecia entre a música, a poesía e a danza pode
tamén inferirse que unha das ocupacións das Musas era o baile. Como eran
adoradas no monte Helicón, asociábanse con Dioniso e a poesía dramática, e por
isto eran descritas como as súas acompañantes, compañeiras de xogo ou aias.

Tamiris, que presumiu de superar ás Musas, foi privada por estas do don que lle
outorgou, e castigárona coa cegueira (Hom. IL. II.594 e sig.; Apolodoro I.3 §3).
As Sirenas, que igualmente se atreveron a competir con elas, foron privadas das
plumas das súas ás, que as propias musas se puxeron como adorno (Eutath. ad Hom.
p.85), e as nove fillas de Píero, que presumiron de rivalizar coas Musas, foron
transformadas en paxaros (Anton. Lib. 9; Ov. Met. V.300 e sig.).

Ao ser deusas do canto, están naturalmente relacionadas con Apolo, o deus da
lira, que como elas instruía aos bardos, e é mencionado con elas mesmo por
Homero . En épocas posteriores Apolo é situado en moi estreita relación coas
Musas, pois é descrito como o xefe do coro das Musas polo epíteto Μουσαγέτης .

Outra característica máis das Musas é o seu poder profético, que lles pertence
en parte porque eran consideradas como ninfas inspiradoras e en parte pola súa
relación co deus profético de Delfos. Por iso é polo que instrúen, por exemplo,
a Aristeo na arte da profecía .

Apolo era considerado o xefe do coro das Musas. Grazas á intervención destas,
levaba a cultura e inspiraba creativamente aos humanos. Viaxaron xuntos en
Pegaso esparexendo a cultura e as artes por toda Arcadia.

Marsias era un pastor frixio (noutras versións, un sátiro) que desafiou a Apolo
a un concurso de música. Atopara un aulos inventado por Atenea que esta tirara
porque lle provocaba inchazón nas súas fazulas. Apolo tocou a súa lira e Marsias
a frauta, e ambos tocaron tan ben que nin Midas, ao que invitara como xuíz, nin
as Musas puideron decretar un vencedor. Entón Apolo retou a Marsias a tocar o
instrumento do revés: el virou a súa lira e tocou, pero o aulos non podía
tocarse do revés. Entón as Musas declararon vencedor a Apolo, pero Midas
obxectou contra este veredito. As Musas estaban en maioría e negáronse a ceder.
Apolo, para castigar a Marsias pola súa soberbia e audacia ao retar a un deus,
atouno a unha árbore e esfolouno vivo, dando o seu sangue orixe ao río Marsias
(noutras versións, os faunos, os sátiros e as dríades choraron tanto por el que
foron as súas bágoas as que procrearon o río). Seguidamente tocou a cabeza de
Midas, e as orellas deste creceron ata seren como as dun burro.

Segundo a lenda, as Piérides eran nove doncelas fillas do rei Píero de Pieria,
en Tracia, moi hábiles na arte do canto que, orgullosas do seu talento,
desafiaron ás Musas. As ninfas do Parnaso foron nomeadas xuíces, e como era de
esperar fallaron a favor das Musas. Estas castigaron ás Piérides transformándoas
en pegas, tornando así as súas voces en grallos.

Tras ser asasinado por Dioniso, as Musas recolleron os anacos do cadáver de
Orfeo, fillo de Calíope, e soterrárono ao pé do sagrado monte Olimpo, onde se di
dende entón que os reiseñores cantan con máis dozura ca en ningún outro lugar.

Tamiris, lendario cantor fillo de Filamón e a ninfa Arxiope, desafiou ás Musas,
esixindo, de saír vencedor, unirse sucesivamente coas nove. As Musas venceron, e
cegaron a Tamiris.

A palabra grega mousa é un substantivo común ademais dun tipo de deusa:
significa literalmente “canción” ou “poema”. A palabra deriva probablemente da
raíz indoeuropea *men-, que é tamén a orixe do grego Mnemósine, do latín
Minerva, e das palabras mente e museo.

As Musas eran xa que logo as personificacións e as patrocinadoras das
representacións de discursos en verso ou musiké (de onde provén «música»), “arte
das Musas”. No período arcaico, antes de que os libros estivesen amplamente
dispoñibles, isto incluía case tódalas formas de ensino: o primeiro libro grego
de astronomía, por Tales, estaba escrito en hexámetros dactílicos, ao igual
camoitas outras obras da filosofía presocrática. Tanto Platón como os
pitagóricos incluían explicitamente a filosofía como un subxénero de mousike
(Estrabón X.3.10). Herodoto, cuxo principal medio de expresión era a recitación
pública, chamou a cada un dos nove libros dos seus Historias co nome dunha Musa
diferente.

Para o poeta e lexislador Solón (frag. 13), as Musas era «a clave da boa vida»,
pois traían tanto a prosperidade como a amizade. Solón buscou a perpetuación das
súas reformas políticas a través do establecemento da declamación da súa poesía
(completada con invocacións ás súas Musas prácticas) por parte de mozos
atenienses nos festivais de cada ano.

Preto do monte Helicón, dicíase que Efialtes e Oto ofrecéronlles os primeiros
sacrificios, e no mesmo lugar había un santuario coas súas estatuas, as fontes
Aganipe e Hipocrene, e sobre o monte Leibethrion, que está relacionado co
Helicón, había unha gruta consagrada a elas (Paus. IX.29 §1 e sig., 30 §1, 3;
Strab. pp. 410, 471; Serv. ad Virx. Eclog. X.11).

Dicíase que Píero, un macedonio, foi un dos primeiros en introducir a adoración
ás nove Musas dende Tracia a Tespias, ao pé do monte Helicón (Paus. IX.29 §2).
Alí había un templo e estatuas, e os tespios celebraban un solemne festival das
Musas no monte Helicón, chamado “”“”“”“ (Paus. IX.27 §4, 31 §3; Pind. Fragm.
p.656, ed. Boeckh; Diod. XVII.16).

O monte Parnaso estaba de igual forma consagrado a elas, coa fonte de Castalia,
preto da cal tiñan un templo (Plut. De Pyth. Orac. 17). Dende Beocia, que se
converteu xa que logo no centro de adoración das nove Musas, estendeuse máis
tarde nas rexións adxacentes e máis distantes de Grecia. Por isto atópase un
templo das Musas na Academia de Atenas (Paus. i.30 §2); ofrecíanselles
sacrificios en Esparta antes de ir á batalla (iii.17 §5); en Troezene, onde o
seu culto foi introducido por Ardalo, ofrecíanselles sacrificios xunto con
Hipnos, o deus do soño (Paus. III.31 §4 e sig.); en Corinto Peirene, a fonte de
Pegaso, estaba consagrada a elas (Pres. Sae. Prol. 4; Stat. Silv. II.7.1); en
Roma tiñan un altar en común con Hércules e posuían un templo en Ambracia
adornado coas súas estatuas (Plut. Quaest. Rom. 59; Plin. H.N. XXXV. 36). Os
sacrificios que se lles ofrecían consistían en libacións de auga ou leite e de
mel (Schol. ad Soph. Oed. Col. 100; Serv. ad Virg. Eclog. VII.21). Os diversos
epítetos cos que eran designadas polos poetas proceden na súa maior parte dos
lugares que lles estaban consagrados ou nos que eran adoradas, aínda que algúns
aluden á dozura das súas cancións.

Cando Pitágoras chegou a Crotón, o seu primeiro consello aos crotonienses foi
construír un altar ás Musas no centro da cidade, para impulsar a harmonía cívica
e a aprendizaxe.

Os cultos locais ás Musas adoitaban estar asociados con mananciais ou fontes. Ás
veces eran chamadas Aganípedas debido á súa relación cunha fonte chamada
Aganipe. Outras fontes, chamadas Hipocrene e Pirene eran tamén importantes para
as Musas. Tamén eran chamadas ás veces ninfas Corícides ou Coricianas por unha
cova no monte Parnaso chamada Coricia.

As Musas eran especialmente veneradas en Beocia (polo que recibían o sobrenome
latino de aeonides, "fonte”) preto de Helicón, e en Delfos e o Parnaso, onde
Apolo chegou a ser coñecido como xefe das Musas.

A adoración ás Musas adoitaba estar tamén relacionada co culto heroico de
poetas: tanto a tumba de Arquiloco en Tasos como as de Hesíodo e Tamiris (a quen
cegaron) en Beocia albergaban festivais nos cales as declamacións poéticas eran
acompañadas de sacrificios ás Musas.

A biblioteca de Alexandría e o seu círculo de investigadores formáronse ao redor
dun mousaion (“museo” ou altar das Musas) próximo á tumba de Alexandre Magno.

Moitas figuras da Ilustración buscaron restablecer un «Culto ás Musas» no século
XVIII. Unha famosa loxa masónica no París prerevolucionario era chamada Neuf
Seurs[1] (“nove irmás”, é dicir, nove Musas), e a ela asistiron Voltaire,
Benxamín Franklin, Danton e outros personaxes influentes da época. Un efecto
secundario deste movemento foi o uso da palabra museo (orixinalmente, “lugar de
culto ás Musas”) para referirse a un lugar destinado á exhibición pública de
coñecemento.



https://gl.wikipedia.org/wiki/Matem%C3%A1ticas

Matemáticas ou matemática (do grego μαθηματικός, mathematikós, 'o que aprende',
que á súa vez deriva de μάθημα, máthēma, 'coñecemento', 'estudo', 'aprendizaxe')
é o estudo abstracto de cuestións que abranguen os conceptos de cantidade,
estrutura, espazo, cambio, e outras propiedades; se ben non hai unha definición
xeralmente aceptada. Os matemáticos buscan patróns e formulan novas conxecturas
das que tratan de establecer a súa verdade ou falsidade mediante unha
demostración matemática. Cando as estruturas matemáticas son bos modelos de
fenómenos reais, o razoamento matemático pode axudar a comprender e facer
predicións sobre a natureza.

Por medio da abstracción e do razoamento lóxico, as matemáticas desenvólvense a
partir da acción de contar, o cálculo, a medida, e o estudo sistemático das
formas e os movementos dos obxectos físicos. A práctica das matemáticas ven
sendo unha actividade humana polo menos desde que existen documentos escritos. A
resolución dos problemas matemáticos pode levar séculos de investigación
continuada. O razoamento rigoroso aparece por primeira vez na matemática grega,
especialmente nos Elementos de Euclides. Desde os traballos pioneiros a finais
do século XIX de Giuseppe Peano (1858–1932), David Hilbert (1862–1943) e outros
acerca dos sistemas axiomáticos, fíxose habitual ver a investigación matemática
como a busca da verdade mediante a dedución rigorosa a partir de axiomas e
definicións elixidos axeitadamente. As matemáticas desenvolvéronse dun xeito
relativamente lento ata o Renacemento, momento no que as innovacións matemáticas
interactúan cos novos descubrimentos científicos para dar lugar a un rápido
incremento do número de achados matemáticos que continúa no presente.

Carl Friedrich Gauss (1777–1855) referíase ás matemáticas coma "a raíña das
ciencias". Benjamin Peirce (1809–1880) chamaba ás matemáticas "a ciencia que
obtén conclusións necesarias". David Hilbert opinaba que "de ningunha maneira
estamos a falar aquí de arbitrariedades. As matemáticas non son como un xogo no
que as tarefas están determinadas por regras arbitrariamente estipuladas. Pola
contra, é un sistema conceptual cunha necesidade interna de que só poida ser así
e de ningún outro modo.". Albert Einstein (1879–1955) afirmou que "canto máis se
refiren á realidade, as leis das matemáticas máis lonxe están da exactitude; e
canto máis se achegan á exactitude, máis se afastan da realidade". A matemática
francesa Claire Voisin sinala que "hai un pulo creativo nas matemáticas, é todo
acerca do movemento que intenta manifestarse".

As matemáticas son unha ferramenta esencial en moitos campos do saber, incluídas
as ciencias naturais, a enxeñería, a medicina e as ciencias sociais. A
matemática aplicada, a rama das matemáticas á que lle concirnen as aplicacións
dos coñecementos matemáticos a outros campos, inspírase e fai uso dos novos
descubrimentos matemáticos, os cales conducen ao desenvolvemento de novas
disciplinas matemáticas, coma a estatística e a teoría de xogos. Os matemáticos
tamén se implican na matemática pura sen teren en mente ningunha aplicación
práctica, só polo pracer de facer matemáticas. Porén non hai unha liña clara de
separación entre a matemática pura e a aplicada e con frecuencia descóbrense
aplicacións prácticas a aquilo que comezou sendo matemática pura.

A palabra matemáticas quere dicir "o que se aprende". Vén do grego μαθηματικός,
mathematikós, "o que aprende", palabra derivada de μάθημα, máthēma,
"coñecemento, estudo, aprendizaxe". O filósofo neoplatónico Iámblico, na súa
obra De vita pythagorica, explica que na comunidade pitagórica había dúas clases
de membros: os matemáticos, mathematikoi (coñecedores), cos que Pitágoras
compartía o coñecemento; e os acusmáticos, akousmatikoi (oidores), os membros da
irmandade que tamén compartían os coñecementos pero dun xeito superficial, sen
profundar nas súas razóns.

Ata arredor do ano 1700, o vocábulo matemáticas tiña como acepción máis común o
de "astroloxía" (ou, ás veces, "astronomía"); o significado foi cambiando
gradualmente ata o actual entre aproximadamente 1500 e 1800. Isto provocou erros
nas traducións e interpretacións erróneas: é particularmente notoria a
advertencia que fai Agostiño de Hipona aos cristiáns prevíndoos dos mathematici
co significado de astrólogos o cal, nalgunhas traducións, se interpreta como
unha condena das matemáticas.

A definición dada por Aristóteles das matemáticas como "a ciencia da cantidade"
prevaleceu ata o século XVIII. A chegada do século XIX supuxo un aumento do
rigor no estudo das matemáticas, nacendo novas disciplinas abstractas coma a
teoría de grupos e a xeometría proxectiva nas que non quedaba clara a relación
entre cantidade e medida. Como consecuencia, matemáticos e filósofos comezaron a
propor novas definicións. Algunhas destas definicións resaltan o carácter
dedutivo de moita da matemática, outras salientan a súa abstracción, e hainas
que destacan certa temática da propia matemática. Hoxe en día, mesmo entre os
matemáticos profesionais, non hai consenso sobre que definición debe prevalecer.
Máis aínda, non hai consenso sobre se a matemática é unha arte ou unha ciencia.
Un gran número de matemáticos non teñen interese nunha definición das
matemáticas, ou considéranas indefiníbeis. Algúns din que "Matemáticas é o que
fan os matemáticos".

Os tres tipos principais de definición das matemáticas reciben o nome de
loxicista, intuicionista e formalista, cada unha reflectindo diferentes escolas
filosóficas de pensamento. Ningunha ten unha ampla aceptación e non parece
posíbel unha teoría única que as englobe.

Unha definición temperá en termos de lóxica, "a ciencia que obtén conclusións
necesarias", deuna Benjamin Peirce en 1870, se ben foron Bertrand Russell e
Alfred North Whitehead quen estableceron as bases do proxecto filosófico
coñecido coma loxicismo, tentando probar que todos os conceptos, afirmacións e
principios matemáticos poden ser definidos e probados en termos da lóxica
simbólica. A definición de Bertrand Russell de 1903, "toda a matemática é lóxica
simbólica", é unha definición loxicista.

As definicións intuicionistas, desenvolvidas a partir do traballo do filósofo
das matemáticas Luitzen Egbertus Jan Brouwer, identifican as matemáticas con
certos fenómenos mentais. Un exemplo de definición intuicionista é: "Matemática
é a actividade mental que consiste en tirar conclusións sucesivas, unha tras
outra". Unha peculiaridade do intuicionismo é que rexeita algunhas ideas
matemáticas consideradas válidas segundo outras definicións. En particular,
mentres que outros filósofos das matemáticas permiten obxectos dos que se pode
probar a súa existencia, mesmo se non poden ser construídos, os intuicionistas
só aceptan obxectos matemáticos que realmente poden ser construídos.

As definicións formalistas identifican as matemáticas cos seus símbolos e as
regras operativas sobre eles. Haskell Curry define as matemáticas simplemente
como "a ciencia dos sistemas formais". Un sistema formal é un conxunto de
símbolos e regras que indican como se combinan os símbolos para formar fórmulas.
A palabra axioma ten un significado especial nos sistemas formais, diferente do
seu significado ordinario de "verdade evidente per se". Nos sistemas formais, un
axioma é unha combinación de símbolos incluído nun sistema formal sen necesidade
de deducilo usando as regras do sistema.

É moi posíbel que a arte do cálculo fose desenvolvida antes mesmo ca escritura,
relacionada fundamentalmente co comercio, a agrimensura, a arquitectura e,
posteriormente, a astronomía. Actualmente, todas as ciencias aportan problemas
que estudan matemáticos, ao mesmo tempo que aparecen novos problemas dentro das
propias matemáticas. Por exemplo, o físico Richard Feynman inventou a integral
de camiños da mecánica cuántica, usando unha combinación do razoamento
matemático e unha visión física; e a actual teoría de cordas, que aínda está a
ser desenvolvida e que trata de unificar as catro forzas fundamentais, continúa
inspirando novas matemáticas. Algunhas matemáticas só son relevantes na área na
que estaban inspiradas e son aplicadas para outros problemas nese campo. Mais
acotío as matemáticas inspiradas nunha área concreta resultan útiles en moitos
ámbitos, e inclúense dentro do corpus xeral de conceptos matemáticos.
Frecuentemente faise unha distinción entre a matemática pura e a matemática
aplicada. Así a todo, a matemática pura ten con frecuencia aplicacións prácticas
coma, por exemplo, a teoría de números na criptografía. Este notábel feito é o
que Eugene Wigner definiu como «a irrazoábel eficacia das Matemáticas nas
Ciencias Naturais». Como na maioría dos campos do saber, a explosión de
coñecementos na era científica levou á especialización: hoxe en día hai centos
de áreas especializadas en matemáticas, a última clasificación MSC ten 46
páxinas. Varias áreas das matemáticas aplicadas fusionáronse con outros campos
tradicionalmente fóra das matemáticas para se converter en disciplinas
independentes, como poden ser a estatística, a investigación de operacións ou a
informática.

Para aqueles que senten predilección polas matemáticas hai, con frecuencia, un
aspecto estético que define á maioría das matemáticas. Moitos matemáticos falan
da elegancia das matemáticas, a súa estética intrínseca e beleza interna. En
xeral a simplicidade está moi valorada. Hai beleza nunha demostración simple e
elegante, como na demostración de Euclides de que hai infinitos números primos,
e nunha elegante análise numérica que acelera o cálculo, así como na
transformada rápida de Fourier. G. H. Hardy na súa obra Apoloxía dun Matemático,
expresa a crenza de que estas consideracións estéticas son, en si mesmas,
suficientes para xustificar o estudo da matemática pura. Hardy sinala criterios
como a relevancia, o inesperado, a inevitabilidade e a economía como factores
que contribúen a unha estética matemática. Decotío os matemáticos esfórzanse por
achar demostracións que sexan particularmente elegantes, probas que están no
"Libro", segundo palabras do prolífico matemático húngaro Paul Erdős. A
popularidade das matemáticas recreativas é outro signo do pracer que moita xente
sente resolvendo problemas matemáticos.

A maioría da notación matemática que se usa hoxe en día non foi inventada ata o
século XVI. Antes diso, as matemáticas eran escritas con palabras, un minucioso
proceso que limitaba o avance matemático. Euler (1707–1783) foi o responsábel de
moitas das notacións que se usan hoxe. A notación moderna fai a matemática moito
máis fácil para o profesional, mais os principiantes a encontran complicada. A
información está extremadamente comprimida: uns poucos símbolos conteñen unha
gran cantidade de información. Ao igual cá notación musical, a moderna notación
matemática ten unha sintaxe estrita (que polo seu limitado alcance, varía dun
autor a outro e dunha a outra disciplina) e codifica información que sería
difícil de escribir doutra maneira.

A linguaxe matemática pode ser difícil de entender para os principiantes.
Palabras como "ou" e "só" teñen un significado máis restritivo ca na linguaxe
coloquial. Máis aínda, palabras como "aberto" e "campo" adquiriron uns
significados matemáticos especializados. Termos técnicos como "homeomorfismo" e
"integrable" teñen significados precisos en matemáticas. Outras frases como "se
e só se" son exclusivas da xerga matemática. Hai unha razón para a notación
especial e o vocabulario técnico: as matemáticas requiren máis precisión cá
linguaxe coloquial. Os matemáticos refírense a esta precisión da linguaxe e da
lóxica coma "rigor".

Unha demostración matemática é fundamentalmente unha cuestión de rigor. Partindo
de axiomas, os matemáticos demostran os seus teoremas usando un razoamento
sistemático. Isto é así para evitar "teoremas" erróneos baseados en intuicións
falíbeis, como ten ocorrido moitas veces na historia da materia. O nivel de
rigor que se espera nas matemáticas foi variando ao longo do tempo: na Grecia
clásica buscábanse argumentos detallados, pero no tempo de Isaac Newton os
métodos empregados eran menos rigorosos. Os problemas inherentes ás definicións
usadas por Newton levaron a un rexurdimento no século XIX da análise coidadosa e
da demostración formal. A febleza do rigor é a causa dalgúns dos máis comúns
malentendidos das matemáticas. Hoxe, os matemáticos debaten acerca das
demostracións asistidas por ordenador: como os longos resultados producidos son
difíciles de verificar; tales probas poderían non ser suficientemente
rigorosas..

Os axiomas no pensamento tradicional eran "verdades autoevidentes", mais esa
concepción é problemática. A un nivel formal, un axioma non é máis ca unha cadea
de símbolos nun sistema axiomático, cun significado intrínseco só no contexto de
tódalas fórmulas derivadas dentro dese sistema. O programa de Hilbert tiña como
obxectivo dotar as matemáticas dunha base axiomática completa (toda sentenza
pode ser probada ou refutada) e probar que dita axiomática era consistente (non
ten axiomas contraditorios), pero Gödel demostrou a imposibilidade desta
axiomatización cando estableceu o seu primeiro teorema de incompletitude que
afirma que un sistema axiomático que tente describir a aritmética, non pode ser
consistente e completo á vez.. Con todo, nalgunha axiomatización as matemáticas
redúcense (cando menos o seu contido formal) a non máis que teoría de conxuntos,
no sentido de que toda proposición ou demostración pode ser formulada dentro da
teoría de conxuntos.

Gauss referíase ás matemáticas como "A Raíña das Ciencias". No latín orixinal
Regina Scientiarum, e tamén no alemán Königin der Wissenschaften, a palabra
correspondente a ciencia ten o significado de "campo de coñecemento". Por
suposto, as matemáticas son, neste sentido, un campo de coñecemento. A irrupción
do método baconiano trae coma consecuencia a especialización, restrinxindo o
significado de "ciencia" ás ciencias naturais, contrapoñéndoa ao escolasticismo,
o método aristotélico de investigación a partir do primeiro principio. É
indubidábel que o papel da experimentación empírica e a observación é
insignificante en matemáticas, en contra do que ocorre nas ciencias naturais
coma a psicoloxía, a bioloxía ou a física. Albert Einstein afirmou que "canto
máis se refiren á realidade, as leis das matemáticas máis lonxe están da
exactitude; e canto máis se achegan á exactitude, máis se afastan da realidade".
Máis recentemente, Marcus du Sautoy chamou ás matemáticas "a Raíña da
Ciencia ... a principal forza impulsora do descubrimento científico" .

Moitos filósofos cren que as matemáticas non son falsaciábeis experimentalmente,
e por tanto non son unha ciencia segundo a definición de Karl Popper. . Porén,
nos anos trinta do século XX, os teoremas de incompletitude de Gödel convenceron
a moitos matemáticos de que as matemáticas non poden reducirse só á lóxica, e
Karl Popper concluíu que "a maioría das teorías matemáticas son, coma as da
física e da bioloxía, hipotético-dedutivas: as matemáticas puras por tanto
tornan a estar moito máis preto das ciencias naturais cuxas hipóteses son
conxecturas, ca o que semellaba non hai moito". Outros pensadores, especialmente
Imre Lakatos, teñen aplicado unha versión específica do falsacionismo para as
matemáticas.

Unha visión alternativa é a de que certos campos científicos (coma a física
teórica) son matemáticas con axiomas que tentan corresponder á realidade. De
feito, o físico teórico J. M. Ziman propón que ciencia é coñecemento público e,
por tanto, inclúe ás matemáticas. En calquera caso, as matemáticas teñen moito
en común con moitos campos das ciencias físicas, principalmente a exploración
das consecuencias lóxicas das hipóteses asumidas. A intuición e a
experimentación tamén xogan un papel na formulación de conxecturas, tanto nas
matemáticas coma nas outras ciencias. As matemáticas experimentais continúan
gañando importancia dentro das matemáticas, e a computación e a simulación xogan
un papel crecente nas ciencias e nas matemáticas, atenuando a obxección de que
as matemáticas non usan o método científico. En 2002 Stephen Wolfram sostén, no
seu libro Un novo tipo de ciencia, que a matemática computacional merece ser
explorada empiricamente coma un campo científico.

As opinións dos matemáticos sobre este asunto son variadas. Moitos cren que
chamarlle ciencia ás matemáticas diminúe a importancia da súa faceta estética e
o da súa historia coma unha das sete artes liberais tradicionais; outros pensan
que ignorar as conexións coas ciencias é tornarse cego ao feito de que a
interrelación entre as matemáticas e as súas aplicacións na ciencia e enxeñería
ten provocado moitos desenvolvementos nas matemáticas. As diferenzas destes dous
puntos de vista reflíctense no debate filosófico sobre se as matemáticas se
crean (é unha arte) ou se descobren (é unha ciencia). Ë habitual ver
universidades onde existe unha división nomeada Ciencia e Matemáticas, indicando
que os dous campos son afíns pero non coincidentes. Na práctica, os matemáticos
agrúpanse tipicamente cos científicos nun sentido amplo, pero se separan deles a
niveis máis finos. Este é un dos moitos temas tratados na filosofía das
matemáticas.

Alén de recoñecer cantidades de obxectos, o home prehistórico aprendeu a contar
cantidades abstractas coma o tempo: días, estacións, anos. A aritmética
elemental (adición, subtracción, multiplicación e división) tamén foi
conquistada naturalmente. Crese que ese coñecemento é anterior á escrita e, por
iso, non hai rexistros históricos.

O primeiro obxecto coñecido que atesta a habilidade de cálculo é o óso de
Ishango, unha fíbula de babuíno con riscos que indican unha contabilidade, que
data de hai 20.000 anos.

Na antigüidade ideáronse moitos sistemas de numeración. Un exemplo áchase no
Papiro de Rhind, un documento que resistiu ao tempo e no que se mostran os
numerais escritos no Antigo Exipto.

O desenvolvemento da matemática impregnou as primeiras civilizacións e tornou
posíbel a aparición de aplicacións concretas: o comercio, as medicións de terras
para a agricultura, a previsión de eventos astronómicos, e ás veces, a
realización de rituais relixiosos. As tres primeiras aplicacións poden ser
relacionadas en certa forma coa división ampla das matemáticas coma o estudo da
estrutura, do espazo e do cambio. A partir do 3000  a.C., cando babilonios e
exipcios comezaron a usar aritmética e xeometría en construcións, astronomía e
algúns cálculos financeiros, a matemática comezou a se tornar un pouco máis
sofisticada. O estudo de estruturas matemáticas iniciouse coa aritmética dos
números naturais, seguiu coa extracción de raíces cadradas e cúbicas, resolución
dalgunhas ecuacións polinómicas de segundo grao, trigonometría e fraccións,
entre outras materias.

Tales desenvolvementos son atribuídos ás civilizacións acadia, babilónica,
exipcia, chinesa, ou aínda ás do val do Indo. Arredor de 600  a.C., na
civilización grega, a matemática, influenciada por traballos anteriores e pola
filosofía, tornouse máis abstracta. Distinguíronse dúas ramas: a aritmética e a
xeometría. Formalizáronse as xeneralizacións, por medio de definicións
axiomáticas dos obxectos de estudo, e as demostracións. A obra Os elementos de
Euclides é un rexistro importante do coñecemento matemático na Grecia do século
III a.C.

A civilización musulmá permitiu que a herdanza grega fose conservada e propiciou
a súa confrontación cos descubrimentos chineses e hindús, en particular na
cuestión da representación numérica. Os traballos matemáticos desenvolvéranse
considerabelmente tanto na trigonometría, coma na introdución das funcións
trigonométricas e na aritmética. Desenvolveuse amais a análise combinatoria, a
análise numérica e a álxebra de polinomios.

Na época do Renacemento, unha parte dos textos árabes foi estudada e traducida
ao latín. A pescuda matemática concentrouse entón en Europa. O cálculo alxébrico
desenvolveuse rapidamente cos traballos dos franceses François Viète e René
Descartes. Nesa época tamén foron creadas as táboas de logaritmos,
extremadamente importantes para o avance científico dos séculos XVI ao XX, sendo
substituídas apenas despois da invención das calculadoras. A percepción de que
os números reais non son suficientes para a resolución de certas ecuacións tamén
data do século XVI. Xa nesa época comezou o desenvolvemento dos chamados números
complexos, apenas cunha definición e catro operacións. Unha comprensión máis
profunda dos números complexos só foi acadada no século XVIII con Euler.

No inicio do século XVII, Isaac Newton e Leibniz descubriran o cálculo
infinitesimal e introduciran a definición de fluxor (vocábulo abandonado
posteriormente). Ao longo dos séculos XVIII e XIX a matemática desenvolveuse
fortemente coa introdución de novas estruturas abstractas, coma os grupos,
grazas aos traballos de Évariste Galois sobre a resolubilidade de ecuacións
polinómicas, e os aneis definidos nos traballos de Richard Dedekind.

O século XIX ve con Cantor e Hilbert o desenvolvemento dunha teoría axiomática
sobre todos os obxectos estudados e a investigación dos fundamentos matemáticos.
Este desenvolvemento da axiomática conducirá a varios matemáticos do século XX a
buscar definir todas as matemáticas coa axuda dunha linguaxe, a lóxica
matemática.

O século XX coñeceu un forte desenvolvemento das matemáticas cunha
especialización crecente dos seus dominios e o nacemento de numerosas ramas
novas coma, por exemplo, a teoría da medida, a teoría espectral, a topoloxía
alxébrica e a xeometría alxébrica. A informática tivo un grande impacto sobre a
investigación: dunha banda, facilitou a comunicación e compartir os
coñecementos, e doutra, forneceu dunha formidábel ferramenta para a
confrontación con exemplos. Este movemento levou dun xeito natural á
modelización e á numerización.

O estudo da estrutura comeza cos números, inicialmente os números naturais e os
números enteiros. As regras que dirixen as operacións aritméticas estúdanse na
álxebra elemental e as propiedades máis fondas dos números enteiros estúdanse na
teoría de números.

A investigación de métodos para resolver ecuacións leva ao campo da álxebra
abstracta. O importante concepto de vector, xeneralizado a espazo vectorial, é
estudado na álxebra lineal e pertence ás dúas ramas da estrutura e o espazo. O
estudo do espazo orixina a xeometría, primeiro a xeometría euclidiana e logo a
trigonometría.

A comprensión e descrición do cambio en variábeis mensurábeis é o tema central
das ciencias naturais e o cálculo. Para resolver problemas que dirixen en forma
natural cara ás relacións entre unha cantidade e a súa taxa de cambio, e das
solucións a estas ecuacións, estúdanse as ecuacións diferenciais.

Os números que se usan para representar as cantidades continuas son os números
reais. Para estudar os procesos de cambio utilízase o concepto de función
matemática. Os conceptos de derivada e integral, introducidos por Isaac Newton e
Leibniz, xogan un papel clave neste estudo, que se denomina análise.

Por razóns matemáticas, é conveniente para moitos fins introducir os números
complexos, o que dá lugar á análise complexa.

A análise funcional consiste en estudar problemas cuxa incógnita é unha función,
pensándoa como un punto dun espazo funcional abstracto.

Campos importantes en matemáticas aplicadas son a probabilidade e a estatística,
que permiten a descrición, a análise e a predición de fenómenos que teñen
variábeis aleatorias e que se usan en todas as ciencias.

A análise numérica investiga os métodos para realizar os cálculos en
ordenadores.

No tocante á metodoloxía, outra división simple da matemática establece que esta
pode ser pura, cando se consideran as magnitudes ou cantidades abstractamente,
sen relación á materia; ou aplicada, cando se tratan as magnitudes coma
substancia de corpos materiais, e por consecuencia relaciónase con
consideracións físicas.



https://gl.wikipedia.org/wiki/Luz_Pozo_Garza

Luz Pozo Garza, nada en Ribadeo o 21 de xullo de 1922, é unha poeta galega e
membro da Real Academia Galega.

Con catorce anos, por mor da Guerra civil española e da persecución da que foi
obxecto seu pai, trasladouse coa súa familia primeiramente a Lugo e, logo, a
Larache (Marrocos). De volta en Galicia, instalouse en Viveiro. Ten estudos
musicais que deixarán unha singular pegada na súa poética, estudos de maxisterio
e de filoloxía románica. Posteriormente desenvolveu en Vigo unha longa
traxectoria de docente de lingua e literatura españolas no ensino secundario,
xubilándose en 1987 no Instituto de Nigrán. Entre 1975 e 1976 codirixiu a
revista Nordés xunto a Tomás Barros. Promoveu tamén a creación da revista Clave
Orión.

É membro da Real Academia Galega dende o 29 de novembro de 1996. O seu discurso
de ingreso na RAG titulouse Diálogos con Rosalía e foi respondido por Xesús
Alonso Montero.

Luz Pozo Garza é, segundo Rosario Álvarez "unha voz ilustre na nosa poesía desde
a publicación do seu primeiro poemario en galego, O paxaro na boca (1952), que
inaugurou a colección Xistral". Na súa obra posterior Luz Pozo achega unha
poesía inzada de sensualidade e profunda, na cal o amor, a inquedanza
existencial, a patria, a liberdade e mesmo a morte se entrecruzan compondo
textos de sublime autenticidade e madurez.

No 2001 foi nomeada socia de honra da Asociación de Escritores en Lingua Galega.



https://gl.wikipedia.org/wiki/Lingua_xaponesa

O xaponés é a lingua falada no Xapón e noutros lugares do mundo onde existen
inmigrantes xaponeses e os seus descendentes, como por exemplo o Brasil. O nome
xaponés para a lingua é Nihongo 日本語.

O xaponés ten tradicionalmente tres formas de escrita: hiragana, katakana, e
kanji, e ademais actualmente utilizase o rōmaji. O rōmaji refírese ao uso do
alfabeto latino (para transliteracións). Xa a escrita común xaponesa mestura os
tres outros sistemas: o katakana e o hiragana son silabarios, e o kanji é unha
adaptación dos logogramas da escrita chinesa.

É unha lingua aglutinante e caracterízase por un sistema complexo de
construcións honoríficas, que reflicten a natureza xerárquica da sociedade
xaponesa, con formas verbais e vocabularios particulares que varían de acordo co
status relativo entre interlocutores. O repertorio de fonemas da lingua xaponesa
é relativamente pequeno, e ten diferenciación léxica baseada nun sistema de
entoación.

A lingua xaponesa sufriu influencia importante da lingua chinesa por un mínimo
de 1.500 anos. Moito do vocabulario importouse da lingua chinesa ou foi creado
baseándose en modelos chineses.

O idioma xaponés agrúpase, xuntamente con outros idiomas minoritarios do Xapón,
na familia lingüística das linguas xapónicas. En ámbito máis estendido, é común
clasificar o xaponés, xunto coas linguas xapónicas, dentro das linguas altaicas
debido a un gran número de analoxías. Non se sabe, con todo, se as semellanzas
son por orixe común deses idiomas ou por converxencia.

Aínda que se fala case que exclusivamente no Xapón, a lingua xaponesa ten sido e
aínda é falada noutros países. Cando o Xapón ocupou as Coreas, Taiwan, partes da
China e varias illas do Pacífico, os habitantes de lugares deses países foron
forzados a aprender a lingua xaponesa. Como resultado, aínda hai moitas persoas
neses países que falan a lingua xaponesa, soamente ela ou tamén as linguas
locais. Alén diso, emigrantes, a maioría viven no Brasil, onde está a maior
comunidade xaponesa fóra do Xapón, en Australia (especialmente Sydney, Brisbane
e Melbourne), nos Estados Unidos (notabelmente en California e en Hawai), tamén
falan xaponés con frecuencia. Tamén hai unha pequena comunidade en Davao,
Filipinas. Os descendentes dos emigrantes (coñecidos como nikkei, 日系, lit.
"descendentes de xaponeses"), porén, raramente falan fluentemente a lingua
xaponesa. Estímase que cerca dalgúns millóns de non xaponeses estean estudando a
lingua.

O xaponés é a lingua oficial do Xapón e soamente neste país ela ten tamén status
de lingua oficial de traballo.

Hai dúas formas da lingua consideradas padróns: hyōjungo (標準語) ou xaponés padrón
e kyōtsūgo (共通語) ou xaponés común. A política gobernamental do Xapón modernizou
a lingua e, con iso, a distinción entre eses dous padróns foi se atenuando co
tempo.

O xaponés padrón pode tamén ser dividido en bungo (文語), lit. "lingua literaria",
e kōgo (口語), "lingua oral", que teñen regras diferentes de gramática e algunha
variación canto ao vocabulario. Bungo foi o método principal de escribir xaponés
ata fins dos anos 1940 e aínda ten relevancia entre historiadores, académicos e
avogados (moitas leis xaponesas que remaneceron despois da Segunda Guerra
Mundial aínda están escritas en bungo, aínda que haxa esforzos en modernizalas a
escrita). Kōgo é o método predominante de se falar e escribir xaponés nos días
actuais, aínda que a gramática e o vocabulario rexido por bungo aínda apareza de
vez en cando para efecto poético.

Os dialectos das rexións menos centrais, como os dialectos de Tōhoku ou
Tsushima, poden ser inintelixíbeis para persoas doutras partes do país. O
dialecto usado en Kagoshima, na illa Kyūshū, ao sur, é famosa por ser
inintelixíbel non só para falantes do xaponés padrón mais tamén a persoas que
viven en rexións de Kyūshū veciñas á Kagoshima. Kansai-ben, un grupo de
dialectos da rexión centro-oeste do Xapón, fálase por moitos xaponeses; o
dialecto de Osaka, en particular, asóciase co humor, e por iso moitos
comediantes usan frases no dialecto de Osaka para dar senso de humor á ocasión.

As linguas ryukyuanas fálanse nas illas Ryukyu. Non son soamente inintelixíbeis
a xaponeses, senón que bastante incomprensíbeis entre falantes de diferentes
dialectos ryukyuanos. Debido á proximidade entre o ryukyuano e o xaponés, son ás
veces considerados só dialectos, aínda que os académicos modernos os consideran
linguas separadas.

O xaponés usa cinco sistemas de escrita diferentes: rōmaji, hiragana, katakana,
kanji e os algarismos indoarábicos.

Vexa un exemplo do xornal Asahi Shinbun do 19 de abril de 2004 que comprende
todas as modalidades da escrita xaponesa (Katakana, Hiragana, Kanji, caracteres
latinos e números indoarábicos en negro):

Ao contrario de moitas linguas orientais, a lingua xaponesa non é unha lingua
tonal.

Existen varios métodos de "romanización" da lingua xaponesa. De entre eles,
podemos citar a romanización Hepburn, que se basea na fonoloxía inglesa, de
entre outras.



https://gl.wikipedia.org/wiki/Hungr%C3%ADa

Hungría ( pronunciación (axuda · info)) (en húngaro: Magyarország [ˈmɒɟɒrorsaːɡ]
(axuda · info))) é un país de Europa central. Fai fronteira con Austria ao
oeste, Eslovaquia e Ucraína ao norte, Romanía ao leste e Serbia, Croacia e
Eslovenia ao sur. Ten unha poboación de ao redor de dez millóns de habitantes
distribuídos en 93.030 quilómetros cadrados.

A súa capital é Budapest, a maior cidade do país que concentra o 25% de toda a
poboación húngara. A poboación é das máis homoxéneas etnicamente de toda Europa,
estando composta na súa maioría polos maxiares, termo polo cal os húngaros se
chaman. Os maxiares eran un pobo nómade que ocupou o planalto dos Cárpatos no
século IX, loitando contra outros pobos durante séculos para manterse no mesmo
lugar. Mesmo oprimidos por austríacos, turcos e rusos, os maxiares permaneceron
unidos.

O nome Hungría vén do turco On-ogur que significa Dez lanzas e simbolizaba a
unión das dez tribos que ocuparan o territorio húngaro no século IX, sete tribos
maxiares e tres khazares. O termo latino hunni para os hunos, antigo pobo que
dominou Hungría ata o século IV, xerou os termos latinos para definir Hungría. O
termo maxiar probablemente vén das palabras magi e eri, a primeira de raíz
proto-úgrica significa home ou pobo e a segunda do turco, co mesmo significado
de pobo. O 1 de xaneiro do 2004 Hungría pasou a formar parte da Unión Europea,
xunto a outros dez países, a maioría do leste europeo, entre os que se atopaban
os países bálticos, a República Checa, Eslovaquia e Polonia.

A chegada das tribos maxiares baixo o mando de Árpád ás chairas da Europa
central no ano 896 marca o comezo do primitivo estado húngaro. Arredor do ano
1000 o rei Estevo convértese ao cristianismo converténdose así Hungría nun
estado cristián. Durante a Idade Media o reino húngaro estenderase cara a chaira
sur dos Cárpatos e a do río Danubio, englobando o que hoxe son Eslovaquia,
Transilvania (Romanía), Voivodina (Serbia) e Eslavonia (Croacia).

A derrota da batalla de Mohács (1526) fará que o reino desapareza, conservándose
só unha estreita franxa da antiga Pózsony (Pressburg, hoxe en día Bratislava).
Unida dinasticamente ás posesións dos Habsburgo, non será ata finais do século
XVII e comezos do XVIII cando se produza a reconquista dos territorios perdidos.
A revolución de 1848 provocará a revolta na Hungría e a súa proclamación de
independencia baixo o goberno de Lajos Kossuth. Os Habsburgo rematarán coa
revolta ó ano seguinte coa axuda da Rusia de Nicolás I, iniciándose así un
período de represión política que só amainará a partir de 1860.

Trala derrota austríaca na batalla de Sadowa (1866) o goberno imperial acordará
coas personalidades húngaras máis influentes a restauración das institucións
propias, materializándose en 1867. A finais da Primeira Guerra Mundial, o
goberno estará nas mans da poderosa aristocracia terratenente, que levará a cabo
unha campaña de marxinación das minorías étnicas. Ao ano seguinte os comunistas
dirixidos por Béla Kun tratarán de chegar ó poder sendo finalmente derrotados
polas forzas contrarrevolucionarias axudadas polo exército romanés. A causa da
derrota na Gran Guerra, estoura o novembro de 1918 en Budapest unha revolta que
acabará coa proclamación da república, presidida polo comité de Mihály Károlyi.

O 4 de xuño de 1920 asinábase o Tratado de Trianon no que establecían as novas
fronteiras do país. Comparado co reino de preguerra, Hungría perdera o 71% do
seu territorio e o 66% da súa poboación. Coas novas fronteiras, un terzo da
poboación maxiar converteuse nunha minoría nos países veciños, co tratado,
Hungría tamén perdera o seu único porto marítimo en Fiume (hoxe Rijeka). Estes
cambios provocarían que a cultura e a política húngara de do período de
entreguerra estivera dominado polo irredentismo (a restauración histórica da
"Gran Hungría").

Formalmente Hungría constituíuse nunha monarquía sen rei, gobernada polo
rexente, o almirante Miklós Horthy, quen implantou o terror branco con campos de
concentración para os elementos contrarios á súa política e no exterior seguindo
unha política pro-xermana.

O país converteuse en aliado da Alemaña Nazi a partir 1933, coa esperanza de
recuperar os territorios perdidos na Primeira Guerra Mundial. A alianza fixo que
Hungría recuperara algúns dos seus territorios perdidos nos dous Arbitrados de
Viena. Esta alianza fixo que Hungría axudara ós alemáns á ocupación do Reino de
Iugoslavia, ocupando o Backa e comezando a loitar na Segunda Guerra Mundial en
1941, loitando contra a Unión Soviética. Despois de sufrir grandes perdas na
Unión Soviética o goberno húngaro comezou negociacións cos líderes aliados. Como
consecuencia disto as tropas alemás ocuparon o país o 19 de marzo de 1944
(Operación Margarethe), namentres o pro-occidental Miklós Horthy fora
substituído polos comandos alemáns o 15 de outubro (Operación Panzerfaust). O
goberno monicreque nazi dirixido por Ferenc Szálasi e o partido da cruz frechada
mantería ó país do lado alemán ata a fin da guerra.

Hungría foi o primeiro país que permitiu a existencia de leis antisemitas; as
"numerus clausus" de 1920 restrinxían o acceso ós xudeus a unha educación
superior. A finais de 1930, promulgáronse máis leis e comezaron a masacrarse ós
xudeus por parte das forzas húngaras. Aínda así, Hungría resistiuse a
deporta-los seus xudeus. En maio e xuño de 1944, durante a ocupación alemá a
policía húngara deportou a máis de 440.000 xudeus en máis de 145 trens, a
maioría a Auschwitz. Durante o holocausto máis de 400.000 húngaros foron
asasinados, xunto con centos de xitanos. Centos de húngaros foron executados por
axudar ós xudeus, entre eles a irmá Sara Salkahazi. Xefes de estado e
diplomáticos axudaron a salvar moitas vidas, entre eles o Papa Pío XII, Raoul
Wallenberg ou Carl Lutz.

Trala caída da Alemaña nazi, Hungría caeu baixo a influencia soviética
converténdose nun estado comunista ó que lle seguiu un curto réxime democrático
entre 1946-1947. Despois de 1948, o líder comunista Mátyás Rákosi estableceu un
réxime stalinista no país que estableceu un férreo control sobre o país, con
purgas e a represión efectuada pola policía política, o que provocou a
Revolución Húngara de 1956, aplacada polas tropas soviéticas. Preto dun cuarto
de millón de persoas abandonou o país nese ano. Dende a década de 1960 ata 1980
Hungría foi gobernada de xeito autocrático por János Kádár.

A finais de 1980, Hungría comezou a dirixirse cara unha democracia e a unha
economía de mercado. Declarándose o 23 de outubro de 1989, a Terceira República
Húngara, con Mátyás Szűrös presidente da república. As primeiras eleccións
libres tiveron lugar en 1990, seguíndolle o colapso da Unión Soviética en 1991.

Nas últimas décadas Hungría comezou a desenvolver relacións coa Europa
Occidental, e con outros países de Europa central, converténdose en membro do
Grupo Visegrád en 1991, uníndose á OTAN en 1999 á Unión Europea o 1 de maio do
2004.

O Presidente da República, electo polo parlamento cada catro anos , ten un papel
cerimonial, aínda que os seus poderes inclúen o nomeamento do primeiro ministro.
O primeiro ministro escolle ós membros do goberno e ten o dereito exclusivo a
destituílos. Cada un dos nomeados para o goberno debe presentarse diante dun ou
máis comités parlamentarios e ten que ser formalmente aprobado polo presidente.

A Asemblea Nacional unicameral, con 386 membros (ou Országgyűlés), é o mais alto
órgano de autoridade do estado e propón e aproba a lexislación co aval do
primeiro ministro. Un partido ten que obter polo menos o 5% dos votos para poder
formar un grupo parlamentario. As eleccións parlamentarias nacionais teñen lugar
cada catro anos.

Hungría está subdividida administrativamente en 19 condados máis a capital ,
Budapest. Dende 1996, os condados e maila capital agrúpanse en 7 rexións e tamén
hai 23 vilas con dereitos de condado (megyei jogú város), chamados condados
urbanos , estes son:

Cunha superficie de 93.030 quilómetros cadrados, Hungría é un país de Europa
Central. Mide uns 250 quilómetros de norte a sur e 524 quilómetros de leste a
oeste. Ten 2.258 quilómetros de fronteiras que comparte con Austria ao oeste,
Serbia, Croacia e Eslovenia ao sur e suroeste, Romanía ao leste, Ucraína ao
nordés e Eslovaquia cara ao norte.

As fronteiras modernas de Hungría estabelecéronse por primeira vez despois da
Primeira Guerra Mundial cando, nos termos do Tratado de Trianon en 1920, perdeu
máis do 71% do que fora antes o Reino de Hungría ademais do 58,5% da súa
poboación e o 32% dos húngaros. O país sufriu unha serie de revisións dos seus
límites dende 1938 até 1941.

En 1938, o Primeiro Arbitraxe de Viena devolveulle o territorio de
Checoslovaquia, en 1939 Hungría ocupou os Cárpatos-Ucraínos e en 1940, o Segundo
Arbitraxe de Viena devolveulle o norte de Transilvania, para finalmente ocupar
Bácska e as rexións de Muraköz durante a invasión de Iugoslavia. Con todo,
Hungría perdeu eses territorios de novo coa súa derrota na Segunda Guerra
Mundial e despois da guerra as fronteiras de Trianon foron restauradas cunha
pequena revisión que da que se beneficiou Checoslovaquia.

Hungría ocupa a chaira media do río Danubio, terra chá formada polos aluvións
deste río e o seu afluente o río Tisza coñecida como chaira húngara e que tamén
se estende polo norte de Serbia , sur de Eslovaquia e o oeste de Romanía. Ao
oeste destaca o Lago Balatón un dos máis grandes de Europa. O segundo maior lago
da bacía carpática, e probablemente o maior lago artificial de Europa, é o
Tisza.

A paisaxe húngara consta de chairas chás e onduladas cara a bacía carpática, de
outeiros e montañas baixas ao norte ao longo da fronteira eslovaca (o punto máis
alto é o Kékes con 1.014 m). O clima é continental, con invernos fríos, veráns
quentes e precipitacións medias. En Budapest a media de xaneiro é de -1.0 °C, a
de xullo de 21.9 °C. As precipitacións anuais son de 498 mm.

Hungría continua a mostrar un forte crecemento económico e a traballar para
aproximar a súa economía á media da Unión Europea. O sector privado é o
responsable de máis do 80% do PIB e o investimento estranxeiro medrou
considerablemente nas últimas décadas 23.000 millóns de dólares dende 1989. A
inflación e o desemprego, ámbolos dous preocupacións prioritarias na enquisa do
2001, diminuíron substancialmente, con todo a taxa de suicidios permanece
bastante alta. As medidas de reforma económica, tales como a reforma dos
coidados da saúde, do sistema tributario e do financiamento da administración
local, aínda non foron postas en práctica polo actual goberno.

O goberno húngaro expresou o seu desexo de adoptar o euro en 2010. Isto foi moi
criticado por analistas estranxeiros que opinan que esta data é pouco fiable,
sendo a súa entrada entre 2013 e 2014 moito máis realista. Algúns analistas
foron aínda máis lonxe afirmando que Romanía e Bulgaria, os cales se uniron á
Unión Europeo no 2007, adoptarán antes que Hungría a divisa europea.

O 94% da poboación de Hungría está composta por húngaros cuxa lingua nai é o
húngaro, unha lingua ugrofinesa non relacionada con ningunha lingua dos seus
países veciños. O resto da poboación está composta por xitanos (2,1%), alemáns
(1.2%), eslovacos (0.4%), croatas (0.2%), romaneses (0.1%), serbios (0.1%) e
ucraínos (0.1%). Segundo o censo, a relixión dominante en Hungría é o
Catolicismo (50% da poboación), seguida do Calvinismo (16% da poboación) ,
Luteranismo (3%) e Grego Ortodoxo (3%). Aínda que só o 10-14% dos húngaros
atende algún tipo de servizo relixioso semanalmente, 50% unha vez ó ano, mentres
que o 30% dos húngaros non cren en Deus.

Por razóns históricas, existen numerosas comunidades húngaras arredor en Europa,
sobre todo en Romanía (en Transilvania), Eslovaquia, Serbia (en Voivodina),
Ucraína (en Transcarpathia), Croacia (en Slavonia) e Austria (en Burgenland);
Eslovenia tamén ten unha importante minoría húngara nunha rexión onde o húngaro
é oficial.

Hungría destaca nos deportes colectivos como o waterpolo, así como no lanzamento
de martelo. Tamén tén moita tradición a natación pola que Hungría conseguiu
moitos éxitos internacionais. A figura máxima do deporte en Hungría de tódolos
tempos foi o futbolista Ferenc Puskás.

A mellor participación de Hungría nos Xogos Olímpicos, foi en 1952 cando obtivo
un terceiro posto no medalleiro.

Hungría é famosa pola súa música con compositores como Franz Liszt, Béla Bartók
ou Zoltán Kodály, matemáticos como John von Neumann, pioneiro na computación
dixital, ou Eugene Wigner. Con todo, Erdős, von Neumann e Wigner, así como
outros científicos húngaros xudeus, tiveron que emigrar debido ó antisemitismo
en Europa, e levaron a cabo as súas máis importantes contribucións nos Estados
Unidos.

A cociña húngara ten unha posición destacada dentro da cultura da Hungría, con
pratos tradicionais como o gulash, difundido por todo o mundo e unha das bases
da cociña húngara. A pataca é usada en diversos pratos, e as sopas e os guisados
son tamén importantes compoñentes desta gastronomía.

Os pratos son xeralmente preparados con pemento, cebola e pementa. Os guisados
son comunmente feitos con elementos tradicionais como a carne de porco e de
gando, como por exemplo no pörkölt. Existen ademais diversas sobremesas tales
como o smlói galuska, un doce cuberto de crema de laranxa.

Existe ademais unha influencia de outros pobos na gastronomía maxiar, como
elementos da cociña turca e a presenza de doces e bolos, froito da influencia
alemá. Con todo tamén sucede o contrario, durante a existencia de
Austria-Hungría, algúns pratos como o gulash, foron pasados aos austríacos e
checos.

Nos tempos antigos, a lingua húngara era escrita cun alfabeto rúnico e mudou ao
alfabeto latino despois de ser cristianizada baixo o reinado de Estevo I
(1000-1038), así pois non existen documentos anteriores ao século XI, sendo o
mais antigo relato en húngaro un fragmento do documento de fundación da Abadía
de Tihany (1055), na cal aparecen moitos termos húngaros, entre eles as palabras
feheruuaru rea meneh hodu utu rea é dicir "até a estrada militar de Fehérvár",
estando o resto do documento está en latín. O mais antigo texto completo nesta
lingua é o "Sermón e Oración para Funeral" (Halotti beszéd és könyörgés)
(1192–1195), a tradución dun sermón en latín. O mais antigo poema é "Lamentos de
María", tradución do latín do século XIII, sendo tamén o mais antigo poema
ugrifinés. Entre as primeiras crónicas sobre a historia húngara está o Gesta
Hungarorum ("Feitos dos Húngaros") e o Gesta Hunnorum et Hungarorum ("Feitos dos
Hunos e dos Húngaros") por Simon Kézai. Ambos en latín. Tales crónicas mesturan
historia con lendas. Outra crónica coñecida é a Képes krónika ("Crónica
Ilustrada"), que foi escrita por Luís I de Hungría.

O iluminismo húngaro chegou aproximadamente cincuenta anos despois comparado co
iluminismo de Europa occidental, chegando os novos pensamentos a Hungría a
través de Viena. Os primeiros escritores do iluminismo húngaro foron György
Bessenyei e János Batsányi. Contemporáneos e eles, Mihály Csokonai Vitéz e
Dániel Berzsenyi eran os grandes poetas da época, sendo a grande figura da
reforma da lingua Ferenc Kazinczy. A través desa reforma, a lingua húngara
volveuse practicable para uso científico, coa creación de moitas palabras novas
para describir as novas invencións, preservando así a lingua húngara.

A literatura húngara gañou recentemente certo renome fóra das fronteiras
húngaras grazas a autores como Sándor Márai, Péter Esterházy, Péter Nádas e Imre
Kertész quen sobreviviu ó Holocausto e gañou o Premio Nobel de literatura no
2002. Destacan tamén outros escritores clásicos como Theodor Herzl, Sándor
Petőfi, o poeta da Revolución de 1848 ou Lajos Zilahy.



https://gl.wikipedia.org/wiki/Gonococo

Neisseria gonorrhoeae ou gonococo é unha especie de bacterias gramnegativas que
aparece ao microscopio como un diplococo con forma de gran de café, causante das
infeccións de transmisión sexual que orixinan a gonorrea.

O seu tamaño varía entre 0,6 e 1 µm de diámetro (tamaño promedio 0,8 µm). Os
microorganismos visualízanse ao microscopio de luz como diplococos
intracelulares, dentro dos neutrófilos, o que serve para o diagnóstico.

N. gonorrhoea foi descrita por primeira vez por Albert Neisser en 1879 a partir
de exsudados de pacientes con uretrite e oftalmia neonatal, e del procede o nome
do xénero Neisseria. Cinco anos despois os traballos do bacteriólogo danés Hans
Gram permitiron a identificación do gonococo mediante a tinguidura de Gram, e en
1885 Ernest Bum illou o microorganismo nun medio artificial. En 1959 introdúcese
a proba de anticorpos fluorescentes para a identificación desta especie, e en
1964, Thayer e Martin desenvolven un medio selectivo con antibióticos, exclusivo
para o crecemento de N. gonorrhoeae, que é o que se emprega actualmente.

Os gonococos son bacterias fráxiles, de crecemento lento e con requirimentos
nutricionais estritos. Dado que con frecuencia deben ser illados de áreas que
conteñen un grande número de microorganismos da flora normal como o tracto
xenital e mesmo de localizacións que poden acoller a outras especies de
Neisseria como a orofarinxe, desenvolvéronse medios especiais para illar N.
gonorrhoeae.

As Neisseria son cocos gramnegativos esixentes que requiren un suplemento de
nutrientes para crecer nos cultivos de laboratorio. Especificamente crecen en
ágar chocolate con dióxido de carbono. Estes cocos son intracelulares
facultativos e tipicamente aparecen en pares formando diplococos con forma de
grans de café.

Para illar as Neisseria xeralmente se usa ágar Thayer-Martin (ou ágar VPN), unha
placa de ágar que contén antibióticos (vancomicina, colistina, nistatina, e
TMP-SMX) e nutrientes que facilitan o crecemento das especies de Neisseria á vez
que inhiben o crecemento de bacterias contaminantes e fungos. Probas adicionais
para distinguir as especies son a proba da oxidase (todas as Neisseria patóxenas
dan positivo) e a proba dos carbohidratos maltosa, sacarosa, e glicosa nas cales
N. gonorrhoeae só poderá oxidar (utilizar) a glicosa.

Como todas as bacterias, N. gonorrhoeae reprodúcese asexualmente por división
binaria, orixinándose dúas células fillas aproximadamente do mesmo tamaño, pero
esta división non é completa, xa que non se separan os tabiques ou septos de
cada unha das células que se orixinan, e de alí que se dispoñan en pares
(diplococos). Son aerobios e/ou anaerobios facultativos e crecen mellor a unha
temperatura entre 35 °C e 37 °C, nunha atmosfera entre 3% e 5% de CO2 e cun pH
entre 7,2 e 7,6. Experimentan autólise rápida cando se expoñen ao aire do
ambiente, á desecación, luz ultravioleta, sales de prata, fenol e calor húmida a
55ª C. Como se dixo anteriormente, diferéncianse doutras especies de Neisseria
pola súa capacidade de transformar a glicosa, pero non a maltosa, sacarosa,
lactosa, frutosa e manosa en ácido por medio da proba de ágar CTA (tripticase
cistina) e pola súa resposta positiva nas probas da oxidase e catalase.

As N. gonorrhoeae teñen motilidade por retorcemento e sacudidas (twitching
motility) e posúen pili de tipo IV para adherirse a superficies. Os pili de tipo
IV funcionan mecanicamente de xeito similar a un garfio de moitas puntas ou
rizón. Estes pili esténdense e únense ao substrato, o que é o sinal para que o
pilus se retraia, arrastrando a célula cara adiante. N. gonorrhoeae pode
arrastrar así cen mil veces o seu propio peso e dise que estes pili son
proporcionalmente os motores biolóxicos máis fortes coñecidos, que exercen unha
forza de 1 nanonewton.

N. gonorrhoeae ten proteínas de superficie chamadas proteínas Opa, que se unen a
receptores das células inmunitarias, o que fai que a bacteria poida impedir a
resposta inmunitaria. O hóspede non pode desenvolver unha memoria inmunolóxica
contra N. gonorrhoeae, o cal quere dicir que é posible unha futura reinfección.
N. gonorrhoeae pode tamén evadir o sistema inmunitario por medio dun proceso
chamado variación antixénica, no cal a bacteria pode alterar os determinantes
antixénicos (sitios aos que se unen os anticorpos) como son as proteínas Opa e
os pili de tipo IV que inzan a súa superficie. As moitas permutacións que pode
haber nas súas proteínas de superficie fai máis difícil que as células
inmunitarias recoñezan a N. gonorrhoeae e organicen unha defensa.

N. gonorrhoeae é naturalmente competente para a transformación do ADN e a
conxugación. Estes procesos permiten que o ADN de N. gonorrhoeae sufra cambios.
É especialmente perigoso sanitariamente a capacidade de conxugarse que ten, xa
que orixina resistencia a antibióticos.

En 2011, investigadores da Northwestern University encontraron evidencias da
existencia dun fragmento de ADN humano no xenoma de Neisseria gonorrhoeae, o cal
é o primeiro exemplo de transferencia horizontal de xenes desde os humanos a un
patóxeno bacteriano.

Os síntomas da infección por N. gonorrhoeae dependen do lugar do corpo onde se
produza. Algúns casos son asintomáticos, especialmente en mulleres.

A infección nos xenitais orixina descargas purulentas desde os xenitais, que
poden feder, e hai tamén inflamación, inchamento, e disuria.

N. gonorrhoeae pode tamén causar conxuntivite, farinxite, proctite ou uretrite,
prostatite e orquite.

A conxuntivite é común en neonatos, polo que a estes xeralmente se lles aplica
nitrato de prata ou antibióticos nos ollos como medida preventiva. A
conxuntivite por gonorrea neonatal contráese cando o neno se expón á N.
gonorrhoeae no canal do parto e pode orixinar danos ou perforacións na córnea,
que causen cegueira.

As infeccións diseminadas por N. gonorrhoeae poden orixinar endocardite,
meninxite ou síndrome artrite-dermatite gonocócica. Esta última síndrome
preséntase con dores articulares, tenosinovite e dermatite indolora que non
proe.

A infección nos xenitais femininos por N. gonorrhoeae pode orixinar enfermidade
inflamatoria pélvica se non se trata, que pode causar infertilidade. Esta doenza
orixínase se N. gonorrhoeae chega ao peritoneo pélvico (a través do cérvix,
endometrio e trompas de Falopio). A infertilidade débese á inflamación e
cicatrización das trompas de Falopio. O risco de infertilidade considérase do 10
ao 20% nas mulleres infectadas con N. gonorrhoeae.

Antes, o tratamento inicial contra a N. gonorrhoeae era a penicilina, pero se é
resistente aos antibióticos da familia da penicilina úsase xeralmente
ceftriaxone (unha cefalosporina de terceira xeración). As parellas sexuais do
paciente deberían ser tamén notificadas e tratadas.

Os epidemiólogos detectaron ao longo das últimas décadas casos crecentes en
número de gonorrea resistente a antibióticos. Na década de 1940 a gonorrea
tratábase con penicilina, pero ao longo dos anos houbo que ir aumentando
progresivamente a dose ata que chegou a ser ineficaz, e na década de 1970, a
gonorrea resistente á penicilina e tetraciclina apareceu na Cunca do Pacífico.
Estas cepas resistentes espalláronse despois por Hawai, California, resto de
EEUU e Europa. As fluoroquinolonas foron a seguinte liña de defensa utilizada,
pero axiña apareceu resistencia a elas. Desde 2007, o tratamento estándar son as
cefalosporinas de terceira xeración, como ceftriaxone, que se considera que é a
nosa “última liña de defensa.”

Recentemente, descubriuse en Xapón unha cepa resistente a niveis altos de
ceftriaxone, chamada H041. As probas de laboratorio mostraron que era resistente
a altas concentracións de ceftriaxone, e á maioría dos outros antibióticos
comprobados. N. gonorrhoeae ten xenes que lle confiren resistencia a todos os
antibióticos usados para curar a gonorrea, pero ata agora eses xenes non están
nunha mesma cepa da bacteria, senón en cepas distintas. Como N. gonorrhoeae ten
unha alta afinidade pola transferencia horizontal de xenes, a resistencia aos
antibióticos do gonococo considérase que é unha ameaza emerxente para a saúde
pública.

É frecuente que as infeccións por gonococo vaian acompañadas doutras infeccións
de transmisión sexual, como as infeccións por Chlamydia. A transmisión redúcese
co uso de condóns e limitando o número de parellas sexuais.

Debido á frecuencia relativa da infección e o desenvolvemento emerxente de
resistencia aos antibióticos en cepas de N. gonorrhoeae, crese que a obtención
dunha vacina debe ser un obxectivo importante para a prevención da infección.
Porén, tense feito relativamente pouco énfase na investigación para obter esa
vacina, como se observa examinando a literatura médica, e hai poucos ensaios
clínicos para vacinas potenciais. A capacidade de desenvolver unha vacina
efectiva está limitada pola falta de inmunidade adquirida xerada por esta
infección e pola falta de compromiso e recursos na investigación para obtela.

Os exsudados producidos polos individuos infectados conteñen moitos leucocitos
polimorfonucleares (PMN) que levan no seu interior gonococos que foron
fagocitados. Estes gonococos estimulan aos neutrófilos polimorfonucleares a
liberar unha explosión oxidativa interna na que interveñen especies reactivas do
oxíxeno para matar aos gonococos. Porén, unha fracción significativa dos
gonococos poden resistir este ataque e poden reproducirse dentro dos fagosomas
dos neutrófilos polimorfonucleares.

Stohl e Seifert demostraron que a proteína bacteriana RecA, que media a
reparación recombinatoria dos danos do ADN, xoga un importante papel na
supervivencia dos gonococos. A protección proporcionada pola proteína RecA pode
estar ligada á transformación, o proceso polo cal un gonococo receptor capta ADN
dos gonococs veciños e intégrao no seu propio xenoma por recombinación. Michod
et al. suxeriron que un importante beneficio da transformación para N.
gonorrhoeae pode ser a reparación recombinacional dos danos oxidativos no ADN
causados polo ataque oxidativo das células fagocíticas do hóspede.



https://gl.wikipedia.org/wiki/Ghana

Ghana, ás veces tamén Gana e oficialmente República de Ghana (en inglés:
Republic of Ghana), é un país da África occidental, limitado a norte polo
Burkina Faso, a leste polo Togo, a sur polo Golfo da Guinea e a oeste pola Costa
do Marfil. A súa capital é Accra.

A historia de Ghana previamente ao último cuarto do século XV deriva basicamente
da tradición oral, que refere ás migracións dos reinos antigos de Sahel —
actualmente a Mauritania e Mali. Antes designada de Costa do Ouro, e renomeada
para Ghana na secuencia da súa independencia en 1957 debido ás indicacións que
os actuais habitantes descenden de emigrantes que se moveron para o Sur do
Imperio Ghana. Unha das partes interesantes da historia de Ghana é o retorno de
libertos afro-brasileiros, formando unha comunidade chamada Tabón.

Ghana foi a primeira colonia da África negra en obter a independencia, en 1957,
a partir da colonia británica de Costa do Ouro e do territorio de Togoland.
Desde 1992 é unha democracia.

A maior en superficie é a Setentrional, cunha área de 70.388 km², e a menor é a
do Gran Accra, con 2.593 km². As menos poboadas son as dúas rexións fronteirizas
do norte, Ghana Occidental e Oriental, as cales tamén son as máis secas, pois
encóntranse no límite meridional do Sahel. A zona suroeste de todo o territorio
é a máis chuviosa, fértil e densamente poboada.

A rexión-reino dos Ashanti ten unha forte identidade que inclúe o mantemento
dunha monarquía con fortes poderes simbólicos, culturais e representativos. É a
máis poboada, por encima incluso do Gran Accra, onde se atopa a capital.

Ghana situase no golfo da Guinea, na África occidental, algúns graos apenas a
norte do Ecuador. A metade do país fica a menos de 152 metros por riba do nivel
do mar, e o seu punto máis elevado ten 883 m. Os 537 quilómetros de costa son
principalmente litorais baixos e areosos, tras dos cales se estenden chairas
cubertas por vexetación de pequeno porte, interseitada por varios ríos e
ribeiras, a maioría dos cales só son navegábeis en canoas. Ao norte, preto da
fronteira coa Costa do Marfil, esténdese unha faixa de foresta húmida tropical
interrompida por outeiros densamente forestados e moitos ríos. Esta área,
coñecida como Ashanti, produce moito do cacao, minerais e madeira do país. Ao
norte desta faixa, a altitude varía entre 91 e 396 metros acima do nivel do mar
e o territorio está coberto por arbustos baixos, sabana e chairas cobertas de
herba.

O clima é tropical. A faixa costeira oriental é morna e comparativamente seca; o
canto suroeste é quente e húmido; o norte é quente e seco. Existen dúas
estacións das chuvias no sur: maio-xuño e agosto-setembro; no norte, as
estacións das choivas tenden a fundirse. Un vento quente de nordeste, o
harmadón, sopra en xaneiro e febreiro. A precipitación media anual na zona
costeira é de preto de 83 centímetros.

O lago Volta, o maior lago feito polo ser humano, esténdese desde a barraxe de
Akosombo no sueste do Ghana ata á cidade de Yapei, 520 quilómetros para norte. O
lago xera electricidade, provee unha vía de transporte no interior e é un
recurso potencialmente valioso para a irrigación e mais para a acuicultura.



https://gl.wikipedia.org/wiki/Georg_Friedrich_H%C3%A4ndel

Georg Friedrich Händel, nado en Halle o 23 de febreiro de 1685 e finado en
Londres o 14 de abril de 1759, foi un compositor musical de orixe alemá
nacionalizado inglés, considerado un dos cumes do Barroco e un dos mellores
compositores da música occidental. É, na historia da música, o primeiro
compositor moderno en adaptar e enfocar a súa música para satisfacer os gustos e
necesidades do público, en vez dos da nobreza e dos mecenas.

Está considerado o sucesor e continuador de Henry Purcell, e marcou toda unha
era na música inglesa, sendo o compositor máis importante entre Purcell e Elgar
en Inglaterra. Foi o primeiro gran mestre da música baseada na técnica da
homofonía, así como da ópera seria italiana e o oratorio.

O seu inmenso legado musical, síntese dos estilos alemán, italiano, francés e
inglés da primeira metade do século XVIII, inclúe obras de practicamente todos
os xéneros da súa época, onde as súas 43 óperas, 26 oratorios e o seu legado
coral son o máis sobresaliente e importante da súa produción musical.

Händel naceu o 23 de febreiro de 1685 en Halle, o mesmo ano no que naceron
Johann Sebastian Bach e Domenico Scarlatti. Era fillo de Georg Händel e a súa
segunda esposa, Dorothea Taust. A súa familia era oriúnda de Breslau, e entre os
seus devanceiros había moitos ferreiros e funileiros. O seu avó Valentine Händel
mudouse a Halle, e os seus dous fillos continuaron a profesión familiar, mais o
terceiro, o pai do compositor, converteuse en barbeiro-cirurxián. O seu avó
materno era pastor luterano, tamén unha tradición familiar. Händel tivo seis
medio irmáns do primeiro matrimonio do seu pai, un irmán, que morreu despois de
nacer, e dúas irmás. Cando Händel naceu, Halle era unha cidade provinciana, sen
grande actividade cultural. O seu pai conseguira un bo emprego nas cortes do
duque de Weissenfels e do marqués de Brandenburgo, conseguira un óptimo nivel de
vida e comprara unha gran casa que actualmente é o centro cultural e museo Casa
de Händel, mais estaba constantemente viaxando entre ambas as cidades, e non
parecía ver a arte con bos ollos. Considerándoa unha perda de tempo, planeou
para o seu fillo unha carreira como avogado. Con todo, Händel mostrou dende cedo
aptitudes para a música, no que foi apoiado pola súa nai.

Non se sabe con seguridade como iniciou a súa aprendizaxe musical. A tradición a
este respecto di que practicaba ás agachadas do seu pai cunha espineta estragada
que había na súa casa, que non emitía son, mais puido ter aprendido algo da súa
nai, que como filla dun pastor debía ter algunha educación musical, ou mesmo na
escola puido ter recibido algúns rudimentos na arte. De calquera xeito, con sete
anos Händel xa posuía un dominio considerable do teclado. Nese momento,
acompañando ó seu pai nunha das súas visitas a Weissenfels, conseguiu ter acceso
ao órgano da capela do duque, e para a sorpresa de todos deu probas da súa
habilidade. Entón o duque insistiu en que o neno recibise unha educación musical
regular. Consentindo, o pai púxoo baixo a supervisión de Friedrich Wilhelm
Zachow, organista da igrexa de Nosa Señora, en Halle, aprendendo teoría e
composición, órgano, violín, clavicémbalo e óboe, amais de estudar a obra de
compositores célebres para adquirir un sentido do estilo. Nos tres anos nos que
estudou con Zachow copiou gran cantidade de música doutros mestres, compuxo un
motete por semana, e ocasionalmente substituía o seu profesor ao órgano da
igrexa. Ao final deste período, o seu mestre dixo que xa non tiña nada máis que
lle puidese ensinar. O seu primeiro biógrafo, John Mainwaring, dixo que nese
momento foi mandado a Berlín, onde tería coñecido a músicos distinguidos e
gañado a admiración de todos polas súas capacidades de improvisación ao órgano e
ao clavecín, mais investigacións posteriores consideran esta opción moi
improbable. É posible que tivera asistido a óperas en alemán en Weissenfels,
onde o duque abrira un teatro.

O seu progreso foi interrompido cando seu pai morreu en 1697 deixando a familia
nunha precaria situación financeira, e Händel tivo que conseguir un traballo
para sustentalos. A viaxe a Berlín que Mainwaring situou en 1696, probablemente
aconteceu en 1698, e de acordo con Lang exerceu un impacto decisivo sobre a súa
futura carreira, aínda que non se tivera manifestado de inmediato. A cidade era
unha metrópole musical grazas ao interese da Electora Sofía Carlota, máis tarde
raíña da Prusia, que reuniu na súa corte un grupo de destacados compositores, de
visita ou residentes, como Agostino Steffani, Attilio Ariosti, Giovanni
Bononcini, Arcangelo Corelli e outros. Händel entrou en contacto con eles e
admirou a súa música. Tocando na corte, causou unha forte impresión na Electora,
e segundo os relatos foille ofrecida unha bolsa de estudos en Italia, que tería
sido rexeitada pola súa familia. En 1701 Georg Philipp Telemann visitou Halle e
procurou coñecer o xove músico, de quen tiña escoitado boas referencias, dando
inicio a unha amizade que perdurou ao longo de toda a vida. En 1702 conseguiu o
posto de organista na calvinista cátedra de Halle, na condición de candidato a
proba e, tentando honrar a memoria e o desexo do seu falecido pai, comezou a
estudar dereito, mais abandonou as clases. En 1703, cando estaba a punto de ser
confirmado no posto de organista, renunciou ao traballo e marchou a Hamburgo,
que nesa época era un dos maiores centros operísticos de Alemaña. Segundo o
testemuño de Johann Mattheson, a quen encontrou en Hamburgo, á súa chegada á
nova cidade Händel xa era quen de escribir longas cantatas, mal estruturadas no
que se refire á forma e nun estilo anticuado, mais en todo correctas no que
respecta á harmonía; no que respecta á fuga e ao contrapunto, afirmou que sabía
máis que Johann Kuhnau, un mestre destacado da xeración anterior. Mattheson era
catro anos máis vello que Händel, inmediatamente fixeron amizade e Mattheson,
considerándoo unha especie de protexido, introduciuno na fervente vida musical
de Hamburgo. En agosto dese mesmo ano ambos viaxaron a Lübeck para procurar o
posto de organista da igrexa, sucedendo a Dietrich Buxtehude, mais entre os
requisitos para o cargo estaba o de casar coa filla de Buxtehude, que era moito
máis vella ca eles, e ambos desistiron. De volta en Hamburgo, posiblemente pola
intervención de Mattheson, Händel ingresou na orquestra da ópera local, asumindo
o posto de violinista, onde logo se faría notar o seu talento. Nunha ocasión, en
ausencia do director, ocupou o seu lugar, e tivo tanto éxito que lle foi
adxudicado o cargo. Permaneceu como líder da orquestra durante tres anos, e en
1705 compuxo a súa primeira ópera, Almira, coa axuda de Mattheson. A ópera foi
estreada con Mattheson cantando o papel de Antonio, e como este músico tiña unha
inclinación ao exhibicionismo, cando o seu personaxe morría, asumía a dirección,
quitándolle o posto Händel. Nunha das interpretacións Händel negouse a entregar
o posto, a isto seguiulle unha discusión e ambos acabaron baténdose en duelo.
Por fortuna a espada de Mattheson quebrou ao bater nun botón de metal da roupa
de Händel, e o duelo terminou. Despois reconciliáronse, e Mattheson cantou o
papel principal doutra ópera de Händel, escrita ás presas para a mesma tempada,
Nero, que se converteu nun fracaso de público. Quizais esta foi a causa da súa
dimisión da orquestra pouco despois, mais por outra banda o director da ópera
aparentemente deixara a administración do teatro nunha situación difícil, con
gastos excesivos, e puido haber un recorte de persoal por motivos económicos,
aínda que as circunstancias non están claras.

A amizade con Mattheson chegou deste xeito á súa fin, e pouco se sabe sobre a
súa vida posterior en Hamburgo. Parece ter vivido dando clases de música, e en
1706 recibiu o encargo doutra ópera, que só foi estreada dous anos despois,
dividida en dúas pola súa extensión excesiva, Der beglückte Florindo, e Dafne,
que se acabaron perdendo. Mais antes da súa estrea el xa partira en dirección a
Italia. O motivo desa viaxe puido ser a dificultade para atopar un bo traballo
logo da confusión que se instalara na ópera da cidade, mais de acordo con
Mainwaring, Händel fora convidado polo príncipe italiano Xoán Gastón de Médici.
Quizais foi resultado de ambos os factores. De calquera xeito decidiu ir, mais
non se sabe certamente cando aconteceu. As seguintes novas que se teñen del
datan de xaneiro de 1707, cando xa se encontraba en Roma.

Na época da súa chegada a Roma, a cidade era un dos maiores centros artísticos
de Europa, tiña unha nobreza ilustrada e cosmopolita, e un ambiente cultural de
horizontes moito máis vastos que os que coñecera ata aquela, e en comparación
Hamburgo parecía provinciana. Mais o papa prohibira a produción de óperas,
consideradas inmorais, e a vida musical da cidade xiraba en torno á música
instrumental, e principalmente dos oratorios, cuxo estilo era totalmente
operístico mais trataban temas sagrados. O maior patrón da música era o daquela
cardeal Pietro Ottoboni, que reunía semanalmente no seu palacio un grupo de
personalidades para debater sobre arte e escoitar música. Nese círculo de
coñecedores Händel encontrouse con músicos como Arcangelo Corelli, Bernardo
Pasquini e Domenico Scarlatti. A finais de 1707 foi a Venecia, onde deu varios
concertos. En abril do ano seguinte estaba de novo en Roma, como hóspede do
príncipe Ruspoli, para quen escribiu o oratorio La Resurrezione, estreado o 8 de
abril cunha montaxe suntuosa. Axiña escribiu a cantata sacra Il Trionfo del
Tempo e del Disinganno para o cardeal Ottoboni, e puido ter asistido como
visitante a reunións na Accademia dell'Arcadia, un círculo moi pechado de
eruditos e artistas célebres, no cal non foi admitido. Mais a súa fama xa estaba
estabelecida, e o cardeal Pamphilij escribiu unha oda louvando o artista,
comparándoo a Orfeo, posta en música polo propio Händel.

Visitou Nápoles, onde en xuño de 1708 compuxo unha cantata pastoral para o
casamento do duque de Alvito, e seguiu de novo cara a Venecia, onde o 26 de
decembro de 1709 estreou a súa ópera Agrippina, cun grande éxito; a cada pausa a
platea irrompía en aplausos, berros de viva! e outras expresións de aprecio. A
pesar das perspectivas altamente prometedoras para unha carreira italiana, en
1710 mudouse a Hannover, onde asumiu o cargo de mestre de capela na corte do
Elector Georg I Ludwig. Mais así como chegou pediu permiso para viaxar, e partiu
cara a Düsseldorf, e deseguido a Londres.

Händel chegou a Londres no outono de 1710, e a principios do ano seguinte
recibiu o encargo dunha ópera, Rinaldo, composta en poucos días e estreada o 24
de febreiro de 1711. A ópera tivo unha recepción entusiasmante, converténdoo
nunha celebridade no momento e inaugurando a moda da ópera italiana en
Inglaterra. Finalizando o seu permiso, tivo que regresar a Hannover para
reasumir as súas funcións, mais antes pasou por Düsseldorf novamente. En
novembro foi a Halle, onde foi padriño dunha sobriña. En 1712 conseguiu permiso
para outra viaxe a Londres, coa esperanza de repetir o éxito anterior, mais as
dúas óperas que compuxo á súa chegada non tiveron un éxito significativo. En
torno a 1713 mudouse á casa de lord Burlington, aínda un xove, mais a súa nai xa
tornara a mansión da familia nun centro de arte. Posiblemente foi ela, na súa
condición de camareira da raíña Ana, quen lle conseguiu encargos para a familia
real, compoñendo a Ode for the Birthday of Queen Anne e un Te Deum para celebrar
a Paz de Utrecht. O resultado práctico da Ode for the Birthday of Queen Anne foi
unha pensión anual de 200 libras concedida pola raíña. Tamén tocou o órgano
regularmente na Catedral de San Paulo, sempre cunha grande asistencia.

Mentres tanto, neste momento o seu permiso terminara facía moito tempo, e o seu
patrón en Hannover estaba contrariado. As cousas volveríanse aínda máis
embarazosas para Händel cando o Elector asumiu o trono inglés en 1714 como Xurxo
I. Händel procurou por todos os medios evitar encontralo, mais, segundo
Mainwaring, un amigo seu, o barón Kielmansegge, divisou un medio de
reconcilialos. Un dos pasatempos favoritos dos nobres londiniense nesta época
era o paseo en barco polo Támese, acompañados dunha pequena orquestra que os
seguía nun barco propio. Nun deses paseos o rei foi convidado a participar, e
Kielmansegge providenciou para que a música executada fose de Händel. Sen saber
quen era o autor, o rei mostrouse deleitado, e ao ser revelada a trama,
perdoouno. Outras fontes, porén, din que a reconciliación produciuse por
mediación de Francesco Geminiani, célebre virtuoso do violín, que ao ser
convidado para se presentar diante do rei, exixiu que o seu acompañante ao
clavecín fose Händel. Sexa como for, Xurxo I non só confirmou a pensión de
Händel, senón que a dobrou.

Händel pasou os anos 1716 e 1717 en Alemaña xunto co rei, de visita aos seus
dominios alemáns, mais deulle liberdade para visitar outros lugares, indo a
Hamburgo e Halle, visitando á súa nai e axudando á viúva do seu antigo mestre
Zachow, que estaba sumida na pobreza, dándolle unha pensión que se mantivo
durante moitos anos. En Ansbach encontrouse cun antigo amigo, Johann Christoph
Schmidt, xa casado e con fillos, e cun negocio estabelecido, mais convenceuno
para que deixara todo e fora con el a Londres como secretario seu e copista.
Nesa viaxe compuxo varias pezas por encargo, e o seu estilo mostrou unha
temporal reversión aos patróns xuvenís. De volta, en 1717, o entusiasmo inicial
londiniense pola ópera italiana desvanecérase.

En 1717 Händel converteuse no mestre de capela do duque de Chandos, en Cannons
(Middlesex), para quen traballou durante tres anos, producindo entre outras
pezas o coñecido Chandos Te Deum e puxo a primeira pedra para as súas futuras
composicións corais nos doce Chandos Anthems, que delatan o seu coñecemento da
música de Purcell. Romain Rolland afirmou que estes himnos foron tan importantes
para os seus oratorios como as cantatas para as súas óperas. Outra obra, que el
escribiu para o primeiro duque de Chandos, o dono de Cannons, foi Acis and
Galatea: durante a vida de Händel esta foi a súa obra máis interpretada. Winton
Dean escribiu, "a música atrapa o alento e perturba a memoria".

En 1719 o duque de Chandos converteuse nun dos mecenas máis importantes do
compositor e principais subscritores da súa nova compañía de ópera, a Royal
Academy of Music, mais o seu padroado reduciuse despois de que Chandos perdera
cartos na burbulla de South Sea, que estoupou en 1720 como un dos maiores
cataclismos financeiros. O propio Händel investira en valores da South Sea en
1716, cando os prezos eran baixos e vendeu antes de 1720.

Nesta época escribiu tamén música para a liturxia anglicana, serenatas, o seu
primeiro oratorio inglés, Esther, e deu clases ás fillas do príncipe de Gales.

En 1719 parte da nobreza reuniuse e comezou a pensar na resurrección da ópera
italiana en Londres, unha idea que posiblemente naceu no círculo do duque de
Chandos. Coa participación do rei formouse unha compañía cun capital de 50.000
libras, que recibiu o nome de Royal Academy of Music, inspirada na academia
francesa. Händel inmediatamente foi alistado como compositor oficial, e foi
enviado a Alemaña para contratar cantantes. Bach tentou encontrarse con el nesta
ocasión, mais houbo un desencontro. A viaxe non tivo o resultado esperado,
Händel volveu a Londres con tan só un nome famoso, a soprano Margherita
Durastanti, e a estrea da Royal Academy en 1720, cunha obra dun compositor
menor, Giovanni Porta, foi inexpresiva. Na seguinte, a escenificación de
Radamisto, do propio Händel, foi un pouco mellor, mais só foi interpretada dez
veces, e a ópera seguinte da tempada, Narciso, de Domenico Scarlatti, tivo unha
recepción peor que as outras. No outono seguinte, lord Burlington contratou
outro compositor para a Academy, Giovanni Bononcini, que chegou a converterse no
maior rival de Händel. A súa estrea en Londres coa súa ópera Astarto foi un
grande éxito, acompañado por un excepcional elenco de cantantes —Senesino,
Boschi, Berenstadt, Berselli, Durastanti, Salvai e Galerati— que só polo seu
mérito xa lle darían a consagración a calquera obra que cantasen. Amais disto, a
música de Bononcini posuía calidade e era unha novidade para os ingleses, xa
acostumados a Händel, e pronto se formou ao seu redor un grupo numeroso de
seguidores. Na tempada seguinte foron as súas as obras máis lucrativas,
presentando tres, mentres que Händel só ofreceu unha, Floridante, cun éxito
moderado. Con todo, a situación reverteu ao ano seguinte, Floridante foi
presentada de novo cunha boa acollida, e outras dúas, Muzio Scevola e Ottone,
tiveron unha repercusión excelente, en parte debido á chegada doutra cantante
importante, Francesca Cuzzoni, que eclipsou todas as outras cantantes de moda
coa súa extraordinaria capacidade vocal.

A relación entre Händel e os cantantes non era tranquila, eran virtuosos
internacionais coñecidos polas súas extravagancias, esixencias absurdas,
rebeldía, e unha enorme vaidade. Varias veces tivo Händel que pacificar as
rivalidades entre eles. Unha vez chegou a ameazar a Cuzzoni con tirala pola
fiestra se non o obedecía. Finalmente Senesino e Cuzzoni fixeron a vida
imposible aos demais, que abandonaron a compañía, e eles só foron tolerados
porque eran de feito imprescindibles. En 1726 foi contratada outra cantante,
Faustina Bordoni, que substituíu á propia Cuzzoni, mais as disputas non só
continuaron senón que aumentaron, facéndose públicas e prexudicando as
representacións. Nunha representación o 6 de xuño de 1727, Cuzzoni e Bordoni
iniciaron unha pelexa en pleno escenario, arrincándose mutuamente os pelos,
entre os berros da platea, estando presente a princesa de Gales. Mesmo a pesar
de todos eses contratempos, nestes anos apareceu unha sucesión regular de
grandes óperas de Händel, como Tamerlano, Giulio Cesare, Rodelinda, Scipione,
Alessandro, Admeto, todas elas ben recibidas. Händel xa era daquela considerado
o renovador da ópera inglesa, e a xulgar polos relatos de críticos influentes da
época como Charles Burney, el mostraba unha ciencia musical moi superior á
media, e era capaz de conmover a súa audiencia dun xeito nunca visto, levando a
música máis aló do mero entretemento e enchéndoa de paixón.

En 1728, porén, a Royal Academy foi disolta. Posiblemente os administradores non
tiveron a capacidade suficiente, mais un factor de grande importancia foi a
presentación dun pastiche, The Beggar's Opera de Johann Christoph Pepusch, por
unha compañía rival, que se converteu nun éxito fulgurante, con 62
interpretacións consecutivas. É probable tamén que a propia música de Händel
nesa época, polas mesmas cualidades que Burney louvaba, se tivera convertido
nunha das causas do colapso da compañía. Diante da lixeireza e humor de The
Beggar's Opera, coas súas baladas de melodías sinxelas en inglés que todos
podían cantar, o seu carácter intransixente e atractivo inmediato, a música
altamente elaborada, seria e en italiano de Händel non podía competir co gusto
da poboación en xeral, e suponse que parte do seu éxito inicial debérase máis á
excitación e novidade das cantantes e castrati virtuosos, ata aquela
descoñecidos en Londres, cuxas interpretacións eran de feito electrizantes, que
a unha verdadeira comprensión da substancia e significado da música polo gran
público. A fin da compañía non representou un gran golpe para Händel. Como
músico contratado, recibiu sempre o seu salario, puido acumular un capital de
10.000 libras, unha suma considerable na época, e a experiencia serviulle para
perfeccionar a súa habilidade na composición dramática, converténdose
indiscutiblemente no mellor compositor de óperas serias de toda Europa. Amais
diso, o sucesor de Xurxo I, Xurxo II, mostrou aínda máis simpatía por el, e
nomeouno compositor da Capela Real e compositor da corte. As súas composicións
instrumentais tamén eran apreciadas, eran publicadas asiduamente e tiñan unha
óptima venda.

Mesmo co fracaso final da Royal Academy, Händel sentiuse o suficientemente
seguro para presentar unha compañía de ópera propia enseguida. Asociouse co
empresario Heidegger, contratou o alugueiro do King's Theatre por cinco anos e
viaxou a Italia en busca de cantantes, mais só conseguiu contratar nomes
secundarios. Tamén visitou Halle para ver a súa nai, e Bach tentou verse con el
de novo, mais de novo o encontro non se produciu. A estrea da súa compañía, con
Lothario, foi pouco auspiciosa. Na tempada seguinte viuse forzado a recontratar
a Senesino, e entón a representación de Poro foi un éxito. Tamén conseguiu
contratar o baixo Montagnana, outro cantante notable, mais as representación de
Ezio e Sosarme en 1732 tiveron escaso público. En febreiro presentou de novo
Esther en forma de oratorio, e a finais de ano puxo en escena a ópera Acis and
Galatea, ambos en inglés, con éxito. Ao ano seguinte apareceu Orlando, outro
éxito, e foi convidado pola Universidade de Oxford para presentar os oratorios
Esther, Athaliah e Deborah, un xénero que rapidamente se tornou popular e que
encheu teatros en Oxford.

Mais a situación económica da súa compañía de ópera non era estable, e empeorou
cos eternos conflitos cos cantantes. Händel seguía a ser o favorito do rei, mais
xa non era novidade, a nova xeración xa comezaba a ser influente, e os seus
gostos eran outros. Por ser un estranxeiro, mesmo xa naturalizado, creou varias
inimizades cos compositores nativos. Amais diso, estando o rei nunha seria
disputa co seu fillo, o príncipe de Gales, este patrocinou a fundación dunha
compañía de ópera rival, a Ópera da Nobreza, e Händel como favorito do monarca
acabou véndose inmerso indirectamente na disputa. Segundo o relato de lord
Hervey, a cuestión tornouse tan grave que estar contra Händel equivalía a estar
contra o rei, mais sendo o monarca impopular, a aristocracia reuniuse en torno
ao príncipe e a súa nova compañía, que ofreceu salarios maiores a Senesino e
Heidegger, que abandonaron a Händel. Tamén perdeu a gran protección da princesa
Ana, que deixou Inglaterra para casar co príncipe de Orange.

En 1734 terminou a súa concesión do King's Theatre e o teatro foi entregado á
Ópera da Nobreza, que contaba entón cun grande elenco de cantantes, incluído o
afamado Farinelli. Inmediatamente Händel fundou outra compañía no Teatro Real de
Covent Garden, en asociación con John Rich. Introduciu innovacións nos
espectáculos para atraer máis público, como concertos de órgano e ballets entre
os actos das óperas, contando coa participación da célebre bailarina e
coreógrafa Marie Sallé, mais a iniciativa non tivo o resultado esperado, aínda
que nos oratorios o compositor continuase imbatible. En 1736 o casamento de
Federico, príncipe de Gales, coa princesa Augusta de Saxe-Gotha, deulle a
derradeira oportunidade de mostrar as súas óperas a grande escala, xa que a
princesa solicitou unha serie de interpretacións exclusivas, onde o compositor
presentou composicións antigas e unha ópera nova, Atalanta. Animado, preparou a
tempada seguinte escribindo Arminio, Giustino e Berenice.

Mais todo foi inútil. Na tempada de 1735 xa perdera 9.000 libras, e en 1737
quebrou. A súa saúde fraqueou, sufriu un colapso nervioso e unha parálise
afectou ao seu brazo dereito. Foi entón cando marchou á estación termal de
Aix-la-Chapelle, onde se recuperou con moita rapidez, e pode que alí mesmo
compuxera unha cantata que foi perdida. A finais do ano xa se encontraba de
volta en Londres, e inmediatamente comezou a composición doutra ópera,
Faramondo. Tamén fixo un intento de adaptarse ao gosto da época, compoñendo a
súa única ópera cómica, Serse, que foi un completo fracaso. A outra tivo unha
sorte pouco mellor. Os seus únicos consolos nesa tempada difícil, na que tamén
foi ameazado de prisión por débedas, foron un concerto benéfico que os seus
amigos organizaron para conseguir fondos para el, que inesperadamente foi moi
concorrido, e a estatua que lle ergueron nos Xardíns Vauxhall, que segundo
Hawkins, o seu contemporáneo, era o retrato máis semellante á súa verdadeira
aparencia de cantos el coñecía. Händel non se deu por vencido e fixo plans
ambiciosos para o seu novo oratorio, Saul, mais a súa recepción foi pouco
expresiva. Os seus oratorios seguintes, Israel in Egypt e L'Allegro, Il
Penseroso e Il Moderato, foron outros fracasos. Outras obras súas como Parnaso
in Festa, Imeneo e Deidamia encontraron plateas baleiras e apenas duraron en
cartel dúas ou tres noites. En 1739 Händel encontrábase de novo próximo á ruína.
Tan só os seus seis Concerti Grossi obtiveron boa acollida, mais non conseguiron
reverter a súa complicada situación financeira, agravada por unha coalición de
nobres que por motivos descoñecidos se posicionou na súa contra nesta época,
boicoteando os seus concertos. Rolland di que ante tantos reveses, o compositor
decidiu deixar Inglaterra, xa sen forzas para continuar a loita, e en 1741
anunciou que daría o seu último concerto.

Entrementres, no mesmo ano foi convidado a dar unha serie de concertos benéficos
en Dublín, e alí unha vez máis volveu conseguir un éxito. Para a capital
irlandesa escribiu o seu Messiah, a súa obra máis coñecida, presentou novamente
L'Allegro, cuxas interpretacións se converteron nun verdadeiro triunfo. Logo
conseguiu que outras obras fosen postas en escena, sendo todas elas recibidas
con entusiasmo. En 1743 estaba de novo en Londres, onde o seu oratorio Samson
tivo un éxito inmediato, e o seu Dettingen Te Deum tivo unha recepción similar.
Mais outras composicións, como Belshazzar e Hercules, fracasaron, e a pesar das
pensións que continuou recibindo puntualmente sempre, en 1745 a súa situación
era crítica unha vez máis. De novo a nobreza conspirou para a súa ruína. Horace
Walpole afirmou que se converteu daquela nunha moda, que os días nos que Händel
ofrecía os seus oratorios, os nobres ían todos á ópera. Durante a rebelión
xacobita el aproveitou a situación política escribindo obras de cuño patriótico,
e o seu oratorio Judas Maccabaeus, composto en honor do duque de Cumberland, que
derrotara os rebeldes, tivo enorme repercusión, dándolle máis beneficios que
todas as súas óperas xuntas, e converténdoo de repente no "compositor nacional".
Seguíronlle outras composicións que tiveron unha boa aceptación. Susanna foi
outro éxito notable, así como Fireworks Music, unha suite orquestral. Finalmente
as súas finanzas estabilizáronse.

En 1750 viaxou por última vez a Alemaña, visitando tamén os Países Baixos, mais
o seu itinerario non está claro, tan só se sabe con certeza que sufriu un
accidente de carruaxe no que resultou ferido. A principios do ano seguinte
comezou a compoñer Jephta, mais entón comezou a ter problemas de visión. Foi
operado, mais con pouco éxito, perdendo a visión do ollo esquerdo e tendo o
outro afectado parcialmente. O seu brazo estaba de novo semiparalizado, mais
puido tocar o órgano en Dublín en xuño. Por culpa destes problemas a composición
de novas obras viuse moi prexudicada, mais coa axuda dos seus secretarios puido
continuar a compoñer a pequena escala e a revisar obras anteriores. Aínda tocaba
o órgano nas interpretacións dos seus oratorios, recibía e visitaba amigos, e
mantivo correspondencia. Os seus oratorios comezaban a fixarse no repertorio e a
facerse populares, dándolle bastantes beneficios, ata o punto de que ao morrer
deixou un patrimonio de 20.000 libras, unha pequena fortuna, incluíndo unha
expresiva colección de obras de arte. En 1756 estaba practicamente cego e
revisou o seu testamento, mais gozaba dunha boa saúde xeral e un ánimo xovial.
Seguiu tocando o órgano e o clavecín con perfección, e tamén se adicaba á
caridade. Ao ano seguinte a súa saúde mellorou moito, o que lle permitiu retomar
a composición, escribindo varias arias novas coa axuda do seu secretario, así
como un novo oratorio, The Triumph of Time and Truth, revisando unha obra
antiga. Segundo os relatos de amigos, a súa memoria estaba nunhas condicións
excepcionais, así como a súa intelixencia e lucidez. Ao ano seguinte aínda puido
dirixir representacións en Dublín, mantiña o control sobre varios aspectos da
produción dos seus oratorios e viaxaba a varias cidades para poñelos en escena,
mais en 1758 xa abandonara a maioría das súas actividades públicas, xa que a súa
saúde comezaba a declinar rapidamente.

A súa última aparición en público tivo lugar o 6 de abril de 1759, nunha
interpretación do Messiah. Händel sufriu un esvaemento durante o concerto e foi
trasladado á súa casa, onde permaneceu na cama, falecendo na noite do 13 ao 14
de abril. Foi enterrado na abadía de Westminster nunha cerimonia á que asistiron
milleiros de persoas. O seu testamento foi executado o 1 de xuño, e nel o
compositor deixou a maior parte dos seus bens á súa afillada Johanna, con dotes
para outros familiares e asistentes seus, amais de mil libras para unha
institución de caridade. Os seus manuscritos quedaron co fillo do seu secretario
Johann Schmidt, do mesmo nome que seu pai, que os gardou ata 1772, cando llos
ofreceu a Xurxo III a cambio dunha pensión anual. Algúns, porén, os conservou, e
foron adquiridos por lord Fitzwilliam, que máis tarde os doou á Universidade de
Cambridge.

Non se coñece moito sobre a vida privada de Händel, mais sobreviviron varios
testemuños significativos. Segundo eses relatos, cando era novo era considerado
guapo e de boa complexión, mais a medida que envelleceu volveuse obeso, xa que
lle agradaban os praceres da mesa, o que deu orixe a sátiras e caricaturas que
ironizaban ese amor. Burney dixo que a pesar diso a súa cara irradiaba
dignidade, e o seu sorriso parecía un raio de sol perforando as nubes escuras:

Era claramente intelixente e ben educado, versado en catro linguas: alemán,
italiano, francés e inglés. Usaba todas en combinación cando contaba historias
aos seus amigos, e dise que era un grande humorista. Estaba a gusto entre os
poderosos, a pesar das súas orixes relativamente humildes, mais tivo amizades
duradeiras coa xente común. Tiña un temperamento volátil, emotivo, compulsivo,
podía pasar rapidamente da ira á paz e á benevolencia. Era independente e
orgulloso das súas capacidades musicais e da súa honra, e defendíaas con vigor e
tenacidade; era impaciente coa ignorancia musical, fixo varios inimigos ao longo
da súa carreira, mais non era vingativo, ao contrario, era coñecido pola súa
xenerosidade. Cando se trataba de defender os seus intereses era astuto e sabía
valerse da boa diplomacia cando era necesario. Apoiou varias institucións de
caridade e fixo concertos benéficos. Gustaba doutras artes amais da música, tiña
un gusto refinado e reuniu unha apreciable colección de cerca de 80 pinturas e
moitos gravados, incluíndo obras de mestres famosos como Rembrandt, Canaletto e
Andrea del Sarto. Sobre outras áreas, Burney e Hawkins dixeron que descoñecía
todo. Creceu como luterano, mais despois da súa naturalización parece que
adoptou o culto da Igrexa de Inglaterra. A súa relixiosidade non parece que fose
extraordinariamente forte, mais debeu ser sincera, e foi o suficientemente
ecléctico para escribir música sacra para católicos, calvinistas, luteranos e
anglicanos. Xamais casou e a súa vida sexual, se existiu, permaneceu oculta ao
público. É posible que mantivese romances temporais con cantantes das súas
compañías de ópera, conforme os rumores que circularon durante a súa vida.
Algúns din que lle foi proposto o casamento máis dunha vez, e tamén foi aireado
que puido ter unha inclinación homosexual, mais nada se documentou. Burney dixo
que traballaba tanto que lle quedaba pouco tempo para entretementos sociais. A
pesar da gran cantidade de relatos sobre el —e de anécdotas— Lang considera que
a súa natureza máis íntima permanece oculta, un home:

Gozou de boa saúde xeral durante toda a súa vida, mais algunhas afeccións
trouxéronlle problemas —ocasionais ataques de parálise no brazo dereito, un
episodio de desequilibrio mental, e a súa cegueira final. Estas afeccións foron
analizadas en tempos modernos, coas seguintes conclusións: os ataques de
parálise, o primeiro deles en 1737, posiblemente se deberan a algunha forma de
estrés muscular ou artrite de orixe cervical, ou algunha neuropatía periférica a
causa do uso repetitivo da man e do brazo, como é común entre os músicos. Tamén
poden ter sido froito de intoxicacións por chumbo, que estaba presente en
cantidades significativas no viño que el bebía. Nese primeiro episodio
observouse tamén unha perturbación mental dalgunha gravidade, da cal non
sobreviven relatos detallados, e que debido á falta doutros síntomas e á súa
brevidade pode ter sido unha reacción emocional extrema ante a perspectiva de
perder para sempre o uso do membro, esencial para a súa profesión, ou o
resultado da tensión debida ao seu fracaso como empresario. Mais ámbolos
problemas desapareceron rápido e non deixaron secuelas coñecidas. Outros ataques
de parálise apareceron ao longo dos anos, todos revertendo con rapidez e sen
prexudicar despois as súas habilidades como intérprete. Moitas veces se queixou
de mala saúde aos seus amigos, mais todos os relatos destes sobre eses encontros
contradín as súas palabras, describíndoo sempre como estando visiblemente ben,
perfectamente lúcido, enxeñoso e activo. A súa doenza máis grave foi a cegueira,
notada a partir de 1751, interrompendo temporalmente a súa escrita do oratorio
Jephta. Buscou axuda médica e foi operado do que foi descrito como unha catarata
tres veces, sen éxito. O problema empeorou e acabou perdendo completamente a
visión do ollo esquerdo, e nos anos seguintes, do dereito, aínda que parece que
non de todo, polo menos inicialmente. Suxeriuse que esa cegueira foi o resultado
dunha neuropatía óptica isquémica. William Frosch tamén rexeitou outras opinións
presentes especialmente en biografías de principios do século XX, que o
mostraban como un maníaco-depresivo.

Cando Händel chegou a Inglaterra para desenvolver a parte máis significativa da
súa carreira, encontrou a vida musical do país en declive. Despois da morte de
Purcell e John Blow non xurdira ningún compositor destacado, o que abrira o
espazo para unha virtual invasión de estranxeiros, especialmente italianos, mais
a estrutura local non estaba preparada para asimilalos. Mentres que no resto de
Europa había innumerables centros musicais importantes, e mesmo cortes
provincianas que mantiñan orquestras e teatros, en Inglaterra o único centro de
actividade era Londres, e mesmo alí non había un sistema de patrocinio da
nobreza. Deste xeito a única música de calidade era escoitada en pequenos
escenarios domésticos ofrecidos por nobres diletantes nas súas mansións ou clubs
privados, nalgúns concertos públicos e un pouco de música sacra no culto. A
situación era peor coa completa ausencia de institucións de ensino musical, en
contraste coas academias ben estruturadas doutros países. Esa situación comezou
timidamente a reverter pouco despois da súa chegada, e el tivo un papel central
nese proceso. Tamén a nobreza foi fundamental para que a ópera en italiano
puidese florecer, en vista dos seus custos altísimos de produción, e de feito só
se produciu porque o seu público máis importante foi a propia elite, que
considerou o xénero unha novidade excitante. Mesmo con ese apoio, a tradición
operística en italiano en Inglaterra non foi máis que unha moda pasaxeira, non
conseguiu enraizar profundamente, e se o fixo durante algún tempo, foi máis
grazas á obstinación de Händel. Todas as compañías operísticas que se formaron
viron moitos éxitos, mais tamén sufriron reveses considerables, e ningunha durou
moito tempo. As causas disto foron tanto a súa inviabilidade económica como a
resistencia de parte do público, que en parte vía o ambiente teatral como un
antro de vicios e a música como potencialmente perigosa por descontrolar as
emocións, e en parte prefería máis a ballad opera en inglés. Tamén os críticos
da prensa se resistiron, tendendo a ver todo como un estranxeirismo artificioso
e un tanto absurdo, e estaban máis interesados na resurrección do rico pasado
musical nativo, como se demostra pola creación da Academia de Música Antiga en
1710, pola aparición de varias e extensas recompilacións de música das xeracións
entre Dunstable a Purcell, e pola publicación de obras importantes de historia
da música e musicoloxía.

A pesar da gran participación individual de Händel na dinamización da vida
musical inglesa, no seu tempo había un movemento claro en toda Europa para crear
un novo público para a música e as outras artes, formado especialmente pola
burguesía en ascenso. Locais como cafés, sociedades culturais, ou bibliotecas,
moitas veces ofrecían atraccións musicais, e a prensa contribuíu na educación
dese público desenvolvendo articulismo crítico activo, sexa a nivel profesional
ou afeccionado. Estes espazos servían, xa que logo, como florecentes foros de
debates culturais para a sociedade burguesa que se ilustraba, onde participaban
non só ela, senón que, especialmente no caso de Inglaterra, era común a reunión
adicional de artistas, xornalistas e nobres interesados na arte, nunha atmosfera
de ampla igualdade social que, porén, fóra das portas, desaparecía. A liberdade
alí dentro era tanta que a policía inglesa non tardou en poñer esas casas baixo
sospeita de seren focos de subversión política. Mais a presión contraria foi
grande, o control oficial pronto foi relevado, e a súa actividade prosperou,
converténdose en centros importantes de cultivo tanto da crítica de arte inglesa
como dun sentido de identidade na política e a cultura para a clase media local.

No que respecta á obra operística, Händel en liñas xerais seguiu os principios
da música dramática italiana, que era a corrente dominante na súa época, toda
composta na gran tradición da ópera saria. Non reaccionou contra as convencións
do xénero, mais foi capaz de introducirlle unha gran variedade, e distinguiuse
pola profundidade da caracterización psicolóxica das súas personaxes,
conseguindo facer convincentes seres humanos dos heroes míticos das súas
historias. Incorporou tamén elementos dos estilos inglés (especialmente de
Purcell), francés (a tradición dramática de Lully e Rameau) e alemán (Krieger,
Reincken, Buxtehude, Pachelbel, Muffat e outros, que formaron a base da súa
formación inicial), os cales coñecera en profundidade, sendo, de acordo con
Nikolaus Harnoncourt, un dos poucos compositores do seu tempo que podían ser
descritos como verdadeiramente cosmopolitas. As súas obras vocais nunca foron
compostas para satisfacer o gusto popular, salvo algunhas tentativas nos seus
anos finais, todas con escaso éxito, e a súa correspondencia persoal é testemuña
de canto el desprezaba ese gusto, mais os seus cadernos de notas revelan que se
inspiraba moito nas cancións que escoitaba nas rúas. Realmente compuña para o
momento, por cartos, para arrasar os seus competidores, sen pretender a
inmortalidade, mais, segundo Edward Dent, xamais abandonou a seriedade coa que
vía seu propio traballo, e fíxoo para nunha clase social educada que sería capaz
de desexar, amais do entretemento, tamén graza, dignidade e serenidade. A pesar
diso, contribuíu de forma importante a diseminar música de alto nivel entre o
pobo a través dos seus concertos públicos. As súas obras sacras revolucionaron a
práctica inglesa, non só a través do emprego de grandes masas orquestrais e
vocais polo uso eficiente do stile concertato, contrapoñendo pequenos grupos e
solos contra o bloque da orquestra e o coro, como tamén polos seus efectos
grandiosos e poderoso dramatismo, e a introdución dun sentido melódico máis
moderno e unha harmonía máis clara. Os seus oratorios, moito máis que
substitutos de óperas para os períodos de Coresma, cando os teatros profanos
pechaban, crearon no país toda unha nova tradición de canto coral, que logo se
tornou un trazo importante da escena musical inglesa, e que inspirou a Haydn e
impresionou a Berlioz. Amais da súa produción vocal, deixou gran cantidade de
música instrumental de gran nivel, entre concertos, sonatas e suites.

Händel foi recoñecido como un dos grandes organistas e cravistas da súa
xeración, foi chamado "divino" e "milagreiro", e comparado con Orfeo. Unha vez,
en Roma, tocou o clavecín de pé, nunha posición incómoda, e cun sombreiro baixo
o brazo, mais dun xeito tan sobresaliente que todos dixeron, en ton de broma,
que a súa arte debíase a algún pacto do demo, xa que el era un protestante.
Sentándose despois, tocou aínda mellor. Sorprendeu os seus oíntes coa súa
capacidade de improvisación. Un rexistro contemporáneo sinala que "el acompañaba
os cantantes da forma máis marabillosa, adaptándose ao seu temperamento e
virtuosidade, sen ter ningunha nota escrita diante del". Mattheson afirmou que
nese terreo el era incomparable. Tivo algúns alumnos en Alemaña, mais despois
diso xamais volveu ensinar, excepto ás fillas de Xurxo II de Gran Bretaña, e ao
fillo do seu secretario, John Christopher Smith. Un relato da época conta que el
non apreciaba esta actividade. A documentación manuscrita que sobreviviu,
incluíndo un caderno de exercicios composto para uso destes poucos alumnos,
indica que os seus métodos como profesor non diferían da práctica xeral do seu
tempo, mais mostraban unha especial influencia da escola xermánica, onde el
mesmo recibira a súa formación.

Testemuños da época afirman que Händel tiña unha impresionante facilidade para
compoñer, ás veces compuña máis rápido do que os seus libretistas podían
fornecerlle o texto para os seus oratorios. Compuxo a abertura de Rinaldo nunha
soa noite, escribindo Belshazzar tan rápido que o seu libretista non conseguía
acompañalo, entreténdose nas horas libres compoñendo Hercules, outra grande
obra. O seu célebre Messiah, un extenso oratorio en tres actos, foi composto en
tan só 24 días. Non era sistemático, compuña obras en partes independentes
mentres traballaba en varias ao mesmo tempo. Cando compuña illábase do mundo e
ninguén tiña permiso para interrompelo. Cando o facía, berraba consigo mesmo, e
emocionábase cando traballaba sobre un texto tráxico ou piadoso. Os seus criados
moitas veces vírono chorando e saloucando sobre as partituras. Cando estaba a
escribir o "Hallelujah" do Messiah, o seu camareiro foi servirlle chocolate e
encontrouno chorando, e o compositor díxolle: Non sei se estaba no meu corpo ou
fóra del cando escribín iso, só Deus o sabe.

A súa técnica xeral de composición das obras vocais, que supoñen a parte máis
importante do seu legado, é peculiar. Non facía esbozos a non ser anotacións moi
sucintas da idea melódica principal da peza, escribindo de xeito directo ata a
conclusión, e aínda que iso non fose unha regra, era unha práctica común súa
escribir primeiro un esqueleto da peza, como o baixo continuo, os violíns e a
voz na súa totalidade, e só despois de terminado ese marco enchía as partes
medias e escribía a música dos recitativos. Moitas veces deixou só indicacións
breves, con moito espazo para a improvisación do intérprete, e por iso as voces
intermedias moitas veces teñen unha función de recheo harmónico e non para
chamar a atención por si mesmas. Empregaba bastante a técnica do "corta e pega",
non era raro que mudase de idea ao longo da composición e iso repercutía na
alteración completa da estrutura, como o demostran varias pezas en diversas
versións bastante diferentes, e reaproveitaba material de composicións
anteriores. Tales liberdades dificultan o establecemento dun patrón fixo de
composición. Como describiu Hurley:

A súa principal preocupación parece ser a melodía e o efecto de conxunto, e non
o detalle. En canto á melodía, foi un dos maiores melodistas de todos os tempos,
creando liñas complexas, de estrutura asimétrica e amplos xestos, pero que
forman un todo notablemente unificado e expresivo. O seu fértil enxeño era capaz
de crear melodías para expresar o completo espectro emocional do ser humano nas
máis variadas situacións. O rexente Christophe Rousset, preguntado sobre que
características da obra de Händel consideraba as máis importantes, dixo:

A pesar de ser un mestre do contrapunto, este ten unha parte relativamente
secundaria no seu estilo, e traballou as técnicas polifónicas con gran liberdade
e orixinalidade. Moitas veces a súa polifonía foi comparada coa de Bach, sempre
desfavorablemente, mais con iso pérdese de vista que a pesar das súas orixes e
da súa formación, o seu modelo non foi a abordaxe xermánica da polifonía, senón
a italiana, a de Legrenzi, Vitali, Bassani, e sobre todo Corelli, cuxo estilo é
lixeiro e pouco formal, fluído, libre, flexible, e vocal en orixe e espírito
mesmo despois de adaptalo á linguaxe instrumental. De aí que a súa concepción de
polifonía era totalmente diferente á do seu famoso compatriota, e os seus
obxectivos eran igualmente distintos, facéndoa servir sempre a propósitos
dramáticos. É significativo que no seu tratamento das fugas, a forma
contrapuntística máis rigorosa e tamén a de maior prestixio, que para os
barrocos tivo un papel tan importante como a sonata para os clásicos, mostre un
tratamento moi libre, e estas en xeral fan uso de longas seccións homofónicas e
parecen a primeira vista só esbozos. Permitíase tamén a inversión de seccións,
colocando ás veces o stretto despois da primeira exposición, eliminando os
límites entre os episodios ou empregando pasaxes fugadas ao xeito de rondó.
Cando aplicou a polifonía ao coro, frecuentemente construíu unha pasaxe
polifónica inicial que desemboca nunha sección homofónica como coroamento
dramático da peza, obtendo efectos impactantes. Para os críticos desa abordaxe
tan libre e persoal, probou que iso non se debía a unha eventual incompetencia
no manexo da forma, senón a unha elección consciente, a través de varios
exemplos didácticos de gran beleza que seguen as regras ao pé da letra.

A súa harmonía é sempre sólida, clara, atractiva, imaxinativa e moitas veces
ousada, con modulacións insólitas e aventureiras e resolucións imprevistas, e
fixo uso de tonalidades pouco comúns na súa época, como si bemol menor, mi bemol
menor e la bemol menor. Era capaz de producir tanto efectos atmosféricos sutís
como encadeamentos de acordes de poderoso movemento dramático. Aparentemente
definía de antemán os contornos harmónicos dunha peza, mais deixaba por decidir
matices e movementos harmónicos detallados ao longo do proceso compositivo,
dando á súa creatividade, segundo o que pensa Hurley, un carácter intuitivo. Nos
seus recitativos foi ás veces un profeta da música moderna, con cromatismos
sorprendentes. Posuía unha grande habilidade para o desenvolvemento temático,
que ás veces asumía proporcións sinfónicas nos acompañamentos das arias e nos
coros, creando un efecto de movemento continuo de gran forza propulsiva. Tiña un
fino sentido do ritmo e do refinamento métrico. As súas frases, segundo Lang,
poden ser comparadas a versos brancos, cuxo ritmo é complicado polos
encabalgamentos e polo uso de combinacións e alternancias de metros diferentes.
Iso queda claro nos seus manuscritos, que usan a marcación de compás con gran
liberdade, o que moitas veces é "corrixido" en edicións impresas privando ao
lector da percepción dos matices sutís de fraseo.

No tratamento das arias apartouse da práctica do seu tempo. A aria evolucionara
cara a unha forma chamada da capo (ao principio), unha estrutura tripartita e
simétrica: ABA —unha primeira sección presentando o tema principal e o seu
desenvolvemento a través de variacións e ornamentacións; seguíalle unha parte
contrastante, noutra tonalidade, xeralmente a relativa oposta á tonalidade
inicial, que tiña a función de introducir o elemento dialéctico do discurso,
unha contraargumentación, e despois facíase unha recapitulación do material
inicial no ritornello, que confirmaba a idea básica da peza, que na súa época
era unha repetición literal da primeira parte. Händel moitas veces evitou unha
repetición literal introducindo modificacións na liña melódica que filtraban
elementos da sección intermedia, ou facendo abreviaturas en toda a sección,
dando como resultado unha estrutura asimétrica, ABa.

Händel fíxose famoso entre outras cousas pola súa habilidade para ilustrar
gráfica e musicalmente o significado do texto, coa técnica coñecida como
"pintura de palabras", que era unha das categorías máis importantes do
pensamento musical barroco e se insería na "doutrina dos afectos", un complexo
sistema de simbolización de emocións a través de recursos plásticos e auditivos
que era usada na música puramente instrumental e se tornaba máis crucial na
música vocal dramática. A continuación, como exemplo, un fragmento dunha aria do
Messiah. O texto di:

Händel ilustra a exaltación dos vales realizando un salto ascendente dunha sexta
e deseguido celebrando a exaltación cunha longa e florida secuencia melismática.

Cando ilustra o descenso das montañas, primeiro "escala" a montaña con catro
notas que completan unha oitava completa e inmediatamente fai caer a melodía á
orixe, a continuación describe a palabra hill, "outeiro", cun ornamento cuxo
deseño é un arco suave, e entón fai descender á melodía ata a súa nota de orixe,
a máis baixa da frase. Describe crooked, "torto", primeiro con catro notas nunha
figura ondulante, e despois cunha serie de saltos, e straight, "dereito", cunha
única nota longa. Deseña rough, "áspero", cunha serie de notas da mesma altura
nun ritmo "cadrado", convencional, e ilustra o proceso de aplanamento, na
expresión (made) plain, cun salto ascendente de cuarta que a primeira vez se
sustenta durante case tres compases, cun floreo suave, e a segunda vai
lentamente pasando por notas longas, que descende pouco a pouco ata a tónica.

Foi un excelente e sensible orquestrador, facendo un uso moi selectivo e
consciente dos instrumentos á súa disposición. A pesar de que interpretacións
modernas se valeron de instrumentos modernos moitas veces con excelentes
resultados se son ben dirixidas, as características de timbre, potencia e
sustento sonoro dos instrumentos barrocos son únicas, eran exploradas
sistematicamente polo compositor para a obtención de resultados específicos de
cor, atmosfera e simbolismo musical, e non poden ser reproducidas pola orquestra
clásico-romántica que é a base da orquestra de concerto estándar. Tamén tomou
coidados pouco comúns na súa xeración de deixar claras as súas intencións de
interpretación na escrita da partitura, facendo moitas anotacións de tempo e de
cambios dinámicos. As súas óperas empregaban só de corenta a sesenta persoas,
incluíndo o coro, os solistas e os instrumentistas. Para os oratorios podía
precisar de efectivos un pouco maiores, mais non moito. En ocasións solemnes
podían ser usados conxuntos excepcionalmente grandes, con coros e orquestras
dobres. O seu coro estándar, con preto de vinte integrantes, era totalmente
masculino, composto por baixos, tenores, falsetistas como contraltos e nenos
para a parte de soprano. As mulleres só aparecían como solistas en papeis
dramáticos, o que era unha práctica común da época.

Ten sido moi debatida a súa práctica de tomar emprestado material alleo para as
súas composicións. Moitos teñen visto niso unha falta de ética, ou un síntoma de
falta de inspiración, mais o feito é que na súa época non había un concepto de
dereito de autoría como o coñecemos hoxe, e amais esa práctica era frecuente na
época, un fenómeno que non se limitaba á música, senón que se produciu en todas
as artes e perdurou ata a fin do Barroco. George Buelow sinalou que as prácticas
da parodia, da paráfrase, do pastiche, da variación, e doutras formas de
apropiación de material alleo eran un compoñente central na arte da época,
seguían unha tradición que se remontaba á Antigüidade clásica e estaban
intimamente ligadas ao carácter da retórica artística, que á súa vez
influenciaba todos os aspectos da creatividade. Aínda que na época de Händel
esas distintas formas de plaxio comezasen a ser cuestionadas, estas aínda non
foran revestidas dunha connotación negativa. O seu profesor Zachow incentivárao
a copiar obras doutros mestres a fin de consolidar o seu estilo, e ese era un
método pedagóxico universal. Mattheson apuntou a súa práctica de tomar
emprestado material alleo xa nos anos de xuventude do compositor, cando el era
xa un profesional, mais non cunha intención de crítica, antes facía diso un
sinal de afiliación a principios artísticos comúns e tamén a entendía como un
xeito de eloxio do copiador ao copiado. O que intrigou aos críticos
contemporáneos de Händel non foi tanto o feito de que el se tivera valido de
material doutros, senón do gran número de veces que o fixo. Críticos das
xeracións seguintes mostráronse aínda máis preocupados, pois pensaban que Händel
era un plaxiador furtivo, mais hoxe sábese que estes estaban mal informados,
pois os préstamos de Händel eran coñecidos por todos na súa época e tampouco
facía o menor esforzo por escondelos. O crítico e compositor Johann Adolph
Scheibe escribiu en 1773:

Reflectindo o espírito do tempo, John Dryden dixo nunha ocasión: O que eu traio
de Italia o gasto en Inglaterra, aquí permanece e aquí circula, pois se a moeda
é boa, ela pasa de man en man. Sir Uvedale Price escribiu en 1798:

Dous dos seus primeiros biógrafos, Charles Burney e Sir John Hawkins, que eran
os maiores críticos musicais ingleses da súa xeración, tampouco estaban nin un
pouco preocupados co feito. Só no século XIX as erupcións comezaron a facerse
visibles, e entón apareceron claramente desaprobadoras. O primeiro artigo que
criticou os plaxios de Händel negativamente apareceu en 1822, un traballo do
irlandés F. W. Horncastle, que determinou o ton de case toda a crítica
decimonónica ao respecto deste aspecto da obra do compositor. Nel era xa nítida
a visión romántica sobre a creatividade como unha manifestación de pura
orixinalidade, e nese novo contexto o plaxio adquiriu unha connotación mesmo
inmoral. Di Horncastle:

Non toda a crítica do século XIX foi nese sentido, e destaca un longo ensaio
publicado en 1887 por Arthur Balfour, onde se aproximou á visión liberal do
século XVIII. Con todo, a principios do século XX a carga volveu sobre os
aspectos morais da práctica co libro The Indebtedness of Handel to Works by
other Composers de Sedley Taylor, que fixo unha brillante análise da súa
habilidade para transformar o material plaxiado en obras mestras orixinais e
salientou a importancia de coñecer a práctica a fondo para entender mellor a
obra de Händel, mais pechou o ensaio cunha condena moral. Este documento
influenciou escritores das seguintes xeracións ao longo de boa parte do século,
tanto positiva como negativamente, a maior parte deles recoñecendo a citada
habilidade e louvándoa polos seus grandes resultados artísticos, máis aínda
tendo dificultades no trato coas súas implicacións morais. Segundo o que di
Buelow, só en anos recentes a discusión sobre o asunto pasou a ser feita sobre
bases obxectivas e desapaixonadas, analizando toda a cuestión baixo unha óptica
esencialmente técnica e estética, e deixando de lado xuízos morais, considerando
que aínda hai moito que resolver ao respecto.

Entre 1787 e 1797 Samuel Arnold recompilou unha colección de 180 volumes das
obras de Händel que, con todo, distaba moito de ser completa. Tamén era
incompleta a colección producida entre 1843 e 1858 pola English Handel Society
(fundada por Sir George Macfarren).

A edición de 105 volumes da Händel-Gesellschaft ("Sociedade Handel") foi
publicada entre 1858 e 1902, principalmente debido aos esforzos de Friedrich
Chrysander. Para as interpretacións modernas, a realización do baixo continuo
reflicte unha práctica do século XIX. As partituras vocais procedentes da
edición foron publicadas por Novello en Londres, mais algunhas partituras, como
a parte vocal de Samson están incompletas.

A seguinte edición, Hallische Händel-Ausgabe, foi publicada por primeira vez en
1955 na rexión de Halle, en Saxonia-Anhalt (Alemaña Oriental). Non comezou como
unha edición crítica, mais despois de fortes críticas aos primeiros volumes, que
foron realizados sen apartados críticos (por exemplo, a ópera Serse foi
publicada co papel protagonista reformulado como tenor reflectindo a práctica da
Alemaña anterior á guerra), reformulouse como edición crítica. Influenciado en
parte pola realidade da Guerra Fría, o traballo editorial era inconsistente:
encóntranse abundantes erratas e os editores non consultaron fontes importantes.
En 1985 formouse un comité para determinar mellores estándares para a edición. A
unificación de Alemaña en 1990 eliminou os problemas de comunicación, e os
volumes emitidos dende aquela amosaron unha significativa mellora nos seus
estándares.

O catálogo das obras de Händel, que abrangue un total de 612 rexistros máis 25
suplementos e obras dubidosas e perdidas. Foi elaborado por Bernd Baselt, da
Universidade de Halle, e publicado en 1978 e 1986 en tres volumes. É coñecido
coas siglas "HWV", que significan Händel Werke Verzeichnis (en galego, Catálogo
de obras de Händel). O catálogo inclúe os primeiros compases de cada obra e gran
cantidade de información adicional de cada unha como fontes manuscritas,
primeiras impresións etc.

A parte máis importante da produción de Händel foron as súas obras vocais
(óperas e oratorios, amais de himnos, odas e cantatas), e todos eses xéneros,
que naceran de xeito autónomo un século antes de que el os traballara, na súa
época fundíranse de tal xeito que se tornaron na práctica case indistinguibles,
salvo pola temática que abordaban e polas forzas sonoras que exixían, xa que en
termos de estilo e tratamento xeral eran en esencia idénticos. A diferenza máis
obvia entre eles era que as óperas eran representadas como pezas de teatro, cun
enredo dramático, vestiario e toda a parafernalia escénica, e as demais eran
pezas de concerto, sen escenificación, ou con accesorios escenográficos
reducidos ao mínimo. Mesmo así, había tan pouco espazo para unha acción
realmente dramática nas óperas daquela época que estas ben poden ser
consideradas pezas de concerto cunha decoración visual exuberante. De feito a
ópera seria barroca, malia ser a forma de teatro de máis prestixio da época,
considerada a verdadeira suma de todas as artes, máis apelaba ao espectacular da
súa escenografía na que se baseaba a forza no contido textual, o que non impedía
que algunhas tivesen libretos de alta calidade poética e eficiencia dramática.
Todos eses xéneros estruturábanse dun xeito moi simple: unha abertura
instrumental seguida dunha serie de arias acompañadas pola orquestra, alternadas
con recitativos, e con participacións esporádicas de duetos, tríos e coros. As
arias eran seccións esencialmente estáticas e autosuficientes, servían sobre
todo para exhibir o virtuosismo do cantante e facían unha meditación altamente
retórica, estilizada e formal sobre algún elemento da narrativa —cantaban un
sentimento, formulaban unha acción, reflectían sobre algún acontecemento
anterior, e así sucesivamente, mais non había ningunha acción. A trama era
levada adiante soamente nos recitativos, partes cantadas dun xeito próximo á
fala, con acompañamento reducido ao baixo continuo ou a uns poucos instrumentos.
Os recitativos eran as partes que o público consideraba menos interesantes,
véndoos como necesarios só para dar algunha unidade na frouxa e vaga cohesión
dramática da maioría dos libretos, e durante a súa representación era habitual
que os espectadores se entretivesen en conversas cos seus veciños, bebesen e
comesen, circulasen polo teatro, mentres esperaban á próxima aria. Ese fenómeno
estaba xeneralizado no mundo operístico barroco, e no caso londiniense iso era
aínda máis acentuado, xa que as óperas de Händel eran en italiano e alí xa
existía unha sólida tradición de teatro falado en lingua vernácula que abastecía
a demanda de representacións literarias.

A dificultade de conseguir unha eficiencia dramática coa ópera barroca italiana
derivaba de varios factores. En primeiro lugar poucos cantantes tiñan un
verdadeiro talento teatral, e as máis das veces a súa presenza no escenario só
se xustificaba polas súas habilidades vocais. En segundo, gran número de
libretos eran de baixa calidade, tanto en termos de idea como de forma, cos seus
textos reformados e adaptados infinitas veces a partir de varias fontes, dando
como resultado verdadeiros mosaicos literarios. En terceiro, a propia estrutura
da ópera, fragmentada nunha longa serie de fragmentos máis ou menos autónomos,
entre os cales os cantantes entraban e saían de escena varias veces para recibir
aplausos, anulaba calquera sentido de unidade de acción que mesmo un libreto
excelente puidese ofrecer. Amais diso, os clientes de tales espectáculos,
invariablemente de clase nobre, esperaban que os caracteres operísticos
ilustrasen as virtudes e o código ético que se imaxinaba pertencían á nobreza -
canto menos idealmente. Deste xeito, as personaxes do drama eran irreais, sendo
maioritariamente personificacións de principios abstractos variados, tipos fixos
con escasa vida humana que desenvolvían a súa actuación cantando textos
altamente retóricos. Mesmo os timbres vocais estaban asociados a determinados
papeis: as personaxes heroicas principais eran encomendadas aos castrati, homes
castrados que tiñan voces agudas e moitas veces tamén trazos corporais
femininos. Por estraño que iso poida parecer hoxe, naquela época a súa voz
estaba asociada co ideal da xuventude eterna e da virtude viril. Tamén era
necesario que houbese sempre un final feliz. No entanto todo o seu carácter de
estilización abstracta, a ópera italiana tivo un éxito inmenso en case toda
Europa. Como di Drummond:

Como a realidade da vida moitas veces contradicía o ideal operístico, non
sorprende que, por influencia do racionalismo ilustrado, mesmo no tempo de
Händel algúns críticos, especialmente os pragmáticos ingleses, deplorasen in
toto o concepto de ópera formulado en Italia debido á súa artificialidade, unha
crítica que a finais do século XVIII xa se estaba a estender por toda Europa e
levou a Gluck a iniciar unha reforma do xénero na dirección do naturalismo. En
parte son esas convencións artificiais, un lugar común no século XVIII, un dos
obstáculos para unha aceptación máis ampla da ópera händeliana nos nosos días.

Mesmo traballando con esas limitacións formais, as óperas de Händel son moi
eficientes en termos dramáticos, especialmente para ser capaz de conmover o
público e excitar as súas diversas emocións, e un dos motivos para iso é o seu
perfecto entendemento das relacións entre cantante, libretista e compositor para
a obtención do efecto desexado. Tiña en conta aspectos tanto estéticos como
prácticos —o público obxectivo, o talento dos cantantes, e o financiamento
dispoñible para a montaxe. Para La Rue, o virtuosismo do cantante, a amplitude
do seu alcance vocal, as súas capacidades como actor e o seu status dentro da
compañía tiñan gran peso na escritura da parte adicada a el. Cando por calquera
motivo se substituía a un cantante Händel frecuentemente reescribía todos os
números nos que este aparecía, ou empregaba material antigo cuxas
características musicais estivesen máis adaptadas á súa voz, e chegaba ao punto
de modificar o propio libreto. De tódolos xeitos esas limitacións eran só o
punto de partida para a estética da súa música, e non o obxectivo final, que era
obter un efecto no teatro, de caracterización de personaxes e unha acción
eficaz, e Händel tivo a sorte de contar moitas veces cos mellores cantantes da
súa época, e con grandes libretistas. Tamén colaborou activamente na elaboración
dos libretos e na formulación das escenografías e vestiarios. Mais en varios
casos fixo adaptacións que comprometeron a cohesión do conxunto, o que confirma
o feito de que a idea de crear unha personaxe para e por un cantante específico
tiña un significado literal. Nesas ocasións nas que precisou reescribir as súas
obras, máis dunha vez alterounas de xeito tan descoidado e pouco respectuoso que
Lang imaxinou que o resultado era do Händel empresario, interesado só en atender
a demanda do momento ou en solucionar un problema imprevisto coa maior
velocidade e do xeito máis práctico posible, custase o que custase, que do
Händel compositor, cuxo sentido da forma era extremadamente refinado.

O oratorio foi un xénero que Händel consolidou en Inglaterra a partir da
tradición dos anthems (himnos), textos sacros postos en música con solos e coros
usados no culto anglicano, que el traballara nos inicios da súa carreira inglesa
con bos resultados, como se percibe nos Chandos Anthems e noutros moitos. A súa
estrutura e escala eran bastante semellantes aos oratorios que desenvolveu máis
tarde, introducindo un dramatismo e forza que os anthems descoñecían e dándolles
independencia da liturxia. Mais as motivacións de Händel para adicarse a este
xénero non son claras. É posible que fose unha tentativa para esquivar a
prohibición de música operística durante a Coresma, mais as representacións de
dramas sacros formaban parte tamén dunha tradición de educación moral e
relixiosa establecida por Racine entre familias ricas e piadosas en Francia. Os
oratorios están significativamente máis cohesionados en termos dramáticos que as
óperas, en parte pola colaboración con Charles Jennens, un gran libretista, pola
maior participación do coro —nalgúns, como Israel in Egypt, o coro predomina— e
pola disolución dos límites ríxidos entre aria e recitativo, dunha orquestración
máis rica para estes últimos, que tenden a ser breves, e o emprego de ariosos,
unha forma intermedia entre os dous. Tamén puido explorar a representación das
emocións cunha liberdade moito maior que nas súas óperas, de forma máis
accesible ao público, sendo cantados en inglés, e mesmo en cuestións de pura
forma os seus oratorios son máis libres e presentan solucións máis
imprevisibles. Lang suxeriu que cos seus oratorios Händel fixo moito pola
renovación da propia ópera na dirección proposta por Gluck, e Schering chegou a
dicir que se alguén comparase Theodora (1750) de Händel coa ópera Orfeo ed
Euridice (1762) de Gluck, non dubidará en atribuír á obra de Händel todo —e
quizais máis— o que ten sido atribuído ao mestre máis novo. É sabido que Gluck
tiña unha enorme admiración polo compañeiro máis vello, e que tiña a súa obra
como unha referencia central.

Amais das súas cualidades eminentemente musicais e expresivas, os seus oratorios
posúen connotacións extramusicais; moitos, a través de alusións simbólicas que
eran entón de dominio público, reflicten acontecementos sociais do seu tempo a
relación de Deborah e Judas Maccabaeus respectivamente aos sucesos do duque de
Malborough e á revolta xacobita; a de Jephta ao patriotismo e á posición
política do príncipe de Gales; o Hercules, inserido na discusión filosófica que
había sobre o pracer, da verdade e da virtude, e o David, como un lamento sobre
as friccións entre o rei e o príncipe de Gales. Tamén meditan sobre a idea de
relixión do seu tempo, xa que na súa maioría son de temática sacra, considerando
que a relixión exercía unha grande influencia na vida de todos e o púlpito no
seu tempo era un dos lugares privilexiados para o debate político, social e
cultural. Tales reverberacións de significado, que foron seguramente un dato
esencial para o seu crecente éxito entre o público da época, dándolles unha
relevancia única a aquel diario, só recentemente teñen sido exploradas pola
crítica. De estrutura semellante aos oratorios son as súas odas, antífonas,
motetes e salmos, mais estes na súa maioría son obras xuvenís, compostas na súa
estadía en Italia e destinábanse ao culto relixioso.

As súas cantatas para voz a solo e baixo continuo son a parte menos estudada e
menos coñecida da súa produción vocal, mais merecen unha breve análise non só
por conter innumerables belezas, senón por teren sido o terreo no que iniciou a
súa carreira dramática. Comezou a exercitarse nese xénero en Italia, onde el era
popular entre a elite, e en pouquísimo tempo dominou a forma. Os textos
usualmente tratan de episodios pastorais da mitoloxía grecorromana, tratados dun
xeito que ía do lírico ao épico, mais tamén traballou con temas sacros. A súa
escritura está chea de sutilezas contrapuntísticas, inusitados efectos
harmónicos, un desenvolvemento virtuosísimo da liña vocal e da parte do
violoncello, e a rica complexidade retórica e simbólica do seu texto só podía
ser comprendida polos círculos de coñecedores que as apreciaban. Lonxe de se
fixar en convencións, usou o xénero como un campo de experimentación, e cada
composición ten un carácter moi individual e orixinal. En moitas delas
introduciu instrumentos adicionais, formando unha pequena orquestra de cámara, e
neses casos ampliou o seu enfoque para abordar o verdadeiro operismo. Aproveitou
moito dese material máis tarde nas súas óperas.

Händel prestou pouca atención á música puramente instrumental, e a maior parte
da que produciu, aínda que en xeral de gran calidade, foi concibida inicialmente
como pezas de interludio para as súas obras vocais, mesmo no caso dos seus
grandes concertos. Son excepcións notables, na música orquestral, as dúas suites
festivas Water Music e Music for the Royal Fireworks, e mesmo estas foron
compostas como obras de ocasión, en todo periféricas ao seu interese central. A
pesar diso, son pezas maxistrais no seu xénero, e permanecen entre as máis
coñecidas polo gran público. Son altamente melódicas, exhiben unha enorme
riqueza e variedade de efectos instrumentais, e organízanse cun forte sentido de
forma. Tamén os seus trece concertos para órgano son de interese, pois
constituíron unha contribución innovadora ao acervo de formas musicais. Foron
compostos entre 1735 e 1751 para seren executados entre os actos dos seus
oratorios, e tiveron a súa orixe nas improvisacións que el, como virtuoso do
teclado, era solicitado a facer nesas ocasións. Varios deles aproveitaron
material das súas sonatas. Algúns foron impresos durante a súa vida, tanto na
súa forma orixinal como en versións para teclado só —órgano ou clavecín— e estas
últimas tornáronse pezas favoritas entre finais do século XVIII e XIX para os
estudantes de teclado.

Produciu tamén doce concerti grossi, publicados en 1740, mais ao contrario das
formas estandarizadas que estaban en uso, derivadas da abertura francesa
(abertura fugada e secuencia de danzas), da sonata da chiesa
(lento-rápido-lento-rápido) ou do modelo de Vivaldi (rápido-lento-rápido), deuse
gran liberdade na organización dos movementos e na instrumentación,
aproximándoos ás estruturas variables de Arcangelo Corelli, e xeralmente
concluía as pezas cun movemento leve, con ritmo de danza. Están compostos na
estrutura de trio-sonata, con tres voces principais, con partes adicionais que
ten, segundo Harnoncourt, un carácter ad libitum, podendo ser omitidas na
execución sen perda esencial. De calquera xeito a práctica de instrumentación da
época permitía unha considerable liberdade na escolla de instrumentos. Poden ser
executados como sonatas en trío verdadeiras, só con tres instrumentistas mais o
baixo continuo para o soporte harmónico, como cuartetos, ou como un concerto
grosso típico, cun trío formado polos dous violíns mais o violoncello sós, o
concertino, en oposición a un conxunto orquestral máis numeroso, o ripieno.
Deixou varias sonatas para instrumento só —violín, frauta, óboe— e baixo
continuo, que se insiren no mesmo perfil estético das sonatas en trío, e todas
son atractivas pola súa liberdade no tratamento da forma e grande invención
melódica. Os instrumentos solistas moitas veces son intercambiables e deixados a
criterio do intérprete, e o baixo continuo pode ser realizado cunha variedade de
formas —clavecín, laúde, tiorba, ou con violoncello ou viola da gamba obbligato
etc. As súas varias pezas para clavecín só foron compostas probablemente para o
seu propio pracer e para o entretemento de amigos. Son en xeral fantasías e
suites de danzas, e evidencian o seu profundo coñecemento das características
peculiares do instrumento, sendo altamente idiomáticas. As súas Lessons e Suites
para clavecín tornaronse as pezas máis populares no seu xénero da súa época,
sobrepasando en vendas a coleccións similares de Rameau, Bach e Couperin, e
foron pirateadas diversas veces. Tamén escribiu un volume de fugas didácticas
para clavecín.

As últimas grandes composicións instrumentais de Händel foron os tres Concerti a
due cori, escritos posiblemente entre 1747 e 1748 como números de interludio
para tres dos seus oratorios, Judas Maccabaeus, Joshua e Alexander Balus. A súa
instrumentación é única na obra orquestral de Händel, exixindo unha clara
distribución das forzas en dous grupos —de aí o seu nome— un de instrumentos de
vento, o primo coro, e outro composto pola orquestra de cordas e continuo, o
secondo coro, o que posibilitou a exploración de interesantes efectos antifonais
pola colocación dos dous grupos afastados entre si no escenario. Como era
costume seu, usou material máis antigo, e aparentemente escolleu pezas que non
caeran no gusto popular e así tiñan pouca oportunidade de seren revividas, mais
deulles nova instrumentación e gran brillo.

A fama de Händel no auxe da súa carreira foi ampla, sendo considerado un dos
maiores músicos do seu tempo. Lorenz Mizler dixo que del se podían facer seis
doutores de música. Mais na década de 1750 a nova xeración xa comezaba a deixalo
de lado. James Harris, deplorando a superficialidade dos novos, escribiu dicindo
que Händel era un modelo para os novos pola facilidade da súa invención, pola
universalidade das súas ideas, pola súa capacidade de retratar o sublime, o
terrible, o patético, xéneros nos que ninguén o superaba. Charles Avison, da
nova xeración, louvando nun ensaio as obras de Rameau, Geminiani, Scarlatti e
dos compositores ingleses, pasou en branco sobre Händel. Pola contra, o profesor
de música de Oxford, William Hayes, defendeuno dicindo que só un coro dos seus
oratorios enguliría milleiros de coros de Rameau, como a vara de Aharón,
convertida en serpe, engulira aquelas dos magos exipcios, e desafiaba o outro a
explicar a súa omisión. El retratouse, comparando a Händel co célebre poeta John
Dryden, mais coa reserva de que moitas veces Händel caera en erros e excesos, e
xa parecía anticuado, aínda que as súas virtudes superaran os seus defectos.

Nos seus anos finais a súa fama consolidouse de novo; cando morreu foi enterrado
con honras na abadía de Westminster, un privilexio reservado ás grandes figuras
da historia inglesa, e ergueuse un monumento na súa honra. Os obituarios foron
elocuentes: "Foise, a Alma da Harmonía partiu!"... "O máis excelente músico que
calquera época xamais produciu"... "Entenrecer a alma, cativar o oído, anticipar
na Terra as alegrías do Ceo, esta foi a tarefa de Händel", e foron publicados
moitos outros con similares contidos. O seu primeiro biógrafo, Mainwaring,
teceulle altos encomios, dicindo que a súa música era do maior interese para a
educación da humanidade e para o fomento da relixión, refinando o gusto,
enaltecendo todo o que era belo, excelente, civilizado e pulido, suavizando as
asperezas da vida, abrindo novas portas para o acceso de todos á beleza e ao
sublime e combatendo a degradación da arte. Na mesma época, o seu outro
biógrafo, Burney, afirmou que a música de Händel tiña unha especial capacidade
para expandir o corazón na caridade e na beneficencia, e Hawkins dixo que antes
del Inglaterra non sabía o que era sublime. Horace Walpole dixo que Händel
retratáballe o Ceo coa súa música.

O centenario do seu nacemento en 1784 foi festexado con grandes festividades en
Londres e outros lugares de Europa, con interpretacións das súas obras por
orquestras e coros xigantes, e anualmente organizáronse festivais cos seus
oratorios durante a Coresma, práctica que se estendeu ata o final do século.
Entre 1787 e 1797 Samuel Arnold ofreceu ao público a primeira reunión das obras
completas de Händel, en realidade unha edición limitada en todos os aspectos e
lonxe de merecer o título de "completa"; no entanto esta foi recibida con avidez
por Beethoven, que o admiraba profundamente e dixo sobre a edición: "alí está a
Verdade". Porén, moita da súa música pasou de moda despois da súa morte, mais
canto menos no Reino Unido algunhas pezas xamais saíron do repertorio, como o
Messiah, algúns coros e arias soltas das súas óperas e oratorios, algúns
concertos e sonatas instrumentais. O seu anthem Zadok, the Priest ten sido
interpretado en todas as cerimonias de coroación no Reino Unido desde que foi
composto para a coroación do rei Xurxo II en 1727. A partir do século XIX os
seus oratorios tornáronse novamente pezas preferidas en Halle e outras cidades
alemás. Haydn chamouno "o mestre de todos nós" e dixo que antes de oír Joshua en
Londres non coñecía a metade do poder que a música posuía. Os grandes oratorios
que compuxo despois desta experiencia revelan a súa débeda con Händel. Segundo
un relato do cantante Michael Kelly, Gluck posuía un gran retrato de Händel
ricamente enmarcado no seu cuarto e reverenciábao todos os días ao despertarse,
e Beethoven dixo que el era o maior compositor que xamais existira, e que diante
da súa tumba se axeonllaría e tiraría o seu sombreiro. Tamén Liszt e Schumann se
declararon admiradores seus.

Mais a súa recuperación polo resto do público europeo e mesmo entre moitos
coñecedores foi lenta, a pesar da publicación dunha biografía moi popular por
William Rockstro en 1883 e dunha segunda versión das súas obras completas entre
1858 e 1902 pola Händel-Gesellschaft, un traballo monumental dirixido en gran
parte por Friedrich Chrysander. Tchaikovsky clasificouno como un compositor de
cuarta categoría, non o consideraba sequera interesante; Stravinsky asombrábase
de que tivese sido tan famoso, pois parecíalle que Händel non era capaz de
desenvolver un tema musical ata o fin. Cyril Scott dicía máis ou menos na mesma
época que ningún músico serio era capaz de soportar o Messiah.

Non foi ata 1920 cando se representou de novo unha ópera de Händel dende que a
última fora posta en escena en 1754. Esta foi Rodelinda, dirixida por Oskar
Hagan en Göttingen, o que influíu directamente na creación en 1922 dunha
tradición de festivais anuais nesa cidade. En 1925 fundouse a Neue
Händel-Gesellschaft por iniciativa do musicólogo Arnold Schering, publicando un
anuario de estudos eruditos e iniciando a edición das súas obras completas, a
Hallische-Händel-Ausgabe, amais de organizar concertos en Leipzig. En 1931
xurdiu outra sociedade para promover a súa obra, a Göttinger
Händel-Gesellschaft. Catro anos despois Erich Mühler publicou a súa
correspondencia e outros escritos, e pouco máis tarde en Londres aparecía outra
asociación händeliana, a Handel Society. A partir de 1945 Halle converteuse no
foco dunha onda revivalista da súa música. En 1948 a súa casa en Halle foi
transformada no museo Casa de Händel, e a partir de 1955 a
Georg-Friedrich-Händel-Gesellschaft financiou a publicación da
Hallische-Händel-Ausgabe, anunciando tamén a produción doutra edición completa,
de cuño máis crítico. O mesmo ano Otto Deutsch publicou o seu importante
traballo Handel: a Documentary Biography e Edward Dent propiciou a fundación da
Handel Opera Society, a fin de divulgar a súa obra operística.

A situación comezou a mellorar sensiblemente a finais da década de 1950, cando a
música barroca en conxunto comezou a recibir unha maior atención, dando lugar a
enfoques máis historicistas de interpretación, baseados en instrumentos da
época, tempos máis axeitados, texturas máis lixeiras, no uso de contratenores
para as partes de castrato, xunto con experiencias de ornamentación e
improvisación que eran vitais no Barroco, mais neste sentido quedaba aínda todo
por facer. Por outra banda, apareceu a dobre complicación de, por unha banda,
montar varias das súas óperas nos escenarios modernos, con libretos
"actualizados", disociados dos usos teatrais antigos, por directores de escena
de vea experimental, co obxectivo de que tivesen maior atractivo popular, e por
outra banda, caer no extremo oposto, montándoas cun enfoque excesivamente
anticuado, "correcto e prudente", desvitalizándoas. En 1979 Bernd Baselt, a
través da Hallische Händel-Ausgabe, iniciou a publicación do Händel Handbuch,
que presenta o catálogo temático da obra händeliana completa, organizada na
numeración HWV (abreviatura de Händel-Werke-Verzeichnis: Catálogo das obras de
Händel).

Winton Dean, que abriu a conferencia händeliana internacional que se celebrou en
Londres en xullo de 1985, conmemorando o terceiro centenario do seu nacemento,
sinalou que ata ese momento se fixeran poucas pescudas serias sobre Händel, o
que estaba inxustificado, dada a súa importancia para a música occidental, e
comparando co que xa aparecera sobre Beethoven, Mozart, Bach e Haydn. Amais
diso, para el, a súa música ao longo do século XX fora distorsionada, con
honrosas excepcións, entre outros motivos pola nefasta aplicación dos principios
do Romanticismo wagneriano nas interpretacións da súa estética barroca,
incluíndo orquestracións extravagantes, cambios de voces, transposicións de
oitava e marcas de tempo moi afastadas do espírito da época. Esas aberracións xa
foran condenadas por George Bernard Shaw a finais do século XIX, mais non foron
atendidas ata os anos 1960. Dean censurou tamén a permanencia no comercio de
edicións antigas e pouco fiables, a incapacidade dos músicos de liberarse da súa
escravitude da partitura escrita, cando xa se sabía que o texto de Händel moitas
veces apenas era un roteiro básico para a interpretación práctica, e a
resistencia dos intérpretes a aplicar de xeito práctico os descubrimentos máis
recentes da musicoloxía, que moitas veces soan "erradas" polo simple feito de
contrastar con hábitos arraigados, mais pouco auténticos. Se por unha banda
entre todos estes problemas desenvolveuse moita música de Händel esquecida para
os escenarios modernos, nese proceso perdeuse case todo o que lle daba carácter
e vitalidade e só satisfán o gusto da ignorancia; en rigor, mal poden ser
consideradas pezas de Händel, e si "arranxos flatulentos", como ironizou Dean,
feitos a partir da súa música.

Dez anos despois Paul Lang aínda facía a mesma crítica, dicindo que Händel aínda
era o compositor menos comprendido e peor interpretado da historia, e a pesar de
xa ser considerado un dos monumentos da música occidental, as súas biografías e
estudos críticos aínda estaban cargados de prexuízos históricos e equívocos,
tanto a favor como en contra del. Agregou que entre o público en xeral el
continuaba a ser só o compositor do Messiah e que moitas das súas óperas que
recentemente viñan sendo reinterpretadas con éxito continuaban a ser
representadas a partir de edicións "corrixidas", ou abreviadas e mutiladas de
varias formas distintas, posiblemente facendo un fraco favor ao coñecemento da
súa verdadeira estatura musical. Con todo, recoñeceu que o público moderno non
ten a mesma disposición que o barroco de enfrontar a enorme secuencia de números
dun oratorio ou unha ópera na súa totalidade, e que os cortes ás veces se facían
imperativos, no espírito de que un concerto non é unha experiencia de culto,
onde calquera interferencia no texto é considerada unha profanación ou unha
herexía, senón que é un espectáculo que precisa manterse interesante ao longo de
toda a súa duración. Dixo tamén que a propia existencia de obras en varias
versións auténticas pero diferentes xustifica representacións modernas editadas,
mais iso debe ser feito, cando sexa preciso, con extremo coidado. O coñecido
director de orquestra e intérprete de música barroca Nicholas McGegan, director
artístico do Festival Händel de Göttingen, comentou obxectivamente en 2002 que
non se pode ser dogmático de ningún xeito, porque as situacións de cada
interpretación son diferentes, atenden diferentes expectativas e suplen
necesidades diversas, tanto do público como dos músicos e produtores, e que ese
tipo de escenificación que interfire no orixinal é intencionadamente concibida
como un produto comercial, e non como un documento histórico.

Sexa como for, a súa presenza hoxe na vida musical occidental parece asegurada.
Existe unha enorme discografía, seguen aparecendo gran cantidade de traballos
académicos e diversas sociedades operan en varios países exclusivamente para a
execución das súas obras ou para fomentar estudos especializados. En 2001 a súa
casa en Londres foi transformada no Museo Casa de Händel. A súa efixie apareceu
varias veces en selos conmemorativos de países europeos, así como de
Guinea-Bisau e da India, amais de ilustrar gran cantidade de souvenirs e
produtos comerciais como reloxos, caixas de cigarros, medallas, panos de mesa,
tarxetas postais e outros. Apareceu ata como figura de resina, e nunha baralla
de cartas a súa figura substituíu o comodín. A cidade de Nova York ofrece o
Handel Medallion como a maior distinción oficial para contribucións á cultura
municipal, a cidade de Halle an der Saale mantén o Händel-Preis, concedido a
excepcionais servizos culturais, artísticos ou políticos relacionados co
Festival Händel, e o seu nome bautizou un cráter no planeta Mercurio.

Händel é honrado cun día festivo o 28 de xullo no calendario litúrxico da Igrexa
episcopal, con Johann Sebastian Bach e Henry Purcell. No calendario santoral da
Igrexa luterana Händel e J. S. Bach comparten esta data con Heinrich Schütz, e
Händel e Bach son conmemorados no calendario dos santos preparado pola Orde de
San Luís para o uso da Igrexa metodista unida.

En 1942, o director británico Norman Walker dirixiu un filme biográfico, The
Great Mr. Handel, protagonizado por Wilfrid Lawson. Foi filmado nos Denham
Studios por Rank Organisation, e lanzado en technicolor.



https://gl.wikipedia.org/wiki/Fronte_Popular_(Espa%C3%B1a)

A Fronte Popular foi unha histórica coalición electoral creada en xaneiro de
1936 polos principais partidos de centroesquerda de España. O 16 de febreiro
logran a vitoria nas últimas eleccións democráticas durante a Segunda República,
antes do golpe de estado que produciría a guerra civil.

A Fronte Popular de España, coalición política de republicanos de esquerda,
socialistas e comunistas, gañou as eleccións celebradas o 16 de febreiro de
1936, manténdose no goberno ata o final da Guerra Civil Española en 1939, con
Manuel Azaña como presidente da II República. No momento do golpe de estado a
presidencia do Goberno era ocupada por Casares Quiroga. Durante o franquismo
seguirán mantendo a república española no exilio.

Estaban entre outras organizacións o PSOE, o sindicato UXT, o PCE, o POUM, e os
partidos republicanos Esquerda Republicana (IR) de Manuel Azaña e a Unión
Republicana (UR) de Diego Martínez Barrio. O pacto estaba apoiado polos
nacionalistas cataláns como ERC e incluso (non explicitamente) pola central
anarcosindicalista CNT. Con todo, moitos anarquistas que logo combaterían polo
bando republicano, nas eleccións pediron a abstención.

A coalición entre socialistas, comunistas e nacionalistas republicanos tiña un
programa reformista, como a defensa das reformas sociais do primeiro goberno de
1931, que estaban sendo paralizadas ou eliminadas polo posterior goberno
conservador. Tamén xurdía como resposta para pedir a liberación dos detidos e
sometidos a proceso por responsabilidades nos feitos acontecidos durante a
Revolución de Asturias en 1934, e ante o avance en Europa do nazismo de Hitler e
o fascismo de Mussolini. Nese momento tamén en Francia gobernaba a Fronte
Popular Francesa.

As eleccións do 16 de febreiro tiveron lugar con relativa calma malia a
crispación progresiva dos anos anteriores. Mobilizáronse aproximadamente uns
34.000 gardas civís e 17.000 gardas de asalto que velaban pola seguridade. Os
resultados, presentados o día 20, foron:

Os principais partidos conservadores e monárquicos, aglutináronse como resposta
na Fronte Nacional (en Cataluña, Fronte de Orde ou Front d'Ordre) liderados polo
partido gobernante da CEDA de José María Gil Robles, insistían en identificar á
Fronte Popular como un pacto revolucionario bolxevique que liquidaría a nación
fronte ás disputas rexionalistas ou as influencias da nova potencia comunista, a
URSS. Porén, un detalle pouco importante como as discrepancias de José Antonio
Primo de Rivera, líder do pequeno partido Falange Española, con Gil Robles, será
transcendente no futuro.

En maio Manuel Azaña é elixido presidente da República, pero o PSOE coa
oposición do socialista Francisco Largo Caballero, non se une ó goberno malia
que o apoia tepedamente, pero aumenta o conflito e o extremismo do seu discurso,
poñendo contra a parede ó goberno formado polos partidos republicanos entre os
extremistas máis conservadores e os máis esquerdistas.

Cabe destacar o gran avance do PCE, escisión do PSOE anos atrás, que acadara o
seu primeiro deputado por Málaga en 1933, e que agora contaba cun gran
protagonismo na Fronte Popular, Así mesmo, foi importante a desfeita do Partido
Radical do republicano Alejandro Lerroux polo escándalo do estraperlo.

O triunfo electoral da Fronte Popular, malia que tivo unha escasa marxe, gozou
de gran repercusión en España e en gran parte de Europa. Moitos xa miraban a
España como o primeiro enfrontamento, que logo sería a escala global, do
fascismo contra as principais potencias democráticas e os emerxentes movementos
revolucionarios, sobre todo o comunismo.

O fracaso electoral dos conservadores, como xa pasara coa esquerda tralo seu
fracaso nas eleccións de 1933, deu resultado a un doloroso fracaso e aumentou a
radicalidade do discurso. Uns 15.000 afiliados nas mocidades da CEDA únense á
Falanxe. Agora o novo líder dos conservadores será José Calvo Sotelo. A espiral
de violencia progresiva promovida tanto polos partidos esquerdistas como por
Falanxe e o seu líder José Antonio, fan que este se vexa arbitrariamente privado
de inmunidade parlamentaria e detido, e as oficinas de Falanxe clausuradas. Pero
isto non frea a xa caótica situación. A violencia era agora o método para impor
o discurso, tanto nas cidades como no rural.

En Estremadura o 25 de marzo uns 60.000 xornaleiros ocupan case 3.000 leiras,
fartos do poder dos terratenentes e da fame. En Navarra os carlistas,
protagonistas de dúas guerras civís durante o século XIX en contra de gobernos
liberais, rebélanse contra o goberno de centroesquerda pedindo un golpe de
estado. Coas continuas advertencias e a ameaza dunha nova guerra civil, o
goberno intenta illar ós xenerais máis dereitistas, cun rotundo fracaso.

O 1 de maio, Día internacional dos traballadores, exáltanse nos xa tradicionais
desfiles dos sindicatos de esquerda discursos inflamados sobre todo por parte do
novo líder do PSOE, alcumado o Lenin español: Largo Caballero. Durante unha das
manifestacións, circulou o rumor que unhas monxas deran caramelos envelenados a
varios nenos, e grupos de exaltados responderon coa queima dun convento, ante a
impotencia do goberno republicano.

O 13 de xullo José Calvo Sotelo é asasinado por un grupo de policías e
pistoleiros socialistas, entre eles un gardacostas de Indalecio Prieto, o que
precipita os plans golpistas de diversos militares e organizacións dereitistas e
fai que moitos ata entón indecisos se sumen á conspiración.

O 18 de xullo prodúcese o intento de golpe de estado, nun principio liderado
polo xeneral Mola —que asinaba como «el Director»—, apoiado por algúns sectores
de Falanxe pese á oposición explícita de José Antonio e os carlistas. Entre os
xenerais estaba o xeneral novo Francisco Franco que posteriormente se fai co
poder dos rebeldes. Co fracaso do golpe de estado na maior parte do país, e o
apoio imprescindible das potencias fascistas europeas iníciase a última guerra
civil española. Coa división das distintas organizacións moderadas e
esquerdistas, enfrontadas acotío entre si e a ausencia de axuda por parte do
resto de nacións democráticas ante o temor, logo real, de provocar a Segunda
Guerra Mundial, o goberno electo debe abandonar o país. Franco, nunha longa
ditadura persoal, instálase no poder ata a súa morte en 1975.



https://gl.wikipedia.org/wiki/Fento

Os fentos, fieitos ou felgos son plantas vasculares agrupadas na división
Pteridophyta.

O grupo fórmano unhas 12.000 especies de plantas que, coma os musgos, teñen
xilema e floema (sendo logo consideradas plantas vasculares). Teñen talos,
follas e raíces como as outras plantas vasculares.

A diferenza é que non teñen flores nin producen semente, ao se reproduciren por
esporas. Están formados por un rizoma carnoso e follas grandes ás veces moi
divididas: as frondes.

O grupo de fentos máis amplo con diferenza é Polypodiopsida, pero os fentos como
aquí se definen (chamados tamén monilofitos) inclúen as xestelas (xénero
Equisetum), o xénero Psilotum, a familia das maratiáceas, e a das ofioglosáceas.
O termo pteridophyte tamén se refire a outras plantas vasculares que non son en
si "fentos" (ver clasificación na sección de abaixo).

Os fentos aparecen en rexistros fósiles de hai 360 millóns de anos, no
Carbonífero, porén moitas das familias e especies que hoxe en día existen non
apareceron até hai aproximadamente 145 millóns de anos, ao comezo do Cretáceo
(despois de que as plantas con flores comezaran a dominar o ambiente).

Os fentos non teñen moita importancia económica, aínda que algúns son
comestíbeis, poden ser usados como ornamentais, para restauración de solos
contaminados ou incluso para limpar o ar pola súa capacidade de retirar
contaminates químicos do ar. Algúns considéranse herbas daniñas. Xogan tamén un
papel importante na mitoloxía, na medicina e na arte.

O máis estendido dos fentos é o fento común (Pteridium aquilinum), moi abondoso
en Galicia, por exemplo nas carballeiras onde forman estensas superficies.
Emprégase como estrume. Segundo a área xeográfica recibe diferentes nomes:
feito, fieito, felgo, felga, fenta, fieita, folgueiro, folgueira, fulgueiro,
fulgueira, folgueirón, cento, fiento, ciento, faínto, feínto, fuento, fenta,
afeto, foleto, foleito, fuleto, fuleiro e felecho.

"Fento" e a súa variante "fieito" (en portugués feto) orixínanse do termo latino
filictu. As formas felgo ou folgueira, semellantes a outras linguas latinas,
coexisten no galego, mais son minoritarias. En catalán chámanlle logo falguera,
en occitano falguièra, en aragonés felequeras, e en francés fouguère. Todas,
xunto á galega folgueira, derivan do latín serodio FILICARIA, orixinariamente un
colectivo, indicador de lugar con abundancia destas plantas, en galego: fieital,
fieiteira ou fenteira.

Aínda que existen unhas 10.000 especies de fentos, en Galiza atopamos unhas 71
naturais. Estas son as máis destacábeis:

Os fentos aparecen nos rexistros fósiles de comezos do período Carbonífero. Polo
Triásico, aparecen as primeiras evidencias de fentos relacionados coas familias
actuais. A maior expansión dos fentos dáse a finais do Cretáceo, cando aparecen
a meirande parte das familias actuais. Un dos problemas na clasificación dos
fentos son as especies crípticas; especies que son moi semellantes
morfoloxicamente a outras, mais difiren xeneticamente o que imposibilita a súa
reprodución. Un bo exemplo disto é o do fento das boticas, especie común en
Galiza e actualmente designada coma Asplenium trichomanes, que non é senón un
complexo de especies que inclúe grupos ou razas diploides e tetraploides.
Existen diferenzas pequenas pero morfoloxicamente incertas entre os dous grupos,
que prefiren hábitats tamén distintos. Na maioría dos casos, como ocorre neste,
os complexos de especies separáronse en dúas especies diferentes, aumentando e
complicando, deste xeito, o número de especies de fentos. Posibelmente aínda
existan moitas especies crípticas por descubrir. Os fentos tradicionalmente
foran agrupados na clase Filicios, mais as clasificacións modernas asígnanos no
seu propio filo ou división no reino vexetal, chamado Pteridophyta
(pteridófitos), tamén coñecido coma Filicophyta (filicófitos). Ás veces ao grupo
tamén se chama Polypodiophyta, (ou Polypodiopsida cando se trata coma unha
subdivisión de tracheophyta (traqueofita) (plantas vasculares). O termo
"pteridophyta" tradicionalmente empregouse para designar a todas as plantas
vasculares sen sementes, sendo logo sinónimo de fento ou plantas afíns. Isto
pode ser confuso xa que os membros do filo de fentos Pteridophyta son ás veces
chamados pteridófitos. Tradicionalmente, tres grupos discretos de plantas teñen
sido considerados fentos: dous grupos de fentos eusporaxiados—as familias
Ophioglossaceae (linguas de serpe, "Botrychium ", e os "Sceptridium") e
Marattiaceae—e os fentos leptosporanxiados. Os Marattiaceae son un grupo
primitivo de fentos tropicais cun rizoma grande e carnoso e que hoxe se pensa
que é un taxon irmán do principal grupo de fentos, os leptosporanxiados. Moitos
outros tipos de plantas considéranse afíns aos fentos coma: Os Lycopodiopsida,
os do xénero "Selaginella "es, e a familia Isoetaceae en Lycopodiophyta, os
"Psilotum" en Psilotaceae, e os "Equisetum" en Equisetaceae. Estudos xenéticos
máis recentes amosaron que Lycopodiophyta están moito máis afastados ás outras
plantas vasculares, mentres que os "Psilotum" e as cabaliñas ou "Equisetum"
serían moito máis ‘fentos reais’ que Ofioglosoides e Marattiaceae. Porén, aínda
existen diferenzas de opinión sobre a clasificación das especies de Equisetum.
Unha clasificación feita en 2006 por Smith et al. Baséase en estudos sitemáticos
moleculares recentes, ademais de contar cos datos morfolóxicos. A súa filoxenia
está consensúada en numerábeis estudos; amósase abaixo (no nivel de ordes).

O último grupo inclúe a meirande parte das plantas coñecidas como fentos ou
fieitos. Pescudas actuais están a apoiar as ideas antigas baseadas na morfoloxía
segundo as cales Osmundaceae separouse a comezos da historia evolutiva dos
fentos leptosporanxiados. Dalgún xeito esta familia é intermediaria ente os
fentos eusporanxiados e os leptosporanxiados. As investigacións de Rai e Graham
a partir desta clasificación de 2006, amplamente apoian a división en catro
grupos, concluíndo que na actualidade non se coñecen aínda moi ben todas as
relacións entre as principais liñaxes de monilófitas.



https://gl.wikipedia.org/wiki/F%C3%ADsica

A física (do latín physica, -ae, denominación das ciencias naturais, procedente
do grego phusis 'natureza'), é unha ciencia que estuda as propiedades da
materia, a enerxía, o espazo-tempo e as súas interaccións, considerando
unicamente os atributos susceptíbeis de seren medidos.

A física estuda a natureza. Entre tanto, outras ciencias tamén o fan: a química,
a bioloxía, a xeoloxía, a economía (aínda que sexa a natureza humana) etc. Como
definir a área de actuación de cada unha delas? Esta é unha pregunta difícil,
sen resposta consensual. Aínda máis cando áreas interdisciplinares aparecen a
moreas: físico-química, biofísica, xeofísica, econofísica etc.

Así partindo da definición de enriba, os físicos estarían interesados en
determinar a natureza do espazo, do tempo, da materia, da enerxía e das súas
interaccións. Mais esta definición excluiría certas áreas máis novas da física
que traballan coa bioloxía, por exemplo.

Outros din que a física é a única ciencia fundamental e que as divisións da
ciencia son artificiais, aínda que teñan utilidade práctica. O seu argumento é
simple: a Física describe a dinámica e configuración das partículas fundamentais
do universo. O universo é todo o que existe e está composto destas partículas.
Entón todos os fenómenos, eventualmente abordados noutras ciencias, poderíanse
explicar en termos da física destas partículas, o que configura o que se chama
reducionismo ontolóxico. Sería como dicir que todos os resultados das outras
ciencias poden derivarse en bases físicas. Iso xa acontece con explicacións de
fenómenos antes demostrados pola química e hoxe explicados pola física (Vexa
química cuántica). Entre tanto, aínda non semella que vaia ser posíbel explicar
a gran maioría dos fenómenos doutras polas da ciencia, ou mellor dito doutras
ciencias, pois isto envolvería campos aínda non explorados e unha matemática
hoxe inexistente. Aínda así e con base nesa suposición, algúns chegan a suxerir
que ata mesmo o cerebro un día poderá ser descrito por unha ecuación ou un
conxunto de ecuacións matemáticas (moito probabelmente envolvendo moitos
argumentos de probabilidade).

Doutra banda é maioritaria a postura que defende que as divisións da ciencia, e
a propia ciencia, teñen orixe social e histórica, e que as definicións de física
fórxanse para tentar reunir a todas as persoas que son aceptadas como físicos
pola sociedade. Así desde este punto de vista a física é tamén unha construción
social ao cabo, e daquela a súa definición está inzada de connotacións e
elementos que van mudando, reflectindo mudanzas sociais.

Como outras ciencias, a Física vese dividida de acordo con diversos criterios.
En primeiro lugar hai unha división fundamental entre física teórica, física
experimental e física aplicada. (Os dous primeiros ramos reúnense baixo a
denominación investigación básica.)

Mais a división máis tradicional é aquela feita de acordo coas propiedades máis
estudadas nos fenómenos. De aí temos a Mecánica, cando se estudan obxectos a
partir do seu movemento ou ausencia de movemento, e tamén as condicións que
provocan ese movemento; a Termodinámica, cando se estudan a (calor), o traballo,
as propiedades das substancias, os procesos que as envolven e as transformacións
dunha forma de enerxía noutra; o Electromagnetismo cando se analizan as
propiedades eléctricas, aquelas que existen en función do fluxo de eléctrons nos
corpos; a Ondulatoria, que estuda a propagación de enerxía polo espazo; a
Óptica, que estuda a propagación da luz e os obxectos a partir das súas
impresións visuais; a Acústica, que estuda os obxectos a partir das impresións
sonoras; e máis algunhas outras divisións menores.

Sistema Internacional de unidades (SI), Sistema métrico, Sistema MKS, Sistema
CGS.

Desde a antigüidade as diferentes culturas trataron de comprender a natureza e
os fenómenos que nela se observan: o paso das estacións, o movemento dos corpos
e dos astros etc. As primeiras explicacións baseáronse en consideracións
filosóficas e sen realizar apenas verificacións experimentais. Por isto,
algunhas interpretacións erradas, como a feita por Tolomeo - "A Terra está no
centro do Universo e ao redor dela viran os astros" - perduraron centos de anos.

No século XVI Galileo foi pioneiro no uso de experimentos para validar as
teorí­as da fí­sica. Interesouse no movemento dos astros e dos corpos. Usando o
plano inclinado descubriu a lei da inercia da dinámica e co telescopio observou
que Xúpiter tiña satélites virando ao seu ao redor.

No século XVII Newton (1687) formulou as leis clásicas da dinámica (Leis de
Newton) e a Lei da gravitación universal de Newton.

A partir do século XVIII prodúcese o desenvolvemento doutras disciplinas tales
como a termodinámica, a Mecánica estatística e a fí­sica de fluídos.

No século XIX prodúcense avances fundamentais en electricidade e magnetismo. En
1855 Maxwell unificou ambos os fenómenos e as respectivas teorí­as vixentes ata
entón na Teorí­a electromagnética, descrita a través das Ecuacións de Maxwell.
Unha das predicións desta teorí­a é que a luz é unha onda electromagnética. A
finais deste século prodúcense os primeiros descubrimentos sobre radioactividade
dando comezo o campo da fí­sica nuclear. En 1897 Thomson descubriu o electrón.

Durante o o século XX a Fí­sica desenvólvese plenamente. En 1904 propúxose o
primeiro modelo do átomo. En 1905 Einstein formulou a Teorí­a da Relatividade
especial, a que coincide coas Leis de Newton cando os fenómenos se desenvolven a
velocidades pequenas comparadas coa velocidade da luz. En 1915 Einstein estendeu
a Teorí­a da Relatividade especial formulando a Teorí­a da Relatividade xeral, a
cal substitúe á Lei da gravitación de Newton e compréndea nos casos de masas
pequenas. Planck, Einstein, Bohr e outros desenvolveron a Teorí­a cuántica a fin
de explicar resultados experimentais anómalos sobre a radiación dos corpos. En
1911 Rutherford deduciu a existencia dun núcleo atómico cargado positivamente a
partir de experiencias de dispersión de partí­culas. En 1925 Heisenberg e en
1926 Schrödinger e Dirac formularon a Mecánica cuántica, que comprende as
teorí­as cuánticas precedentes e fornece as ferramentas teóricas para a Física
da materia condensada. Posteriormente formulouse a Teoría cuántica de campos
para estender a Mecánica cuántica de xeito consistente coa Teorí­a da
Relatividade especial, acadando a súa forma moderna a finais dos 1940s grazas ao
traballo de Feynman, Schwinger, Tomonaga e Dyson, quen formularon a Teorí­a da
Electrodinámica cuántica. Así mesmo, esta teorí­a forneceu as bases para o
desenvolvemento da Física de partículas. En 1954 Yang e Mills desenvolveron as
bases do Modelo estándar. Este modelo completouse nos anos 1970 e con el foi
posible predicir as propiedades de partí­culas non observadas previamente pero
que foron descubertas sucesivamente sendo a última delas o quark top. Na
actualidade o modelo estándar describe todas as partí­culas elementais
observadas así­ como a natureza da súa interacción.

Moito sobre a filosofía que envolve a física pode atoparse en Filosofía da
ciencia, Metafísica,Ciencia e método científico. Entre tanto, existen filosofías
peculiares á Física que serán mencionadas aquí.

Unha delas é o Determinismo Científico que se formulou como un sistema de
pensamento consistente coa mecánica clásica Newtoniana. Asumido que todo está
formado por partículas e que o seu movemento se determina para todo o tempo
cando se determina a posición e a velocidade da partícula no momento actual,
pódese dicir que todo o futuro xa está determinado, unha vez fixadas unha
configuración e unhas condicións iniciais. O Demo de Laplace nace así, a pesar
de ter sido arrañado pola Mecánica Cuántica canto a súa definición e pola Caos
canto a súa implementación.

Extensións dese pensamento centrado no Determinismo Científico adecuadamente
adaptadas ás dificultades teóricas tiñan consecuencias filosóficas profundas,
por exemplo: se se aceptar que o cerebro comanda todas as accións humanas e se o
cerebro faise apenas de átomos (gobernados apenas por leis da Física), é preciso
preguntar se realmente a persoa ten liberdade para controlar o seu
comportamento. Neste senso, ten habido un debate se cabía á Física ou á
Metafísica responder a estas cuestións filosóficas.

Outra idea na que se ven envoltos moitos físicos, que a ollan como a vertente
filosófica da Física, é a busca dunha teoría xeral, única, consistente, que
describa todos os procesos do universo; a procura dunha cosmoloxía na que se
insira a explicación de calquera fenómeno. Tal teoría debería contemplar a
Mecánica Cuántica e a Teoría da Relatividade como casos especiais, ben como
todas as outras teorías existentes. Tamén debería basearse apenas en argumentos
matemáticos, ou sexa, sen ningunha constante fundamental. Varias teorías
consideráronse xa sobre esta teoría fundamental, por exemplo, a Supersimetría.
Entre tanto, esta é unha cuestión aberta, e talvez sempre sexa.

Na ESO e en 1º curso de Bacharelato a física ensínase conxuntamente coa química,
na materia denominada Física e Química.

No segundo curso de Bacharelato, porén, hai unha materia dedicada ao estudo
exclusivo de problemas e teorías da física con este nome; e que cursan os
alumnos da modalidade de ciencias da natureza e da saúde (optativa) e do
bacharelato tecnolóxico (obrigatoria). Está enfocada, en gran medida, a fornecer
un conxunto de coñecementos que permitan abordar o estudo máis avanzado da
Física que despois atopan a maior parte dos alumnos desta modalidade na
universidade.

Na universidade a Física pódese estudar como unha carreira, na licenciatura de
Física, actualmente impartida polas universidades de Santiago de Compostela e de
Vigo (no campus de Ourense); pero tamén se estuda en maior ou menor
profundidade, e nunha ou varias materias, nas titulacións experimentais
(Bioloxía, Química) e técnicas (Enxeñerías, Arquitecturas, Óptica e Optometría
etc.).



https://gl.wikipedia.org/wiki/Estatuto_de_Galicia_de_1936

O Estatuto de autonomía de Galicia de 1936 foi un estatuto de autonomía, apoiado
maioritariamente en referendo o 28 de xuño, pero que non chegou a ser aprobado
en Cortes, e tan só foi admitido a trámite, por mor da guerra civil española e
tamén debido a que Galicia foi territorio en poder dos sublevados dende o inicio
da contenda.

O proceso autonómico galego foi protagonizado nun primeiro momento polos
republicanos da Organización Republicana Gallega Autónoma (ORGA), entre eles os
nacionalistas Villar Ponte e Lois Peña Novo . A ORGA foi sempre maioritaria nas
comisións redactoras, nas Asembleas etc. ata 1932. Porén, a partir da aprobación
do proxecto estatutario na Asemblea de municipios celebrada en Santiago de
Compostela a finais de 1932, foi o Partido Galeguista o verdadeiro impulsor e
dinamizador do proceso estatutario, especialmente na preparación e
desenvolvemento do plebiscito de 1936 e en tódolos pasos seguintes.

Os primeiros movementos para dotar dunha constitución a un futuro Estado galego
poden datarse na segunda metade do século XIX. Co Rexurdimento literario xorde
tamén un movemento historicista dentro do cal Manuel Murguía comeza a escribir o
que serán as bases ideolóxicas dos futuros rexionalismo e nacionalismo galegos.
A Revolución de 1868, coa expulsión da raíña Isabel II, trouxo consigo o
nacemento de movementos e partidos federalistas, como o Pacto Galaico-Asturiano
asinado na Coruña o 18 de xullo de 1869, que propugnaba a creación dun estado
federado formado pola confluencia de Galicia e Asturias. No mesmo contexto,
outras tendencias, como a asemblea de demócratas de Ferrol de 1868, reclamaban a
república federal da que formaría parte unha "Galicia independente, pero parte
integrante da nación española". Na mesma liña, o alcalde de Santiago José
Sánchez Villamarín e o seu grupo, o Centro de Iniciativas para Galicia,
reclamaba en 1873, co gallo da proclamación da República, que os galegos tivesen
capacidade lexislativa sobre os seus propios asuntos.

Así, non cabe estrañar que a constitución republicana de 1873 declarase o estado
como unha República democrática federal, e a Galicia un estado federal
integrante da nación española cunha elevada capacidade de autogoberno. Pero,
como queira que esta constitución quedou abortada coa reinstauración da
monarquía en 1874 e o regreso a un estado puramente centralista, todo quedou en
nada.

Pero aínda baixo a monarquía borbónica, o Partido Republicano Federal mantivo
viva a aspiración federalista e, en 1883, o Consello Federal de Galicia, baixo a
presidencia de Segundo Moreno Barcia, redactou un "Proyecto de Constitución para
el futuro Estado Gallego" que sería aprobado en 1887. Este proxecto establecía
que a rexión galega se erixía en Estado autónomo e soberano cun modelo de
goberno democrático-republicano federal, prometendo "vivir perpetua e
indisolublemente unida ó resto dos Estados irmáns da nación española ... para
cooperar á grandeza da patria común". O proxecto non mencionaba aspectos
lingüísticos ou culturais.

Aínda que o Proyecto de Constitución para el futuro Estado Gallego nunca tivo
efectos prácticos, cabe recoñecer a influencia que tivo sobre modelos
autonomistas posteriores, como os de Brañas en 1889 ou o das Irmandades de 1918.

En 1890 nace en Santiago a Asociación Regionalista Gallega, a primeira
organización política na historia do galeguismo , que só viviu 3 anos polas
fondas discrepancias das tendencias que a integraban: os liberais-progresistas
de Murguía, os tradicionalistas de Alfredo Brañas e os federalistas de Aureliano
J. Pereira. Tampouco as organizacións que viñeron substituíla (Liga Gallega da
Coruña e Liga Gallega de Santiago) tiveron futuro nin consecuencias. Con todo,
Beramendi destaca o feito de que foron as primeiras propostas de autogoberno
para Galicia non importadas e a primeira vez que se negaba que España fose unha
nación de nacións, senón simplemente un Estado formado por varias nacións,
teoría defendida por Murguía .

Neste contexto deséñanse dúas liñas cara a unha futura autonomía galega: a
encabezada por Murguía e a Asociación Regionalista e a encabezada por Brañas e
desenvolvida nos seus libros El Regionalismo (1889) e Bases del regionalismo y
su aplicación a Galicia (1893).

Xa no século XX, en 1907 nace Solidaridad Gallega, a semellanza da Solidaritat
Catalana creada o ano anterior. Aínda que nas municipais de 1909 consegue un
certo éxito, nas de 1910 fracasa e desaparece sen máis consecuencias en 1912.

Por fin, en 1916 rexorde o galeguismo e fúndanse as Irmandades da Fala, que
protagonizan a transición entre o rexionalismo cara ó nacionalismo. Na Asambleia
Nazonalista de Lugo de 1918 presentan un Manifesto que desenvolvía un proxecto
de goberno rexional e no que xa se definía Galicia como nación. Neste Manifesto
baseáronse tódolos programas do nacionalismo galego ata a Segunda República.
Establecía unha federación de Estados dentro das nacións ibéricas, a
cooficialidade do galego e o castelán (con predominio do galego en tódolos
niveis do ensino e a esixencia ós funcionarios de ser galegos ou coñeceren o
galego). Pero, segundo Beramendi, "Esta proposta federalizadora e modernizadora
tivo unha audiencia cidadá tan escasa antes de 1931 que non foi quen de influír
para nada na dinámica política galega".

No I Congreso de Estudios Gallegos, en 1919, presentouse un relatorio sobre o
que debería ser o goberno rexional; en 1926, Losada Diéguez e outros presentaron
outro semellante no I Congreso de Economía Galega; e en 1928, Ferreiro Cid
presentou ó Seminario de Estudos Galegos un estudo sobre as implicacións fiscais
dunha eventual autonomía de Galicia. Ningunha destas propostas callou en nada
definitivo pero puxeron en evidencia que as distintas forzas políticas e
intelectuais arelaban unha regulación legal dunha estrutura autonómica para o
país.

O Estatuto de Galicia de 1936 naceu, realmente, o 4 de xuño de 1931. Nesa data
convocouse na Coruña unha Asemblea Pro-Estatuto, promovida pola Federación
Republicana Gallega (FRG), plataforma na que destacaba a Organización
Republicana Gallega Autónoma (ORGA). Acababa de instaurarse en España a II
República e abríase a posibilidade de converter o país nun estado federal.

Nas eleccións do 12 de abril de 1931, que desembocaron na proclamación da
República, venceu a coalición entre republicanos e socialistas, sen ningunha
vocación autonomista, pero a necesidade de contar co apoio dos nacionalistas
cataláns e vascos para fortalecer a República obrigounos a admitir un modelo
intermedio entre o Estado Federal que moitos propugnaban nese momento e o
centralismo que eles preferían. Este modelo intermedio foi o Estado integral
cunha cesión de competencias moito menores que as que se definían en proxectos
anteriores. Pero a esta solución non se chegou ata decembro dese ano, polo que
partidos e intelectuais que se reunían na Coruña para conseguir a autonomía
galega, aínda sen cumprirse o primeiro mes da República e sen sequera convocarse
aínda as eleccións a Cortes constituíntes, confiaban na creación do Estado
federal e na consecución dun alto nivel de competencias.

Participan na Asemblea, principalmente, cargos políticos dos partidos
republicanos convocantes, pero tamén socialistas e moitos outros representantes
de diferentes colectivos culturais, económicos e profesionais (como o Seminario
de Estudos Galegos, a Universidade de Santiago, os Colexios de avogados etc.),
así como representantes da emigración en América.

O Seminario de Estudos Galegos presentou un Anteproyeito de Estatuto da Galiza
que fora elaborado por Paz Andrade, Lois Tobío, Carballo Calero e Vicente Risco,
se ben a redacción foi obra de Lois Tobío e Carballo Calero ; Alexandre Bóveda
escribiría un informe económico que acompañaba a proposta, do que Castelao di
que "estudaba, con cifras oficiaes, o aspecto económico-fiscal da proposta
galeguista, para demostrar que non comprometía os intreses galegos nin
prexudicaba os intreses dos demais pobos da Hespaña" .

O anteproxecto do Seminario foi publicado o 6 de maio de 1931. Estaba formado
por 7 tíduos (títulos) e 41 artigos. Partía da base de España como estado
federal (o que explica a redacción do artigo 1º) e Galicia como un estado libre
no seu seo, e recollía a oficialidade do galego como lingua (principio que o
Seminario defendía desde a creación das Irmandades da Fala en 1916). Comezaba
así:

Os órganos políticos eran a Asambreia, o Consello e o Presidente. A Asemblea
elixíase por sufraxio universal, directo e secreto. Menos definidos quedaban as
relacións co Estado central e os conflitos de competencias. Tamén prevía a
asunción de tódolos impostos que ata entón estaban atribuídos ó Estado central,
excepto os correspondentes a aduanas e monopolios.

O proxecto do Seminario non chegou a debaterse xa que Cabeza de León, presidente
nese momento desta institución, decidiu retiralo porque consideraba que os seus
principios xa quedaban recollidos no texto da FRG.

O Secretariado de Galicia, radicado en Madrid, propuxo unhas Bases para un
proyecto de Estatuto gallego que se publicara no Boletín do Secretariado o 30 de
maio de 1931.

Na práctica, este texto non tivo ningunha incidencia na discusión xa que era
inasumible polos demais participantes. Definía Galicia como unha rexión e
estipulaba o castelán como lingua oficial. Segundo este texto, habería dúas
cámaras, unha formada por representantes das corporacións e outra elixida por
sufraxio directo, que constituirían a Asemblea, como órgano de poder, asemblea
que estaría sometida a un delegado do Goberno central.

O Instituto de Estudios Gallegos da Coruña presentou un Proyecto de bases que
tampouco resultou aceptado, por representar unha filosofía conservadora e
rexionalista. Foi redactado por Manuel Casás Fernández e Fernando Martínez Morás

Como xa se dixo, foi o borrador presentado pola Federación Republicana Gallega o
texto que se tomou en consideración, tras introducir mínimas modificacións. Lois
Peña Novo foi un dos redactores e tamén poñente na presentación e defensa do
texto na Asemblea da Coruña do 4 de xuño, xunto a Antón Villar Ponte. Baseábase
no proxecto de Constitución que se aprobara en 1887 e fora discutido nunha
Asemblea que a FRG celebrara na Coruña no mes de maio . Definía Galicia como un
estado autónomo dentro da República española (art. 1º) e, sen empregar a palabra
nación, preconizaba unha soberanía propia que residía no pobo galego (art. 16).
Existiría unha Asemblea, elixida por sufraxio universal, que nomearía o
Presidente, e este nomearía o Consello de Ministros. No tocante á lingua, galego
e castelán serían linguas cooficiais.

Aprobado finalmente o proxecto de Estatuto na citada Asemblea da Coruña do 4 de
xuño de 1931, axiña xorden os primeiros problemas. Santiago Casares Quiroga,
líder e fundador da ORGA, foi nomeado ministro de Mariña, xa en abril de 1931, e
posteriormente ministro da Gobernación, en outubro, e desentendeuse, na
práctica, das inquedanzas autonomistas galegas, tanto por ser partidario dunhas
autonomías domesticadas como por verse comprometido polas directrices do Goberno
central. Cómpre lembrar que na ORGA convivían sectores autonomistas xunto a
outros que só admitían un rexionalismo moderado. En calquera caso, ese
desinterese de Casares polo Estatuto non impediu que os republicanos da ORGA,
máis particularmente que como partido, continuaran apoiando o proceso autonómico
e achegando a influencia que tiñan ó controlar as deputacións provinciais da
Coruña e Lugo e as alcaldías de importantes cidades, algo imprescindible con
vistas a cumprir o trámite da aprobación do borrador polos dous terzos dos
concellos galegos.

A maiores, o proceso constituínte republicano que acababa de poñerse en marcha
vai baleirando de contido o proxecto de Estatuto ó desaparecer do texto
constitucional o esperado modelo de Estado federal, substituído por unha fórmula
de estado integral descentralizado, simplemente

A consecuencia de todo o anterior, a ORGA terminou rexeitando o texto aprobado
na asemblea da Coruña e encargou, no verán de 1931, a redacción dun novo
Estatuto que se adaptara á organización política que establecía a Constitución.
O 12 de xullo reúnense na Coruña os deputados galegos nas Cortes de Madrid que
constituían a denominada minoría galega (Vilar Ponte, Suárez Picallo, Peña Novo,
Emilio González, Otero Pedrayo e Castelao), que presentaron o novo texto nunha
Asemblea celebrada tamén na Coruña, en outubro. Neste texto, de 17 artigos,
defínese Galicia como rexión autónoma dentro da República española e o galego e
o castelán como linguas cooficiais.

O texto resultante, aínda que rebaixara notablemente o nivel de autogoberno,
conseguiu o acordo dos republicanos da ORGA e dos galeguistas, pero tampouco
desta volta habería resultados definitivos, ante o rexeitamento do proxecto por
parte do Partido Socialista Obreiro Español, o Partido Radical e a dereita
republicana. Un dos grupos que mostraron maior oposición ó proxecto galeguista
estivo protagonizado polo republicanismo coruñés de César Alvajar (A la Tercera
República), que rexeitaban o que cualificaba de Estatuto caciquil. No fondo esta
actitude e a doutras forzas coruñesas baseábase na eventual elección de Santiago
como capital de Galicia, como se verá a seguir. Cando, anos despois, se celebre
o referendo pro Estatuto, esta mesma agrupación A la Tercera República utilizará
como lema a afirmación "La Coruña, como indiscutible capital de Galicia".

En decembro de 1931 coinciden dous feitos que van marcar o inmediato futuro do
Estatuto: o día 6 créase o Partido Galeguista, verdadeiro impulsor do proceso
estatutario desde ese momento; e o día 9 apróbase a Constitución republicana.

Coa aprobación da Constitución, aínda que moi esixente á hora de autorizar as
futuras autonomías, ábrese por primeira vez a posibilidade de que determinados
territorios con características históricas, culturais e económicas comúns poidan
organizarse como rexións autónomas e dotarse dun Estatuto que estableza a
repartición de competencias entre o Estado e a rexión autónoma. A mesma
Constitución establecía os requisitos que deberían cumprir e os pasos de tiñan
que dar para alcanzar ese status . Os partidos políticos galegos, especialmente
os de tinguidura galeguista, retomaron de novo o obxectivo de redactar e aprobar
un Estatuto de autonomía para Galicia, coa confianza, ademais, de que a esquerda
española secundaría ese propósito.

O 18 de decembro, Castelao intervén no Congreso para pedir que sexa o Goberno
español quen poña en marcha o procedemento de aprobación do Estatuto galego . A
resposta de Prieto pon en evidencia o desinterese do Goberno Central na
autonomía galega, cando di que o goberno non pode improvisar e que calquera
institución podía tomar a iniciativa prevista na Constitución.

En xaneiro de 1932, é de novo o Partido Galeguista quen reclama ás catro
Deputacións provinciais maior interese polo Estatuto, que nin sequera fora
publicado nin distribuído entre os concellos que, en definitiva, serían os que
deberían aprobalo. Só responderon os presidentes das Deputacións de Ourense e de
Pontevedra prometendo reunir as corporacións (promesa que en maio aínda non se
cumprira). Mentres tanto, en Madrid, Súarez Picallo e Villar Ponte intentaban,
sen éxito, que a Minoría Gallega do Congreso tomase o Estatuto como obxectivo
primordial.

A proposta de Enrique Rajoy Leloup , concelleiro conservador de Santiago de
Compostela, o alcalde Raimundo López Pol, republicano da ORGA, tomou a
iniciativa de convocar a tódolos concellos do país para redactar e aprobar o
novo Estatuto, cumprindo así o requisito constitucional de que fose aprobado
pola asemblea de municipios. Para superar posibles prexuízos dos concelleiros
ante as posicións nacionalistas do proxecto a aprobar, Rajoy insistiu nas
vantaxes económicas que a autonomía podía reportar a Galicia, seguindo así as
teses de Bóveda neste sentido, e denunciando a impasibilidade depresiva e
suicida que se estaba amosando na política galega.

Nomeouse unha Comisión Organizadora que xestionase unha primeira reunión con
representantes dos concellos e forzas políticas e, a seguir, a asemblea de
municipios. O 29 de maio reuníronse en Santiago políticos, sindicalistas,
empresarios e intelectuais, que se manifestaron a favor do Estatuto. O 25 de
maio, o pleno municipal de Vigo, unha das cidades máis reticentes, aprobara a
asistencia á asemblea, aínda que sen maiores compromisos cá simple asistencia.
En xuño, a Federación Gremial Patronal invita a Bóveda a dar unha conferencia
sobre as xa mencionadas vantaxes económicas, conferencia que consegue mudar a
actitude dos empresarios.

A asemblea de municipios tivo lugar no Paraninfo da Universidade de Santiago de
Compostela o domingo 3 de xullo de 1932, presidida por Xaime Quintanilla,
alcalde socialista de Ferrol, coa participación de dirixentes do Partido
Republicano Gallego (a antiga ORGA), algúns membros do PSOE e de partidos
conservadores e unha numerosa representación do Partido Galeguista. Tamén
distintos persoeiros a título persoal, como Rodrigo Sanz.

Na asemblea acordouse crear unha comisión que redactase un novo proxecto de
Autonomía axustado á Constitución pero tendo presente os textos anteriores e o
Estatuto catalán que nese momento se debatía no Congreso. A comisión
constituíuse baixo a presidencia de Salvador Cabeza de León (decano da Facultade
de Dereito de Santiago e presidente do Seminario de Estudos Galegos, a entidade
cultural de maior prestixio nese momento) e co concurso de Eladio Rodríguez
(presidente da Real Academia Galega), Lugrís Freire (académico da RAG), Iglesias
Corral (alcalde da Coruña), Rodrigo Sanz (presidente do Secretariado de Galicia
en Madrid), Avelino López Otero (secretario do Partido Republicano Gallego),
Santiago Montero Díaz (doutor en Filosofía e Letras), Jacobo Arias del Villar
(enxeñeiro forestal), Alexandre Bóveda (en representación do Partido Galeguista)
e Enrique Rajoy (concelleiro de Santiago e decano do Colexio de Avogados de
Santiago), como secretario.

Nos dous meses seguintes rematouse a redacción, que se entrega o 4 de setembro.
Os redactores explicaron que buscaron os puntos de coincidencia entre as forzas
presentes e tan só houbo desacordo nos votos particulares que presentaron
Rodrigo Sanz e Santiago Montero Díaz, no sentido de negar a cooficialidade do
galego e reducir considerablemente o seu uso público.

Abriuse un período de información pública ata o 29 de setembro. O texto
publicouse integramente en El Pueblo Gallego (Vigo), Vanguardia Gallega (Lugo),
Heraldo de Galicia (Ourense), La Voz de Galicia e El Ideal Gallego (A Coruña)
así como en El Eco de Santiago e El Compostelano (de Santiago) e n'A Nosa Terra.
Neste último medio, o Partido Galeguista manifestaba que este non era o Estatuto
desexable, que non era un fin senón un medio para conseguir o autogoberno de
Galicia, á vez que criticaba a postura dos socialistas galegos, que acababan de
rexeitar a autonomía no congreso que celebraran en Monforte.

A Asemblea Rexional de Concellos que aprobará este proxecto celebrouse os días
17, 18 e 19 de decembro dese ano, na facultade de Medicina en Santiago, coa
presenza de representantes dos concellos galegos e numerosas entidades culturais
e económicas, así como 15 deputados e outros persoeiros de sona. Fronte ós
defensores do Estatuto aliñáronse o Partido Comunista, que consideraba que os
nacionalistas que alentaban as autonomías eran burguesas e
contrarrevolucionarias. Tamén o Partido Republicano Radical de Emiliano Iglesias
o cualificaba como nacionalista disgregador. Outras razóns, como a capitalidade,
eran a base da oposición da Cámara de Comercio da Coruña e os representantes
deste concello. Por suposto, os partidos de dereitas, comezando polo partido de
Calvo Sotelo ou a Unión Regional de Derechas (a CEDA en Galicia), manifestaron
claramente a súa oposición.

A asemblea estivo presidida por Bibiano Fernández Osorio-Tafall, alcalde de
Pontevedra, e sentándose na mesa os presidentes das catro Deputacións e os
alcaldes ou representantes da Coruña, Vigo, Ferrol e Mondoñedo. Tralo inevitable
debate sobre a capitalidade e despois de introducir algúns cambios sobre o texto
orixinal, procedeuse á votación na tarde do día 19, coa ausencia de
representantes de sona, como os dos concellos de Vigo, Betanzos, Cambados e
Monforte. Votaron a favor 176 concellos, o 77% dos concellos galegos, que
representaban 444.785 electores, o 84,7 % da poboación. Outros 33 concellos non
se pronunciaron, entre eles o da Coruña, acordándose que tomarían unha decisión
antes de 15 días, entendéndose que se non se manifestaban en contra nese prazo,
asumíase o voto favorable.

Entre eses cambios destaca o de postergar a decisión da capitalidade de Galicia
ata a constitución da Xunta provisional, que sería a que elixiría entre Santiago
e A Coruña, as dúas sedes en discusión. Non só foi A Coruña quen facía deste
tema un principio irrenunciable, tamén Vigo, e foi a principal fonte de
confrontación entre partidos e colectivos coruñeses e santiagueses, evidenciada
nos tensos debates que mantiveron durante a Asemblea de municipios Iglesias
Corral e Eladio Rodríguez, por unha banda, e Bóveda e Rajoy por outra. De feito,
a escasa oposición ó Estatuto reflectía este desencontro. Nun intento de superar
esta diferenza, nos debates chegou a propoñerse, como alternativas neutras,
situar a capital de Galicia nas cidades de Melide, Mondoñedo ou Monforte de
Lemos. O texto final quedou así:

Trala aprobación na Asemblea cumpría dar o seguinte paso para a aprobación pola
maioría dos concellos galegos. A tal fin, o 8 de xaneiro de 1933 constituíuse un
Comité Central de Autonomía que solicitase do Goberno de Madrid a publicación
urxente, a ser posible no mes seguinte, do decreto que convocase o referendo e,
simultaneamente, organizase este. Este Comité estaba presidido por Bibiano
Fernández Osorio-Tafall con Enrique Rajoy Leloup como Secretario, e nel
negáronse a participar, como sempre, a Unión Regional de Derechas e os
socialistas, comunistas e anarquistas. Non se puido conseguir este decreto coa
prema desexada, entre outras razóns porque o propio Goberno Central, receoso das
iniciativas autonómicas, non mostrou maior interese, aínda que contase co galego
Casares Quiroga, da ORGA, como Ministro da Gobernación, con quen Castelao e
outros deputados galeguistas se entrevistan o 14 de febreiro. A actitude
obstrucionista de Casares xa viña producíndose, como se veu, desde que dous anos
antes fora nomeado ministro, e foi duramente criticado por iso polos sectores
nacionalistas na prensa da época (El Pueblo Gallego e A Nosa Terra),
especialmente polo Partido Galeguista. Un claro exemplo é o seguinte texto que
escribiu Castelao en 1933:

Casares non fixo outra cousa que poñer inconvenientes á convocatoria do
referendo, e remíteos a Azaña, con quen se reúnen o día 17 de marzo. Azaña
acordou comentalo con Casares e resolvelo en Consello de Ministros pero rematado
o mes de marzo aínda non se publicara o Decreto, polo que o Partido Galeguista
esixiu unha reunión do Comité de Autonomía, que se celebrou o día 26 con tan
escasa asistencia que o presidente, Osorio Tafall, presentou a dimisión, aínda
que non lle foi aceptada. Por fin, o Consello de Ministros tratou este punto o
17 de maio, e o Decreto asínase o 27 e publícase na Gaceta o 31.

O decreto deixaba en mans do Comité de Autonomía fixar a data do referendo, pero
tampouco agora se deron os pasos necesarios para celebralo. Ó contrario, o
Comité, reunido o 11 de xuño, decide comezar cunha rolda de consultas a
partidos, institucións e entidades, so pretexto de acadar o maior consenso
posible. O 1 de agosto, Bóveda protesta pola inactividade do Comité, que segue
sen tomar unha decisión á espera, segundo explica, de saber a contribución
económica á que están dispostas as Deputacións. Estes novos retrasos levaron a
Osorio Tafall a presentar, de novo, a dimisión como presidente do Comité.

As circunstancias galegas e españolas (coma o fallido golpe de estado de
Sanjurjo o 10 de agosto) desaconsellaban convocar o referendo e o Comité decide
adiar a convocatoria, algo no que Castelao e o Partido Galeguista nunca
estiveron de acordo. Proba disto son os críticos artigos que se publican n'A
Nosa Terra denunciando os desleigamentos e traicións ó pobo por parte de Casares
Quiroga e outros.

A situación política continúa empeorando ó longo do ano e provoca a caída dos
gobernos de Azaña, primeiro, e de Lerroux, coa convocatoria de eleccións xerais
o 19 de novembro de 1933. Nesta ocasión triunfan os partidos de dereitas,
manifestamente contrarios a calquera política autonomista, e instáurase o
denominado Bienio negro ou bienio radical-cedista durante os anos 1934 e 1935.

Ante esta situación, o Comité de Autonomía, que xa anulara unha reunión o 17 de
setembro "en vista de las circunstancias políticas acaecidas en España", reúnese
o 3 de decembro e decide "adiar sine die e mentres as circunstancias o
aconsellen, o plebiscito do Estatuto". Este aprazamento durará dous anos, e o
proceso estatutario só se volverá recuperar tralo triunfo da Fronte Popular en
febreiro de 1936.

A vitoria da Fronte Popular en febreiro de 1936, na que se integrara o Partido
Galeguista a cambio, entre outros temas, do seu compromiso de aprobar decontado
o Estatuto de autonomía, permitiu a revitalización do proceso estatutario. O
prezo deste pacto para o PG foi unha crise interna moi aguda, xa que un sector
importante, encabezado por Vicente Risco, abandonou o partido para integrarse na
chamada Dereita Galeguista, aínda que logo colaborarían no referendo.

Nestas eleccións xerais, o Partido Galeguista consegue 3 deputados (Castelao e
Suárez Picallo por Pontevedra e Villar Ponte pola Coruña). Estes, e máis todo o
partido reactivan o debate e organizan, xa desde marzo, numerosos mitins e actos
públicos, sós ou con outras forzas, por todo o país. A Nosa Terra publica, o 20
de marzo, o texto íntegro do Estatuto e en abril e maio sucédense os acordos
favorables de distintos concellos, comezando polo da Coruña que pide a inmediata
convocatoria do referendo e anuncia que achegará 50.000 pesetas, á vez que insta
ós outros concellos a tomar unha postura similar. Axiña responden, no mesmo
sentido, os concellos de Santiago, de Pontevedra, da Estrada, de Lalín, de Vigo
e outros moitos; tamén a Deputación de Pontevedra que ofrece 30.000 pesetas.

O Comité Central da Autonomía reúnese en Madrid o 8 de maio cos deputados
galegos recentemente elixidos, pero non se acorda ningunha data concreta. Volve
reunirse, en Santiago, o 17 de maio, nunha asemblea na que participaron
partidos, concellos, deputacións, sociedades culturais e agrarias etc, e na que
unicamente faltaron os derrotados partidos de dereitas. Cómpre salientar a
adhesión dos centristas Portela Valladares e Armando Peñamaría, que ofreceron
tamén o apoio do diario El Pueblo Gallego, de Portela.

O 19 de maio Rajoy Leloup entrevístase con Casares Quiroga, para pedirlle a
convocatoria urxente do plebiscito, pero Casares delega esa decisión no Comité.
Por fin, reunido este no salóns de reunións do concello de Santiago o 31 de
maio, fixa a data definitiva no 28 de xuño.

A campaña polo SI tivo unha alta participación e cantidade de medios empregados:
editáronse un millón de exemplares do Estatuto, recorreuse ós novos medios de
comunicación que representaban a radio, o cine e a megafonía, e ós mitins en
tódalas cidades e vilas importantes e numerosas aldeas rurais, así como en
Madrid. Durante a campaña, o aviador ferrolán Francisco Iglesias Brage
participou lanzando desde a súa avioneta chuvias de folliñas voandeiras sobre as
cidades galegas pedindo o SI ó Estatuto .

Tamén chamou a atención grazas ós carteis que crearon ó efecto artistas
consagrados como Castelao (que debuxou dous), Maside (outros dous), Díaz Baliño
e José López Bouza (baixo o pseudónimo Zeus), así como outros que empezaban a
coller sona, como Luís Seoane, con 26 anos nese tempo, ou Isaac Díaz Pardo (que,
con só 15 anos, debuxou catro carteis, un deles baixo o pseudónimo Xalo). A
imprenta Roel, da Coruña, foi a que realizou a impresión da maioría dos carteis.

Fronte á ampla maioría de partidos, entidades e persoeiros que chamaban á
participación e pedían o voto afirmativo, as posicións en contra foron moi
escasas. A coalición de dereitas CEDA, de Gil Robles publicou un manifesto
chamando á abstención porque a autonomía levaba a "esnaquizar a unidade
nacional", postura na que coincidían Acción Popular e o Bloque Nacional de Calvo
Sotelo. Os medios de prensa ligados coas organizacións da dereita (El Ideal
Gallego, da Coruña, Faro de Vigo ou La Región, de Ourense) manifestáronse
abertamente contra o referendo, mentres que La Voz de Galicia, que sempre foi
crítica co movemento autonomista, deixou de mostrar hostilidade.

Pero o caso é que, comezado xuño, aínda non se convocara oficialmente o
referendo. O día 14, o alcalde santiagués Ánxel Casal reclamou a publicación da
convocatoria polos gobernadores ante Osorio Tafall, daquela subsecretario de
Gobernación, quen propuxo adiar o referendo ata o 26 de xullo. Casal negouse e
ameazou cunha dura reacción política, e o resultado foi que a convocatoria
publicouse finalmente nos boletíns oficiais das catro provincias os días 15 e
16.

O 28 de xuño de 1936 celebrábase o plebiscito do Estatuto, no que votou o 74,56%
do censo electoral (1 343 135 electores inscritos), participación altísima nesa
época. Dos 1 000 963 votos emitidos, 993.351 foron a favor (o 99,24%), 6.161 en
contra e 1.451 en branco.

O 15 de xullo de 1936, unha comisión en representación do Comité Central da
Autonomía de Galicia entregaba ó Presidente das Cortes, Diego Martínez Barrio, o
texto do Estatuto aprobado en referendo. Esta comisión estaba formada por unha
nutrida representación de parlamentarios e políticos galegos, entre os que se
encontraban Tafall e Rajoy (representando ó Comité), os presidentes das catro
xestoras provinciais (en función de Deputacións), os alcaldes das catro capitais
de provincia e mailos de Santiago, Vigo, Ferrol e Viveiro e un grupo de
deputados galegos da Fronte Popular (Castelao, Elpidio Villaverde, Fernández de
la Vega, Ramón Beade, Alfredo Somoza, Celestino Poza, Guiance Pampín etc.).

O día 17, a comisión entrevistouse con Manuel Azaña, Presidente da República, a
quen Castelao lle dirixiu un breve discurso que remataba así:

En calquera caso, o estoupido da Guerra Civil o día 18 rematou brusca e
definitivamente o proceso. O estatuto galego nunca chegou a entrar en vigor por
mor do triunfo do bando nacional en Galicia tras o Alzamento nacional.

As Cortes republicanas, trasladadas a Cataluña, non admitiron a trámite o
Estatuto ata o 1 de febreiro de 1938, na sesión celebrada en Montserrat, pero
volveu quedar paralizado ante a negativa do Partido Socialista a nomear os seus
representantes na Comisión . Por fin foi aprobado na reunión de Cortes da
República celebrada en México en 1945, que recoñecen que "Galicia deixou
expresada a súa vontade de Autonomía no texto do Estatuto plebisticado e
aprobado polo pobo galego". Este recoñecemento non tivo efecto práctico ningún,
pero conseguiu a homologación de Galicia coas autonomías catalá e vasca, unha de
cuxas consecuencias foi o nomeamento de Castelao como ministro no goberno de
Giral no exilio en 1946.

Tamén serviu como antecedente á hora de catalogar a Galicia como nacionalidade
histórica cando se recuperou a democracia coa Constitución de 1978 e poder, así,
acollerse ó procedemento e ás maiores competencias que establecía no seu artigo
151.

Segundo contou Castelao nunha longa carta a Rodolfo Prada en 1947, a
documentación do Estatuto perdérase e esa falta do texto e do documento que
demostrara o estado parlamentario trala entrega nas Cortes foi utilizado polo
socialista Indalecio Prieto para atrasar a aprobación, último paso que faltaba
por dar neste longo camiño. Explica esa desaparición no traslado dos arquivos
das Cortes a París ante a caída de Barcelona en 1939, traslado realizado polo
oficial maior do Congreso Miguel Cuevas, quen durante a dominación nazi, en
pluma de Castelao, queimou, efeitivamente, o Arquivo, pero foi autorizado para
eso e, pol-o visto, conserva a debida autorización, negándose a decir quén foi o
autorizante. Castelao sempre dixo que detrás de todas esas manobras estaba a man
dos socialistas de Prieto.



https://gl.wikipedia.org/wiki/Enzima

Os/as enzimas (ou encimas) son un grupo de compostos orgánicos de natureza en
xeral proteica (existen tamén enzimas constituídos por ARN, chamados ribozimas),
con actividade intra ou extracelular que teñen funcións catalíticas, catalizando
reaccións químicas, que, sen a súa presenza, serían imposibles ou non poderían
ter lugar á velocidade axeitada. Isto conséguese a través da diminución da
enerxía de activación precisa para que se dea unha reacción química, resultando
no aumento da velocidade desta e posibilitando así o metabolismo dos seres
vivos. A capacidade catalítica dos enzimas fainos adecuados para aplicacións
industriais, como na industria farmacéutica ou na alimentaria.

En sistemas vivos, a maioría das reaccións bioquímicas danse en vías
metabólicas, secuencias de reaccións nas que o produto dunha reacción utilízase
como reactivo na seguinte. Diferentes enzimas catalizan os diferentes pasos das
vías metabólicas, actuando de forma concertada de xeito que non se interrompa o
fluxo nesas vías. Ademais, a actividade de cada enzima pode ser regulada,
aumentándoa, diminuíndoa ou mesmo deténdoa, co obxectivo de modular o fluxo da
vía metabólica na que se insire.

O ramo da bioquímica adicado ao estudo e caracterización dos enzimas é a
enzimoloxía.

Os enzimas transforman unha substancia, chamada substrato, noutra diferente
denominada produto, e son extremadamente específicas para a reacción que
catalizan. Isto quere dicir que, en xeral, un mesmo enzima cataliza un e só un
tipo de reacción química (se ben poden existir varios enzimas que catalicen a
mesma reacción). Consecuentemente, o tipo de enzimas atopados nunha célula
determina o tipo de metabolismo que a célula efectúa.

A velocidade da reacción catalizada por un enzima aumenta debido á diminución da
enerxía de activación necesaria para transformar o substrato no produto. A
aceleración da reacción pode ser da orde de varios millóns de veces: por
exemplo, o enzima orotidina-5'-fosfato descarboxilase diminúe o tempo da
reacción que cataliza de 78 millóns de anos a 25 milisegundos.

Ao seren catalizadores, os enzimas non son consumidos na reacción e non alteran
o equilibrio químico da mesma.

A actividade enzimática pode depender da presenza ou non de determinadas
moléculas, xenericamente chamadas cofactores. A natureza química dos cofactores
é moi variable, podendo ser por exemplo un ou máis ións metálicos (coma o
ferro), ou unha molécula orgánica (como a vitamina B12). Estes cofactores poden
participar directamente na reacción enzimática, ou permitir ao enzima adoptar
unha conformación idónea para a catálise.

Outras substancias son capaces de inhibir a actividade dalgúns enzimas,
diminuíndoa ou eliminándoa totalmente; son os chamados inhibidores enzimáticos.

Polo feito de seren proteínas con estrutura terciaria ou cuaternaria, os enzimas
presentan pregamentos tridimensionais nas súas cadeas polipeptídicas, o que lles
confire unha forma característica e exclusiva. Así, diferentes enzimas presentan
diferentes formas e polo tanto diferentes papeis biolóxicos. Para que un enzima
actúe, é preciso que , por así dicilo, os substratos encaixen no centro activo
do enzima. Este "encaixe" porén depende da forma, isto é, do contorno do enzima.
Por iso os substratos que se axustan nun enzima determinado non o fan noutros
diferentes e a reacción non ocorre; de aí a especificidade dos enzimas en canto
aos substratos sobre os que actúan. Unha vez ocorrido o encaixe, fórmase o
chamado complexo enzima-substrato, que se asemella ao sistema chave-pechadura. A
parte do enzima onde se encaixa o substrado é denominado sitio ou centro
activo). No caso de substancias que reaccionan entre si, a acción catalítica dos
enzimas facilita dita reacción, tornándose máis rápida ao aproximárense as
moléculas que tiñan que reaccionar. Trala reacción, o enzima deslígase do
substrato e permanece intacto.

Podemos atopar enzimas en case todas as estruturas celulares e fluídos
corporais. Algúns teñen unha localización específica, de tal xeito que poden
servir para indicar que estamos en presenza dun tecido, secreción ou fragmento
celular determinado verificando a actividade dun enzima dado.

Entre o final do śeculo XVII e o inicio do XVIII xa se sabía que as secrecións
estomacais eran capaces de dixerir a carne; coñecíase tamén a conversión de
amidón en azucres pola acción da saliva e extractos vexetais. O mecanismo
subxacente a estas transformacións non era, porén, coñecido.

Os enzimas foron descubertos no século XIX, aparentemente por Pasteur, que
concluíu que a fermentación do azucre en alcohol polo lévedo era catalizada por
fermentos. Postulou, pois, que eses fermentos (os enzimas) eran inseparables da
estrutura das células vivas do lévedo. Pasteur declarou que "a fermentación
alcohólica é un acto correlacionado coa vida e organización das células do
fermento, e non coa súa morte ou putrefacción".

En 1878, Willhelm Kühne empregou por vez primeira o termo "enzima" para
describir este fermento, facendo uso da palabra grega ενζυμον, que significa
"levedar". O termo pasou a ser máis tarde usado para denominar ás proteínas con
capacidade catalítica, mentres que o termo "fermento" refírese á actividade
exercida por organismos vivos.

En 1897, Eduard Buchner descubriu que os extractos de lévedo podían fermentar o
azucre ata alcohol e probou que os enzimas implicados na fermentación alcóholica
continuaban a funcionar mesmo cando se eliminaban as células vivas. Este
descubrimento valeulle o premio Nobel de Química en 1907.

Restaba por determinar cal era a natureza dos enzimas. Alguúns afirmaban que as
proteínas, asociadas á actividade enzimática, non eran máis ca o soporte do
verdadeiro enzima, e, por si mesmas, eran incapaces de catálise. En 1926, James
B. Sumner pruficou e cristalizou a urease, amosando que se trataba dunha
proteína pura, e fixo o mesmo, en 1937, coa catalase. A proba final foi feita
por Northrop e Stanley en 1930, co estudo de tres enzimas dixestivos, a pepsina,
a tripsina e a quimotripsina, polo que recibiron o premio Nobel de Química en
1946.

A cristalización de enzimas purificados permitiu que as súas estruturas
moleculares puidesen ser examinadas por cristalografía de raios X, o que
aconteceu primeiro coa lisozima, un enzima que aparece na saliva, bágoas e na
clara de ovo e que destrúe a parede celular de bacterias, en 1965. Comezan deste
xeito a bioquímica e bioloxía estruturais, que se esforzan por comprender o
funcionamento dos enzimas a nivel atómico.

A tentativa de comprender o mecanismo da catálise enzimática a nivel cuántico
foi facilitada recentemente polo aumento da capacidade aritmética dos
computadores.

Os enzimas son proteínas, e aínda que son xeralmente grandes poden ter un tamaño
moi variable, dende os 62 residuos de aminoácidos do monómero do enzima
4-oxalocrotonato tautomerase, ata un tamaño de 2500 residuos, como é o caso da
ácido graxo sintase. A actividade dos enzimas está determinada pola súa
estrutura cuaternaria. En calquera caso, a maioría de enzimas son moito maiores
ca o substrato sobre o cal actúan, e só unha pequena porción do enzima (entre 3
e 4 aminoácidos) está envolta na catálise. A rexión que contén estes residuos
catalíticos, que se liga ao substrato e que leva a cabo a reacción, denomínase
sitio ou centro activo. Os enzimas tamén poden posuír sitios aos que se ligan
cofactores necesarios para o bo desempeño da reacción. Algúns enzimas tamén
poden presentar centros de unión para outras moléculas de pequeno tamaño, que
poden ser tanto produtos coma substratos, directos ou indirectos, da reacción
catalizada. Estas ligazóns serven para aumentar ou diminuír a actividade do
enzima, dando orixe a un modo de regulación por feedback.

Coma todas as proteínas, os enzimas están formados por longas cadeas lineais de
aminoácidos que sofren un pregamento que ten como resultado unha moilécula de
estrutura tridimensional. Cada secuencia única de aminoácidos xera tamén unha
estrutura tridimensional única que ten propiedades específicas. Cadeas
individuais de proteínas poden agruparse ás veces e formar así un complexo
proteico. A estrutura da proteína pode chegar a desagregarse ou mesmo perder a
súa actividade por mor dunha desnaturalización, isto é, a alteración da
conformación tridimensional polo aumento excesivo de temperatura, ou variacións
fortes de pH. Segundo o enzima, a desnaturalización pode ter efectos reversibles
ou irreversibles.

Os enzimas posúen en xeral unha elevada especificidade en relación ás reaccións
que catalizan e aos substratos implicados nelas. A conformación tridimensional,
a carga e outras características hidrofílicas/hidrofóbicas da proteína son
responsables desta especificidade. Os enzimas exhiben tamén niveis altos de
estereoespecificidade, rexioselectividade e quimioselectividade, chegando a
poder distinguir ás veces entre a forma α e β dun substrato. A vantaxe desta
especificidade é a formación do produto que se precisa sen que se xeren outros
secundarios.

Algúns dos enzimas máis precisos e específicos interveñen na copia e expresión
do xenoma. Estes enzimas posúen mecanismos de proof-reading (corrección de eros
de lectura). Un destes casos é a DNA polimerase, que cataliza unha reacción nun
primeiro paso, para de seguida confirmar, nun segundo paso, se o produto é o
correcto. Este proceso en dúas etapas ten como resultado taxas de erro ínfimas,
na orde dunha por cada cen millóns de reaccións, no caso de polimerases de
mamíferos. Pódense atopar mecanismos de revisión semellantes na RNA polimerase,
na aminoacil-tRNA sintetase e mais nos ribosomas.

Algúns enzimas que producen metabolitos secundarios son descritos coma
promiscuos, xa que poden actuar sobre un longo espectro de diferentes
substratos. Ten sido suxerido que este tipo de especificidade elongada é
importante nos procesos de evolución de novas vías de biosíntese.

Os enzimas exhiben unha elevada especificidade. Emil Fischer, en 1894, propuxo
que ese feito era debido a que tanto os enzimas coma os substratos presentan
formas xeométricas complementarias, de forma que encaixen de xeito máis preciso
uns nos outros. Este proceso é moitas veces coñecido como de chave-pechadura.
Mais, a pesar de explicar a especificidade dos enzimas, este modelo falla en
explicar a estabilización dos estados de transición que amosan os enzimas.

En 1958, Daniel Koshland suxeriu unha modificación ao modelo de chave-pechadura:
dado que os enzimas son estruturas flexibles, a forma do centro activo varía
constantemente ao interaccionar co substrato. Como resultado disto, o substrato
non se liga simplemente a un sitio activo ríxido, senón que as cadeas laterais
dos aminoácidos que conforman os sitios activos sofren unha reorientación
conforme o substrato entra, de xeito que as súas posicións potencien a acción
catalítica do enzima. Nalgúns casos, coma nas glicosidases, a molécula de
substrato tamén sofre alteracións na súa estrutura a medida que se achega ao
sitio activo. O sitio activo continúa a sufrir modificacións ata que o substrato
se atope completamente ligado, e é neste momento cando se determinan a súa
conformación final e a carga.

Investigacións recentes achegaron novos coñecementos sobre o xeito en que se
ligan a dinámica interna dun enzima e o seu mecanismo de catálise. A dinámica
interna dun enzima é descrita como o movemento das partes internas (aminoácidos
individuais, grupos de aminoácidos, un lazo da cadea, unha hélice α, follas β
veciñas ou ata dominios proteicos enteiros) destas biomoléculas, que poden
transcorrer a diversas escalas de tempo, dende femtosegundos a segundos. Redes
de residuos de aminoácidos dunha estrutura poden contribuír á catálise a través
de movementos dinámicos. Estes de movementos nas proteínas son importantes na
acción de diversos enzimas, mais o tipo de reacción que estes catalizan é o que
determina que movementos son máis importantes: pequenas e rápidas vibracións ou
lentas e significativas alteracións conformacionais. Estes estudos teñen
consecuencias na comprensión dos efectos alostéricos, na produción industrial de
enzimas e no desenvolvemento de novos fármacos.

Os centros alostéricos son sitios no enzima aos que se unen moléculas do medio
celular. Os centros forman enlaces febles e non covalentes con estas moléculas,
provocando un cambio na conformación do enzima. Este cambio na conformación
afecta tamén ao centro activo, e polo tanto á eficiencia do enzima.. As
interaccións alostéricas poden tanto inhibir coma activar enzimas e é moi
frecuente que os enzimas sexan controlados así no corpo..

Algúns enzimas non necesitan compoñentes adicionais para mostraren unha
actividade completa. Porén, outros requiren que se unan a eles moléculas non
proteícas (cofactores) para poderen exercer a súa actividade. Os cofactores
poden ser inorgánicos (ions metálicos e complexos ferro-xofre) ou compostos
orgánicos (flavina ou hemo). Os cofactores orgánicos (coenzimas) son normalmente
grupos prostéticos, que están intimamente ligados aos enzimas aos que lles
prestan asistencia. Os cofactores que presentan unións fortes aos enzimas son
distintos doutros coenzimas, tal como a NADH, xa que non son liberados do sitio
activo durante a reacción catalizada.

Un exemplo dun enzima que contén un cofactor é a anhidrase carbónica, que se
mostra na figura com un ión de cinc como cofactor. Estas moléculas que posúen
unha unión estreita cos enzimas atópanse normalmente no sítio activo e están
envolvidas na reacción catalítica. Por exemplo, a flavina e grupos hemo están
moitas veces implicados en reaccións de oxidación-redución.

Os enzimas que requiren un cofactor pero que non se ligan a estes denomínanse
apoenzimas. Un apoenzima xuntamente co(s) seu(s) cofactor(es) denomínase
holoenzima. A maioría dos cofactores non se ligan por covalencia a un enzima,
senón que establecen enlaces menos fortes. Porén, os grupos prostéticos
orgánicos poden ligarse de maneira covalente. Un exemplo diso é o enlace do
pirofosfato de tiamina ao enzima piruvato deshidroxenase.

Os coenzimas son pequenas moléculas que transportan grupos químicos dun enzima a
outro. Algúns destes compostos químicos, como a riboflavina, a tiamina e o ácido
fólico, son vitaminas, compostos que non son sintetizados no organismo e que
teñen que ser asimilados a través da dieta. Os grupos químicos transportados
inclúen o ión hidruro (:H-) transportado polo NAD+ ou o NADP+, o grupo acetilo
transportado polo coenzima A, os grupos formilo, metenilo e metilo transportados
polo ácido fólico e o grupo metilo transportado pola S-adenosilmetionina.

Dado que os coenzimas son modificadas quimicamente como consecuencia da acción
enzimática, é útil consideralos como unha clase especial de substratos, ou
substratos secundarios, que son comúns en moitos tipos de enzimas diferentes.
Por exemplo, sábese que existen cerca de 700 enzimas que utilizan o coenzima
NADH.

Os coenzimas sofren rexeneración e as súas concentracións son mantidas a un
nivel estable dentro da célula. Por exemplo, o NADPH é rexenerado a través da
vía da pentosa fosfato e a S-adenosilmetionina é rexenerada pola metionina
adenosiltransferase.

Tal e como acontece con todos os compostos catalizadores, os enzimas non alteran
o punto do equilibrio químico da reacción. Normalmente, en presenza dun enzima,
a reacción desenvólvese na mesma dirección que tomaría se el non estivese
presente, pero de maneira máis rápida. Non obstante, en ausencia de enzima,
outras posibles reaccións "espontáneas" non catalizadas poderían orixinar
produtos diferentes, porque nesas condicións ditos produtos se forman máis
rápido.

Ademais, os enzimas poden executar dúas ou mais reaccións, de tal maneira que a
actuación nunha reacción termodinamicamente favorable poida facilitar a
actuación nunha reacción menos favorable. Por exemplo, a enerxía dispoñibilizada
pola hidrólise do ATP é normalmente utilizada para executar outras reaccións.

Os enzimas catalizan as reaccións en ambos os sentidos. Non alteran o equilibrio
en si, senón a velocidade en que este é alcanzado. Por exemplo, a anhidrase
carbónica cataliza a súa reacción nas dúas direccións, dependendo da
concentración dos seus reaccionantes.

Se o equilibrio estiver substancialmente desprazado para unha das direccións,
isto é, se for unha reacción moi exergónica, a reacción é efectivamente
irreversible. Nestas condicións, o enzima só catalizará a reacción na dirección
termodinamicamente permitida.

En 1902, Victor Henri propuxo unha teoría cuantitativa de cinética enzimática,
mais os seus datos experimentais tiñan pouca utilidade porque non se consideraba
entón a importancia da concentración do ion H+. Despois de que Peter Lauritz
Sørensen definise a escala logarítmica de pH e introducise o concepto de
solución tampón en 1909, o químico alemán Leonor Michaelis e a súa pós-doc
canadense Maud Leonora Menten repetiron as experiencias de Henri e confirmaron a
súa ecuación, sendo esta cinética coñecida como cinética de
Henri-Michaelis-Menten (moitas veces simplificado como cinética de
Michaelis-Menten). Este traballo foi desenvolvido por G. E. Briggs e J. B. S.
Haldane, que derivaron ecuacións cinéticas usadas aínda hoxe en día.

Os enzimas poden catalizar ata varios millóns de reaccións por segundo. Por
exemplo, a reacción catalizada pola orotidina 5'-fosfato descarboxilase ten unha
semivida de 78 millóns de anos en ausencia de enzima, diminuíndo a apenas 25
milisegundos en presenza deste. As velocidades de reacción dependen das
condicións en que os enzimas se encontran e da concentración de substrato.
Condicións de alta temperatura, pH extremos ou altas concentracións salinas
desestabilizan a estrutura da proteína, desnaturalizándoa. Por outro lado, en
xeral, un aumento na concentración de substrato tende a aumentar a actividade
enzimática.

Experimentalmete, encóntrase a velocidade máxima de reacción aumentando
progresivamente a concentración de substrato, ata que se chega a unha velocidade
constante de formación de produto. Tal cousa é visíble na curva de saturación do
gráfico da dereita. A saturación acontece porque, a medida que aumentada a
concentración de substrato, aumenta tamén a cantidade de enzima presente en
forma de complexo enzima-substrato (ES). Á velocidade máxima, Vmax, todos os
centros activos están ocupados (saturados) con substrato, ou sexa, non existe
enzima libre para ligar máis substrato e a concentración de complexo ES é igual
á concentración de enzima.

A actividade dun enzima é xeralmente descrita através de Vmax e tamén da
constante de Michaelis-Menten, KM, que representa a concentración de substrato á
cal se detecta unha velocidade de reacción igual á metade de Vmax. Cada enzima
posúe un KM característico para un substrato dado; este parâmetro é moitas veces
usado para demostrar a forza de unión de un substrato ao enzima. Tamén se usa
outra constante cinética, kcat, para describir o comportamento dun enzima,
representando o número de moléculas de substrato que poden ser catalizadas por
centro activo por segundo.

A eficiencia catalítica dun enzima pode expresarse a través da constante de
especificidade, igual á razón kcat/Km. A constante de especificidade relaciónase
tanto coa afinidade da unión do substrato ao enzima coma coa capacidade
catalítica deste, polo que é útil para a comparación entre diferentes enzimas,
ou o mesmo enzima con diferentes substratos. Existe un valor máximo teórico para
esta constante, cerca de 108 to 109 M−1 s−1, denominado límite de difusión.
Considerando que cada colisión entre enzima e substrato resulta en catálise, a
velocidade global de formación do produto non estará limitada pola velocidade de
reacción do enzima senón pola velocidade de difuson das moléculas en solución.
Enzimas que posúan unha constante de especificidade preto deste valor son
designados como enzimas cataliticamente (ou cineticamente) perfectos; alguús
exemplos inclúen os enzimas triosa fosfato isomerase, anhidrase carbónica,
acetilcolinesterase, catalase, fumarase, ß-lactamase e superóxido dismutase.

A cinética de Michaelis-Menten baséase na lei da acción das masas, que deriva
das asuncións sobre difusión libre e sobre colisións aleatorias con base
termodinámica. Non obstante, moitos dos procesos bioquímicos ou celulares non se
comportan da forma prevista por estes modelos debido á alta concentración de
substancias no medio celular, separación de fases entre enzima, substrato e
produto e restrición do movemento molecular a unha ou dúas dimensións. Nestas
situacións, é aplicável un modelo fractal da cinética de Michaelis-Menten.

Algúns enzimas presentan unha cinética máis rápida que as velocidades de
difusión, o que aparenta ser algo imposible. Téñense usado diversos mecanismos
para explicar este fenómeno. Unha explicación é que algúns enzimas acelerasen a
súa catálise ao captar e orientar o seu substrato usando dipolos eléctricos.
Outros modelos usan un mecanismo cuántico-mecánico de tunneling, no que un
protón ou electrón poden atravesar barreiras de activación, aínda que o modelo
de tunneling de protóns sexa controvertido, tendo sido non obstante observado na
triptamina . Estes modelos suxiren que a catálise enzimática posiblemente pode
describirse mellor en termos de "atravesar un barreira" en detrimento do modelo
tradicional de "pasar por riba" dunha barreira enerxética diminuída.

As taxas de reacción enzimáticas poden ser diminuídas por acción de varios tipos
de inhibidores enzimáticos.

Na inhibición competitiva, o inhibidor e o substrato compiten polo enzima, isto
é, non se poden unir ao mesmo tempo ao enzima. Os inhibidores son moitas veces
semellantes ao substrato do enzima. Por exemplo, o metotrexato é un inhibidor
competitivo do enzima dihidrofolato redutase, que cataliza a redución do
dihidrofolato a tetrahidrofolato. A similitude entre as estruturas do ácido
fólico e desta droga móstranse na figura adxacente. Na inhibición competitiva, a
velocidade máxima da reacción non se ve alterada, pero requírense niveis máis
altos de concentración do substrato para atinguir unha determinada velocidade
máxima, aumentando o KM aparente. Na inhibición competitiva aumentando a
concentración de substrato pode reverterse a inhibición.

Os inhibidores non-competitivos poden ligarse ao enzima e ao substrato ao mesmo
tempo, ou sexa, nunca se ligan ao sítio activo. Quer o complexo E-I, quer o
complexo E-I-S, son enzimaticamente inactivos. Tanto o KM aparente como o Vmax
cambian neste caso, pois o inhibidor non pode ser desligado do enzima por un
aumento da con•centración de substrato (en contraste co que acontece na
inhibición competitiva).

En moitos organismos, os inhibidores poden actuar como parte do mecanismo de
retroalimentación. Se un enzima produce unha determinada substancia en demasía,
esa substancia poderá actuar como inhibidor do enzima, no inicio da vía que a
produce, causando a redución ou parada da produción da substancia cando esta se
acumula. Esta é unha forma de retroalimentación negativa. Enzimas que están
suxeitos a esta forma de regulación son moitas veces multiméricos e posúen
sitios de unión alostéricos para substancias reguladoras. Os seus gráficos
substrato/velocidade non teñen a forma hiperbólica senón forma sigmoide (curva
en forma de S)

Os inhibidores irreversibles reaccionan co enzima e formam enlaces covalentes
coa cadea polipeptídica. Este tipo de inactivación é irreversible. Un exemplo de
inhibidor irreversible é a eflornitina, unha substancia utilizada no tratamento
da doenza do sono. A penicilina e a aspirina tamén actúan deste modo. Nestes
casos, o composto lígase ao centro activo e o enzima convérteo a unha forma
activada que reacciona irreversibelmente cun ou máis residuos de aminoácidos.

Os inactivadores son moitas veces usados como medicamentos, mais tamén poden
actuar como velenos. De todos os xeitos, a diferenza entre un medicamento e un
veneno é normalmente unha cuestión de dose, visto que a maior parte dos
medicamentos e drogas son tóxicas a partir de certo nivel. Como dixo Paracelso:
"Todas as cousas son un veleno e nada existe sen veleno, só a dose é razón para
que unha cousa non sexa un veleno" Igualmente, os antibióticos e outras drogas
antiinfecciosas son simplemente velenos que matan o axente patogénico e non o
hospedeiro deste.

Un exemplo de un inactivador que é usado como medicamento é a aspirina, que
inhibe a ciclooxixenase 1 e a ciclooxixenase 2, que son enzimas que producen un
mensaxeiro que actúa en casos de inflamación, neste caso unha prostaglandina,
suprimindo así a dor e a inflamación. O cianuro é un inactivador enzimático
irreversible, que se combina con cobre e cinc no sitio activo do enzima
citocromo c oxidase, bloqueando a respiración celular.

Os enzimas exercen unha grande variedade de funcións nos organismos vivos. Son
indispensables para a transdución de sinais, na regulación celular, moitas veces
por acción de quinases e fosfatases. Através da súa acción poden xerar
movemento, como no caso da miosina que hidroliza ATP, xerando contraccións
musculares. Tamén moven carga a través da célula, a través da acción do
citoesqueleto. Algúns enzimas son ATPases (funcionan como bombas iónicas), que
se localizan na membrana celular, estando implicadas no proceso do transporte
activo. Algunhas funcións máis exóticas son tamén operadas por enzimas, como é o
caso da luciferase que xera luz nos vagalumes. Os virus poden conter enzimas que
os axudan na infección de células (HIV-integrase e transcritase inversa) ou na
liberación celular de virus (neuraminidase no virus influenza).

Os enzimas exercen importantes funcións no aparato dixestivo dos animais.
Enzimas como as amilases e proteases, rompen grandes moléculas como o amidón e
proteínas, respectivamente, en moléculas de menores dimensións, de maneira a que
estas poidan ser absorbidas no intestino. O amidón non é absorbible no
intestino, mais os enzimas hidrolizan as cadeas de amidón en moléculas menores
tales como a maltosa e a glicosa, posibilitando desta maneira a súa absorción.
Diferentes enzimas actúan sobre diferentes tipos de alimento. Nos ruminantes,
que posúen unha dieta herbívora, as bacterias do seu aparato dixestivo producen
un enzima denominado celulase que rompe as paredes celulares das células
vexetais.

Os enzimas poden traballar en conxunto, seguindo unha orde de actuación
específica. Desta maneira poden formar vías metabólicas. Nestas vías, un enzima
procesa o produto da acción doutro enzima como o seu substrato. Despois da
reacción catalítica, o produto é entregado ao seguinte enzima da vía. Ás veces,
máis dun enzima pode catalizar a mesma reacción, en paralelo. Isto permite unha
regulación máis complexa:

Os enzimas determinan os sucesivos pasos das vías metabólicas. Sen a presenza de
enzimas, o metabolismo non progresaría a través dos mesmo pasos, nin sería
suficientemente rápido servir ás necesidades da célula. De feito, unha vía
metabólica tan importante como a glicólise non podería existir sen a presenza de
enzimas. A glicosa, por exemplo, pode reaccionar directamente co ATP para dar
orixe a un produto fosforilado nun ou máis carbonos. Na ausencia de enzimas,
este proceso é tán lento que se volve insignificante. Polo contrario, se
adicionamos o enzima hexoquinase, estas reacción lentas continúan a ser
efectuadas, mais a fosforilación do carbono número 6 ocorre de maneira tan
rápida que, se testamos a mestura pouco tempo despois, a glicosa-6-fosfato é o
único produto significativo. Consecuentemente, pódese dicir que a rede de vías
metabólicas existentes dentro de cada célula depende do conxunto de enzimas
funcionais que están presentes.

Dado que o control da actividade enzimática é esencial para a homeostase,
calquera alteración en xenes que codifiquen enzimas (mutacións ou delecións)
poderá ter como efecto a aparición de doenzas xenéticas. A importancia dos
enzimas está demostrada polo feito de que unha doenza letal pode ser causada
polo mal funcionamento dun único tipo de enzima entre os millares que están
presentes no corpo humano.

Un exemplo diso é que o acontece co tipo mais común de fenilcetonuria. Unha
mutación nun único aminoácido do enzima fenilalanina hidroxilase, que cataliza o
primeiro paso na degradación da fenilalanina, ten como resultado a acumulación
da fenilalanina e dos produtos asociados. Isto pode causar atraso mental se a
doenza non for tratada.

Outro exemplo acontece cando mutacións en xenes que codifican enzimas que
interveñen na reparación do DNA causan certas síndromes de cancro hereditario,
tal como o xeroderma pigmentoso. Defectos nestes enzimas diminúen a habilidade
do noso organismo para reparar mutacións no xenoma. Isto causa unha lenta
acumulación de mutacións e resulta no posible desenvolvemento de moitos tipos de
cancro no paciente.

A determinación do nome dos enzimas está normatizada por un comité
especializado, o Nomenclature Committee of the International Union of
Biochemistry and Molecular Biology (NC-IUBMB).

A partir destas categorías principais, os enzimas aínda son subdivididos noutras
categorías, podendo ser identificados polo seu número EC; por exemplo, EC
5.4.2.2 é a fosfoglicomutase.

Enzimas dixestivos tales como a amilase, protease e lipase, reducen os alimentos
a compoñentes menores que son máis facilmente absorbidos no tracto dixestivo.

Unha aplicación industrial importante é a produción de antibióticos a larga
escala. Encóntranse tamén determinados tipos de enzimas en produtos de limpeza,
para axudar a dixerir graxas e proteínas presentes en nódoas.



https://gl.wikipedia.org/wiki/Cristovo_Col%C3%B3n

Cristovo Colón, naceu na República de Xénova en 1451 e finado en Valladolid o 20
de maio de 1506, foi un navegante, cartógrafo, almirante, vicerrei, explorador e
gobernador xeral das Indias durante os século XV e XVI ao servizo dos Reis
Católicos, famoso polo denominado descubrimento de América para a civilización
occidental en 1492, tras emprender unha viaxe a través do Océano Atlántico co
obxectivo de achegar na India, malia que en troques chegou ás illas do Caribe na
América Central conseguindo establecer as rutas marítimas e abrindo o camiño á
colonización americana.

As terras exploradas por Colón chamáronse inicialmente Indias Occidentais o Novo
Mundo, até a aparición, en 1507, do mapa de Martin Waldseemüller e Matthias
Ringmann do obradoiro cartográfico de Saint-Dié-des-Vosges, onde se pasan a
chamar América, co gallo de que Waldseemüller liu unhas relacións sobre
exploracións feitas naquel continente polo navegante italiano Amerigo Vespucci.

Malia que posibelmente non foi o primeiro explorador europeo
de América, Colón foi quen descubriu un novo continente para Europa e a
historia, ao ser o primeiro navegante capaz de trazar unha ruta de ida e retorno
aproveitando as correntes mariñas do Atlántico que hoxe aínda se utilizan,
abrindo deste modo un Novo Mundo para explorar, e explotar, nos vellos reinos
europeos.

O seu antropónimo (coñecido pola latinización Columbus ou adaptado ás diferentes
linguas) é unha icona mundial que inspirou innumerables denominacións, como a
dun país: Colombia, e dúas rexións de Norteamérica: a Columbia Británica, en
Canadá, e o Distrito de Columbia, en Estados Unidos.

Cristovo Colón é, no século XXI, un personaxe histórico controvertido. Aínda que
os historiadores académicos cren que Colón foi xenovés, arredor da súa figura
existen diferentes teorías, referidas tanto na súa orixe xeográfica (catalán,
balear, galego, portugués...) como á súa liñaxe (humilde ou nobre) e a súa
relixión (cristián, xudeu), ou ás súas habilidades, posto que, mentres que
algunhas teorías reforzan a imaxe dunha persoa habilidosa, pero pouco dotada
para o mando e a navegación, outros nolo mostran con grandes dotes neste
sentido. Igualmente controvertido é todo o que rodea o descubrimento de América
e como se aconteceu que Colón chegase ao convencemento que era posible encontrar
unha ruta cara á India navegante en dirección oeste.

As contradicións entre algunhas fontes coetáneas, incluíndo o mesmo Colón, así
coma os posteriores intereses nacionais e relixiosos para atribuírse a
«paternidade» de Colón propiciaron que a personaxe presente toda unha serie de
claroscuros sobre os cales non hai un consenso claro na comunidade histórica
actual.

Con todo, hai un feito claramente indiscutíbel: Colón afirmaba que se podía
chegar ao oriente afastado (a India) dende Europa viaxando cara ao oeste, e que
era factíbel realizar a viaxe por mar con posibilidades de éxito; dedicou os
mellores anos da súa vida a confirmar este pensamento e logrou o éxito
inesperado o 12 de outubro de 1492: o descubrimento do Novo Mundo aos ollos da
vella Europa.

Malia que é probábel que Colón non fose o primeiro europeo en pisar as costas
americanas -á súa época gozou de moita chamada, amais, a tradición dun posíbel
predescubridor, que segundo as fontes sería máis ou menos críbel- Colón non
soamente chegou ao Novo Mundo, senón que volveu a Europa, realizou un total de
catro viaxes e deu inicio a un réxime de viaxes periódicas seguras dende Europa
até América. A partir das viaxes de Colón, sucedérono outros exploradores e
conquistadores e establecéronse vínculos permanentes co novo continente.

No contexto histórico da época, o tránsito de mercadorías entre o oriente e
Europa realizábase pola ruta que ía de Asia até Europa atravesando a Asia Menor,
pero a partir da presa de Constantinopla polos turcos, no 1453, esta vía fíxose
difícil e quedou monopolizada polos otománs e os seus aliados, os mercadores
xenoveses. As nacións máis occidentais de Europa -Portugal, Castela e Aragón-,
necesitadas dos bens orientais, querían adquirir estas mercadorías sen
medianeiros.

Portugal foi quen tomou a iniciativa, grazas, principalmente, ao feito que a
conquista do seu territorio aos musulmáns finalizara no século XIII; os
portugueses, así, lanzáranse a navegar para ampliar os seus dominios e mirar de
descubrir novas rutas comerciais. No ano 1488, mediante o mariñeiro Bartolomeu
Dias, chegaran á cabeza de Boa Esperanza: atoparan, pois, unha nova ruta cara ao
oriente e deste modo podían crear á vez un novo monopolio, que competiría con
Xénova. As coroas castelá e aragonesa, unidas dinasticamente mediante os Reis
Católicos, cando xa se encontraban ás fins da Reconquista -coa presa de Granada-
interesáronse pola investigación dunha nova ruta.

O consenso entre os expertos sobre a orixe de Cristovo Colón é que naceu na
República de Xénova. As teorías alternativas sobre a súa orixe foron polo xeral
rexeitadas polos principais expertos.

Estas teorías secundarias afirman que a orixe de Cristovo Colón é un enigma
sobre o que non existe unanimidad entre historiadores e investigadores, entre
outras razóns pola confusión e perda de documentación referente ás súas orixes e
ascendencia. Ademais o seu propio fillo, Hernando Colón, na súa Historia do
almirante Don Cristovo Colón escureceu aínda máis o seu lugar de nacemento
afirmando que o seu progenitor non quería que fosen coñecidos a súa orixe e
patria. Por esta, entre outras razóns, xurdiron múltiples teorías sobre o lugar
de nacemento de Colón. Aínda que existe un testamento onde Hernando Colón
asevera que o seu pai era xenovés: «fillo de Cristovo Colón, xenovés, primeiro
almirante que descubriu as Indias».

A tese apoiada maioritariamente mantén que Cristoforo Colombo naceu o ano 1451
en Savona, na República de Xénova. Os seus pais serían Doménico Colombo -mestre
tecedor e logo comerciante- e Susanna Fontanarossa. Dos cinco fillos do
matrimonio, dous, Cristoforo e Bartolomeo, tiveron pronto vocación mariñeira. O
terceiro foi Giacomo, que aprendeu o oficio de tecedor. Respecto de os dous
restantes, Giovanni morreu novo e a única muller non deixou rastro. Existen
actas notariais e xudiciais que defenden esta tese. Ademais o mesmo Colón
declara ser xenovés, no documento denominado Fundación de Maiorazgo el menta
«della saín e nela nacín [en Xénova]», pero diversos autores e investigadores
indican que probablemente esta declaración sería interesada polos Preitos
colombinos que mantiveron os seus descendentes coa coroa de Castela, e por iso
declarárono como falso ou apócrifo, con todo outros investigadores a principios
do século XX atoparon no Arquivo de Simancas documentos que, segundo eles,
mostraban a autenticidade deste documento. Tamén existe unha misiva de Pedro de
Ayala, embaixador dos Reis Católicos en Inglaterra, onde facendo alusión ao
propósito anglosaxón de explorar o Atlántico, menciona que esa incursión
contaría con «outro xenovés como Colón». Ademais as autoridades municipais de
Xénova mostraron, entre os anos 1931 e 1932, actas fidedignas que afirmaban a
súa orixe xenovesa.

Doutra banda algúns autores e investigadores defenderon outras hipóteses sobre a
orixe de Colón. Unha delas é a hipótese catalá; Luís Ulloa, historiador peruano
que residiu en Barcelona varios anos, afirmaba que Colón era orixinario de
Cataluña e de tradición mariñeira, baseándose, entre outras razóns, en que nos
seus escritos, todos en lingua castelá, existen xiros lingüísticos propios do
catalán. Para Ulloa, Cristovo Colón foi un nobre catalán que se chamaría
realmente Joan Colom, un navegante inimigo do rei Xoán II de Aragón, contra o
que loitou ao servizo de Renato de Anjou, aspirante ao trono e que ademais sería
o suposto John Scolvus que chegaría ao norte de América no ano 1476, que
posteriormente ofreceríalle o proxecto do descubrimento ao rei Fernando o
Católico para beneficio da Coroa de Aragón. Esta teoría foi seguida, ampliada ou
modificada por diversos autores, na súa maioría historiadores e investigadores
cataláns, aínda que tamén existen investigadores doutros países como o
estadounidense Charles Merrill que apoiaron esta tese. Por contra, esta hipótese
foi contestada indicando que os partidarios da mesma dedican gran parte dos seus
esforzos en refutar ou desmentir numerosos documentos históricos que manifesten
a orixe xenovés do navegante, mentres que non achegaron ningún documento que
demostre a suposta orixe catalá.

Da hipótese catalá xurdiron diferentes correntes como as teses Baleares. Unha
delas, a mallorquina, identifica a Colón cun fillo natural do príncipe de Viana
nacido en Felanitx, Mallorca. Con todo o investigador, xornalista e piloto
mercante, Nito Verdera, rexeitou esta tese.. Verdera, así mesmo, mantén a teoría
de que Colón sería criptoxudío e nado en Ibiza.

Outra hipótese indica que Colón era de orixe galega. Celso García de la Riega
sostivo esta teoría baseándose en documentos da época colombina; con todo,
posteriormente foron rexeitados polos estudos realizados tanto polo paleógrafo
Eladio Oviedo Arce, como polo da Real Academia da Historia nos que concluíron
que devanditos documentos, ou ben eran falsos, ou foran manipulados en datas
posteriores á súa creación.

Existen outras teorías que lle atribúen unha orixe andaluz, concretamente de
Sevilla, castelán de Guadalaxara, extremeño de Plasencia ou vasco.

Tamén existe a teoría da orixe portugués, que se basea na interpretación do
anagrama da firma de Colón ou na existencia de supostos portuguesismos nos seus
escritos. O experto filólogo Ramón Menéndez Pidal confirmou que eran
portuguesismos en contra de quen mantiñan que eran galeguismos ou catalanismos,
aínda o historiador Antonio Romeu de Armas matizou que isto se debería non a que
fose nacido en Portugal senón a unha naturalización debida aos anos que
permaneceu naquel país. Existen, ademais, conxecturas indicando unha posible
orixe sefardí, de acordo á tese do historiador Salvador de Madariaga. Para
Madariaga, Colón sería xenovés, pero os seus ascendentes serían xudeus cataláns
fuxidos nas persecucións de finais do século XIV. Colón sería un xudeu converso,
razón que explicaría, segundo Madariaga, o seu empeño en ocultar as súas orixes.

Outros países tamén se disputan ser o berce do almirante, sendo de posible orixe
grego; inglés; corso; noruegués ou croata.

A maior parte dos seus escritos están en castelán, pero con evidentes xiros
lingüísticos procedentes doutras linguas da península Ibérica que, seguindo a
Menéndez Pidal, moitos coinciden en sinalar como portuguesismos. Hai varios
investigadores e lingüistas, tanto de Galicia como de Cataluña ou de Baleares,
que apoian a hipótese de que son galeguismos ou catalanismos.

Non parecen existir escritos en italiano realizados por Colón, salvo algunha
nota marxinal, ao parecer cunha redacción deficiente. O latín tampouco parecía
dominalo e escribíao con influencia hispánica e non italiana.

Historiadores como Consolo Varela ou Arranz Márquez opinan que se trata dun
típico home da mar que se expresa en diversas linguas sen chegar a dominar ben
ningunha, ou que quizais falase a lingua franca ou xerga levantisca.

Parte para a súa primeira viaxe en 1492, con dúas carabelas (a Pinta e a Niña) e
unha nao (a Santa María) do porto de Palos de la Frontera. A nao Santa María foi
construída en Galicia e levaba como piloto a un galego de Baiona: Cristobal
García Sarmiento, por este motivo quizais sexa o porto elixido para regresar.

A expedición toca a illa de Gran Canaria e pon rumbo ao suroeste; tres meses
despois chega a un illeo das Bahamas ao que deu o nome de San Salvador. Continua
navegando e costeou Cuba, para despois chegar ao Haití á lle que deu o nome de
Hispaniola. Convencido de ter chegado á India, deixa alá unha pequena colonia e
regresa á Europa o 1º de marzo de 1493, tocando en primeiro lugar o porto de
Baiona a carabela Pinta coa seguinte tripulación: Martín Alonso Pinzón, Capitán;
Francisco Martín Pinzón, Mestre; Cristobal García Sarmiento, Piloto; Juan
Quintero de Algruta, Contramestre; García Hernández, Despenseiro; Juan Reynal,
Alguacil; Maestre Diego, Cirurxián; Juan Rodríguez Bermejo (Rodrigo de Triana),
Cristobal Quintero, Gómez Rascón, Diego Martín Pinzón, Francisco García Vallejo,
Juan Verde de Triana, Antón Calabrés, Álvaro Pérez, Gil Pérez, Sancho de Rama e
Juan Veçano, mariñeiros; Pedro de Arcos, Fernando Medel, Francisco Medel, Alonso
de Palos, Juan Quadrado, Pedro Tegero, Juan Arias e Bernal, grumetes.

A súa segunda viaxe iniciouse en 1493, con tres naos e 14 carabelas, avista as
Antillas e aborda a Martinica. Pón rumbo despois ao norte e chega a Porto Rico.
Vai a Hispaniola onde a pequena colonia fora morta polos indíxenas, deixa outro
continxente de homes e, virando para Occidente, chega á Xamaica.

Na terceira viaxe, parte en 1498, con seis naos, e chega a Trindade despois
dunha atribulada viaxe. Voltando ao sur chega a unha gran terra que pensou que
era unha illa e chamoulle Gracia. Rumbo ao norte chega a Santo Domingo, cidade
formada por Fr. Bartolomeu. Entra en conflito co gobernador e el e mailo irmán
son presos e enviados para España.

Na cuarta viaxe, sae de Cádiz con catro naus en 1502, propóndose chegar ao
Oriente. Avista a Xamaica e, despois dunha gran tempestade, chega á Illa de
Pinos (Honduras). Avistou despois as costas da Nicaragua, Costa Rica e Panamá.
Debido ao pésimo estado das naos ten que regresar a Hispaniola, de onde volta a
España.

Pensando que se atopaba nas terras do Gran Kan, intentaron tomar posicións
militares defensivas e establecer contacto con algún rei, pero non atoparon nada
parecido e comprobaron pouco a pouco que posuían unha gran superioridade
armamentística sobre os indíxenas e que estes descoñecían as palabras "Gran
Kan". Atribuíron ese descoñecemento a un baixo nivel cultural dos indíxenas e
asumiron a facilidade de conquista do novo territorio.

O goberno dos irmáns Colón na Española non cumpriu cas expectativas dos reis
españois. Non só se enfrontaron aos españois da illa, senón que, ao non
conseguiren as riquezas que pensaran, agrediron os indíxenas e venderon algúns
como escravos, desobedecendo así as ordes expresas de Isabel a Católica, que
deixara clara a súa vontade de que se tratase os indíxenas como súbditos de
Castela. Por este motivo, o primeiro Vicerrei, Almirante e Gobernador de América
foi arrestado e enviado con cadeas ante a reina polo gobernador Francisco de
Bobadilla. O comportamento de Colón non correspondía co que España propoñía nas
súas leis, aínda que a distancia, entre outros motivos, propiciaron condutas
similares á de Colón cos indíxenas, as cales denunciou Frei Bartolomé de las
Casas.



https://gl.wikipedia.org/wiki/Cloro

O cloro é un elemento químico de número atómico 17 situado no grupo dos
halóxenos (grupo VII A) da táboa periódica dos elementos. O seu símbolo é Cl (do
grego chloros, amarelo verdoso). En condicións normais e en estado puro é un gas
amarelo-verdoso formado por moléculas diatómicas, Cl2, unhas 2,5 veces máis
pesado que o aire, de cheiro desagradable e velenoso. É un elemento abundante na
natureza e trátase dun elemento químico esencial para moitas formas de vida.

Na natureza non se atopa en estado puro xa que reacciona con rapidez con moitos
elementos e compostos químicos, senón que se atopa formando parte de cloruros e
cloratos, sobre todo en forma de cloruro de sodio, nas minas de sal e disolto e
en suspensión na auga de mar. O cloruro de sodio é o sal común ou sal de mesa.

Emprégase para potabilizar a auga de consumo disolvéndoo na mesma; tamén ten
outras aplicacións como oxidante, branqueante e desinfectante. O cloro gasoso é
moi tóxico (neurotóxico) e usouse como gas de guerra na Primeira e Segunda
Guerra Mundial.

Este halóxeno forma numerosos sales e obtense a partir de cloruros a través de
procesos de oxidación, xeralmente mediante electrólise. Combínase facilmente coa
maior parte dos elementos. É lixeiramente soluble en auga (uns 6,5 g de cloro
por litro de auga a 25 º#n>), en parte formando ácido hipocloroso, HClO.

Na maioría dos numerosos compostos que forma, presenta estado de oxidación -1.
Tamén pode presentar os estados de oxidación +1, +3, +5 e +7.

O cloro emprégase principalmente na desinfección de augas, como branqueante na
produción de papel e na preparación de distintos compostos clorados.

O cloro (do grego χλωρος, que significa "amarelo verdoso") foi descuberto en
1774 polo sueco Carl Wilhelm Scheele, aínda que cría que se trataba dun composto
que contiña osíxeno. Obtívoo a partir da seguinte reacción:

En 1810 o químico inglés Humphry Davy demostra que se trata dun elemento químico
e dálle o nome de cloro debido á súa cor.

O gas cloro empregouse na Primeira Guerra Mundial, sendo o primeiro caso de uso
de armas químicas.

O cloro atópase na natureza combinado con outros elementos, principalmente en
forma de cloruro de sodio, NaCl, e tamén outros minerais como a silvina, KCl, ou
a carnalita, KMgCl3·6H2O. É o halóxeno máis abundante na auga mariña cunha
concentración duns 18000 ppm. Na codia terrestre está presente en menor
cantidade, uns 130 ppm. É practicamente imposible atopalo sen combinar con
outros elementos, debido á súa alta reactividade.

O cloro obtense principalmente (máis do 95% da produción) mediante a electrólise
de cloruro de sodio, NaCl, en disolución acuosa, denominado proceso do
cloro-álcali. Empréganse tres métodos: electrólise con cela de amálgama de
mercurio, electrólise con cela de diafragma e electrólise con cela de membrana.

Emprégase un cátodo de mercurio e un ánodo de titanio recuberto de platino ou
óxido de platino. O cátodo está depositado no fondo da cela de electrólise e o
ánodo sobre este, a poucas distancia.

A continuación procédese á descomposición da amálgama formada para recuperar o
mercurio. A base sobre a que está a amálgama está lixeiramente inclinada e desta
forma vai saíndo da cela de electrólise e pasa a unha torre onde se engade auga
ao contraxeito, producíndose as reaccións:

Con este método conséguese unha sosa (NaOH) moi concentrada e un cloro moi puro,
así a todo consome máis enerxía ca outros métodos e existe o problema de
contaminación por mercurio.

Emprégase un cátodo perforado de aceiro ou ferro e un ánodo de titanio recuberto
de platino ou óxido de platino. Ao cátodo adhíreselle un diafragma poroso de
fibras de asbesto e mesturado con outras fibras (por exemplo con
politetrafluoroetileno). Este diafragma separa o ánodo do cátodo evitando a
recombinación dos gases xerados nestes.

Este método ten a vantaxe de consumir menos enerxía có que emprega amálgama de
mercurio, pero o inconveniente de que o NaOH obtido é de menor pureza, polo que
xeralmente se concentra. Tamén existe un risco asociado ao uso de asbestos.

É similar ao método que emprega cela de diafragma: substitúese o diafragma por
unha membrana sintética selectiva que deixa pasar ións Na+, pero non ións OH- ou
Cl-.

Na natureza atópanse dúas isótopos estables de cloro. Un de masa 35 uma, e o
outro de 37 uma, cunhas proporcións relativas de 3:1 respectivamente, o que dá
un peso atómico para o cloro de 35,5 uma.

O cloro ten 9 isótopos con masas dende 32 uma ata 40 uma. Só tres destes se
atopan na natureza: o 35Cl, estable e cunha abundancia do 75,77%, o 37Cl, tamén
estable e cunha abundancia do 24,23%, e o isótopo radioactivo 36Cl. A relación
de 36Cl co Cl estable no ambiente é de aproximadamente 700 x 10-15:1.

O 36Cl prodúcese na atmosfera a partir do 36Ar por interaccións con protóns de
raios cósmicos. No subsolo xérase 36Cl principalmente mediante procesos de
captura de neutróns do 35Cl, ou por captura de muóns do 40Ca. O 36Cl decae a 36S
e a 36Ar, cunha vida media combinada de 308000 anos.

A vida media deste isótopo hidrofílico e non reactivo faino útil para a datación
xeolóxica no rango de 60000 a 1 millón de anos. Ademais, producíronse grandes
cantidades de 36Cl pola irradiación de auga de mar durante as detonacións
atmosféricas de armas nucleares entre 1952 e 1958. O tempo de residencia do 36Cl
na atmosfera é de aproximadamente 1 semana. Así pois, é un marcador para as
augas superficiais e subterráneas dos anos 1950, e tamén é útil para a datación
de augas que teñan menos de 50 anos. O 36Cl empregouse noutras áreas das
ciencias xeolóxicas, incluíndo a datación de xeo e sedimentos.

O cloro provoca irritación no sistema respiratorio, especialmente en nenos e
persoas maiores. En estado gas irrita as mucosas e en estado líquido queima a
pel. Pódese detectar no aire polo seu cheiro a partir de 3,5 ppm, sendo mortal a
partir duns 1000 ppm. Usouse como arma química na Primeira Guerra Mundial.

Unha exposición aguda a altas (pero non letais) concentracións de cloro pode
provocar edema pulmonar, ou líquido nos pulmóns. Unha exposición crónica a
concentracións de baixo nivel debilita os pulmóns aumentando a susceptibilidade
a outras enfermidades pulmonares.

Pódense producir fumes tóxicos cando se mestura hipoclorito de sodio con urea,
amoníaco ou algún outro produto de limpeza. Estes fumes consisten nunha mestura
de cloro e cloruro de nitróxeno; polo tanto, estas combinacións deberían
evitarse.



https://gl.wikipedia.org/wiki/Chad

Chad (en francés Tchad, en árabe تشاد, Tshad), oficialmente República do Chad
(en francés République du Tchad; en árabe جمهورية تشاد, Jumhūriyyat Tshād) é un
país africano. Limita ao norte con Libia, ao leste co Sudán, ao sur coa
República Centroafricana e ao oeste con Camerún, Nixeria e mais Níxer. A súa
capital é Xamena.

Do mesmo xeito que a maioría do mundo, a área actualmente coñecida como Chad
comezou como un grupo desconectado de tribos. Eventualmente estas tribos foron
tomadas por reinos. Chad foi controlada por algúns reinos débiles ata ser tomado
polo maior, pero aínda africano, Imperio Kanem-Bornu.

Logo, os estranxeiros comezaron a ter maior influencia sobre Chad. Comezando na
idade media, Chad converteuse nun cruzamento de rutas entre os mercadores
musulmáns e as tribos nativas. En 1891 Chad converteuse en parte do Imperio
colonial francés. Durante a Segunda Guerra Mundial, Chad foi a primeira colonia
francesa en unirse aos aliados. En 1960 Chad foi convertido pacíficamente nun
país independente.

En 1965 unha guerra civil comezou como unha sublevación de impostos do norte
musulmán. A guerra foi longa e custosa. Durou ata 1998, en cuxo momento foi
escrita a constitución e Idriss Déby foi elixido presidente.

Tras a independencia estableceuse un sistema de partido único. A guerra civil de
1979 a 1982 entre o norte e o sur involucrou a tropas de Libia e Francia. En
1975 e 1982 houbo golpes de estado, o último a cargo de Hisséne Haberei, á súa
vez derrubado por Idriss Déby en 1990. En 1992 legalizáronse os partidos
políticos. Déby foi elixido presidente en 1996 e tivo que enfrontar unha
rebelión dos nómades Toubou, radicados no norte do país.

Chad atópase situado na parte máis oriental do deserto do Sahara, e é unha
nación que non ten saída ao mar. Limita ao norte con Libia, ao leste con Sudán,
ao sur coa República Centroafricana e ao oeste con Camerún, Níxer e Nixeria,
esta última a través do lago Chad.

O país conta con dúas zonas ben diferenciadas: a norte atópase dominada polo
deserto, atopándose nos puntos máis setentrionais o Macizo de Tibesti. O sur é
máis chairo e conta con maior vexetación. Hai que sinalar que na metade norte a
poboación predominante é a árabe, mentres que no sur predominan as etnias
africanas como os Sara.

Como é lóxico, os principais ríos do país van desde o sur do mesmo cara ao
norte, desembocando moitos no lago Chad. Os principais ríos do Chad son o Chari
e o Logone.

En Chad a relixión con máis crentes é o Islam. Os musulmáns supoñen
aproximadamente a metade da poboación, e forman un grupo homoxéneo que vive
principalmente no norte do país. Pola contra, o resto da poboación, que vive na
metade sur do país, é un grupo máis heteroxéneo dentro do cal podemos distinguir
dous grandes grupos: os católicos e os seguidores de relixións animistas
tradicionais de África. Os primeiros destes últimos supón aproximadamente un 7%
da poboación sendo o resto seguidores de relixións animistas tradicionais de
África.



https://gl.wikipedia.org/wiki/Bielorrusia

Bielorrusia (en bielorruso: Беларусь, "Bielaruś", [bʲɛlaˈrusʲ] (AFI); en ruso:
Белоруссия, "Belorussiia"), oficialmente a República de Bielorrusia, é un país
sen saída ao mar de Europa Oriental. Limita ao norte con Letonia, ao norte e ao
leste con Rusia, ao sur con Ucraína, ao leste con Polonia e ao leste e ao norte
con Lituania. A súa capital é Minsk, e outras cidades de importancia son Brest,
Hrodna, Homieĺ, Mahilioŭ e Viciebsk. Máis do 40% dos seus 207.600 km2 son
bosques, e os sectores económicos de maior peso son as empresas de servizos e as
empresas industrais.

Até o século XX, os bielorrusos careceron da oportunidade de crear unha
identidade nacional distintiva porque durante a historia os territorios da
actual Bielorrusia pertenceron a varios países diferentes, incluíndo o
Principado de Polotsk, o Gran Ducado de Lituania, a República das Dúas Nacións,
o Imperio Ruso. Logo da revolución rusa de 1917, Bielorrusia declarou a súa
independencia como a República Nacional Bielorrusa (1918-19), e posteriormente
pasou a ser unha república constituínte da Unión Soviética, a República
Socialista Soviética de Bielorrusia.

As fronteiras actuais do país teñen a súa orixe en 1939, coa incorporación á
república de territorios até antón pertencentes á Segunda República Polaca logo
da invasión soviética de Polonia, en virtude dos termos do Pacto
Ribbentrop-Mólotov entre a URSS e o Terceiro Reich Alemán. A nación e o
territorio quedaron devastados logo da Segunda Guerra Mundial, onde Bielorrusia
perdeu a terceira parte da súa poboación e máis da metade dos seus recursos
económicos. A república foi rehabilitada nos anos posteriores á guerra.

O Parlamento da República declarou a soberanía de Bielorrusia o 27 de xullo de
1990, e trala caída da Unión Soviética, Bielorrusia declarouse independente o 25
de agosto de 1991. Aliaksandr Lukašenka ten sido presidente do país desde 1994.
Durante a súa presidencia, Lukashenko continuou con políticas da era soviética,
como a propiedade estatal da economía, a pesar das obxeccións dos gobernos
occidentais. Segundo algunhas organizacións, as eleccións non teñen sido limpas,
e os oporitores políticos teñen sufrido forte represión. Desde 2000, Bielorrusia
e Rusia asinaron un tratado para unha maior cooperación.

A maioría dos 9,85 millóns de habitantes de Bielorrusia moran nas áreas urbanas
próximas a Minsk ou nas capitais das outras rexións. Máis do 80% da poboación
son nativos bielorrusos, o resto compóñena minorías de rusos, polacos e
ucraínos. Desde un referendo en 1995, o país ten dúas linguas oficiais, o
bielorruso e o ruso. A Constitución de Bielorrusia non declara unha relixión
oficial, aínda que a principal relixión no país é o cristianismo ortodoxo,
mentres que a segunda máis popular, o catolicismo, ten un seguimento moito menor
en comparación.

Bielorrusia (en bielorruso Bielaruś) significa literalmente Rutenia branca (Biel
= Branco/a Rus -nome medieval que se daban os estados eslavos orientais
xeralmente cun goberno monárquico que reunía a unha federación de "tribos"- ou
Rusiya -Rusia-). Por este motivo ocasionalmente, especialmente cando se atopou
baixo o dominio do tsarato ruso a rexión era chamada en español Rusia Branca. En
canto á cualificación de "Branca" parece derivar da cor emblemática elixido para
diferenciarlle dos rusos e dos ucraínos.

A actual poboación eslava de Bielorrusia estableceuse aí entre os séculos VI e
VIII. Os primeiros eslavos orientais entraron en contacto cos varengos ou
varegos e estiveron organizados baixo Rus, notablemente no principado de
Pólatsk, na actual Bielorrusia do norte.

Para o século XIII, os principados de Belarús foron gravemente prexudicados pola
invasión dos cruzados bálticos. Os territorios bielorrusos foron o groso do novo
Gran Ducado de Lituania. A cidade de Voruta, cuxa localización é aínda
descoñecida, foi a primeira capital deste estado. Este ducado tamén incluíu un
número de territorios do Rus e Samogitia. Non houbo discriminación contra
ningunha das nacións ou relixións nin ningunha tensión maior entre eles e o seu
pobo, todos gobernados polas súas propias rexións. Lingua oficial do Gran Ducado
de Lituania foi o antigo idioma báltico (chamado lituano e ruteno).

O Gran Ducado ocupaba gran parte de Europa do Leste desde o Mar Báltico ata o
Mar Negro no século XV. Desde o 2 de febreiro de 1386, cando o Gran Duque
lituano Jogaila foi coroado rei de Polonia, o Gran Ducado uniuse con Polonia
nunha unión persoal baixo un monarca. En 1569, Polonia e o Gran Ducado
fundíronse no estado da Mancomunidade Lituano-Polaca. Esta unión permaneceu
unida ata a constitución (que foi a primeira en Europa e segunda no Mundo ) de
maio de 1791, a cal aboliu todas as subdivisións dos estados e fundiuse no reino
de Polonia. Con todo, o novo estado foi anexionado despois pola Rusia Imperial,
Prusia e Austria por mor das Particións de Polonia de 1795.

Tras a Revolución Rusa de 1917, ao final da ocupación alemá durante a Primeira
Guerra Mundial, o 25 de marzo de 1918, os bielorrusos declararon a súa
independencia por primeira vez, pero a República Popular Bielorrusa (Беларуская
Народная Рэспубліка) durou pouco e non puido seguir sendo independente. Na
Bielorrusia actual a independencia da BNR non é considerada un feito de
importancia, pero a oposición ao presidente Lukashenko celebra o 25 de marzo
anualmente.

En 1919, foi declarada a RSS Bielorrusa, que en 1922 converteuse nun dos membros
fundadores da URSS.

Na Segunda Guerra Mundial, Bielorrusia foi a primeira república soviética en ser
ocupada pola Alemaña nazi entre 1941 e 1944. Logo da derrota alemá, contoulla
entre os membros fundadores da ONU en 1945, ofrecendo representantes separados
dos da URSS.

A súa proximidade con Moscova obrigou a Bielorrusia a converterse en destino de
millóns de refuxiados, desprazados pola durísima política de recolocación de
poboacións durante o goberno de Iosif Stalin.

Ata 1985, os seus representantes votaron solidariamente cos dos rusos no Partido
Comunista Soviético, pero logo comezou a tomar camiños independentes.

Bielorrusia declarou a independencia da URSS o 27 de xullo de 1990 e se fixo
efectiva ao ano seguinte tras a caída definitiva do sovietismo. A continuación,
o país asinou un importante acordo de cooperación económica coas tamén ex
repúblicas soviéticas de Casaquistán e Uzbequistán.

O 8 de decembro de 1991, os líderes de Rusia (Boris Eltsin), Ucraína (Leonid
Kravchuk), e Bielorrusia (Stanislav Shushkevich) reuníronse en Belavezhskaya
Pushcha (Bielorrusia), para emitir unha declaración pola que a URSS foi disolta
e substituída pola Comunidade de Estados Independentes (CEI).

Logo, Bielorrusia converteuse nunha república independente tanto de Rusia como
da CEI. O seu primeiro presidente, Aleksandr Lukashenko, viuse cercado por
acusacións de violacións aos dereitos humanos, ao que se sumou unha grave crise
económica en 1998. A oposición boicoteou as eleccións de 2000, pero Lukashenko
conseguiu ser reelecto ao ano seguinte.

Antigamente formaba unha das 15 Repúblicas Socialistas Soviéticas da URSS ata o
ano 1991. Gozaba dun Soviet Supremo de 421 deputados, dos cales 319 eran
bielorrusos, 69 rusos, 13 ucraínos, 4 polacos e 2 xudeus; deles, 292 eran
membros do PCUS e 153 eran mulleres.

O 24 de agosto de 1991 proclamouse república independente, e o 17 de setembro
tomou o nome de Bielorrusia. Adoptou unha constitución democrática o 15 de marzo
de 1994, pola que establecía a forma de goberno republicana presidencialista cun
parlamento de 360 deputados (reducidos en 1995 a 198). Actualmente posúe unha
cámara alta composta por 64 curuis, dos cales 56 son elixidos polas asembleas
rexionais e 8 polo presidente da nación. A cámara baixa ou de representantes
conta con 110 deputados.

A lingua oficial é o bielorruso, polo menos sobre o papel, posto que o ruso é
cooficial novamente desde 1995; é unha incógnita o papel oficial das outras
linguas faladas ao territorio (como o polaco).

O 14 de maio de 1995 un referendo outorgou poderes ao presidente Aleksandr
Lukashenko para disolver o parlamento e aumentar o grao de integración económica
con Rusia. Un novo referendo, o 24 de novembro de 1996, permitía unha nova
constitución que incrementaba aínda máis os poderes presidenciais.

Actualmente Bielorrusia divídese en 6 rexións chamadas voblasts (vobłasć), que
levan o nome das cidades que serven de centro administrativo. Cada un dos
voblast ten un poder lexislativo provincial, chamado oblsovet (Consello do
oblast), que é escolleito polos residentes de cada voblast, e un Poder Executivo
Provincial, elixido o xefe polo Presidente. Os voblasts subdivídense en raións
(distritos). Ao igual que os voblasts, cada raión ten a súa autoridade
lexislativa propia (raisovet) que son escolleitos polos seus habitantes, e unha
autoridade executiva nomeada por poderes executivos máis altos. Dende o 2002,
hai seis voblasts, 118 raións, 102 cidades e 108 asentamentos urbanos.

A capital Minsk é unha rexión especial. A cidade de Minsk está dirixida por un
comité executivo e ten unha carta da autonomía dada polo goberno nacional.

A República de Bielorrusia está situada ao leste do continente europeo, e
rodeada por Rusia, Lituania, Letonia, Polonia e Ucraína. En concreto, atópase
entre as latitudes 51° e 57° N, e as lonxitudes 23° e 33° L. A súa extensión de
norte a sur é de 560 km, e de oeste a leste de 650 km.

Bielorrusia sofre dous grandes problemas ambientais: a contaminación química da
terra polo exceso de pesticidas, e unha continua e elevada taxa de
radioactividade produto do accidente sufrido en 1986 pola central nuclear de
Chernobyl (Ucraína).

Bielorrusia é etnicamente homoxénea: está poboada principalmente por bielorrusos
(81,2%), rusos (11,4%), polacos (3,9%), ucraínos (2,4%) e outros (1,1%) (2001).

Nos últimos doce anos a Igrexa Greco-Católica de Bielorrusia cuadriplicou o
número das súas parroquias, ata un total de 432, agrupadas en catro diocese. O
80% da poboación profesa esta crenza (200). Tamén hai adeptos á Igrexa Ortodoxa,
é a súa maioría os rusos.

O 69,5% dos habitantes teñen entre 15 e 64 anos de idade (2005) e o
analfabetismo é sumamente baixo: soamente o 0,4% en 2003.

O notable poeta bielorruso Adam Mickiewicz, amigo de Frédéric Chopin e
nacionalizado polaco, foi un dos principais líderes do movemento independentista
polaco respecto de Rusia. Tamén podemos destacar a Yanka Kupala (Iván
Dominikovich Lucevich) que foi o creador da lingua literaria bielorrusa.

Belarús ten catro sitios declarados patrimonio mundial, con dous deles sendo
compartidos entre Belarús e os seus países veciños. Os catro son: O complexo do
Castelo Mir; O castelo Niasvizh; a Belovezhskaya Pushcha (compartida con
Polonia); e o Arco Xeodésico de Struve (compartido con Estonia, Finlandia,
Letonia, Lituania, Noruega, Moldavia, Rusia, Suecia e Ucraína).

A dieta típica dos bielorrusos inclúe o pan, as papas, o repolo e o porco. Os
bielorrusos tamén tenden a comer pequenas porcións de comida na mañá aínda que
se serven comidas moi abundantes ao xantar e cear. Algúns dos pratos máis
amplamente servidos en Belarús inclúen ao "kotleta po krestyansky", unha mestura
de costela de porco servida en salsa de champiñóns; unha sopa chamada "shtchi"
que inclúe chucrut, papas e cebola frita; e o "kalachi". Aos invitados
estranxeiros, sérvenlles pan de centeo cun chisco de sal nun lado e élles
ofrecido nun pano tradicional, chamado "rushnik".



https://gl.wikipedia.org/wiki/Ant%C3%B3n_Losada_Trabada

Antón Losada Trabada, nado en Xove en 1966, é un xornalista, escritor e político
galego, pertencente ao BNG.

Doutor en Dereito pola Universidade de Santiago de Compostela, cunha tese sobre
o impacto da política de pesca na consolidación institucional da autonomía, é
profesor titular de Ciencia Política no departamento de Socioloxía e Ciencia
Política desa universidade dende 1998. Ten un máster en xestión pública pola
Universidade Autónoma de Barcelona.

A súa posición de relevancia gañouna sobre todo grazas ao seu labor como
xornalista, participando en diversos parladoiros radiofónicos da Cadena SER e
escribindo artigos no xornal electrónico Xornal.com, en La Opinión e El
Periódico de Catalunya. O seu maior cargo de responsabilidade tívoo a mediados
dos anos noventa, cando ocupou a dirección de Radiovoz en Madrid. Tamén ten
colaborado en diversos programas de radio e televisión, entre os que destacan os
programas humorísticos Unha de romanos e A familia Mudanza na TVG, a serie
Composteláns dirixida por Xosé Manuel Pereiro, e foi o presentador do programa
Bule Bule, dirixido por Antón Reixa.

Tamén compuxo letras para temas de Siniestro Total e Os Resentidos, así como
unha peza de teatro, Qué é das dependentas dos grandes almacéns ó faceren os
cincuenta?, para a compañía Pífano.

O seu contacto coa política iniciouse na Universidade de Santiago de Compostela,
onde foi membro dos CAF. Nos primeiros anos noventa foi asesor puntual do
conselleiro de Pesca, o popular Henrique López Veiga. Na primeira década do
século XXI retomou o nacionalismo e a partir do ascenso de Anxo Quintana como
voceiro nacional do BNG, fíxose militante e comezou a traballar ao seu lado en
labores de asesoría e comunicación política.

En 2005 foi nomeado secretario xeral de Vicepresidencia e de Relacións
Institucionais, colocándose como a man dereita de Anxo Quintana dentro do
organigrama da Xunta de Galicia. Nese posto as súas tensións cos medios de
comunicación foron frecuentes, e viuse implicado en diversas polémicas sobre o
despedimento dunha empregada do fogar ou sobre a retirada duns letreiros nun
edificio administrativo da Xunta. O 6 de setembro de 2007 cesou, e as razóns
alegadas foron motivos persoais. Porén, diversos medios alegaron que fora unha
destitución, e relacionárona co tratamento de información política na TVG.



https://gl.wikipedia.org/wiki/Animais

Un animal (do latín animus, "espírito", ou "principio vital") é, segundo a
clasificación clásica, un ser vivo heterótrofo, é dicir, que se alimenta de
substancias orgánicas. Hoxe en día resérvase o termo animais aos seres complexos
e multicelulares, aínda que durante moito tempo se consideraban tamén os
protozoos como animais unicelulares.

Nas clasificacións científicas dos seres vivos modernas, o reino dos animais
constitúe un amplísimo grupo de organismos cuxo taxon se denomina Animalia ,
creado orixinalmente por Linné en 1758, ou ben Metazoa, sinónimo creado por
Haeckel en 1874. Calquera que sexa o termo empregado, ou calquera que sexa a
clasificación considearada (sistemática evolucionista ou cladista), os animais
son consensuadamente descritos como organismos eucariotas, heterótrofos,
pluricelulares e tisulares caracterizados pola súa capacidade para a locomoción,
pola ausencia de clorofila e de parede nas súas células e polo seu
desenvolvemento embrionario, que atravesa unha fase de blástula e determina un
plan corporal fixo (aínda que moitas especies poden sufrir posteriormente
metamorfoses).

Os animais forman un grupo natural estreitamente emparentado cos fungos (Fungi)
e as plantas (Plantae). É un dos catro reinos do dominio Eukaryota, e a el
pertence o ser humano.

A mobilidade é a característica que máis chama a atención dos membros do reino
dos animais, pero non é exclusiva do grupo, o que dá lugar a que sexan nomeados
a miúdo como animais certos organismos que pertencen ao reino dos protistas
(Protista). (Véxase protista e protozoo).

Na fala coloquial emprégase o termo animal contrapoñéndoo ao termo humano, pero
débese ter en conta que desde o punto de vista científico o ser humano é unha
especie máis do reino Animalia.

Con poucas excepcións, máis notábeis nas esponxas (filo dos poríferos), os
animais teñen corpos diferenciados en tecidos separados. Estes inclúen músculos,
que poden contraérense para producir o movemento, e un sistema nervioso, que
envía e procesa sinais. Adoitan teren tamén unha cámara dixestiva interna, con
unha ou dúas aberturas. Os animais con este tipo de organización son coñecidos
como eumetazoos, en contraposición aos parazoos e mesozoos, que son niveis de
organización máis simples dentro dos metazoos, xa que carecen dalgunhas das
características mencionadas.

Todos os animais teñen células eucariotas, rodeadas dunha matriz extracelular
característica composta de coláxeno e glicoproteínas elásticas. Esta pode
calcificarse para formar estruturas como cunchas, ósos e espículas. Durante o
desenvolvemento forma unha armazón relativamente flexíbel pola que as células
poden moverse e reorganizarse, facendo posíbeis estruturas máis complexas. Isto
contrasta cos outros organismos pluricelulares como as plantas e os fungos,
cuxas células permanecen no sitio mediante paredes celulares, que desenvolven un
crecemento progresivo.

No seguinte cladograma represéntase as relacións filoxenéticas entre os diversos
filos de animais. Está baseado na segunda edición de Brusca & Brusca (2005).
Trátase dunha hipótese filoxenética "clásica" na que se recoñecen os grandes
clados admitidos tradicionalmente (pseudocelomados, articulados etc.) e asume a
teoría colonial como a explicación sobre a orixe dos metazoos.

Segundo o punto de vista que se acaba de expoñer, os bilaterais subdivídense en
catro grandes liñaxes:

As modernas técnicas de secuenciación de bases de ADN, xunto coa metodoloxía da
cladística, permitiron reinterpretar as relacións filoxenéticas dos distintos
filos animais, o que conduciu a unha revolución na clasificación dos mesmos;
aínda non hai un acordo unánime sobre o tema, pero son cada vez máis os zoólogos
que admiten a nova clasificación; así, a maioría ds bilaterais parecen pertencer
a un destas catro liñaxes:

Mentres que nas plantas se coñecen varias series de formas que conducen da
organización unicelular á pluricelular, no reino animal sábese moi pouco sobre a
transición entre protozoos e metazoos. Dita transición non está documentada por
fósiles, e as formas recentes supostamente intermedias tampouco non nos axudan
demasiado.

Neste campo da transición poden mencionarse, por unha parte, a Proterospongia,
coanoflaxelado mariño e planctónico que forma unha masa xelatinosa con
coanocitos na parte exterior e células ameboides no interior, e, por outra, ao
pequeno organismo mariño Trichoplax adhaerens (do filo dos placozoos) que forma
unha placa pechada por epitelio pavimentoso na parte dorsal e cilíndrico na
parte central, e que presenta na cavidade interna células en forma de estrela;
reprodúcese por xemas flaxeladas e ovos. Outra forma sinxela de metazoo é
Xenoturbella, que vive sobre os fondos fangosos do mar; de varios centímetros de
lonxitude e forma de folla, ten unha boca ventral que conduce a un estómago en
forma de saco; entre a epiderme e o intestino existe unha capa de tecido
conxuntivo cun tubo muscular lonxitudinal e células musculares no mesénquima; na
parte basal da epiderme existe un plexo nervioso e, na parte anterior, presenta
un estatocisto; produce óvulos e espermatozoides, estes idénticos aos de
diferentes metazoos primitivos; a súa posición sistemática é incerta,
propoñéndose como membro dun filo independente (xenoturbélidos), que se debería
emplazar, talvez, na base dos deuteróstomos. Polo que respecta aos mesozoos, xa
non son considerados un estado de transición entre protistas e metazoos; o seu
modo de vida parasito parece que os conduciu a unha redución e simplificación
extremas a partir de vermes acelomados.

Por tanto, débese recorrer á morfoloxía, fisioloxía e ontoxenia comparadas dos
metazoos para poder reconstruír esta etapa da evolución. Os datos obtidos con
microscopia electrónica e análises moleculares apagaron antigas controversias
sobre a orixe dos metazoos. Neste sentido, parece definitivamente rexeitada a
hipótese sobre unha orixe polifilética; incluso os placozoos e os mesozoos,
considerados ás veces como orixinados directa e independentemente dos protistas,
parecen á luz dos novos datos claramente metazoos.

A teoría máis aceptada é a que postula que os metazoos tiveron unha orixe
colonial a partir dos coanoflaxelados, un pequeno grupo de mastigóforos
monoflaxelados; algúns son individuais, e outros coloniais. Dita teoría vése
avalada tanto por datos moleculares (ARN ribosómico) como morfolóxicos (as
mitocondrias e as raíces flaxelares son moi semellantes nos metazoos e nos
coanoflaxelados, e un certo número de metazoos presenta células tipo coanocito,
e os espermatozoides son uniflagelados na maior parte deles). Os seguidores
desta teoría inclúen o filo Choanozoa no reino animal, en contraposición ao
resto de animais, os metazoos. O antecesor dos metazoos sería unha colonia oca e
esférica de ditos flaxelados; as células sería uniflaxeladas na superficie
externa; a colonia tería un eixe anteroposterior, e os organismos nadarían co
polo anterior cara a adiante; entre as células somáticas existirían algunhas
células reprodutoras. Este estado hipotético denominouse blastaea, créndose que
é o reflexo do estado de blástula que se produce no desenvolvemento de todos os
animais. Por tanto, esta teoría considera que os animais evolucionaron de
protozoos flaxelados. O seus parentes vivos máis próximos son os
coanoflaxelados, flaxelados coa mesma estrutura que certo tipo de células das
esponxas. Estudos moleculares sitúanos no supergrupo dos opistocontos, que tamén
inclúe aos fungos e a pequenos protistas parasitarios emparentados con estes. O
nome vén da localización traseira do flaxelo nas células móbiles, como en moitos
espermatozoides animais, mentres que outros eucariontes teñen flaxelos dianteros
(acrocontos).

Unha segunda hipótese contempla a posibilidade de que diferentes protistas se
asociaran simbioticamente orixinando un organismo pluricelular. Esta é a orixe
que se presupón para as células eucariotas a partir de células procariotas.
Porén, non hai probas que respalden a orixe simbiótica dos metazoos.

Outra teoría, que provocou profundas diverxencias entre os zoólogos, é a que
considera aos turbelarios como os metazoos máis primitivos e, por tanto,
cuestiona o carácter ancestral de cnidarios e esponxas. Segundo esta hipótese,
os turbelarios derivarían de protistas ciliados multinucleados, por medio de
celularización dos núcleos, o que concorda co concepto de protozoo como
organismo acelular. Porén, hai moitos aspectos en contra desta teoría, xa que
non ten en conta os criterios fundamentados na embrioloxía, e dá moita máis
importancia á organización do adulto.

Os primeiros fósiles que poderían corresponder a animais aparecen contra a final
do precámbrico, hai ao redor de 600 millóns de anos, e se coñecen como fauna de
Ediacara. Porén, son moi difíciles de relacionar cos fósiles posteriores. Algúns
destes organismos poderían ser os precursores dos filos modernos, pero tamén
poderían ser grupos separados, e é posíbel, incluso, que non foran realmente
animais en sentido estrito. A parte deles, moitos filos coñecidos de animais
fixeron unha aparición máis ou menos simultánea durante o período cámbrico, hai
preto de 570 millóns de anos. Aínda se discute se este evento, chamado explosión
cámbrica, representa unha rápida diverxencia entre diferentes grupos ou un
cambio de condicións ambientais que facilitou a fosilización.

Entre os antecesores de grupos posteriores pódese destacar Anomalocaris, do
cámbrico, como posíbel antecesor de diversos grupos posteriores de artrópodos
polo seu corpo segmentado, evolucionado de Opabinia e outros similares. Os
cordados podreían ter relación con Pikaia.

En Occidente, Aristóteles dividiu o mundo do vivente entre os animais e as
plantas. A súa concepción, denominada fixismo, non é moi diferente da que tiñan
os sabios que o precederan e que sería posteriormente retomada polos teólogos
cristiáns, especialmente a partir de San Tomé de Aquino, que facían unha lectura
literal da Biblia, considerando que o universo e o mundo coñecido fora creado
nunha semana, e que non conviña poñer esta idea en cuestión. Os animais existían
para servir ao home.

Porén, a partir do Renacemento, certas ideas foron postas en cuestión. E despois
dos traballos de Carl von Linné no século XVIII que trataba de clasificar
sistematicamente todas es especes viventes, dándolles un único e preciso (nome
binomial), Jean-Baptiste Lamarck e, despois, sobre todo, Charles Darwin,
elaboraron teorías da evolución das especies.

Destas teorías, e máis particularmente coa teoría sintética da evolución, de
Darwin e os seus seguidores (neodarwinistas neceu unha agria controversia cos
cracionistas. A teoría de Darwin foi (e aínda o é) particularmente denigrada
polos ceacionistase porque non só fai do home un animal, senón tamén o resultado
dunha evolución por procesos de selección natural, entre eles o da sexualidade.

Linneo definiu en principio a todos os seres existentes no mundo en tres reinos
(Mineralia, Vegetalia, Animalia) cos animais repartidos nos grupos seguintes:
Vermes, Insecta, Pisces, Amphibia, Aves e Mammalia. Esta clasificación foi pouco
a pouco evolucionando ao fío dos descubrimentos en zooloxía ou en paleontoloxía.
Esta clasificaciónn baseada nos caracteres anatómicos e fisiolóxicos tendeu cara
a unha clasificación filoxenética, é dicir, a máis próxima posíbel da árbore
xenética.



https://gl.wikipedia.org/wiki/Ames

Ames é un concello da provincia da Coruña, pertencente á comarca de Santiago.
Segundo o IGE, o 1 de xaneiro de 2015 tiña 30.267 habitantes (14.608 homes e
15.659 mulleres) (en 2012 29.331 habitantes, 27.900 no 2010, 24.553 no 2007,
23.219 no 2006, 22.228 no 2005, 20.840 no 2004).O seu xentilicio (véxase no
Galizionario) é «amesán».

Ten unha superficie de 80 km². Limita cos concellos de Santiago de Compostela,
Teo, Brión, Negreira, A Baña e Val do Dubra. As poboacións principais son O
Milladoiro e Bertamiráns.

O val da Amaía estivo moi vinculado, desde a Baixa Idade Media, ás principais e
máis influentes liñaxes nobres. Situado no Camiño Xacobeo a Fisterra, destaca a
ponte Maceira sobre o río Tambre en Agrón. No Milladoiro situábase o fito onde
os peregrinos divisaban por primeira vez as torres da catedral compostelá. En
1812, constituíuse o concello de Biduído, adscrito ó partido xudicial de
Santiago e á provincia única de Galicia. En 1821 o concello de Biduído pasou a
integrarse na provincia da Coruña e, en 1835 a capital pasou á ser a parroquia
de Ames, cambiando o nome do concello. Destacan os Santuarios de Barouta e da
Madalena e os pazos de Lens e Leboráns.

Para unha lista completa de todos os lugares do concello de Ames vexa: Lugares
de Ames.



https://gl.wikipedia.org/wiki/Alema%C3%B1a_nazi

Alemaña nazi e Terceiro Reich son os nomes comúns para designar a Alemaña
durante o período entre 1933-1945, cando o goberno estaba controlado por Adolf
Hitler e o seu Partido Nacional Socialista dos Traballadores Alemáns, máis
coñecido como Partido Nazi. Baixo o goberno de Hitler, Alemaña foi transformada
nun estado totalitario, onde case todos os aspectos da vida eran controlados
polo Estado. A Alemaña nazi deixou de existir despois de que as Forzas Aliadas
derrotaran a Wehrmacht en maio de 1945, terminando así a Segunda Guerra Mundial
en Europa.

Despois de Hitler fora nomeado chanceler de Alemaña polo Presidente da República
de Weimar Paul von Hindenburg o 30 de xaneiro de 1933, o Partido Nazi comezou a
eliminar toda a oposición política e consolidar o seu poder. Hindenburg finou o
2 de agosto de 1934, e Hitler converteuse en ditador de Alemaña, cando os
poderes e as oficinas da chancelaría e a presidencia foron fundidas. Un
referendo nacional realizado o 19 de agosto de 1934 confirmo a Hitler como único
Führer (líder) de Alemaña. Todo o poder centralizouse nas mans de Hitler, e a
súa palabra estaba por enriba de todas as leis. O goberno non era un corpo de
cooperación coordinada, senón unha colección de faccións que loitaban para
acumular poder e gañar o favor de Hitler. No medio da Gran Depresión, os nazis
restauraron a estabilidade económica e remataron co paro masivo usando gastos
militares pesados ​​e unha economía mixta. Realizouse unha gran cantidade de
obras públicas, incluíndo a construción de Autobahns (estradas de alta
velocidade). O retorno á estabilidade económica impulsou a popularidade do
réxime.

O racismo, sobre todo antisemitismo, foi unha das características centrais do
réxime. Os pobos xermánicos foron considerados como a representación máis pura
do arianismo e, polo tanto, a raza superior. Os xudeus e outros considerados
indesexables foron perseguidos ou asasinados, e a oposición ao goberno de Hitler
foi brutalmente reprimida. Os membros da oposición liberal, socialista e
comunista morreron, foron prendidos ou forzados ao exilio. As igrexas cristiás
tamén foron oprimidas, con moitos líderes presos. A educación estaba centrada na
bioloxía racial, política de poboación e aptitude para o servizo militar. A
carreira e oportunidades educativas para as mulleres foron reducidas. Nas
Olimpíadas de verán de 1936 presentouse o Terceiro Reich no escenario
internacional. O Ministro de Propaganda, Joseph Goebbels, fixo uso efectivo das
película, mitins e oratoria de Hitler para controlar a opinión pública. O
goberno controlaba a expresión artística, promovendo formas de arte específicas
e evitaba ou prohibía outras.

Alemaña fixo esixencias territoriais cada vez máis agresivas, ameazando coa
guerra se non eran atendidas. Austria e Checoslovaquia foron anexadas en 1938 e
1939. Hitler fixo un pacto con Joseph Stalin e invadiu a Polonia en setembro de
1939, comezando así a Segunda Guerra Mundial en Europa. En alianza coa Italia de
Benito Mussolini e outras potencias do Eixo, Alemaña conquistou a maior parte de
Europa en 1940 e ameazou a Gran Bretaña. Os Reichskommissariats asumiron o
control brutal das áreas conquistadas, e unha administración alemá foi fundada
en Polonia. Os xudeus e outros grupos considerados como indesexables foron
aprisionados en campos de concentración. A implantación de políticas raciais do
réxime culminou co asasinato en masa de xudeus e outras minorías no Holocausto.
Tras a invasión alemá da Unión Soviética en 1941, a marea virou contra o
Terceiro Reich, e as grandes derrotas militares chegaron en 1943. O bombardeo a
grande escala de cidades alemás, ferrocarrís e centrais de petróleo
intensificouse en 1944. Alemaña foi invadida en 1945 polos soviéticos no leste e
outros aliados por occidente. A negativa de Hitler a admitir a derrota levou á
destrución masiva de infraestrutura alemá e perda innecesaria de vidas, nos
meses finais da guerra. Os aliados vitoriosos iniciaron unha política de
desnazificación e xulgaron aos líderes nazis por crimes de guerra nos Xuízos de
Nuremberg.

O nome oficial do estado foi Deutsches Reich (Reich Alemán) entre 1933 e 1943, e
Großdeutsches Reich (Gran Reich Alemán) entre 1943 e 1945. O nome Deutsches
Reich é xeralmente traducido como "Imperio Alemán".

Os termos máis comúns son "Alemaña Nazi" e "Terceiro Reich". Este último,
adoptada polos nazis, foi usado por primeira vez nunha novela de 1923 de Arthur
Moeller van den Bruck. O libro contaba ao Sacro Imperio Romano Xermánico
(962-1806) como o primeiro Reich e o Imperio Alemán (1871-1918) como o segundo .
Os alemáns modernos refírense ao período como Zeit des Nationalsozialismus
(período nacional-socialista) ou Nationalsozialistische Gewaltherrschaft
(Tiranía nacional socialista).

O inicio da gran Depresión (1929), o desemprego alto, as humillacións do Tratado
de Versalles (1919) e o descontento social levaron a un gran apoio do pobo
alemán aos partidos socialistas. Temendo unha revolución socialista, a alta
burguesía alemá, empresarios e o clero apoiaron ditaduras extremadamente
nacionalistas para derrubar os socialistas.

Co apoio do exército, Hitler foi elixido chanceler da Alemaña en xaneiro de
1933, tras un período de caos político e económico, e asumiu a presidencia e o
poder executivo único coa morte de Paul von Hindenburg, en 1934. Case
inmediatamente, deseñou a disolución do Reichstag (parlamento) tras o incendio
da súa sede, polo cal culpou os comunistas.

A Alemaña transformouse nun estado nacionalista: non-arios e opoñentes do
nazismo eran excluídos da administración, e o sistema xudicial tornouse
subserviente ao nazismo, con xuízos secretos que tiñan unha ampla definición de
traizón e determinaban execucións sumarias. Campos de concentración foron
creados para recibir prisioneiros políticos, sendo máis tarde (durante a Segunda
Guerra Mundial) utilizados para reunir as chamadas razas impuras como xudeus,
ciganos, eslavos, musulmáns [Cómpre referencia], homosexuais e testemuñas de
Xeová. Inicialmente, campos de traballos forzado, tornáronse locais de
exterminio e de experiencias biolóxicas crueis, con cámaras de gas e fornos
crematorios.

Todos os outros partidos políticos da Alemaña foron liquidados e o Nacional
Socialismo foi declarado ideoloxía oficial da Alemaña. O antisemitismo foi
formalizado polas leis raciais, de Nuremberg. As igrexas protestantes e católica
foron atacadas. O movemento Xuventude Hitleriana foi creado para adoutrinar aos
mozos. Gran parte dos traballadores industriais foron conquistados coas ofertas
de emprego oriúndas dos programas de rearmamento, entre outros. Boa parte da
industria pasou ao control gobernamental, mentres os pequenos agricultores
encontráronse máis firmemente ligados ás súas terras.

En outubro de 1933, a Alemaña retirouse da Sociedade de Nacións, unha
organización que Hitler desprezaba. Redactouse un plan de catro anos en 1936
para conquistar a autosuficiencia en caso de guerra, a forza aérea (Luftwaffe),
prohibida desde 1919, foi reconstituída, tivo igualmente inicio a reconstrución
da Mariña alemá. Hitler reintroduciu o servizo militar obrigatorio en 1935, tras
a devolución da Conca do Sarre (río en Francia e Alemaña, baixo administración
da Liga das Nacións desde o final da Primeira Guerra Mundial).

En xullo de 1936 fornece armas, equipamentos, financiamento e algunhas unidades
da Luftwaffe (Lexión Cóndor) ao Xeneral Francisco Franco, o líder nacionalista
na Guerra Civil española contra os republicanos, comunistas e anarquistas.
Durante a primavera e o verán de 1939, fixo unha alianza política e militar coa
Italia de Mussolini e reavivou a antiga disputa polo Corredor Polaco (Danzig),
asinando un pacto coa Unión Soviética.

O 1 de setembro de 1939, á 04:45 da mañá, Alemaña invadiu a Polonia sen unha
declaración formal de guerra, levando a Gran Bretaña e a Francia á guerra,
comezando desde modo a Segunda Guerra Mundial. A ocupación militar alemá de gran
parte do continente europeo foi rápida. Instaláronse gobernos fantoches en
Francia (Francia de Vichy), Croacia (Estado Independente de Croacia), Noruega
(con Vidkun Quisling) e en moitos outros países.

Até 1941, o territorio controlado polos nazis estendíase desde o Círculo Polar
Ártico e Canle da Mancha até o norte da África e á fronte rusa. A Gran Bretaña
foi o principal adversario entre xuño de 1940 e xuño de 1941, cando Hitler
invadiu a Unión Soviética, quebrando o pacto de non-agresión e abrindo outra
fronte de batalla. A mobilización total ocorreu no inicio de 1942 e a produción
de armamentos creceu, a pesar dos grandes ataques aéreos a obxectivos civís e
industriais. So o liderado de Heinrich Himmler (1900-1945), a policía secreta
alemá, chamada SS, asumiu poderes supremos.

A partir de 1943, os exércitos alemáns pasaron a loitar na retagarda e en maio
de 1945 o Terceiro Reich encontrábase en ruínas. Hitler suicidouse o 30 de abril
de 1945 cando o Exército Vermello, da URSS, estaba a poucos metros do ditador e
a derrota do nazismo era irreversible.

Como resultado da súa derrota na Primeira Guerra Mundial e a firma do Tratado de
Versalles, Alemaña perdeu os territorios de Alsacia-Lorena, Xutlandia do Norte e
o Territorio de Memel. O Sarre tornouse temporalmente un protectorado de
Francia, a condición de que máis tarde, os cidadáns da rexión, decidiran por
referendo que país a unirse. Polonia converteuse nunha nación independente e
recibiu acceso ao mar coa creación do Corredor Polaco, que separaba a Prusia do
resto de Alemaña. Danzig foi feita unha cidade libre..

Alemaña recuperou o control do Sarre por medio dun referendo realizado en 1935 e
anexou Austria no Anschluss de 1938.. O Acordo de Múnic de 1938 deulle a Alemaña
o control da rexión dos Sudetes, e incautáronse o resto de Checoslovaquia, seis
meses despois . Baixo ameaza de invasión por mar, Lituania rendeu a provincia
Memel aos nazis en marzo de 1939..

Entre 1939 e 1941, o Terceiro Reich invadiu Polonia, Francia, Luxemburgo, os
Países Baixos, Bélxica e a Unión Soviética . Trieste, Tirol do Sur e Istria
foron cedidos á Alemaña por Mussolini en 1943 . Dous distritos monicreques foron
creados na zona, a Zona operativa do Litoral Adriático e a Zona Operativa do pé
dos Alpes .

Algúns dos territorios conquistados foron inmediatamente incorporados a Alemaña
como parte do obxectivo de Hitler a longo prazo da creación da Gran Alemaña.
Diversas áreas, tales como Alsacia-Lorena, foron convertidas en distrito
rexional. Ademais dos territorios incorporados Alemaña estaban os
Reichskommissariat (Comisariados do Reich), réximes semi-coloniais establecidos
nunha serie de países ocupados. Entre as áreas colocadas baixo administración
alemá incluíanse o Protectorado de Bohemia e Moravia, o Reichskommissariat
Ostland (que engloba os Estados do Báltico e de Bielorrusia), e o
Reichskommissariat Ukraine (Ucraína). As áreas conquistadas de Bélxica e Francia
foron colocadas baixo o control da administración militar , parte de Polonia foi
inmediatamente incorporada ao Reich, e o Goberno Xeral estableceuse na rexión
central de Polonia ocupada . Hitler pretendía finalmente incorporar moitas
destas áreas para o Reich.

Os gobernos de Dinamarca , Noruega (Reichskommissariat Norwegen) e Holanda
(Reichskommissariat Niederlande ) estableceronse baixo administracións civís con
persoal, en gran parte local .

Coa emisión da Declaración de Berlín o 5 de xuño de 1945, e máis tarde a
creación do Consello de Control dos Aliados, as catro potencias aliadas asumiron
interinamente o goberno de Alemaña. Na Conferencia de Potsdam en agosto de 1945,
os aliados despuxeron a ocupación aliada e desnazificación do país. Alemaña foi
dividida en catro zonas, cada unha ocupada por unha das potencias aliadas. Como
a maioría das áreas industriais estaban nas zonas occidentais, a Unión Soviética
recibiu reparacións adicionais.

O Consello de Control dos Aliados desmantelou Prusia o 20 de maio de 1947. A
axuda para a reconstrución de Alemaña chegou dos Estados Unidos co Plan Marshall
en 1948. A ocupación finalizou en 1949, coa creación de dous Estados, a Alemaña
federal e a Alemaña oriental. A división do país estivo vixente ata 1990 cando
se produciu a reunificación alemá, e Alemaña renounciou a reclamar os
territorios perdidos na Segunda Guerra Mundial.

O NSDAP, era un partido de extrema dereita, que viu a súa oportunidade de
facerse co poder durante as revoltas sociais e financeiras que tiveron lugar
durante a Gran Depresión de 1929. Mentres estaba en prisión debido ao errado
Pustch de Múnich de 1923, Adolf Hitler escribiu Mein Kampf, no que mostraba os
seus plans para transformar á sociedade alemá en unha baseada na raza. A
ideoloxía do nazismo trouxo elementos de antisemitismo, hixiene racial e
euxenismo, combinado cun plan de expansionismo xermánico co fin de obter un
maior Lebensraum (espazo vital) para os pobos xermánicos. O régime tratou de
outer o novo territorio atacando Polonia e a Unión Soviética, coa intención de
deportar ou asasinar aos xudeus e eslavos que vivían naquel territorio, xa que
eran vistos como inferiores á raza Aria e parte dunha conspiración
xudeu-bolxevique. Outros grupos perseguidos polos nazis eran os xitanos,
homosexuais, Testemuñas de Xeová e persoas con problemas físicos ou mentais.

Unha lei promulgada o 30 de xaneiro de 1934 aboliu os Lander (estados
constituíntes) de Alemaña e reemprazounos polos Gau (división administrativa),
dirixidos polos líderes do NSDAP, que se convertiron nos gobernadores da
rexión.. O cambio nunca chegou a ser completamente posto en funcionamento,
debido a que os Länder seguían sendo empregados como divisións administrativas
para algúns departamentos do goberno, como a educación. Isto provocou un
solapamento de xurisdiccións e responsabilidades.

Os funcionarios xudeus perderon os seus postos de traballo en 1933, coa
excepción daqueles que serviran militarmente na Primeira Guerra Mundial. Membros
do partido Nazi ou simpatizantes ocuparon os seus postos . En 1935 suprimironse
as eleccións locais como consecuencia da publicación da Lei de Goberno Local do
Reich. Desde entón, os alcaldes foron nomeados directamente desde o Ministerio
do Interior.

Hitler dirixiu Alemaña de xeito autocrático baseándose nos principios de
liderazgo (Führerprinzip), que chamaba aos seus subordinados a unha obediencia
absoluta. Hitler vía a estrutura do goberno de xeito piramidal, consigo -como
líder infalible- no vértice. O partido Nazi utilizou a propaganda para crear un
culto á personalidade arredor de Hitler.

A economía da Alemaña nazi estivo dominada nos seus comezos por unha grave crise
económica. A destrucción da Primeira Guerra Mundial e o Tratado de Versalles coa
súa imposición de reparacións de guerra levaron a Alemaña a unha década de
problemas económicos, coma a hiperinflación na República de Weimar de inicios
dos anos 20. Tras o Crac de 1929, a economía alemá, ao igual que a do resto dos
países occidentais, sufriu os efectos da Gran Depresión, con alarmantes taxas de
desemprego.

Ao momento da toma do poder de Hitler en 1933, a economía convertiuse nun
elemento crucial para a consolidación do poder do réxime nazi. En 1934, o
ministro de Economía Hjalmar Schacht desenvolveu unha política de gasto,
especialmente destinada cara as obras públicas, cos que o Estado pagaba as
empresas. Este sistema serviu para financiar o rearmamento con só un millón de
Reichsmarks de capital. Marcada por un forte intervencionismo, unha política de
obras públicas e de desenvolvemento do sector industrial militar, a economía
comezou a recuperarse. Para 1938, o desemprego desaparecera e incluso faltaban
traballadores para cubrir os postos de traballo dispoñibles. A pesar do aparente
éxito, o gasto público acometido por Hitler foi maior que o crecemento
económico, polo que a débeda pública aumentou. Se ben se promoveu a autarquía,
Alemaña non posuía todas as materias primas que necesitaba, polo que as
importacións mantivéronse tan altas coma antes.

Na súa xuventude, Hitler tivo a aspiración de ser pintor, mais foi rexeitado en
dúas ocasións pola Escola de Viena. Cando se alzou co poder en Alemaña, apoiou o
desenvolvemento da arte, exceptuando aquel que a ideoloxía nazi consideraba como
decadente, e tomou baixo o seu alero ao arquitecto Albert Speer, que transformou
as ideas de Hitler en grandes estruturas de formigón.

O primeiro paso destes planes foi o Estadio Olímpico de Berlín, deseñado por
Werner March, a única gran obra arquitectónica deste período que aínda
sobrevive. Speer proxectou así mesmo a nova Chaceleria do Reich, que incluía un
enorme salón, dúas veces maior que o Salón dos Espellos do Palacio de Versalles.
Hitler quería construír unha terceira Chancelería, aínda maior, malia que nunca
chegou a comezarse. A segunda das Chancelerías foi danada seriamente polo
exército soviético durante a batalla de Berlín en 1945. Nese mesmo ano foi
demolida en presenza do Primeiro Ministro do Reino Unido, Winston Churchill.

Outras obras destacadas que sobreviviron son o Aeroporto de Berlín-Tempelhof e
Prora, unha estación vacacional construída na illa de Rügen. Entre os proxectos
de Speer e Hitler está a Volkshalle, ou Salón do Pobo, unha cúpula de 200 m de
altura e 250 m de diámetro, 16 veces máis grande que a Basílica de San Pedro.
Hitler tamén planeaba construír un arco, similar ao Arco do Triunfo de París,
mais de 100 m de altura, en cuxo interior estarían grabados os nomes de todos os
mortos alemáns da Primeira Guerra Mundial.

O cine tivo en Leni Riefenstahl a súa representante máis destacada, grazas a
dúas obras: O triunfo da vontade e Olympia. Esta última película é admirada polo
uso de técnicas innovadoras para a época, se ben tamén é criticada por facer
apoloxía do réxime nazi.

A formación das novas xeracións estaba tempranamente enmarcada dentro de
proxectos nacionalistas, coma as Xuventudes Hitlerianas. En centros construídos
especialmente, como o castelo Vogelsang na actual Renania do Norte-Westfalia
(RNW), formábase á elite nacionalsocialista. Tras a caída do réxime, o castelo
cos seus 330 ha circundantes foron ocupados, primeiro polo exército británico e
a partir de 1950, polo belga.



https://gl.wikipedia.org/wiki/Saladino

Ṣalāḥ ad-Dīn Yūsuf ibn Ayyūb (árabe: صلاح الدين يوسف بن أيوب; kurdo: سه‌لاحه‌دین
ئه‌یوبی , Selahedînê Eyûbî), máis coñecido en occidente como Saladino, nado en
Tikrit en 1138 e finado en 1193 en Damasco, foi un dos grandes gobernantes do
mundo islámico, sendo sultán de Exipto, Siria, Palestina, así como de zonas de
Arabia, Iemen, Libia e Mesopotamia.

Defensor do Islam e particularmente da ortodoxia relixiosa representada polo
sunnismo, unificou política e relixiosamente o Oriente Próximo, combatendo os
cristiáns e rematando con doutrinas afastadas do culto oficial representado polo
Califato Abbasí. É particularmente coñecido por arrebatar a Terra Santa ós
cruzados, devolvendo Xerusalén ós musulmáns e rematando co Reino de Xerusalén. O
impacto deste acontecemento en Occidente provocou unha nova cruzada (a terceira)
liderada polo famoso Ricardo I de Inglaterra, que se converteu en mítica.

Naceu en 1138 en Tikrit, (na provincia actualmente chamada Salah ad Din no seu
honor, en Iraq) onde o seu pai Ayub, era gobernador. A súa familia era kurda e
como moitos kurdos naquela época, eran soldados ó servizo dos gobernantes sirios
e mesopotámicos. Tras caer en desgraza e ser expulsados, puxéronse ó servizo de
Zengi, señor de Mosul, que unira so o seu mando a zona norte de Siria e Iraq.
Foi o primeiro dos grandes líderes musulmáns que tratou de expulsar os cruzados
de Oriente Próximo, logrando arrebatarlles o Condado de Edesa. A familia de
Saladino uniuse pois ó seu exército, sendo o seu pai recompensado co goberno de
Baalbek. Naquela época os cristiáns lanzarían a Segunda Cruzada, que fracasaría.

A morte en 1146 deste caudillo, asasinado, abriu un período de guerra civil en
Siria pola sucesión. A familia de Saladino poríase de parte do herdeiro
designado, o fillo menor de Zengi, Nur al-Din. Cando tras diversas loitas este
se impuxo en Siria, os parentes de Saladino foron recompensados: o seu pai
recibiu o goberno de Damasco, e o seu tío Shirkuh o mando do exército.

Namentres, Exipto estaba nun período de inestabilidade. Nos momentos finais do
Califato Fatimí o país estaba en crise, ameazado polos cruzados, que ocuparan
Ascalón e ameazaban a fronteira aliados cos bizantinos, así como en guerra civil
polos diversos aspirantes ó cargo de visir.

Un deles acudiu á corte de Damasco a pedir axuda a Nur al-Din. Este enviou un
exército ó mando de Shirkuh, que se levou ó seu sobriño Saladino con el. Cara a
1169 Shirkuh controlaba o país, actuando en parte como primeiro ministro do
califa fatimita de Exipto en parte como gobernador e representante do sultán
sirio. Nese mesmo ano morría o xeneral, sendo substituído no posto polo seu
sobriño, Saladino.

A tentativa do rei de Xerusalén Amalrico II de invadir Exipto co apoio da frota
bizantina foi contida no peirao de Damieta, afastando o perigo inmediato dunha
conquista cristiá.

Saladino reformou a administración do país, abolindo impostos e reducindo o
desmesurado funcionariado, reorganizou o exército, composto ata entón por
mercenarios do Magreb que foron substituídos por tropas kurdas e turcomás, e
impuxo a súa autoridade sobre o país. A doenza de Al-Adid, o derradeiro califa
fatimí, impediu a este continuar controlando as mesquitas exipcias, nas que se
comezou a orar polo califa abbasí. A súa morte en 1171 supuxo a reintegración
definitiva do culto en Exipto á corrente sunní, maioritaria no Islam, durante a
ocupación e mando de Saladino. Isto serviu para realzar o seu prestixio dentro
da comunidade islámica, que estaba aínda moi afectada pola caída da cidade santa
de Xerusalén no poder dos cruzados en 1099.

Saladino ampliou tamén as súas fronteiras, conquistando a costa libia, o norte
do Sudán e Iemen coa escusa de restaurar a ortodoxia relixiosa (estes
territorios estaban fóra do liderado espiritual do Califato Abbasí, sendo para a
súa doutrina herexes). Saladino tamén tomou os portos e posicións cruzadas no
Mar Vermello, asegurando a súa posición contra os estados cristiáns.

Trala morte de Al-Adid era en teoría un vasalo de Nur al-Din mais na práctica
era o gobernador de facto de Exipto: recoñecía a autoridade do sultán de Siria,
mais gozaba de total independencia no seu goberno de Exipto, debido á distancia
entre Damasco e O Cairo, separadas por estados gobernados polos cruzados
europeos.

Á morte de Nur al-Din en 1174 os seus dominios deberían pasar ó seu fillo
As-Salih Ismail al-Malik. Porén o herdeiro era un neno, que tardaría anos en
controlar e imporse en Siria, o que fixo que numerosas potencias tratasen de
aproveitar a situación, entre elas, Saladino.

Este ocupou Damasco e con iso Siria do Sur, so a escusa de asegurar estas terras
ó seu lexítimo dono, pois estaban ameazadas polo Reino de Xerusalén. Porén,
practicou unha política hostil a as-Salih Ismail al-Malik, arrebatándolle unha a
unha as prazas do norte, ata que só lle quedou Alepo. Chegou incluso a asediar
esta cidade infrutuosamente. No transcurso do sitio, sufriu un intento de
asasinato por parte da seita dos asasinos, librándose por levar unha cota de
malla baixo as súas roupas.

Entrementres, mantivo unha actitude agresiva contra os estados cruzados,
realizándose como era habitual dende a primeira cruzada, incursións e asaltos.
En 1177, unha invasión de Saladino, que atacaba dende o sur, foi desarticulada
na batalla de Montgisart.

Dous anos despois, un ataque a unha fortaleza que os cristiáns estaban
construíndo na ribeira do río Xordán deulle a primeira gran vitoria (batalla do
vado de Xacob) na súa campaña por expulsar os francos de ultramar.

Tras morrer o herdeiro de Nur al-Din sen descendencia en 1181, Saladino foi
nomeado nominalmente (xa o era de facto) sultán de Siria e Exipto.

Tras afianzarse como señor de Siria, Saladino manobrou contra os príncipes da
dinastía Zengida que gobernaban en Mesopotamia (o norte do actual Iraq). Estes
eran descendentes de Zengi, e sobriños de Nur al-Din cuxo imperio abarcara
algunhas provincias fronteirizas na rexión.

Saladino recuperou as terras fronteirizas, e expandiu o seu dominio máis alá
aínda. É de destacar a anexión de Edesa. Tras varias campañas en Mesopotamia
conseguiu a submisión do príncipe de Mosul en 1186, cuxa cidade chegou a sitiar
sen éxito en 1182, que se converteu no seu vasalo, comprometendose a colaborar
na súa "yihad".



https://gl.wikipedia.org/wiki/Pornograf%C3%ADa

A pornografía é o conxunto de materiais, imaxes, vídeos ou reproducións da
realización de actos sexuais co fin de provocar a excitación sexual do receptor,
etimoloxicamente procede do grego: πορνογραφíα, porne é "prostituta" e grafía,
"descrición", é dicir, "descrición dunha prostituta". Designa en orixe, xa que
logo, a descrición das prostitutas e, por extensión, das actividades propias do
seu traballo. Hai que dicir, con todo, que o termo é de aparición moi recente
pois na Antiga Grecia nunca se usou a palabra "pornografía".

A pornografía maniféstase principalmente a través de tres medios: o cine, a
fotografía e a literatura, aínda que tamén admite representacións a través
doutros medios como as revistas pornográficas, a escultura, a pintura, e
inclusive o audio (teléfono erótico), ou o cómic.

A pornografía emerxeu como un xénero específico entre o século XVIII e o XIX en
relación coa nova literatura erótica de mediados do XVIII e da fotografía no
XIX. Poucos anos despois de que Daguerre inventase o seu daguerrotipo xa se
facían as primeiras fotos de espidos e as primeiras fotos de parellas no momento
do coito. En Gran Bretaña existe unha fotografía tomada cara ao ano 1890 que
mostra unha muller realizando sexo oral a un home, no que sería a primeira foto
pornográfica nun país anglosaxón. A invención do cinematógrafo ampliou aínda
máis as produción de pornografía, sobre todo logo da Segunda Guerra Mundial. Nos
Estados Unidos, a chamada revolución sexual dos anos sesenta permitiu que temas
de sexualidade tratásense máis abertamente. Unha consecuencia indirecta destes
cambios sociais foi o aumento na produción gráfica de material de contido
erótico. De feito, en 1959 o posterior prolífico realizador Russ Meyer roda a
súa primeira película "O Inmoral Sr.Teas", que marcaría o inicio da carreira de
explotación do espido feminino no cine, sen alcanzar aínda a explicitude do
actual Porno; a estas películas de corte erótico denomináballas nudies. Durante
o seu posterior desenvolvemento, na década de 1970 realizáronse unha serie de
películas, algunhas con notable éxito comercial, entre elas, Garganta Profunda
(Deep Throat), Taboo e Inside Jennifer Wells.

Na década de 1980 chegou ao público a través de vídeos. Coa difusión masiva do
vídeo, millóns de persoas en todo o mundo puideron ver películas porno na
privacidade dos seus fogares, sen ter que asistir a un cine porno, o que
resultaba algo embarazoso. As estrelas pornográficas como Cicciolina ou Rocco
Siffredi fixéronse populares e amplamente coñecidas. Co surgimiento de Internet,
o porno alcanzou unha expansión aínda moito maior.As películas de Jean Yves Lle
Castel, Rocco Siffredi e Cristoph Clark marcan un antes e un despois na historia
do cine pornográfico.

É o xénero pornográfico no que as escenas de sexo non se mostran de forma
explícita. No cine e a televisión, en particular, non inclúe primeiros planos de
xenitais (masculinos nin femininos) e tampouco mostra en detalle penetracións e
felacións. Os actores ou modelos adoitan tapar unha parte dos seus corpos. Os
homes non ensinan penes nin testículos; no caso das mulleres, admítese o espido
de corpo enteiro co que só quedaría fose unha exposición frontal de vaxina ou
ano. Este xénero practicárono e practican moitas mulleres e homes máis ou menos
famosos como Demi Moore na película Striptease. Tamén se emprega na publicidade,
aínda que este uso foi criticado por organizacións feministas.

As famosas revistas Playboy ou Penthouse son quizais os exemplos máis coñecidos
deste tipo de pornografía. A pesar de existir clasificacións que as colocan no
apartado anterior.

Este tipo de pornografía se subdivide segundo a orientación sexual:
heterosexual, homosexual (masculino ou feminino), e bisexual. As primeiras
películas pornográficas e a gran maioría das películas actuais son
heterosexuais, a películas gais son as segundas máis vendidas e producidas.
Existe tamén a variante do xénero transexual e a zoofilia.

O sexo e o erotismo acompañaron o nacemento da literatura, a sexualidade e as
súas manifestacións directas ou indirectas, son parte integrante da literatura e
non se confinan ao xénero específico erótico ou pornográfico, que como tal
existe e que abrangue historias e relatos reais ou de ficción de relacións
sexuais humanas e que pretenden espertar a líbido do lector, e que se presenta
coa forma de novelas, relatos, memorias, poesía ou manuais sexuais. Unha feitura
común do xénero son as fantasías sexuais sobre temas como a prostitución,
orxías, homosexualidade, sadomasoquismo e moitos outros temas tabú e fetiches,
que se poden expresar nunha linguaxe máis ou menos explícita. Como o resto da
literatura ata a invención da imprenta, a súa circulación estivo restrinxida a
un moi limitado grupo de lectores, e a partir do século XV coa imprenta comezou
a achegarse ao gran público, aínda que o alfabetismo aínda era minoritario, ao
tempo que tomaron forma a censura e as restricións legais para a publicación de
obras obscenas., isto provocou que moito do material se publicase de xeito
clandestino.. Para a consolidación da novela pornográfica e a diversificación
das súas opcións formais foi fundamental a aparición no século XVIII da ficción
libertina francesa, que ten o seu máximo expoñente no marqués de Sade e na
novela Fanny Hill de John Cleland, considerada a primeira pornografía en usar a
forma de novela

Na arte paleolítica xa se rexistran pinturas e figuras con características
sexuais esaxeradas, caso das venus paleolíticas, ou a figuriña coñecida como
Adonis de Zschernitz, que suxire un acto sexual e que podería ser a máis antiga
estatua pornográfica, e case todas as civilizacións representaron escenas de
natureza sexual que asociaban con forzas sobrenaturais e que estaba integrado no
seu sistema relixioso, con significados espirituais específicos en relixións
como hinduísmo, budismo ou taoísmo ; ou os antigos gregos e romanos que
produciron moita arte e decoración erótica, en gran parte integrada coas súas
crenzas relixiosas e prácticas culturais.

Conformada como unha industria multimillonaria, e con 11.000 títulos novos en
DVD cada ano a comezos do século XX , con filmes distribuídos por medio de venda
ou aluguer dos DVD, por internet, por canles de pago para adultos por cable ou
satélite e en salas para adultos; pero xa para 2012 a ampla oferta de contido
pirata por internet e competencia de múltiples páxinas web con contidos de baixo
custe fixo que a industria pornográfica tornase máis pequena e menos rendible.

Os actores que participan en películas pornográficas deben ser maiores de idade
(18 anos, por regra xeral), e en países como os Estados Unidos, as restricións
que se autoimpuxeron as compañías obrigan os actores a someterse a exames
médicos regularmente a fin de detectar enfermidades de transmisión sexual, sobre
todo SIDA. Neste país existen unha rede de salas específicas para todas as
películas onde apareza a rexión pubiana, que é o límite marcado pola súa
lexislación para catalogar a unha película como pornográfica

Tradicionalmente a forma máis difundida das pornografía son revistas con
fotografías que retrataban mulleres que desenvolven actos sexuais explícitos,
como masturbación ou relacións heterosexuais ou lésbicas, mentres que as imaxes
de actos homosexuais entre homes quedan restrinxidas a publicacións dirixidas á
comunidade gai. É un mercado que a pesar da competencia de internet conta con
centos de publicacións en todo o mundo, con revistas coñecidas como Playboy,
Penthouse, Hustler, Private e moitas outras. Tamén ten un notable éxito
comercial a banda deseñada pornográfica, con autores gráficos que en países como
Italia ou o Xapón contan cun amplo recoñecemento como é o caso dos italianos
Guido Crepax, Milo Manara ou Giovanna Casotto.

A situación legal da pornografía depende de cada país e do tipo de material. A
maioría dos países permiten cando menos algunha forma de pornografía, nalgúns
países o porno suave pódese vender en calquera tenda ou emítese sen problemas na
televisión. O porno duro adoita ter algún tipo de regulación. A produción, venda
e posesión de pornografía infantil é ilegal en case todos os países, e algúns
países teñen restricións na pornografía con violencia, como é o caso da
pornografía que simula violación, ou da pornografía que representa sexo entre
humanos e animais, ou ámbalas dúas

Na maioría dos países o acceso ao material pornográfico está restrinxido aos
maiores de idade, limitándose a idade da entrada en sex shops ou canles de
televisión porno; mesmo a distribución de pornografía a menores é con frecuencia
ilegal, pero a aparición da pornografía por internet complicou o cumprimento das
leis.



https://gl.wikipedia.org/wiki/Organizaci%C3%B3n_Mundial_da_Sa%C3%BAde

A Organización Mundial da Saúde (OMS, ou WHO, nas súas siglas en inglés), é o
organismo das Nacións Unidas especializado en saúde, foi creado o 7 de abril de
1948, institución dependente das Nacións Unidas.

O primeiro esbozo da OMS xurdiu da Conferencia Internacional de saúde celebrada
en xullo de 1946. Nesta reunión, organizada por iniciativa do Consello Económico
e Social da ONU, redáctanse os primeiros estatutos da OMS.

A Constitución foi adoptada pola Conferencia Sanitaria Internacional, celebrada
en Nova York do 19 de xuño ao 22 de xullo de 1946, asinada o 22 de xullo de 1946
polos representantes de 61 Estados e entrou en vigor o 7 de abril de 1948.

A Asemblea Mundial da Saúde é o órgano decisorio supremo da OMS. Reúnese de
xeito ordinario, polo xeral en Xenebra todos os anos en maio, ademais das
sesións extraordinarias que se poidan convocar. Asisten a ela delegacións dos
194 estados membros.

Regulado no capítulo VI da Constitución da OMS. Está composto por trinta e catro
persoas, tecnicamente cualificadas no ámbito da saúde, designadas polo mesmo
número de membros da Asemblea, respectando unha distribución xeográfica
equitativa. Son elixidos por un período de tres anos, podendo ser relixidos.

Segundo recolle o capítulo VII da Constitución da OMS, a Secretaría está
composta polo Director Xeral e o persoal técnico e administrativo necesario.

Responsable da dirección da organización. De conformidade coa Constitución da
OMS, O cargo é nomeado pola Asemblea da Saúde a proposta do Consello Executivo.
Desde a súa constitución, a OMS tivo como directores xerais a:



https://gl.wikipedia.org/wiki/Nixeria

Nixeria ( [n (axuda · info)), oficialmente República Federal de Nixeria, é unha
república federal que comprende 36 estados e máis o Territorio da Capital
Federal, Abuja. O país está localizado no Oeste de África, e comparte fronteiras
terrestres coa República de Benin polo oeste, Chad e Camerún polo leste, e Níxer
polo norte. No sur está a costa, co Golfo de Guinea no Océano Atlántico.

Ó longo da historia, a zona veu nacer varios reinos e imperios, mais o moderno
estado de Nixeria ten a súa orixe na colonización británica da rexión dende
finais do século XIX e comezos do XX. O país xurdiu da combinación de dous
protectorados británicos veciños: o Protectorado do Sur de Nixeria e o
Protectorado do Norte de Nixeria. Durante a era colonial, os británicos
estableceron estruturas legais e administrativas ó tempo que se mantiveron as
xefaturas tradicionais. Nixeria conseguiu a independencia en 1960, mais pouco
despois sumiuse nunha guerra civil durante varios anos. Dende entón, o seu
goberno alternouse entre dirixentes democraticamente elixidos e ditaduras
militares, sendo as eleccións presidenciais de 2011 as primeiras realizadas en
termos razoables de liberdade e claridade.

Nixeria é considerado como o "Xigante de África", por mor da súa grande
poboación e economía. Con aproximadamente 174 millóns de habitantes, Nixeria é o
máis populoso país de África e o décimo sétimo máis poboado do mundo. O país
está habitado por máis de 500 grupos étnicos, sendo os tres máis grandes os
hausas, os igbos e os yorubas. Atendendo á relixión, Nixeria está dividida en
dúas metades, entre os cristiáns que viven na parte sur e central do país, e os
musulmáns, concentrados nas zonas norte e suroeste. Unha minoría da poboación
practica as relixións indíxenas de Nixeria.

No 2014, a economía de Nixeria (PIB) converteuse na máis grande de África,
valorada en máis de $500 billóns, e superou a Suráfrica para ser a 26ª economía
máis grande do mundo. Ademais, a relación da débeda do seu PIB é de só o 11% (8%
menos que a relación de 2012). No 2050, as previsións din que Nixeria será unha
das 20 principais economías do mundo. As reservas de petróleo do país xogaron un
papel moi importante no crecemento da súa riqueza e influencia. Nixeria é
considerado como un mercado emerxente polo Banco Mundial e foi identificado como
a potencia rexional de África. Tamén é membro do grupo de países "MINT", que son
aqueles identificados como os novos "BRIC"s. Tamén está listada como unha
economía dos "Vindeiros once", entre os máis grandes do mundo. Nixeria é membro
da Commonwealth de Nacións, da Unión Africana, da OPEC e das Nacións Unidas,
entre outras organizacións internacionais.

O nome Nixeria foi tomado do Río Níxer que discorre polo país. Ó parecer, o nome
foi acuñado a finais do século XIX por Flora Shaw, quen casaría despois co Barón
Frederick Lugard, un administrador colonial británico. A orixe do nome Níxer,
que orixinalmente se aplicaba só ó curso medio do río Níxer, é incerto. A verba
podería ser unha alteración do tuareg egerew n-igerewen, termo usado polos
habitantes do curso medio do río, arredor de Tombouctou, antes do colonialismo
europeo do século XIX.

O pobo Nok de Nixeria central produciu as máis antigas esculturas de terracota
atopadas no país. A civilización Nok floreceu entre o -500 e o ano 200. Na parte
norte do país, as cidades de Kano e Katsina aparecen nos rexistros históricos
dende o 999. Os reinos hausas e o Imperio Kanem-Bornu prosperaron como postos
comerciais entre o norte e o oeste de África.

A comezos do século XIX, Usman dan Fodio dirixiu unha xihad con éxito, e creou o
centralizado Imperio Fulani (tamén coñecido como Califato de Sokoto). O
territorio controlado comprendía a zona norte e central do estado moderno. O
califato durou ata que en 1903 foi dividido en varias colonias europeas.

Os reinos yorubas de Ife e Oyo no suroeste de Nixeria tiveron gran relevancia no
século XII e XIV respectivamente. Segundo a mitoloxía yoruba, Ile-Ifẹ é berce da
raza humana e é anterior a calquera outra civilización. Os sinais de
asentamentos humanos máis antigos de Ifẹ datan do século IX, e a súa cultura
material inclúe figuras de bronce e terracota. Ọyọ, no seu apoxeo territorial de
finais do século XVII e comezos do XVIII, abranguía dende o oeste de Nixeria ata
o Togo actual. O antigo Reino de Benin estaba localizado no suroeste de Nixeria.
O poder de Benin durou dende o século XV ata o XIX. O seu dominio chegou ata a
cidade de Eko (un nome de orixe edo cambiado posteriormente por Lagos por
portugueses).

O Reino de Nri do pobo igbo, un dos máis antigos de Nixeria, consolidouse no
século X, e continuou ata a colonización británica en 1911. Nri estivo gobernado
polos Eze Nri, e a cidade de Nri está considerada como o centro da cultura Igbo.
Nri e Aguleri, onde se sitúan os mitos igbo da creación, están no territorio do
clan Umeuri. Os membros do clan din ser a liñaxe da figura patriarcal Eri, un
rei divinizado. En África occidental, os bronces máis antigos foron creados
mediante a técnica da cera perdida en Igbo-Ukwu, unha cidade baixo influencia
Nri.

Durante séculos, numerosos pobos da Nixeria moderna tiveron relacións comerciais
co Norte de África. As cidade da área convertéronse en centros rexionais dunha
gran rede de comercio que se estendía polo oeste, o centro e o norte do
continente. No século XVI, os exploradores portugueses e españois foron os
primeiros europeos en ter un comercio directo e significativo con este pobos,
principalmente, a través do porto que deron en chamar Lagos e en Calabar. Os
europeos intercambiaban mercancías cos pobos da costa, máis este contacto tamén
supuxo o comezo do comercio atlántico de escravos.

Tradicionalmente, os pobos capturados na guerra eran feitos escravos polos
conquistadores. A miúdo, os escravos eran levados ó territorio dos
conquistadores para facer traballos forzados. Despois dun tempo, eran
aculturizados e absorbidos na sociedade conquistadora. Cando os europeos
comezaron a comerciar con África, transportaron escravos como propiedade, a
maioría cara a América. O crecemento da demanda europea de escravos creou un
comercio de persoas como nunca existiu outro. Moitos membros dos diferentes
grupos étnicos nixerianos foron levados como escravos a América, e os seus
descendentes forman parte da diáspora africana.

A escravitude tamén era habitual nos territorios da moderna Nixeria, tendo o seu
apoxeo a finais do século XIX. Segundo a Encyclopedia of African History,
"Estímase que na década de 1890, a maior poboación escrava do mundo, arredor de
2 millóns de persoas, estaba concentrada nos territorios do Califato de Sokoto.
O uso de man de obra escrava estaba moi estendido, especialmente na
agricultura".

Nixeria localízase no Golfo da Guinea. As principais cidades sitúanse nas terras
baixas do sur. A parte central do país componse de outeiros e planaltos. O norte
consiste de terras baixas áridas. Os países limítrofes son o Benin, o Níxer, o
Chad e mailo Camerún. As zonas boscosas atópanse principalmente no terzo sur do
país, que se ve afectado por chuvias estacionais oriúndas do océano Atlántico
entre xuño e setembro. Á medida que se segue cara o norte, o país vaise tornando
máis seco e a vexetación máis semellante á da sabana. O terzo norte do país
inclúese na rexión semiárida do Sahel, que marca o límite sur do deserto do
Sahara. Nixeria está dividida en tres polos ríos Níxer e Benue, que chegan ao
país vidos de nordeste e noroeste e xúntanse máis ou menos no centro, preto da
nova capital, Abuja. De aí, o río Níxer acrecentado con auga do Benue flúe cara
ao sur ata desaugar no mar nun gran delta.

Nixeria é o país máis poboado de África, que conta con aproximadamente un quinto
da poboación do continente. Aínda que menos do 25% dos nixerianos viven en
asentamentos urbanos, polo menos existen 24 cidades con poboación maior a
100.000 habitantes. A variedade de costumes, linguas e tradicións dadas polos
250 grupos étnicos que coexisten en Nixeria proporciónanlle ao estado unha gran
diversidade. O grupo étnico dominante da rexión norte é o hausa-fulani, dos
cales unha gran maioría son musulmáns. Outros dos grupos étnicos importantes
desa zona son os nupe, tiv, e Kanuri.

A etnia Yoruba predomina no sur. Máis da metade dos yorubas son cristiáns e
cerca dun cuarto, musulmáns. O resto, na súa maioría seguen crenzas
tradicionais. O grupo predominantemente cristián igbo é o grupo étnico máis
grande do sueste. A maioría son católicos romanos, aínda que os anglicanos,
pentecostais e outras denominacións evanxélicas tamén teñen relevancia en
Nixeria.

As comunidades efik, ibibio, annang, e ijaw (os catro grupos étnicos máis
grandes do estado) tamén conforman un segmento substancial da poboación na área.
Persoas con diferentes idiomas, xeralmente comunícanse en inglés, mais o
coñecemento de dúas ou máis linguas nixerianas é bastante común. Os idiomas máis
difundidos son o hausa, yoruba e igbo. Nos últimos anos houbo esporádicos
choques entre grupos cristiáns e musulmáns, particularmente no norte do
territorio nixeriano, onde se presionou para introducir a lei islámica (xaria).

Aínda que Nixeria conta cunha cifra de emigrantes relativamente baixa, miles de
persoas deixan Nixeria cada ano, tendo como destino principal a Unión Europea.

Un tema que se complicou polo caos político foi o esforzo da Organización
Mundial da Saúde para erradicar a poliomielite do planeta. O norte de Nixeria
foi a localización da metade de todos os casos de poliomielite rexistrados no
ano 2003, pero os clérigos musulmáns protestaron repetidamente contra a vacina
como un esforzo por parte dos occidentais de esterilizar ás nenas musulmás. O
programa nacional de vacinación foi suspendido en varios estados en agosto do
2003, e a enfermidade case se quintuplicou (119 casos no primeiro cuarto do ano
2004 contra 24 casos no 2003). No maio de 2004, informábase que a poliomielite
se propagara desde alí a moitas outras nacións africanas as cales previamente
foran declaradas libres desa enfermidade. O 18 de maio, o estado de Kano aceptou
retomar os programas de vacinación empregando vacinas creadas en Indonesia.

No ano 2007 Nixeria conta cunha poboación de 135.000.000 de habitantes. A media
de fillos por muller é de 5.45, unha das taxas máis elevadas de África, o cal
está provocando un crecemento poboacional nunca visto na historia do país.
Calcúlase que para o ano 2050 este país vai a ter 258.100.000 de habitantes, o
cal comportaría graves consecuencias tanto económicas como ambientais
(destrución total dos seus bosques e recursos naturais).

Nixeria divídese en 36 estados e un distrito federal: o Territorio Capital
Federal de Abuja. Á súa vez, os estados divídense en Áreas de Goberno Local (774
en total).

Desde que nos anos sesenta foi descuberto petróleo no estado, a economía
nixeriana pasou de ser agrícola e de pastoreo, a industrial. Con 15.600 millóns
de barrís en reservas de cru e máis de 3 millóns de metros cúbicos de gas
natural, é un dos países africanos con maior nivel de desenvolvemento. Non
obstante, a forte dependencia do petróleo e que este se encontre en mans de
empresas estranxeiras, fai que existan graves desigualdades sociais, mentres a
maioría dos nixerianos viven con menos dun dólar ao día, o salón de trono do rei
é de ouro comprado co diñeiro do petróleo. A balanza de pagamentos é positiva
grazas á exportación de cru que se conduce a través de gasodutos desde o
interior cara os portos do Atlántico. Destaca tamén a industria petroquímica, de
automóbiles e as refinarías. En cuanto ao resto da actividade produtiva, só ten
certa importancia o cacao, ao que se destina o 50% do solo cultivábel e que vai
dirixido na súa integridade á exportación. A agricultura e a gandaría ocupan ao
50% da poboación mais apenas pode manter a propia demanda interna.

A personalidade máis destacada do ámbito cultural nixeriano é o músico e
activista dos dereitos humanos Fela Kuti (1938 - 1997).

Nollywood é a industria de cine de Nixeria e é a terceira máis importante do
mundo, detrás de Hollywood e Bollywood. As películas nixerianas son o vínculo
entre as comunidades nixerianas estranxeiras e a súa terra natal. O resultado
deste fenómeno, que apenas ten unha década, significou a creación de máis de 600
películas anualmente colocando a Nixeria entre os estados0 que máis cantidade de
películas producen en todo o mundo, máis de 7.000 títulos en 13 anos. Adebayo
Faleti é un dos actores de Nixeria.



https://gl.wikipedia.org/wiki/Nacionalismo_galego

O nacionalismo galego é unha corrente política que reivindica o recoñecemento de
Galicia como nación e do dereito de autodeterminación para o pobo galego.
Vicente Risco na súa Teoría do nacionalismo galego definiuno así:

É tamén un movemento social, coas súas dimensións culturais e políticas. Os
historiadores recoñecen ó longo dos séculos, desde a prehistoria ata a nosa
época, a formación dun pobo galego e da súa peculiar unidade. A corrente
política á que se refire o nacionalismo galego nace a finais do século XIX con
movementos culturais que logo foron ós poucos dando o paso a partidos políticos.

Estas dúas correntes, porén, teñen puntos en común como son a defensa da lingua
(defendendo algúns o reintegracionismo) e cultura galega, o recoñecemento de
Galicia como nación e a defensa da integración dos concellos galegofalantes de
Asturias e Castela e León na Comunidade Autónoma Galega (véxase Irredentismo
galego). Por outra parte cabe resaltar o feito de que, ó contrario co que sucede
no País Vasco e Cataluña, en Galicia predomina o nacionalismo de esquerdas,
dende posicións que van dende a esquerda radical (Primeira Linha) ata posicións
moderadas de centroesquerda (BNG).

O nacemento do nacionalismo galego propiamente dito dáse coas Irmandades da
Fala, pero antes houbo outros tres movementos sen os cales non é doado imaxinar
a existencia do nacionalismo galego. O galeguismo nacionalista coñecerá o seu
completo desenvolvemento coa creación do Partido Galeguista en 1931.

Afírmase que unha certa tendencia nacionalista existiu sempre na conciencia do
pobo galego. Dende os albores da civilización, Galicia ten sido unha rexión moi
remisa á asimilación política ou cultural por parte doutros pobos. Foron os
galegos, xunto a ástures e cántabros os derradeiros obstáculos ós que Roma tivo
que enfrontarse para a "pacificación" total de Hispania.

Durante a Idade Media, Galicia coñeceu un período de independencia no que os
continuos enfrontamentos entre as distintas casas nobiliarias configurou un
período que en moitas ocasións chegaba a anarquía e que non finalizou ata que
foi asimilado o seu control pola coroa de Castela, que apoiou nun principio as
revoltas irmandiñas, iniciadas pola baixa nobreza e o campesiñado asolagado pola
presión económica e social da que eran obxecto por parte da nobreza
preponderante, como medio para eliminar e controlar os nobres levantiscos e que
remataron substituíndo o sistema nobiliario con nobres foráneos ou atraendo á
corte aos nobres afíns a súa causa, a mais de outras medidas de reforma política
co obxecto de exercer un mellor control sobre o territorio.

Os anos escuros de Galicia comezaron e o galego e a conciencia de nación
sobreviviu nas aldeas, mentres as clases altas e a burguesía adoptaron,
maioritariamente, o castelán como elemento diferenciador social.

O provincialismo é un movemento que nace en 1840 para defender a integridade do
territorio de Galicia. Esta integridade víase ameazada por mor dun proxecto de
división do estado en provincias que se comezara a elaborar trala morte de
Fernando VII. Os provincialistas querían que Galicia fose unha soa provincia e
que non fose dividida nas catro que hoxe coñecemos.

Hai dúas etapas no movemento provincialista: unha que vai de 1840 a 1846 e outra
que vai de 1854 a 1865. A primeira etapa caracterízase por ser un período moi
activo cultural e politicamente. É neste período cando os provincialistas se
suman ao pronunciamento do comandante Miguel Solís, que acabará co fusilamento
dos Mártires de Carral. O segundo provincialismo é basicamente cultural, e é con
el cando se produce o Rexurdimento literario de Galiza.

A partir de 1865, e ata 1875, desenvólvese o federalismo galego, que acadará o
seu cumio coa Primeira República Española. Os federalistas propugnaban que
Galicia ficase como un cantón dentro do estado español e que fose rexida pola
súa propia Constitución cantonal. Esta etapa, non obstante non é demasiado
importante e non perviviu de ningún xeito.

Este período dura entre 1875 e 1907 (aprox), aínda que hoxe en día hai políticos
que seguen a mantelo. Neste período dáse unha reestruturación cultural e
ideolóxica, na que sectores tradicionalistas e conservadores adoptan as ideas
galeguistas. O seu acontecemento destacado é a fundación da Asociación
Regionalista Gallega, e terá como líderes principais a Manuel Murguía e Alfredo
Brañas. Remata coa fundación da Real Academia Galega e o paso ás Irmandades da
Fala.

O ideario galeguista que xurdira co provincialismo e que se desenvolvera co
rexionalismo é recollido no século XX polas Irmandades da Fala, asociación de
corte sociocultural fundada en 1916 e pola que pasaron galeguistas como Antón
Vilar Ponte, Vicente Risco e Ramón Cabanillas. Podemos situar o comezo do
nacionalismo galego propiamente dito na asemblea que as Irmandades celebran en
Lugo en 1918, na que se manifesta:

Nesta Iª Asemblea conclúese reivindicar unha autonomía total para Galicia, cara
a unha federación de nacións da península; a cooficialidade do galego e do
castelán en Galicia e un posto para Galicia na Sociedade de Nacións.

En 1922 celébrase en Monforte outra Asemblea das Irmandades da Fala. Alí
manifestáronse as diferenzas entre as dúas correntes dentro da organización: a
que propugnaba maior participación na política e a que defendía continuar na
liña cultural. Decantándose a favor da segunda, iníciase unha etapa de corte
cultural na que ten moita importancia o Grupo Nós. Fúndase nesta época o
Seminario de Estudos Galegos. A ditadura de Primo de Rivera supuxo un paro de 6
anos na actividade política dos grupos galeguistas.

En América tamén houbo algunha agrupación nacionalista, como o caso da Xuntanza
Nazonalista Galega da Habana ou a Sociedade Nazonalista Pondal en Bos Aires.

En 1929 nace a ORGA de Santiago Casares Quiroga, unha organización galega de
corte autonomista, republicano e de esquerdas, aínda que en realidade de base
burguesa. Foi a forza impulsora do Pacto de Lestrobe (marzo 1930) e da creación
da Federación Republicana Gallega. Esta acadou un importante éxito electoral nas
eleccións constituíntes de 1931, sendo a forza hexemónica en Galicia con 15
deputados. Entre eles claros nacionalistas como Antón Vilar Ponte, Ramón Suárez
Picallo ou o propio Ramón Otero Pedrayo integrado a través do Partido
Nazonalista Repubricán, de implantación ourensá. En 1933, pasaría a denominarse
Partido Republicano Gallego que acabaría na esfera da Izquierda Republicana de
Manuel Azaña.

En 1931 nace o Partido Galeguista, en realidade unión de varios grupos
nacionalistas tanto de esquerdas como de dereitas, que fai seu o programa das
Irmandades. Estivo liderado por Castelao e Alexandre Bóveda. O PG tivo un éxito
notable: en catro anos pasou de 700 a 6.000 afiliados, de ter 30 grupos locais a
150, e de 54.000 a 300.000 votos. O seu obxectivo final era a creación dunha
república federal cun estado galego federado. Porén, a súa meta inmediata foi a
consecución dun estatuto de autonomía para Galicia. Un dos grandes logros do
partido foi conseguir que Galicia fose acollida no IX Congreso de Nacionalidades
Europeas de 1933, organismo adxunto da Sociedade de Nacións (xerme da actual
ONU). A declaración presentada pola delegación galega, que foi admitida, dicía:

O PG, en principio un partido aglutinante, debeu aliarse coa Fronte Popular,
debido á postura antiautonomista dos grupos da dereita española. Este feito
provoca dúas escisións: Dereita Galeguista de Pontevedra (Xosé Filgueira
Valverde) e Dereita Galeguista de Ourense (Vicente Risco). Estas escisións serán
moi criticadas por Castelao. Este acadara acta de deputado xa en 1931, e dentro
da Fronte Popular en 1936, con Villar Ponte e Ramón Suárez Picallo.

Co triunfo das esquerdas nas eleccións de 1936, celébrase o 28 de xuño un
referendo sobre o estatuto de autonomía. Votou o 74,52% da poboación e un 99,05%
deste pronunciouse afirmativamente. Tras isto, viaxou a Madrid unha comisión de
deputados de Galicia para presentarlle ás cortes o estatuto. Porén, a
sublevación militar do 18 de xullo e a ocupación de Galicia polo bando sublevado
fixo inviable a aplicación de dito estatuto.

Durante a ditadura de Francisco Franco todo o movemento relacionado co
nacionalismo e a lingua galega foi duramente reprimido. Dirixentes nacionalistas
como Alexandre Bóveda e Ánxel Casal (alcalde de Santiago de Compostela), foron
fusilados, e a meirande parte do nacionalismo trasladouse ó exilio. É
precisamente no exilio americano onde se crea o Consello de Galiza, en 1944,
formado por catro deputados galegos: Castelao (o seu primeiro presidente), Ramón
Suárez Picallo, Antón Alonso Ríos e Elpidio Villaverde. Neste mesmo ano
publícase en Bos Aires unha obra crucial para o nacionalismo galego republicano,
o Sempre en Galiza de Castelao.

O ano 1950 constitúe a fin dunha etapa do nacionalismo galego, á da oposición
política ó réxime franquista, que esmorece trala morte de Castelao nese ano e,
ante a permanencia inamovible do réxime, a disolución do Partido Galeguista.
Así, pasarase a unha nova estratexia, a vía culturalista, da que é expoñente a
Editorial Galaxia, fundada no mesmo ano 1950. Porén, a finais da década dos 50
volveuse retomar o pulso político, sumado á actividade cultural que se viña
desenvolvendo.

Nace en 1963 o Partido Socialista Galego, promovido por Ramón Piñeiro, que nunca
militará nel. O PSG limítase á actividade cultural e de formación dos seus
membros para evitar atraer sobre si a atención do estado. Profesaba un marxismo
aberto ás novas tendencias da esquerda europea. O seu líder, Xosé Manuel Beiras,
na súa obra O atraso económico de Galicia, realizou unha diagnose da economía
galega como unha nación periférica que sofría dun neocolonialismo socioeconómico
que explicaba o seu subdesenvolvemento. Esta obra tería unha gran difusión na
mocidade universitaria.

O 25 de xullo de 1964, nace a Unión do Pobo Galego. Pretende rachar co
culturalismo no que se refuxiou o galeguismo durante a ditadura franquista. Tiña
os seus alicerces ideolóxicos no marxismo leninismo, analizaba a realidade
galega considerándoa unha nación proletaria no contexto internacional,
vencellándose así aos movementos de liberación nacional do terceiro mundo.
Proclamaba abertamente o dereito á autodeterminación e a concepción política
dunha Galicia soberana (poder popular) dona dos seus destinos, pero sen
reivindicar o separatismo. En coherencia con estas formulacións, pasou á acción
social directa buscando arraigar o nacionalismo a través dos conflitos sociais e
a axitación co fin de agudizar as contradicións da ditadura e do capitalismo
que, segundo entendían, na Galiza tiña unha fasquía nitidamente colonial. A súa
primeira posta en escena foron os terzos de asalto en Castrelo de Miño. Sendo
inicialmente unha fronte patriótica, en 1966 transfórmase en partido. En 1971
crea os Comités de Axuda á Loita Labrega (antecedente das Comisións Labregas), e
en 1973 crea Estudiantes Revolucionarios Galegos.

Coa chegada da democracia, entre os galeguistas téntase resucitar o galeguismo
de centro. En 1975 aparecen Unión Democrática e Esquerda Democrática, que se
xuntan no Partido Popular Galego. De inspiración europeísta e democristiá,
aglutinou a un grupo de notables que padeceu a presión dos reformistas do réxime
e acabou sendo un viveiro de políticos para as potentes forzas estatais que se
estaban a formar. O caso paradigmático sería Xerardo Fernández Albor, captado
por Manuel Fraga Iribarne para ensaiar unha Alianza Popular de corte
rexionalista. Notables do propio réxime fundarán o Partido Galego Independente,
pero sucumbirán á oferta de Adolfo Suárez de participar na dirección da UCD en
Galicia para darlle unha orientación moderadamente autonomista. Cando UCD pasa
de coalición a partido, disolveranse nel os partidos galeguistas de José Luis
Meilán Gil e Euloxio Gómez Franqueira.

En 1975, créase a Asemblea Nacional Popular Galega, unha organización de masas e
asemblearia con vocación de integrar partidos e persoas sen militancia buscando
a implantación social do nacionalismo de esquerdas. Cunha estratexia de
axitación social e unha estética revolucionaria, a sociedade galega de pequenos
campesiños e pequenos burgueses foi impermeable á oferta, que acabou
teledirixida dende a UPG. Esta traballaba xa na constitución do Bloque Nacional
Popular Galego para concorrer ás primeiras citas electorais.

En 1974, no centro esquerda aparece o Partido Galego Social Demócrata, o que
cómpre sumar o Partido Socialista Galego citado anteriormente. A esquerda segue
a estar representada principalmente pola UPG.

En 1976, por proposta da UPG, créase o Consello de Forzas Políticas Galegas, do
que forman parte a UPG, PSG,PGSD, os carlistas e o Movemento Comunista de
Galicia. Estas forzas formularán as Bases constitucionais como documento
político de referencia para unha ruptura democrática baseada no dereito de
autodeterminación e o exercicio da soberanía do pobo galego de cara á
configuración dun pacto federal en pe de igualdade co resto das nacións do
Estado

Unha vez aprobada a Lei de Reforma Política impulsada por Adolfo Suárez,
convócanse unhas primeiras eleccións para a creación dunhas Cortes
constituíntes. Nelas o nacionalismo preséntase dividido. A propia decisión de
presentarse foi problemática para algún partido como a UPG. Un colectivo da
mesma considerará unha claudicación da ruptura democrática diante do proceso de
transición, e manifestará un aberto independentismo. Este colectivo será
expulsado e dará lugar ao Partido Galego do Proletariado e a súa derivación
Galicia Ceibe-OLN. O seu dirixente máis emblemático era Xosé Luís Méndez Ferrín.

Os resultados dese primeiro proceso electoral de 15 de xuño de 1977 manifestaron
as dificultades de chegar a un electorado que estaba saíndo dun réxime
ditatorial cunha mensaxe rupturista e dispersa en ofertas ideoloxicamente
dispares. O PSG obterá 27.197 votos (2,41%); a coalición PPG-PGSD acadará 23.014
votos (2,04%), mentres que a UPG e a ANPG, a través da agrupación electoral
Bloque Nacional Popular Galego atinxirá 22.771 (2,04%). Xa neste momento, forzas
galeguistas como o Partido Galego Independente van en coalición con UCD.

Para o Senado se constituíra a Candidatura Democrática Galega con galeguistas
históricos como Ramón Piñeiro ou Isaac Díaz Pardo. Esa candidatura lograba un
senador por Pontevedra: Valentín Paz Andrade e un senador por Coruña: Manuel
Iglesias Corral. Esta candidatura fóra apoiada entre outras forzas polo PSG, o
PPG e o MCG

Os máis ca discretos resultados, provocaron inmediatamente reconfiguracións
importantes: en outubro de 1977, celebraba o seu congreso constituínte o Partido
Obreiro Galego de Camilo Nogueira Román, fundado por persoas procedentes
fundamentalmente da UPG. Este partido considera o novo marco institucional como
insatisfactorio pero positivo para a construción nacional e o avance cara a un
socialismo democrático avanzado distinto do marxismo leninismo..Pola súa parte,
en 1978, froito da unión entre o PPG e o PGSD, e o entendemento entre dirixentes
como Xaime Isla Couto e Avelino Pousa Antelo, refúndase o Partido Galeguista.

Nas primeiras eleccións do post-franquismo (1979), o nacionalismo preséntase
novamente fragmentado e con posicións rupturistas que asustan ao electorado máis
moderado nun momento de grande incerteza política. Acadou algo máis do 10 por
cen dos votos, sendo as forzas máis votadas o Bloque Nacional Popular Galego co
5,86 por cen e a coalición Unidade Galega (Partido Galeguista, Partido
Socialista Galego e Partido Obreiro Galego) co 5,54 por cen. Non obtivo escanos.
Isto deixaba ao nacionalismo galego en posicións de marxinación no proceso de
reforma democrática e fóra de todos os resortes institucionais para o seu
crecemento. Galicia irá a remolque de Cataluña e o País Vasco.

Galicia obtén o seu Estatuto de autonomía o 6 de abril de 1981, quedando
definida como nacionalidade histórica, ó nivel de Cataluña e País Vasco. O
nacionalismo automarxinárase do proceso estatutario, aínda que o Partido Obreiro
Galego de Camilo Nogueira (unha escisión da UPG), e o Partido Galeguista
traballaran no consensuado Estatuto dos dezaseis, que as direccións políticas
madrileñas das forzas estatais acabaron rexeitando.

Nas primeiras eleccións autonómicas, o nacionalismo volve a presentarse
dividido. O Bloque Nacional Popular Galego en coalición cun PSG, xa sen Beiras,
obtén 3 escanos e o 6 por cen dos votos. Isto foi considerado un éxito dada a
ausencia de instrumentos institucionais e comunicativos cos que contaba o
nacionalismo radical. Este consolidara unha división crónica con forzas como
Galicia Ceibe que defendían a loita dende fóra do sistema e un claro
independentismo. Algúns grupúsculos optaron pola loita armada seguindo a senda
de Moncho Reboiras que fóra asasinado pola policía franquista. O BNPG mantívose
firme na súa opción pacífica e favorable á participación nos procesos
electorais. Pero o esforzo da coalición BNPG-PSG veríase frustrado cando os seus
deputados foron expulsados do Parlamento galego por negárense a xurar a
Constitución española de 1978.

O Partido Galeguista, con preto do 4 % dos votos non obtiña representación. Así
pois, a única forza que quedaba activa no novo marco autonómico foi, na primeira
lexislatura, Esquerda Galega, herdeira do Partido Obreiro Galego, co único
deputado Camilo Nogueira e o 4 por cen dos votos, cunha tendencia a crecer
contrastada en posteriores comicios de ámbito diverso.

As contradicións de UCD no proceso estatutario, daban paso a unha AP galeguizada
vitoriosa e puñan de manifesto, segundo todos os analistas, que había espazo
para un nacionalismo de centro. O primeiro intento xa o protagonizara a
coalición Unidade Galega, que integraba ao Partido Galeguista e outras forzas
máis á esquerda, cun importante respaldo nas cidades nas primeiras eleccións
municipais de 1979 con 6 concelleiros en Pontevedra, 5 en Santiago e Coruña e 3
en Vigo e Ferrol, chegando a acadar a alcaldía da Coruña. Con todo, esta
coalición non foi duradeira. Na Xunta de Galicia, o binomio Albor-Xosé Luís
Barreiro, coa achega dalgún conselleiro de vella militancia galeguista na II
República como Xosé Filgueira Valverde ao fronte de Cultura, parecían querer
ocupar o espazo galeguista de centro ao fío do slogan electoral Galegos coma ti.
As eleccións municipais de 1983 cunha recen nada Coalición Galega colocada en
terceira posición con 858 concelleiros a moi pouca distancia do PSOE, anunciaba
que isto non era posible.

Nas eleccións autonómicas de 1985, Coalición Galega estreábase como partido
brillantemente co 13 por cen dos votos e e 11 escanos, freaba o crecemento da
dereita española en Galicia e convertíase en chave. Os seus deputados non
estiveron a altura e, incapaces de resistir a presión das forzas estatais,
caeron en divisións e subdivisións ata aceptar o desembarco do líder real de
Alianza Popular en Galicia, Xosé Luís Barreiro Rivas, tras o seu intento de
derrocar dende dentro da Xunta de Galicia a Fernández Albor.

Nacería un goberno autonómico tripartito con dous partidos nacionalistas:
Coalición Galega (agora en mans de Barreiro Rivas) e o Partido Nacionalista
Galego, PNG, ineficazmente dirixido polo que fora candidato de Coalición Galega
Pablo González Mariñas. A Presidencia da Xunta era para o PSdeG, nun momento en
que este propiciaba a reconversión industrial, as cotas lácteas, a rebaixa
autonómica da LOAPA, os recortes na frota e un recurso de inconstitucionalidade
contra a lei de normalización lingüística aprobada por unanimidade no Parlamento
de Galicia. Tales peripecias serían castigadas electoralmente nos comicios
autonómicos de 1989.

Neles o Bloque Nacionalista Galego, xa claramente proclive ao traballo
institucional, iniciaba unha carreira ascendente que parecía imparable elección
tras elección, ocupando espazos de centro esquerda da man de Beiras. O
nacionalismo democrático perdera 10 anos de historia na súa automarxinación,
pero acabaría sendo a segunda forza política en Galicia e a máis clara oposición
nos repetidos mandatos de Fraga. Este aupábase ao Goberno de Galicia tras unha
axustada vitoria da súa coalición (PP-CdG), onde se incorporaban sectores
descontentos de Coalición Galega a través dunha nova forza galeguista de
centrodereita Centristas de Galicia, cuxo líder Victorino Núñez, Presidente da
Deputación de Ourense, pasaría a ser o Presidente do Parlamento de Galicia.

Os restos menos ideoloxizados de Coalición Galega ensaiarían candidaturas en
comicios locais con éxito notable (Coalición Progresista Galega, con 610
concelleiros nas eleccións municipais de 1987; discreto (Converxencia
Nacionalista Galega con 137 concelleiros nas eleccións municipais de 1991), ou
nulo (Democracia Galega, con 36 concelleiros nas eleccións municipais de 1999).
Outros integraríanse, a través do Partido Nacionalista Galego, no BNG.

O Bloque Nacionalista Galego, posicionado nunha esquerda moderada, coñeceu un
considerable aumento dos votos nos anos recentes, chegando incluso a ser, con
Xosé Manuel Beiras, a segunda forza política de Galicia, por diante do Partido
Socialista de Galicia. O seu teito electoral acadouno nas eleccións autonómicas
de 1997 nas que obtivo máis de 395.000 votos e unha porcentaxe do 25 %, obtendo
18 deputados. Chegou, así mesmo, tras os comicios municipais de 1999, a contar
coas alcaldías de cidades como Vigo (con Lois Pérez Castrillo), Pontevedra e
Ferrol. Contou ademais cun eurodeputado, tres parlamentarios no Congreso e un
senador de designación autonómica.

Nas eleccións municipais de maio de 2007, o BNG acada o 19,19 por cen dos
sufraxios. Cunha mensaxe rural, lonxe da imaxe rebelde e intelectual dos anos
noventa, agudiza a súa continua caída nas cidades que compensa con contundentes
vitorias en vilas medias como Monforte de Lemos, Arzúa, Carballo, Bueu, Teo ou O
Porriño disputando espazos sociais que eran no pasado recente couto do Partido
Popular de Manuel Fraga Iribarne. O abandono por parte do Partido Popular do súa
tradicional retórica galeguista e rural, fai que o BNG ocupe espazos que
amortecen a fuxida do voto urbano e xuvenil que o caracterizou.

Na opción de centro presentouse Terra Galega que conseguiu superar a barreira do
2 por cento e algúns éxitos moi localizados. O recentemente refundado por
segunda vez Partido Galeguista, perdidas as súas raizames históricas, colleitou
un claro fracaso.

Na liña independentista, os partidos con máis forza son a Frente Popular Galega
e Nós-Unidade Popular.

O nacionalismo galego ten experimentado un notable crecemento nos anos recentes,
pasando o voto nacionalista dun 9% a máis dun 25% a finais dos anos noventa.
Apareceron moitas organizacións xuvenís que apoian o independentismo galego, e,
malia seren moi numerosas, carecen de éxito e poder político real. Entre estas,
a máis forte é a Frente Popular Galega. Pola súa banda, Nós-Unidade Popular ten
organizado campañas para o retiro dos restos da simboloxía do réxime franquista
que aínda quedan en Galicia.

O nacionalismo galego de esquerdas acadou un fito histórico tralas eleccións
autonómicas do 2005. Por primeira vez, malia ter experimentado un descenso dos
votos e de escanos, un partido nacionalista galego de esquerdas, o BNG, logrou
formar parte do goberno, ocupando o seu dirixente Anxo Quintana o cargo de
Vicepresidente da Xunta de Galicia e as consellarías de Medio Rural, Innovación
e Industria, Cultura e Vivenda. Así, o BNG obtivo a vicepresidencia, que aprobou
importantes proxectos para o galeguismo, como son a creación dunha rede de
galescolas ou as festas dos maiores; a Consellería de Cultura e Deporte, que
realizou a completa reactivación da selección galega de fútbol, que pasou polo
seu "bautismo de lume" nun partido amigábel contra a selección de Uruguai o
sábado 29 de decembro de 2005, sendo o resultado 3 - 2 a prol de Galicia.
Ademais asumiu a Consellería de Medio Rural que tivo que loitar contra a vaga de
incendios forestais de 2006 e redactou o proxecto da Lei 7/2007, de 21 de maio
do banco de terras, e a Consellería de Innovación e Industria, que legalizou
globalmente as minas ilegais mediante a disposición final da Lei 3/2008, de 23
de maio, de ordenación da minería de Galicia e impulsou un concurso eólico que
supuña a instalación a medio prazo de 6000 megawatios máis ao longo de todo o
territorio nacional. Finalmente a Consellería de Vivenda e Solo, sen
competencias urbanísticas, que licitou a ampliación de determinados parques
empresariais e suprimiu a bolsa de alugueiro.

Nas eleccións ao Parlamento de Galicia 2009 o BNG continuou a súa caída en
votos, perdeu un deputado e foi desloxado da Xunta de Galicia.

Tras a XIII Asemblea Nacional do BNG, abandonaron esa forza política varios
sectores. Os centristas constituíron un novo partido Compromiso por Galicia.
Mentres que pola esquerda o Encontro Irmandiño de Xosé Manuel Beiras configurou
o 14 de xullo de 2012 ANOVA-Irmandade Nacionalista. Esta forza integrou á Fronte
Popular Galega na liña de recuperar un discurso soberanista, ecoloxista e en
conexión coa indignacion social derivada da crise económica. Seguindo esta
orientación coaligouse con Esquerda Unida colleitando un éxito electoral no seu
primeiro ensaio nas eleccións autonómicas do 2012. A coalición de nacionalista e
de esquerdas denominouse Alternativa Galega de Esquerda e acadou preto do 14%
dos votos (máis de 200.000) e 9 deputados, desbancou ao PSOE da segunda praza no
voto das urbes e deixou ao BNG nunha cuarta posición no ámbito nacional con
146.000 votos e 7 deputados.

A XIV Asemblea Nacional do BNG elixiu co 95% dos votos ao catedrático de
Economía Aplicada Xavier Vence portavoz nacional en substitución de Guillerme
Vázquez.

Nas eleccións xerais do 20 de decembro de 2015 Anova integrouse na candidatura
de En Marea que acadou con 6 deputados, 408.370 votos e o 25,04% dos votos a
segunda posición e se presentara coa arela de acadar grupo parlamentar propio.
As forzas estatais opóñense a esa pretensión cunha lectura restritiva do
regulamento do Congreso.

Coa reforma do estatuto de autonomía, o BNG tentaban acadar maiores cotas de
autogoberno en materias como a Pesca, a Xustiza, Policía autonómica, as concas
fluviais, asistencia social da inmigración, a ordenación do litoral, medio
ambiente, industria, a administración local (baleirando de contido as
Deputacións) ou o idioma galego, equiparando o seu status xurídico ao castelán.

Propoñen, así mesmo, incorporar un listado de dereitos cívicos consonte as novas
tendencias sociais e un modelo de financiamento autonómico que reverta en
Galicia o valor engadido xerado polos seus sectores produtivos.

Para eles tiña especial transcendencia introducir no preámbulo unha mención a
Galicia como nación. O PSdeG, a través do presidente da Xunta Emilio Pérez
Touriño, avogou pola introdución do termo "nación común dos galegos" inspirada
no Himno galego que fai mención á Nazón de Breogán. Aínda así, era difícil que
fora incluído debido á necesidade normativa de contar cos votos do PP para sacar
adiante a reforma. Unha comisión parlamentaria formada por todos os grupos da
Cámara galega elaborou en 2008 un texto case completo, pero Alberto Núñez Feijóo
líder da oposición, abortou a tentativa.

Actualmente, a reivindicación da reforma do estatuto foi substituída por unha
volta ao soberanismo mediante a reclamación do dereito a decidir, seguindo a
estela do proceso catalán.



https://gl.wikipedia.org/wiki/Muros

Muros é un concello da provincia da Coruña, pertencente á Comarca de Muros. Está
situado no extremo norte da ría de Muros e Noia, a máis setentrional das rías
Baixas.

Segundo o IGE no 2014 tiña unha poboación de 9.117 habitantes (9.787 no 2009,
9.999 no 2006, 9.995 no 2005, 10.050 no 2004, 10.095 en 2003). O seu xentilicio
(véxase no Galizionario) é muradá para o feminino ou muradán para o masculino.

Na zona atopáronse restos prehistóricos, como os petróglifos de Louro e Serres,
así como castros da época castrexa e calzadas do período da romanización.

No século X o rei Sancho IV de Castela mandou repoboar a zona entre O Ézaro e
Ponte Nafonso, nomeando a zona como Póboa de Muro. O primeiro emprazamento
correspondíase coa parte sur do actual. O primeiro documento no que se documenta
este lugar é de 1286, En 1298 Fernando IV doa esta vila á mitra compostelá,
desaparecendo do seu escudo o castelo e o león (símbolos dos reis de Castela) e
pasando a figurar nel dúas vieiras, que representan a igrexa compostelá. A
mediados do século XV o rei Xoán II de Castela habilitou o porto da vila para
exportar e importar mercadorías.

A vila foi gañando importancia co tempo, e en 1520 foi amurallada. A
construción, de entre 3 e 4 m de grosor e até 7 de altura, dividía a poboación
en dous barrios perfectamente delimitados: A Cerca e A Axesta. A porta principal
de acceso era a Porta da Vila, flanqueada por dúas poderosas torres defensivas,
estaba situada preto da actual Casa Consistorial, A muralla tiña outras dúas
portas e dezaoito torres ameadas de até 11 m de altura. Tamén en 1520 Alonso III
de Fonseca mandou construír o forte de Monte Louro para defenderse dos ataques
dos piratas. En 1544 tivo lugar a batalla de Muros, na que a Armada Española,
mandada polo almirante Álvaro de Bazán, derrotou a escuadra francesa. Nesa época
o goberno local reuníase no adro da igrexa de San Pedro. A finais do século XVI
o marqués de Cerralbo construíu un castelo nas inmediacións da vella lonxa, que
no século XVIII chegou a contar con 12 canóns.

En marzo de 1809, no marco da Guerra da Independencia, a vila foi destruída
polas tropas napoleónicas en tan só doce horas. Amais dos danos humanos e
materiais (190 casas destruídas), queimouse o Arquivo Municipal, o que supuxo a
perda da maioría da documentación histórica. No século XIX chegaron á vila
empresarios cataláns, que crearon máis de 30 fábricas de salgadura,
principalmente de sardiña e arenque. Xunto cos estaleiros, isto marcou a vida
laboral e a fisionomía da vila.

A comezos do século XX a vila foi visitada por María Cristina de
Habsburgo-Lorena, raíña nai de Afonso XIII. A nobre estivo varios días hospedada
co se séquito.

En maio de 1970 a vila foi declarada conxunto histórico-artístico, sendo
definida como «Vila mariñeira que conserva os seus valores ambientais, típicos e
pintorescos, ó lado da severa grandeza monumental de góticos palacios e templos
como o da antiga Colexiata e o Santuario da Virgen do Camiño».

Para unha lista completa de todos os lugares do concello de Muros vexa: Lugares
de Muros.



https://gl.wikipedia.org/wiki/Montenegro

Montenegro (en montenegrino: Crna Gora/Црна Гора) é unha república montañosa
situada nos Balcáns, na costa do mar Adriático. Dende o 4 de febreiro de 2003,
despois da disolución de Iugoslavia, estableceuse como uns dos estados membros
da Federación de Serbia e Montenegro, mais o 21 de maio de 2006 nun referendo o
55,5% da poboación votou pola independencia do país, sendo declarada
oficialmente a independencia o 3 de xuño dese mesmo ano en Podgorica.

Esta pequena nación ten unha superficie de 13.812 km² e 616.258 habitantes
segundo o seu último censo oficial de 2003, dos cales preto de 139.100 viven na
capital, situada na cidade de Podgorica. Limita con Albania, Bosnia e
Hercegovina, Croacia e Serbia (incluíndo Kosovo). O 10 de setembro de 2006
celebráronse as primeiras eleccións logo da súa independencia. Nelas o primeiro
ministro montenegrino cando a secesión, Milo Đukanović, resultou vencedor cunha
maioría abonda no parlamento para gobernar.

O nome en montenegrino deste estado é Crna Gora que se traduce ao galego
literalmente como "monte negro", como referencia á cor coa que se ven os Alpes
Dináricos dende o mar Adriático debido á escura tonalidade dos bosques que
cobren ditos cumios. O nome do país na maior parte dos países occidentais provén
da tradución do termo en véneto durante a hexemonía da República de Venecia
sobre as costas orientais do Adriático.

Así, tanto o inglés como o alemán usan o nome Montenegro para definir ao
devandito estado. Outros idiomas por exemplo usan traducións directas do
significado de Montenegro como o albanés Mali i Zi, o grego Μαυροβούνιο ou o
turco Karadağ. No caso do galego, a tradución de Crna Gora coincide co termo
adoptado polos navegantes venecianos.

O actual territorio de Montenegro estivo habitado durante séculos por diversas
tribos eslavas, mesturadas con ávaros, ilirios e romanos produto do dominio
destes pobos sobre a rexión.

Estas tribos eslavas durante o século X formaron un principado chamado Duklja,
cuxa independencia foi recoñecida polo Papa Gregorio VII en 1077, aínda que se
mantivo como tributario do Imperio bizantino.

En 1186 foi conquistada por Estevo Nemanja, Gran Príncipe do reino serbio de
Rascia.

Baixo a influencia directa de Serbia, formouse o Principado de Zeta e produciuse
a conversión da poboación á Igrexa Ortodoxa.

En 1356, Zeta logrou a súa independencia de Rascia, enfrontando ao longo do
século XV invasións do Imperio otomán que conquistou gran parte do principado,
aínda que non logrou sometelo na súa totalidade.

En 1516, baixo a influencia de Venecia formouse o Principado de Montenegro, un
estado teocrático liderado polo príncipe-bispo de Cetinje ou vladika. En 1852, o
vladika Danilo II converteu ao país nun estado secular tomando o título de knjaz
(príncipe).

En 1860 foi nomeado príncipe Nicolao I, o cal declarou a guerra ao Imperio
otomán en 1861.

Malia un comezo difícil, Serbia e o Imperio ruso convertéronse nos seus aliados
en 1877 na chamada Guerra ruso-turca logrando a vitoria en 1876.

Tras o Congreso de Berlín, a independencia de Montenegro quedou asegurada e o
seu territorio practicamente duplicouse.

O 28 de agosto de 1910 foi proclamado o Reino de Montenegro polo knjaz Nicolao
en Cetinje.

Nas Guerras balcánicas (1912 – 1913), Montenegro conseguiu expandir o seu
territorio tomando o Sandžak do Reino de Serbia o 30 de maio de 1913. Ao facer
isto, incorporou unha poboación que non se identificaba cultural o
historicamente co país.

A cidade recén capturada de Skadar tivo que ser devolta ao novo estado de
Albania por exixencia das grandes potencias a pesar de que os montenegrinos
perderon 10.000 vidas para capturar a cidad ás forzas otomás (albanesas) de
Essad Bajá.

En 1914, tras o estourido da Primeira Guerra Mundial, Montenegro aliouse con
Serbia en contra dos Imperios Centrais, pero o pequeno exército montenegrino
rendeuse finalmente ao Imperio Austrohúngaro o 25 de xaneiro de 1916. Até
outubro de 1918, Montenegro estivo ocupado por dito Imperio. O rei fuxiu a
Bordeos (Francia).

O 20 de xullo de 1917, asinouse a Declaración de Corfú, que declarou a
unificación de Montenegro co Reino de Serbia, que foi proclamada o 26 de
novembro de 1918, pouco antes da formación do Reino dos Serbios, Croatas e
Eslovenos, o 1 de decembro (que se converteu no Reino de Iugoslavia en 1929.
Polo tanto, o seu único xefe de Estado foi Nicolao I de Montenegro, rei entre
1910 e 1918, cando foi deposto. En Serbia, Montenegro conformou inicialmente a
banovina (provincia) de Zeta, cuxo territorio foi reducido de xeito importante
en 1939 conformando o actual territorio do país.

Co fin da Segunda Guerra Mundial, o Reino de Iugoslavia converteuse na República
Federal Socialista de Iugoslavia en 1946. Con este cambio, Montenegro deixou de
depender directamente de Serbia obtendo certa autonomía como a República
Socialista de Montenegro. Debido ás súas características como a máis pequena das
seis repúblicas que conformaban Iugoslavia, Montenegro recibiu grandes achegas
do goberno federal volvéndose un estado próspero.

En 1992, a República Federal Socialista desintegrouse, pero Montenegro e Serbia
decidiron manterse unidos formando a República Federal de Iugoslavia. O
embargamento que sufriu a Iugoslavia produto das guerras durante a primeira
metade dos anos 1990 afectou notablemente á economía de Montenegro. Con todo, a
tensión entre serbios e montenegrinos debido á desigual posición que tiñan ambos
os grupos na República Federal aumentou cos anos. Como forma de igualar a
importancia de ambos estados, en 2002 estableceuse a federación de Serbia e
Montenegro. Porén, diversos grupos comezaron facer presión para acadar a
independencia, a cal foi aprobada a través dun plebiscito realizado o 21 de maio
de 2006 por un 55,5 % dos votantes. Finalmente, o Parlamento de Montenegro
proclamou a independencia do estado o 3 de xuño de 2006. O estado foi recoñecido
nos días posteriores por diversos estados do mundo, incluíndo Serbia o 15 de
xuño, e finalmente ingresou como o 192º membro da Organización das Nacións
Unidas o 28 de xuño.

Montenegro é un país pequeno, sendo cunha superficie de 13.812 km² o oitavo
menor de Europa. Atópase situado na Península dos Balcáns xunto á costa oriental
do mar Adriático. A súa xeografía caracterízase principalmente pola presenza de
catro zonas principais: o litoral, as mesetas rochosas, unha depresión e as
altas montañas. As chairas costeiras son estreitas, cun ancho de entre dous e
dez quilómetros ao longo do accidentado litoral adriático, no que se presentan
diversos estuarios e baías, destacando a baía de Kotor, considerado o fiorde
máis austral do continente. Estas chairas acaban abruptamente pola presenza das
mesetas rochosas de estrutura kárstica, superando os 1.000 metros de altitude
media, aínda que existen algúns montes que se achegan aos 2.000 como o monte
Orjen e o monte Lovjen.

Nas zonas interiores atópase a única zona cha do país, destacando a rexión de
Zeta e o lago Skadar. Nesta zona, sitúase a maior parte da agricultura e da
poboación do país debido ao seu agradable clima temperado e o seu suave relieve.
Na zona setentrional sitúase unha das zonas máis abruptas do continente debido á
presenza da cadea dos Alpes Dináricos e á erosión glacial producida durante
miles de anos. A maioría dos picos superan os 2.000 metros de altitude, cubertos
por zonas boscosas escuras. Na zona ademais destaca a orixe de diversos ríos que
forman enormes canóns ao longo das cadeas montañosas.

O clima de Montenegro depende directamente das características xeográficas. Así,
o clima mediterráneo predomina na zona litoral, o continental é o preponderante
no resto do territorio debido ao biombo climático formado polos Alpes Dináricos
e que impide o ingreso da influencia marítima ao interior. Os veráns son longos
e secos, contrario ao inverno, usualmente húmido e curto. As formacións do
relevo permiten o ingreso de ondas de intensa calor ao interior do país,
principalmente ás zonas en torno a Podgorica, unha das cidades máis cálidas da
Península Balcánica. Doutra banda, nas zonas montañosas o clima alpino existente
permite a caída de fortes nevadas cubrindo os principais cumes con neve durante
gran parte do ano. Segundo o Fondo Mundial para a Natureza, o territorio de
Montenegro está ocupado por tres ecorrexións: o bosque caducifolio de Iliria, un
tipo de bosque mediterráneo na costa, e dous tipos de bosques mornos de
frondosas (o Bosque mixto balcánico, en algúns puntos dos extremos norte e
leste, e o bosque mixto dos Alpes Dináricos, no resto do país).

Montenegro ten unha poboación de 616.258 segundo o último censo oficial,
realizado o ano 2003, correspondentes a unha densidade de poboación de 44,7
hab/km². A composición étnica do país é, do mesmo xeito que na maioría das
antigas repúblicas iugoslavas, complexa e de grande importancia para o
desenvolvemento do país. O grupo predominante é o dos montenegrinos,
principalmente nas zonas centrais do territorio seguidos polos serbios, situados
na zona setentrional do país. Con todo, é difícil determinar unha división clara
entre ambas etnias, debido a unha homologación entre elas producida durante os
anos de unión entre ambas nacións. Moitos montenegrinos e serbios poden
considerarse como membros de ambos grupos étnicos, pero doutra banda existen
grupos nacionalistas que reivindicación as súas identidades propias e a
diferenciación entre ambas. Algúns outros grupos como bosníacos e albaneses
sitúanse na zona nororiental e sudoriental, respectivamente.

O idioma oficial do país é a lingua montenegrina, logo que en 1992 deixásese
atrás a nomenclatura de serbocroata e máis tarde de serbio, aínda que adoitan
ser consideradas a mesma lingua. No último censo o 63,5% da poboación afirmou
ter ao serbio como lingua materna, mentres só o 22% referiuse ao montenegrino.

En canto a relixión, preto do 74% dos habitantes de Montenegro pertencen á
Igrexa Ortodoxa Serbia, malia a creación en 1993 da Igrexa ortodoxa
montenegrina, que ten escasos seguidores na actualidade. O 17,74% da poboación
do país afirma pertencer ao Islam, os cales corresponden principalmente a
albaneses, bosníacos e ao grupo de eslavos musulmáns. En tanto, a fe católica é
practicada nas zonas costeiras (coma Kotor) polos grupos de etnia croata. As
principais cidades son:

Durante a época baixo dominio iugoslavo, Montenegro experimentou unha rápida
urbanización e industrialización baseada na industria de xeración eléctrica,
industria mineira (metal, aluminio e carbón), forestal e téxtil. A isto sumouse
posteriormente a produción de tabaco e o turismo, este último principalmente
durante fins dos anos 1980.

Co crebe da antiga Iugoslavia, Montenegro perdeu gran parte do seu mercado e dos
seus abastecedores. O progreso económico detívose do mesmo xeito que o programa
de privatizacións, durante 1989. En maio de 1992, as sancións impostas pola ONU
produto das Guerras Iugoslavas agravaron a crise converténdoa na peor dende a
Segunda Guerra Mundial. En 1993, dous terzos da poboación montenegrina estaba
baixo a liña da pobreza e a inicios de 1994 o país alcanzou a segunda máis alta
hiperinflación da historia, superior aos 3 millóns por cento. Estímase na
actualidade que as perdas xeradas polo embargo durante eses anos equivalen a
6.390 millóns de dólares.

Debido á súa favorable localización xeográfica xunto ao Adriático e conectado
con Albania a través do lago Skadar, Montenegro converteuse nun centro de
contrabando. Posto que a totalidade da produción industrial montenegrina
detívose, a principal actividade económica da república foi o contrabando de
bens materiais, especialmente petróleo e cigarros. Soamente en 1997, a economía
de Montenegro estabilizouse: o marco alemán foi introducido como moeda oficial
para evitar a inflación e o goberno montenegrino esixiu máis autonomía para as
súas políticas económicas as que serían establecidas coa formación da Unión de
Serbia e Montenegro en 2002. Dende ese momento, o goberno de Montenegro
estableceu fortes políticas para a melloría da economía, especialmente
axilizando o proceso de privatizacións, introdución do IVE e do euro como moeda
oficial (a pesar de que o país non é membro oficial da Eurozona).

Na actualidade, Montenegro é un dos países máis pobres do continente cun PIB per
cápita de 3.800 dólares mais durante os últimos anos producíronse importantes
melloras. Apenas o 12,2% da poboación está baixo a liña da pobreza e a cesantía
caeu do 27,7% de 2005 ao 16,4% en xullo de 2006, mentres a inflación mantense
preto do 3%. O principal produto do país é o aluminio que é exportado a través
de Suíza, destino do 83,9% das exportacións totais. As importacións, en tanto,
cuadriplican o valor das exportacións e proveñen principalmente de Grecia,
Italia, Alemaña e Bosnia e Hercegovina.

A infraestrutura viaria de Montenegro non está adecuada ás normas europeas e
aínda que a rede de estradas é extensa, non hai ningún corredor construído que
se poida considerar unha autoestrada completamente. Os proxectos que deberían
cambiar ese feito son a autoestrada entre Belgrado e Bar (na costa adriática) e
a sección montenegrina da autoestrada Adriático-Xónico, unha vía que atravesará
os Balcáns dende Trieste (Italia) ata Kalamata (en Grecia, ao sur do
Peloponeso). A construción destas autoestradas está considerada como unha
prioridade nacional, xa que ambas serán moi importantes para o desenvolvemento
económico rexional uniforme de Montenegro, ademais do desenvolvemento do país
como un destino turístico de elite.

A columna vertebral da rede ferroviaria de Montenegro é a liña entre Belgrado e
Bar. Este tren crúzase coa liña de Nikšić a Tirana (Albania) en Podgorica, porén
este ferrocarril non se utiliza para o servizo de pasaxeiros. Montenegro ademais
posúe dous aeroportos internacionais, o de Podgorica e o de Tivat, que moveron
entre ambos 1,1 millóns de pasaxeiros en 2008. A compañía aérea nacional
montenegrina é Montenegro Airlines. En canto a tranposrte marítimo o porto máis
importante é o de Bar.

Montenegro é unha república democrática parlamentaria. A Constitución de
Montenegro foi aprobada o 12 de outubro de 1992 e establece o sistema político
do país. As reformas constitucionais, en tanto, deben ser aprobadas por
plebiscitos. O xefe de estado é o Presidente de Montenegro, cargo que ostenta na
actualidade Filip Vujanović. O Presidente é electo cada catro anos e ten entre
as súas funcións, promulgar leis, convocar as eleccións e plebiscitos e propoñer
ao primeiro ministro. O Primeiro Ministro, na actualidade Milo Đukanović, é o
xefe de goberno e baixo o seu cargo está a dirección das relacións exteriores, a
posta en funcionamento das leis e a administración do Estado.

O Parlamento de Montenegro está composto por setenta e sete membros electos cada
catro anos, encargados da redacción das leis, aprobación do orzamento
gobernamental, ratificación de tratados, a designación do goberno e a elección
do primeiro ministro. O Poder Xudicial, en tanto, é autónomo e independente.

O sistema político de Montenegro é pluripartidista, mais os diferentes partidos
deben formar coalicións. Na actualidade, o principal partido político é o
oficialista Partido dos Socialistas Democráticos que posúe trinta escanos no
Parlamento. O Partido Popular Socialista é o segundo en importancia, xurdido
dunha escisión do PDS, e é o principal membro do pacto opositor Xuntos polo
Cambio con dezanove escanos.

Administrativamente Montenegro está dividida en vinte e un concellos (opština),
e dous municipios urbanos, subdivisións do concello de Podgorica:

En materia de dereitos humanos, respecto á pertenza nos sete organismos da Carta
Internacional de Dereitos Humanos, que inclúen o Comité de Dereitos Humanos
(HRC), Montenegro firmou ou ratificou:

Existen moitos lugares de grande importancia histórica e cultural en Montenegro,
incluíndo sitios dos períodos pre-románico, gótico e barroco. A zona costeira de
Montenegro é bastante coñecida polos seus diversos monumentos relixiosos
católicos, mentres na zona interior a arquitectura e a arte relixiosa reflicte a
influencia bizantina.

A danza tradicional é o ouro que consiste en diversos bailaríns que conforman un
círculo ao abrazarse dos ombreiros mentres un ou dous bailaríns en solitario
danzan ao centro ao ritmo dos tambores. A literatura en tanto se remonta a máis
de dez séculos atrás mentres en 1494 foi establecida a primeira imprenta estatal
en Cetinje onde xurdiu o primeiro libro sudeslavo foi impreso: o Oktoih. A isto
súmanse diversos manuscritos do século XIII gardados en diversos mosteiros do
país.

A nova bandeira oficial de Montenegro foi aprobada o 13 de xullo de 2004 polos
lexisladores montenegrinos, baseada no estandarte real do Rei Nicolao I. Esta
bandeira era completamente vermella cun bordo de prata, un un escudo de armas
prateado e as iniciais НІ en cirílico (correspondente á NI no alfabeto latino),
que representaban ao Rei Nicolao I. O borde e as armas foron cambiadas de prata
a ouro na bandeira moderna e o emblema real no centro foi quitado e substituído
cun león de ouro.

O día nacional é o 13 de xullo, que rememora esa data en 1878 cando o Congreso
de Berlín recoñece a Montenegro como Estado independente número vinte e sete do
mundo e o inicio dun dos primeiros levantamentos populares en Europa contra as
Potencias do Eixo o 13 de xullo de 1941 en Montenegro.

En 2004, a lexislatura de Montenegro seleccionou unha canción popular
tradicional de Montenegro, Oj, svijetla majska zoro (""Oh, brillante alba de
maio"), como o himno nacional. O himno oficial de Montenegro durante o reinado
do Rei Nicolao foi Ubavoj Nam Crnoj Gori ("Á nosa fermosa Montenegro"). Ademais
un himno de popular montenegrino foi extraoficialmente Onamo, 'namo! ("Aló, por
aló!")escrito polo propio Rei Nicolao durante a década de 1860.



https://gl.wikipedia.org/wiki/Luz

A luz é unha radiación electromagnética visible polo ollo humano responsable do
sentido da vista. A luz visible ten unha lonxitude de onda que vai dos 380
nanómetros aos 740 nm (entre a luz infravermella e a luz ultravioleta
invisibles).

Como onda electromagnética, a luz propágase en forma de dúas ondas: unha móvese
polo campo eléctrico e outra polo magnético. A súa velocidade no baleiro é de
299 792 458 metros por segundo (case 300.000 km/s), que é unha das constantes
fundamentais da natureza.

Ao tratarse dunha radiación electromagnética, a luz visible emítese e absórbese
en pequenos paquetes de enerxía denominados fotóns e mostra propiedades tanto de
onda coma de partícula. Esta propiedade é a dualidade onda-partícula. O estudio
da luz coñécese como óptica.

Calquera obxecto sen luz propia pode ser observado grazas á reflexión. Segundo a
dirección do feixe de luz, distínguense diferentes tipos de reflexión:

A refracción é o conxunto de cambios de dirección que experimenta un raio de luz
na súa propagación ó pasar dun medio a outro, debido á desigual densidade ou
velocidade.

A absorción é a cantidade de luz que ó incidir sobre unha superficie non é
transmitida nin reflectida. Dise que resulta absorbida e convértese en enerxía
calorífica. Isto proporciona as características de transparentes, translúcidos e
opacos aos corpos.

As interferencias prodúcense cando dous ou máis raios de luz da mesma lonxitude
de onda se superpoñen no tempo e no espazo. En caso de estaren en fase, forman
unha única onda de maior amplitude. Pola contra, de non estaren en fase, anúlase
unha coa outra.

A difracción aparece cando os raios luminosos que se propagan na súa traxectoria
rectilínea próximos a un bordo son lixeiramente desviados debido á súa natureza
ondulatoria. O grao de desviación depende da súa composición espectral e é maior
para as lonxitudes de onda longas que para as curtas.

A polarización é a propiedade pola cal algúns materiais actúan de forma
selectiva absorbendo enerxía lumínica en certos ángulos durante o proceso de
reflexión ou transmisión.

A dispersión é un fenómeno lumínico que se produce cando un raio de luz composta
se refracta nun medio transparente, quedando separados as cores constituíntes. A
causa de que se produza a dispersión atópase no feito de que o índice de
refracción diminúe a medida que aumenta a lonxitude de onda.

A luz visible é aquela porción do espectro electromagnético entre unha lonxitude
de onda achegada a 400 nanometros (abreviado nm) e 800 nm (no aire). A luz tamén
pode ser caracterizada pola súa frequencia. A frecuencia e a lonxitude de onda
da luz obedecen á relación:

onde λ é o cumprimento de onda, f é a frequencia, v é a velocidade da luz. Se a
luz estivese a viaxar en baleiro, entón v = c, logo

onde n é unha constante (o índice de refracción) o que é unha propiedade do
material polo cal a luz pasa.

A luz propágase a unha velocidade finita. Aínda os observadores móbiles sempre
miden a mesma velocidade da luz (c) se se está a propagar polo baleiro,
velocidade que resulta ser = 299 792 458 m/s (ms−1); Porén, cando a luz pasa a
través dunha substancia transparente, como ar, auga ou vidro, a súa velocidade
vese reducida, sufrindo refracción (variación na súa dirección de propagación).
Así, n=1 no baleiro e n>1 na materia, sendo n o chamado índice de refracción,
igual a c/v, onde v é a velocidade no medio diferente do baleiro.

A velocidade da luz foi medida moitas veces por moitos físicos. A mellor medida
realizada nos comezos é debida a Olaus Roemer (físico danés), no 1676. Foi el
quen desenvolveu un método para medir a velocidade da luz por medio do movemento
aparente dun satélite do planeta Xúpiter usando o telescopio. Foi posible a
medición observando que a lúa debía pasar por diante de Xúpiter a intervalos
iguais. Roemer descubriu que a lúa xiraba en torno a Xúpiter cun período de
42-1/2 horas cando a Terra estaba máis próxima de Xúpiter. O problema era que
cando a Terra e Xúpiter se afastaban, o período de revolución da lúa parecía ser
maior, volvendo ó acortarse ó achegarse novamente. Estaba claro que a luz
tardaba máis en chegar á Terra ó distanciarse Xúpiter. A velocidade da luz foi
calculada analizando a distancia entre os dous planetas en diferentes tempos.
Roemer chegou a unha velocidade de 227.000 km/s (km/s−1).

Albert A. Michelson mellorou o traballo de Roemer en 1926. Usou un espello
rotatorio para medir o tempo que tardaba a luz en ida e volta entre o monte
Wilson e o San Antonio en California. As precisas medidas proporcionaron unha
velocidade de 299.796 km/s−1). No uso diario, redondéase a 300/000 km/s.

O estudo da luz e a interacción entre luz e materia é chamada óptica. A
observación e estudo de fenómenos ópticos como o arco da vella ofrece claves da
natureza da luz e tamén diversión.

Diferentes lonxitudes de onda son interpretadas polo cerebro humano como cores,
do vermello a lonxitudes de onda longas (baixas frecuencias) ó violeta ás
lonxitudes de onda máis curtas (máis altas frecuencias). As frecuencias
intermedias son vistas como laranxa, amarelo, verde, azul, e, de xeito
convencional, índigo. As frecuencias do espectro inmediatamente fóra do rango
visible polo ollo humano son chamadas ultravioleta (UV) para o límite de altas
frecuencias e infravermello (IR) para o de baixas. Os humanos non podemos ver
IR, pero percibímolo como calor a través da pel. Hai cámaras que poden coller IR
e convertelo en luz visible, chamadas de visión nocturna. A radiación UV non é
percibida por nós en absoluto, exceptuando como sobreexposición, queimado por
luz solar ou semellante. Algúns animais, como as abellas, poden ver UV mentres
outros, como algún tipo de víbora pode ver IR.



https://gl.wikipedia.org/wiki/Lituania

Lituania ( pronunciación (axuda · info)) (en
lituano: Lietuva, [ˈliɛtʊvaː] (AFI)), oficialmente República de Lituania (
pronunciación (axuda · info)) (en lituano: Lietuvos Respublika), é un país da
Europa do norte localizado na rexión dos chamados países bálticos. Lituania
atópase na beira sueste do mar Báltico, comparte fronteira con Letonia (453 km)
polo norte, Bielorrusia (502 km) polo sueste, Polonia (91 km), e o enclave ruso
de Kaliningrado (227 km) polo suroeste. Lituania é membro da OTAN e da Unión
Europea dende o 2004, ten unha poboación aproximada de 3,4 millóns de
habitantes, a súa capital e cidade maior é Vilnius.

Durante o século XIII, Gran Ducado de Lituania constituía o maior país do
continente europeo, estando formado polas actuais Bielorrusia, Ucraína e partes
de Polonia e Rusia. Coa Unión de Lublin de 1569 Polonia e Lituania formaron un
novo país, a República das Dúas Nacións. A República existíu durante máis de
dous séculos, ata que os seus países veciños se repartisen os seus territorios
entre 1772 e 1795, quedando o Imperio Ruso coa maior parte das terras que hoxe
forman Lituania. Co estourido da I Guerra Mundial Lituania asinou a súa acta de
independencia o 16 de febreiro de 1918 volvendo a ser unha nación independente.
A comezos da década de 1940, Lituania foi ocupada primeiro pola Unión Soviética
e logo pola Alemaña Nazi. A finais da II Guerra Mundial , coa retirada dos
alemáns en 1944 os soviéticos volveron ocupar o país. O 11 de marzo de 1990,
Lituania converteuse na primeira das repúblicas bálticas en declarar de novo a
súa independencia.

Actualmente Lituania presenta un dos maiores crecementos da Unión Europea, sendo
alcumada o Tigre báltico, emulando ao Tigre céltico irlandés. Lituania
converteuse nun membro do acordo Schengen o 21 de decembro de 2007. No ano 2009,
Lituania vai celebrar os mil anos da existencia do seu nome.

Mencionada por primeira vez o 14 de febreiro de 1009, Lituania creceu ata
tornarse nunha nación relevante na Idade Media. Considérase que a data de
constitución do estado é a da coroación oficial do rei Mindaugas, a 6 de xullo
de 1253 en Voruta/Vilnius, que uniu os duques lituanos rivais nunha nación e
estado. Lituania transformouse nun reino independente e multiétnico que na súa
máxima extensión, no século XV, ocupou a maior parte da Europa do leste dende o
mar Báltico ata o mar Negro. En 1385 uniuse á Polonia en unión persoal cando o
rei lituano Xogaila foi coroado rei da Polonia. En 1569, Polonia e a Lituania
formaran a Comunidade Polaco-Lituana. Esta unión mantense ata as particións da
Polonia no 1795, cando a propia Lituania foi anexada pola Rusia Imperial.

Lituania restableceu a súa independencia o 16 de febreiro de 1918. De seguido,
envolveuse e disputas territoriais coa Polonia (acerca da capital, Vilnius, e da
Lituania Oriental entón ocupadas polos polacos) e coa Alemaña (acerca de
Klaipėda). Foi anexada pola Unión Soviética en 1940 durante a Segunda Guerra
Mundial grazas a un pacto segredo xermano-soviético asinado polos ministros de
asuntos exteriores dos dous países, Ribbentropf e Molotov, formándose a
República Socialista Soviética de Lituania.

O período comunista rematou despois da chegada da glasnost e a Lituania,
liderada polo movemento pola independencia Sajūdis, anticomunista e
antisoviético, proclamou a independencia a 11 de marzo de 1990. Foi a primeira
república soviética en facelo, malia as forzas soviéticas intentaren sen éxito
suprimir a revolta independentista ata agosto de 1991, o que iría levar ao
desmembramento da propia Unión Soviética. As derradeiras tropas rusas saíran do
país o 31 de agosto de 1993 - antes mesmo que da Alemaña Oriental.

O 4 de febreiro de 1991, Islandia tornouse o primeiro país en recoñecer a
independencia da Lituania e Suecia foi o primeiro país en abrir unha embaixada
no país. Os Estados Unidos e varios outros países occidentais nunca recoñeceran
as reivindicacións da URSS sobre a Lituania.

Lituania foi admitida nas Nacións Unidas o 17 de setembro de 1991. O 31 de maio
de 2001, o país tornouse o 141º membro da Organización Mundial do Comercio.
Dende 1988, Lituania ten procurado estreitar os lazos co occidente e o 4 de
xaneiro de 1994 tornouse o primeiro estado báltico a pedir a entrada na OTAN,
sendo convidada a iniciar as negociacións o 21 de novembro de 2002 e tornándose
membro de pleno dereito o 29 de marzo de 2004. O 1 de febreiro de 1998, o país
tornouse Membro Asociado da Unión Europea, a 16 de abril de 2003 asinou o
Tratado de Adhesión á UE, o 11 de maio de 2003 o 91% dos electores aprobaran en
referendo a adhesión á Unión e o 1 de maio de 2004 tornouse membro da UE,
regresando ao vello obxectivo proclamado en 1254 polo rei Mindaugas de se tornar
parte do occidente e da Europa.

Dende a declaración de independencia de Lituania o 11 de marzo de 1990, o país
mantén un estable democracia. Nas primeiras eleccións democráticas acontecidas o
25 de outubro de 1992, o 56,75% apoiou a nova constitución do país. Houbo
intensos debates vecellados á constitución, especialmente no referente ao papel
do presidente. Tomando como exemplo a primeira esperiencia independente do país,
fixéronse diferentes propostas que ían dende un goberno parlamentario ata un
sistema presidencialista semellante ao dos Estados Unidos. O 23 de maio de 1992
tivo lugar un referendo co fin de estimar a opinión pública, no referendo un 41%
dos votos deu o seu apoio á restauración do Presidente de Lituania.
Eventualmente pensouse nun sistema semipresidencialista.

O xefe de estado lituano é o Presidente, elixido directamente por un período de
5 anos e servindo como máximo durante dúas lexislaturas. O posto de presidente é
principalmente cerimonial; as súas principais funcións políticas inclúen as
políticas de asuntos exteriores e seguridade nacional. Tamén actúa como
comandante en Xefe militar. O presidente, coa aprobación do corpo parlamentario,
o Seimas, elixe ao primeiro ministro e designa ao resto do gabinete, xunto
algúns altos funcionarios e xuíces das diferentes cortes. Os xuíces da Corte
constitucional (Konstitucinis Teismas), serven por un período de nove anos,
estes son designados polo Presidente (tres xuíces), o presidente do Seimas (tres
xuíces) e o presidente da Corte suprema (tres xuíces). O parlamento unicameral
lituano, o Seimas, ten 141 membros que son elixidos por períodos de catro anos.

Lituania é a maior das repúblicas Bálticas, tanto en poboación como en
superficie. O país comparte 1.273 km de fronteira cos seus veciños: 502 km con
Bielorrusia, 453 con Letonia, 91 km con Polonia, e 227 con Rusia (Oblast de
Kaliningrado).

Lituania posúe cunha pequena costa areosa de aproximadamente 99 quilómetros;
destes tan só 40 quilómetros están abertos ao Mar Báltico.

O maior porto de augas quentes do país é o de Klaipeda, localizado na
desembocadura do golfo de Kursiu (unha lagoa rasa que se estende ao sur de
Kaliningrado e que se atopa separada do Mar Báltico por un enorme banco de area
de 100 km). A reserva natural do golfo de Kursiu – o Parque nacional Kursiu
Nerija – está catalogada como Patrimonio Común da Humanidade pola UNESCO.

Situada entre as latitudes 53,53 e 56,27 N e lonxitudes 20,56 e 26,50 L,
Lituania é glacialmente chá – agás polas outeiros de morainas en planaltos do
oeste e nas montañas do leste, non superiores, entre tanto, a 300 metros. O
terreo está marcado por numerosos lagos pequenos e pantanos, e tamén por zonas
de foresta que cobren preto do 32% do país.

A estación de cultivo dura preto de 169 días no leste e 202 días no oeste; a
maioría das facendas atópanse sobre solos areosos e arxilosos. Pedra calcaria,
arxila, area e cascallo son algúns dos recursos primarios naturais da Lituania.

A plataforma continental posúe reservas estimadas en 1,6 millóns de metros
cúbicos de petróleo (o equivalente a 10 millóns de barrís), e no sur existen
reservas de minas de ferro e granito que poden ofrecer bastantes dividendos.

Segundo algúns xeógrafos, a capital da Lituania, Vilnius, atópase no centro
xeográfico da Europa.

Lituania é un país cun reducido risco político e económico, e cunha taxa de
crecemento que se sitúa entre as máis altas de Europa. Na actualidade o país
báltico ten un alto nivel de vida con respecto aos seus veciños do leste, conta
con moitos servizos sociais para os seus cidadáns e todas as comodidades de
calquera nación moderna, achegándose cada día máis ao nivel de vida dos países
nórdicos. Os factores determinantes deste excepcional crecemento son atribuíbles
non só á estabilidade no plano macroeconómico, senón á flexibilidade do
traballo, a forza do seu comercio internacional, a política de incentivos para
as innovacións e a súa estratéxica posición xeopolítica, que converte a Lituania
nun punto imprescindible nas relacións entre Rusia e os membros da Unión
Europea.

Lituania é un dos países que ingresou no ano 2004 á Unión Europea avalado por
unha excelente conxuntura económica, sendo dende entón un dos países cun maior
crecemento da Unión Europea, crecemento que lle valeu o alcume do Tigre báltico.
En 2003 rexistrou o crecemento máis alto de toda a súa historia cun incremento
no PIB do 10,3 %. En 2007 debido á recesión económica mundial, a economía de
Lituania baixou o seu crecemento a un 8,7 %, o cal segue estando moi por riba da
media europea e manteno como o país con maior crecemento da UE. Lituania á parte
de ser membro da UE, é membro da Organización Mundial do Comercio e da OTAN.
Segundo a clasificación da ONU, Lituania é un país con ingresos altos e cun
Índice de Desenvolvemento Humano alto. A economía Lituana baséase
fundamentalmente nas actividades agropecuarias e a explotación forestal
(explotación forestal sostible como en Canadá), aínda que o turismo
internacional está medrando rapidamente e estase convertendo en parte importante
do desenvolvemento económico.

Tralo seu ingreso na Unión Europea o país báltico tamén aumentou a súa
industrialización. Un dos fortes de Lituania en materia de alta tecnoloxía, son
a biotecnoloxía e o desenvolvemento das tecnoloxías láser. Cabe citar que
Lituania é xunto a Francia, o país da UE que máis depende da enerxía nuclear
(69% e 79% respectivamente), polo que Lituania ten previsto pechar a súa actual
planta nuclear (modelo soviético semellante ao de Chernobyl) e construír unha
planta nuclear de alta tecnoloxía que abasteza a todo o país báltico, e co seu
superávit permita exportar enerxía aos seus países veciños, Estonia, Letonia,
Polonia, Suecia e Finlandia.

A agricultura é o sector tradicional e máis variado da economía de Lituania.
Ocupa a un 19 % da poboación activa. A agricultura constitúe un 7 % do Produto
Interior Bruto e produce un 12 % dos ingresos por exportación.

A cría de gando e a produción láctea son as actividades agrarias dominantes. Os
cultivos principais son os cereais, as patacas, a remolacha azucreira, a soia e
o liño. Os recursos minerais son limitados; destacan o xeso e a arxila. Unha
mención especial merecen os servizos, o transporte e o turismo, que achegan unha
alta porcentaxe do PIB. O turismo constitúe unha das alternativas de negocio que
máis se está desenvolvendo

O Banco Central Europeo prevé que en menos de 20 anos Lituania será un país
altamente desenvolvido como Suecia, e estará á par cos seus veciños da Europa do
norte, superando incluso algúns países da antiga Unión Europea 15 como España e
Portugal. Debido ao crecemento acelerado da economía lituana, moi por riba da
media europea, a mediados de 2004, adheriuse ao Sistema Monetario Europeo II, o
que lle asegura estabilidade cambiaria e ao Euro o 1 xaneiro de 2015.

Cabe mencionar que á parte do seu alto incremento no PIB, Lituania ten outros
factores que favorecen o seu crecemento. Algúns destes son: o turismo, o
crecemento acelerado da industria, o alto investimento estranxeiro, a
privatización de empresas estatais, a súa baixa débeda pública (case nula), un
déficit baixo e unha sociedade moderna que deixou atrás a época comunista; o que
en conxunto fai que o país teña un crecemento económico alto, sostible e cun
índice de desenvolvemento humano elevado.

Co seu acceso á OTAN, OMC, Banco Mundial e Unión Europea Lituania rematou de
consolidarse como un país libre e democrático, e no que os servizos e
institucións públicas son eficientes, aínda que aínda ten un camiño por
percorrer a mediano prazo para porse á vez cos países máis desenvolvidos da
Unión Europea. En 2007 o seu PIB (nominal) per capita foi de US$ 16.472 o que o
converte xa nun país desenvolvido, aínda que aínda se atopa á cola da Unión
Europea dos 27 ocupando o posto 16º en maior renda per cápita.

Segundo o censo de 2001, sobre o 84% da poboación fala lituano como lingua
materna, un 8.2% fala ruso, un 5.8% fala polaco. Máis do 60% da poboación sabe
falar ruso, e só un 16% di saber inglés. De acordo co eurobarómetro de 2005, o
80% dos Lituanos pode falar ruso e un 32% sabe falar inglés. A maioría da
escolas lituanas ensinan o inglés como primeira lingua internacional, pero os
estudantes tamén poden estudar alemán, francés e/ou ruso. Nas zonas habitadas
por rusos e polacos hai escolas en ruso e polaco respectivamente. Tamén hai
algunhas escolas en bielorruso.



https://gl.wikipedia.org/wiki/Lingua_chinesa

O chinés (chinés simplificado: 汉语 / chinés tradicional: 漢語 /Pinyin: Hànyǔ; 华语/華語
/ Huáyǔ; ou 中文 / Zhōngwén) é a lingua (ou familia de linguas) falada na China,
pertencente ao grupo sino-tibetano. Aínda que se tende a considerar o chinés
como unha única lingua, principalmente debido ao feito de que todos os seus
falantes escriben igual, o certo é que é un conxunto de linguas distintas, cuxos
falantes non se entenden entre si. A principal e oficial na República da China é
o mandarín estándar (Putonghua), baseado no dialecto de Pequín, aínda que a máis
falada fóra da China é o cantonés (Yue).

Arredor dun quinto da poboación mundial, por riba de 1.000 millóns, falan
algunha forma de chinés como lingua materna. De acordo cos novos informes de
marzo de 2007, un 86% da xente na República Popular da China fala unha variante
do chinés. O mesmo informe indica que o 53%, 700 millóns, poden comunicarse
eficazmente en mandarín estándar (normalmente chamado "mandarín"), superando a
calquera outra lingua do mundo.

Trátase dunha lingua tonal, isto é, na que un mesmo conxunto de fonemas ten
distinto significado en función do ton no que se emite. O chinés escríbese con
caracteres que nalgún caso son ideogramas pero máis comunmente representan
pronuncias e composicións. Unha persoa escolarizada coñece uns 1.000 caracteres
e unha culta uns 5.000. A escritura chinesa é a base das escrituras tradicionais
coreana e xaponesa. O xaponés actual utiliza uns 2.000 kanji, caracteres
chineses co mesmo significado pero distinta pronuncia.

A historia da lingua remóntase até hai uns 3 000 anos, época da que datan os
primeiros documentos escritos en chinés. A lingua evolucionou dende unha
hipotética protolingua sino-tibetana que ao longo do tempo deu lugar a
diferentes variedades locais que son mutuamente inintelixíbeis. Por mor disto,
os diversos gobernos centrais da China tentaron de xeito repetido impulsar un
estándar unificado.

A meirande parte dos lingüistas clasifica as variedades do chinés como parte da
familia de linguas sino-tibetanas xunto coa lingua birmana, as linguas tibetanas
e outras faladas no Himalaia. Aínda que a relación entre estas linguas xa foi
evidenciada a comezos do século XIX, a reconstrución da orixinaria lingua
sino-tibetana está moito menos desenvolvida que no caso do indoeuropeo ou o
austroasiático. Entre as principais dificultades destaca a enorme diversidade de
linguas, a falta de flexión en moitas delas e os efectos do contacto entre
linguas. Ademais, moitas das linguas con menos falantes fálanse en zonas
montañosas de difícil acceso. Sen unha reconstrución fiábel da protolingua
sino-tibetana, a estrutura principal da familia aínda segue sen estar clara.

Os exemplos máis antigos que se conservan de chinés son inscricións en ósos
oraculares do ano -1250, coincidindo coa época da dinastía Shang. O chinés
antigo foi a lingua da época da dinastía Zhou do Oeste (entre -1046 e -771), e
consérvase nas inscricións chinesas en bronce, en Shijing, tamén en partes de
Shujing e I Ching.

Diversos estudosos tentaron reconstruír a fonoloxía do chinés antigo comparando
as variedades máis modernas de chinés coa rima de Shijing e cos elementos
fonéticos que se atopan na meirande parte dos caracteres chineses.

A pesar de que moitos dos detalles quedan aínda por esclarecer, sábese que o
chinés antigo difire do chinés medio na ausencia de consoantes obstruentes
retroflexas e palatais, mais si amosa grupos consonánticos iniciais, así como
nasais e líquidas xordas. As reconstrucións máis recentes tamén describen o
chinés antigo como unha lingua atonal con grupos consonánticos ao final da
sílaba, que evolucionou cara unha lingua con distinción tonal no chinés medio.
Tamén se puideron identificar diversos afixos derivativos, pero a lingua non era
flexiva, polo que indicaba as relacións gramaticais empregando partículas
gramaticais ou alterando a orde sintáctica.

O chinés medio foi a lingua empregada durante e época das Dinastías do Norte e
do Sur e coas dinastías Sui, Tang e Song (entre os séculos VI e X). Pódense
distinguir dúas etapas do chinés medio. A etapa máis temperá está reflectida no
dicionario de rima Qieyun (do ano 601), mentres que a segunda etapa atópase
recollida nas táboas de rima Yunjing, feitas por antigos filólogos chineses como
guía para interpretar o sistem de Qieyun.

Estes traballos definen as categorías fonolóxicas, mais non se sabe con certeza
os sons que representan. Os lingüistas identificaron algúns sons comparando as
categorías con pronuncias das variedades modernas de chinés e préstamos do
chinés noutras linguas, como o xaponés, o vietnamita e o coreano. O sistema
resultante é moi complexo e cun número moi grande de consoantes e vogais, mais
seguramente non se distinguían todas elas nun só dialecto, senón que
representaba un diasistema que recollía os estándares do norte e o sur no século
VI para poder ler os clásicos.

Despois da caída da dinastía Song e durante o reinado das dinastías do norte Jin
e Yuan, desenvolveuse unha nova fala (hoxe coñecida como mandarín antigo)
baseada nos dialectos da Chaira do Norte da China arredor da capital. O
Zhongyuan Yinyun (1324) foi un dicionario que codificou as convencións de ritmo
do novo verso sanqu nesta lingua. Xunto co posterior Menggu Ziyun, este
dicionario amosa que a lingua compartía numerosas características que se atopan
nos dialectos de mandarín modernos.

Até mediados do século XX, a meirande parte da poboación do sur da China só
falaba a súa lingua local. Por este motivo, durante a época da Dinastía Ming e
da Dinastía Qing, os oficiais tiñan que encargarse da administración do imperio
usando unha lingua común baseada nos dialectos do mandarín, coñecida como
Guānhuà (官話, literalmente "lingua dos oficiais"). Durante este tempo, esta
lingua foi usada como koiné e estaba baseada nos dialectos falados na zona de
Nanjing, pero non se correspondía cun dialecto único e concreto. Cara a metade
do século XIX, o dialecto de Pequín convertiuse no dominante e foi esencial para
calquera tipo de negocio nos tribunais imperiais.

Na década de 1930 adoptouse o chinés estándar como lingua nacional baixo o nome
de Guóyǔ (国语/國語 "lingua nacional"). Despois de diversas disputas polas propostas
das variedades do norte e do sur, finalmente a Comisión Nacional pola
Unificación da Lingua impuxo o dialecto de Pequín en 1932. Trala fundación da
República Popular da China en 1949, o estándar pasou a ser chamado pǔtōnghuà
(普通话/普通話 "fala común"). A lingua nacional é hoxe en día usada na educación, os
medios de comunicación e nas situacións formais tanto na China como en Taiwán.
En Hong Kong e Macau, por mor da súa historia lingüística e colonial, a lingua
da educación, os medios, as situacións formais e a vida diaria segue a ser o
cantonés, aínda que a lingua estándar é moi influente e ensínase nas escolas.

O sinoloxista Jerry Norman estimou que existen centos de variedades
inintelixíbeis de chinés. Esas variedades forman un continuo dialectal cuxas
diferenzas medran a medida que aumenta a distancia entre elas. Xeralmente, as
áreas montañosas do sur da China amosan unha diversidade lingüística meirande
que na chaira do norte da China. Nalgunhas zonas do sur, o dialecto principal
dunha cidade só é comprensíbel para os seus veciños máis próximos. Por exemplo,
a cidade de Wuzhou atópase a 190 km río arriba de Guangzhou, pero a variedade de
cantonés falada alí é máis semellante á de Guangzhou que á de Taishan, a 95 km
ao suroeste de Guangzhou. En zonas da provincia de Fujian, as falas dos condados
veciños ou mesmo vilas poden ser inintelixíbeis entre elas.

Até finais do século XX, os emigrantes chineses ao sur de Asia e América do
Norte procedían das áreas costeiras do sur do país, onde se fala min, hakka e
cantonés. A maioría dos inmigrantes chineses de América do Norte falan o
dialecto de Taishan.

As variedades locais de chinés adóitanse clasificar en sete grupos dialectais de
acordo coa diferente evolución dende o chinés medio:

A clasificación do lingüista Li Rong, que foi empregada no Language Atlas of
China (1987), distingue outros tres grupos máis:

Algunhas variedades quedan aínda sen clasificar, entre as que se atopan o
dialecto de Danzhou (falado en Danzhou na illa de Hainan), o Waxianghua (falado
no oeste de Hunan) e o Shaozhou Tuhua (falado no norte de Guangdong).

O Putonghua ou Guoyu, máis coñecido como mandarín, é a lingua estándar oficial
empregada na República Popular da China, Taiwán e Singapur (onde se coñece co
nome de "Huayu" ou simplemente chinés). Está baseada no dialecto de Pequín, que
é o dialecto de mandarín falado en Pequín. Os gobernos destes países pretenden
que os falantes de tódalas variedades de chinés empreguen o mandarín como unha
lingua común de comunicación, e por iso é empregado nos medios de comunicación,
como lingua vehicular das escolas e nas axencias dos gobernos.

Na China continental e Taiwán a diglosia e frecuente. Por exemplo, ademais de
falar mandarín, un residente de Shanghai tamén adoita ser quen de falar no
dialecto de Shanghai da lingua wu; e se medrou noutro lugar mesmo podería falar
o dialecto particular daquel lugar. Unha persoa de Guangzhou adoita poder falar
cantonés e tamén mandarín. En Taiwán, a maioría da poboación fala taiwanés,
hakka ou unha lingua austronesia ademais de mandarín. En Taiwán é habitual que a
xente mesture pronunciacións, frases e palabras do mandarín coas doutras linguas
da illa. Esta mestura considéranse algo normal en contextos informais ou
familiares.

A relación entre o chinés falado e o escrito é bastante complexa. As variedades
do chinés foron evolucionando ao longo do tempo, mentres que a escrita cambiou
moi pouco. A literatura chinesa clásica comezou no Período das Primaveras e
Outonos, aínda que os exemplos máis antigos que se conservan de chinés son
inscricións en ósos oraculares do ano -1250, coincidindo coa época da dinastía
Shang.

A ortografía chinesa baséase en caracteres ou hanzi, que se escriben en bloques
rectangulares imaxinarios. Tradicionalmente escribíanse en columnas verticais
que se debían ler de arriba a abaixo e de esquerda a dereita. Os caracteres
chineses son morfemas independentes dos cambios fonéticos. Por exemplo, o
carácter 一 ("un") lese yī en chinés estándar, jat1 en cantonés e chi̍t/it en
hokkien. O vocabulario das principais variantes chinesas é moi diverxente e
tamén existen "caracteres dialectais" que se empregan nas diversas variantes en
situacións coloquiais de chinés escrito. Por exemplo, os caracteres 冇 e 係 do
cantonés e a lingua hakka son considerados arcaicos e non se usan na escrita do
chinés estándar.

O cantonés coloquial escrito fíxose moi popular nos chats da Internet e na
mensaxería instantánea entre os falantes de cantonés de Hong Kong. O seu emprego
está considerado moi informal e non se utiliza en contextos máis formais.

Na provincia de Hunan, as mulleres de certas áreas escriben a súa lingua local
mediante un silabario derivado dos caracteres chineses chamado Nüshu.

A lingua dungan, ás veces considerada un dialecto do mandarín, escríbese co
alfabeto cirílico e no pasado escribíase co alfabeto árabe. O pobo dungan é de
relixión musulmá e vive principalmente en Casaquistán, Kirguizistán e Rusia.

Cada un dos caracteres chineses representa unha palabra monosilábica ou un
morfema. No ano 100, o famoso estudoso da dinastía Han Xu Shen clasificou os
caracteres en seis categorías: pictogramas, ideogramas, ideogramas compostos,
préstamos fonéticos, compostos fonéticos e caracteres derivativos. Deles só un
4% foi categorizado como pictogramas, incluíndo algún dos caracteres máis
simples, como rén 人 (humano), rì 日 (sol), shān 山 (montaña, outeiro), shuǐ 水
(auga). Entre un 80% e un 90% foron clasificados como compostos fonéticos, como
chōng 沖 (verquer), combinando o compoñente fonético zhōng 中 (medio) co radical
semántico 氵(auga). Case todos os caracteres creados dende entón son deste tipo.
O dicionario de Kangxi do século XVIII recoñecía 214 radicais diferentes.

Os caracteres modernos desenvolvéronse a partir da escrita kaishu. Existen
varios estilos de escrita na caligrafía chinesa, entre os que se inclúen a
escrita de selo, a escrita en cursiva e a escrita clerical. Os artistas de
caligrafía poden empregar os caracteres tradicionais ou os simplificados, mais
adóitanse usar os primeiros para a arte tradicional.

Existen dous sistemas de uso para os caracteres chineses. O primeiro é o sistema
tradicional, que aínda se usa en Hong Kong, Taiwán, Macau e as comunidades
chinesas no estranxeiro, agás Singapur e Malaisia. Tomou forma a partir dos
caracteres estandarizados que datan da derradeira dinastía Han. O segundo é unha
simplificación da escrita chinesa que se introduciu na República Popular da
China en 1954 para facilitar a alfabetización masiva da poboación.

Singapur, que posúe unha considerábel comunidade chinesa, é o único e primeiro
país estranxeiro que adoptou de forma oficial a simplificación dos caracteres.
En Malaisia tamén é o sistema máis empregado de facto entre as xeracións máis
novas.

O chinés estándar ten menos de 1 700 sílabas diferentes pero uns 4 000
caracteres escritos de uso común, polo que moitos deles son homófonos. Por
exemplo, tódolos seguintes caracteres (non necesariamente palabras) pronúncianse
jī: 鸡／雞 galiña, 机／機 máquina, 基 básico, 击／擊 golpear, 饥／饑 fame e 积／積 acumular. Na
oralidade, o significado da sílaba está determinado polo contexto. Os falantes
poden clarificar que caracteres están a empregar ofrecendo palabras ou frases a
modo de exemplo: 名字叫嘉英，嘉陵江的嘉，英國的英 Míngzi jiào Jiāyīng, Jiālíng Jiāng de jiā,
Yīngguó de yīng – "O meu nome é Jiāyīng, 'Jia' como o 'río Jialing' e 'ying'
como en 'Inglaterra'."

As variedades meridionais como o cantonés ou o hakka preservaron máis rimas de
sílabas e tamén teñen máis tons. Algúns dos exemplos anteriores do mandarín jī
teñen unha pronuncia distintan en cantonés (romanizado usando o jyutping): gai1,
gei1, gei1, gik1, gei1 e zik1 respectivamente.

A estrutura fonolóxica da cada sílaba consiste nun núcleo vocálico (que pode ser
monotongo, ditongo ou mesmo tritongo en certas variedades), precedido por unha
marxe (unha consoante, ou unha consoante cunha semivogal; a ausencia de marxe
tamén é posíbel), e seguido (de xeito opcional) por unha marxe de pechazón cunha
consoante. Tódalas sílabas posúen ton. Hai algúns casos nos que a vogal non ten
función de núcleo. Un exemplo témolo no cantonés, onde as consoantes nasais /m/
e /ŋ/ poden constituír por si soas unha sílaba.

En calquera das variedades do chinés as sílabas adoitan ser abertas (polo que
non teñen marxe de pechazón), pero as sílabas con peche só poden rematar en /m/,
/n/, /ŋ/, /p/, /ɻ /, /t/, /k/ ou /ʔ/. A maioría das variedades admiten ese peche
de sílaba, mentres que outras como o mandarín estándar está limitado a /n/, /ŋ/
e /ɻ /.

O número de sons en cada unha das linguas difire, pero compartiron unha
tendencia á redución de sons dende o chinés medio. Os dialectos do mandarín
experimentaron unha redución moi forte de sons, polo que amosan moitas máis
palabras multisilábicas que calquera das outras variedades. O número total de
sílabas nalgunhas variedades é de máis de mil incluíndo os diferentes tons. Se
se descartan os tons, as combinacións de sílabas redúcense moito (só entre 398 e
418).

Tódalas variedades do chinés empregan tons para distinguir as palabras. Algúns
dialectos do norte da China teñen só tres tons, mentres que os dialectos do sur
chegan a ter entre seis e dez tons. O dialecto de Shanghai é unha excepción xa
que o seu rexistro de tons reduciuse a un sistema de dous acentos tonais
semellantes aos que se usan no xaponés moderno.

Un exemplo moi común para ilustrar o sistema de tons no chinés é o da pronuncia
da sílaba ma cos catro tons diferentes do chinés estándar (ademais do neutro).
Os tons tamén están exemplificados nas seguintes cinco palabras chinesas.

O cantonés estándar, pola súa banda, ten seis tons en sílabas abertas e tres en
sílabas que rematan con pausas:



https://gl.wikipedia.org/wiki/L%C3%ADbano

O Líbano é un pequeno país do Oriente Medio, limitado ao norte e ao leste por
Siria, a sur por Israel e a oeste polo mar Mediterráneo, a través do cal se
aproxima a Chipre. A súa capital é Beirut.

É un dos quince países contemporáneos que ocupan a rexión que é considerada o
Berce da Humanidade. É a patria histórica dos fenicios, negociantes semíticos
cuxa cultura marítima floreceu na rexión durante máis de 2 000 anos. A rexión
foi un territorio do Imperio Romano e durante a Idade Media estivo inmersa nas
cruzadas. Foi despois ocupada polo Imperio Otomán.

Despois do colapso do Imperio Otomán que seguiu á Primeira Guerra Mundial, a
Liga das Nacións atribuiu á Francia o mandato sobre as cinco provincias que
compoñen o Líbano actual.

A moderna constitución libanesa, delineada en 1926, especifica un balance no
poder político entre os grupos relixiosos principais.

O país obtivo a independencia no 1943, e as tropas francesas retiráronse en
1946. A historia libanesa desde a independencia estivo marcada por períodos
alternados de estabilidade política e convulsións.

Foi, ata os anos 70, o centro financeiro de Oriente Próximo, o que lle valeu o
sobrenome de «a Suíza de Oriente Próximo». Esta opulencia monetaria foi rota
polo terríbel enfrontamento civil entre libaneses.(1975-1980), que destruíu un
equilibrio político exemplar. As loitas internas e os conflitos con Israel -que
invadiu o país en 1982 - aínda perduran.

En 1982 Israel invadiu o sur de Líbano para expulsar as guerrillas da
Organización para a Liberación de Palestina, OLP, dirixidas por Yaser Arafat. En
maio de 1983, Israel e Líbano alcanzaron un acordo para retirar as tropas
israelís. Con todo, o tratado de paz non chegou a ser ratificado e, en marzo de
1984, baixo presión siria, Líbano cancelou o acordo. Porén, Israel iniciou o seu
repregamento unilateral e progresivo en 1985, deixando a chamada "zona de
seguridade" (uns 850 quilómetros cadrados) en mans do cristián-libanés (e
prol-israelí) Exército do Sur do Líbano, cunha presenza menor de tropas do
Tsahal, co obxecto de impedir as incursións fronteirizas e os ataques da
guerrilla xiíta Hesbulá. Finalmente, en maio de 2000, Israel retirou todas as
súas tropas do sur do Líbano por baixo da fronteira internacional, en
cumprimento da resolución 425 do Consello de Seguridade da ONU.

A principios do ano 2005, tras o asasinato do primeiro ministro libanés, Rafik
Hariri, desencadeouse un amplísimo movemento cívico de protesta coñecido como a
revolución do cedro, que esixiu a celebración de eleccións libres e a inmediata
retirada da presenza militar siria, que mantiña 14.000 efectivos militares en
chan libanés. En abril de 2005, as manifestacións lograron a retirada completa
das tropas sirias e dos seus axentes de intelixencia, coa oposición de Hesbulá.

O goberno libanés non logrou facer cumprir a resolución 1559 de Consello de
Seguridade da ONU que obrigaba a desarmar ás milicias armadas libanesas e tomar
o control da súa fronteira sur, controlada por Hesbulá para protexer a fronteira
con Israel. En xullo de 2006, tras unha incursión fronteiriza de Hesbulá que se
saldou coa morte de oito soldados israelís e a captura de dous, prodúcese a
crise israelo-libanesa de 2006 co bombardeo de gran parte da infraestrutura do
país e unha implacábel resposta armada de Hesbulá sobre as cidades do norte de
Israel.

O Líbano é unha república parlamentaria, rexida pola constitución do 23 de maio
de 1926, que foi modificada posteriormente seis veces. O arranxo máis importante
débese aos Acordos de Taef, que reorganizan o repartimento do poder entre as
diferentes comunidades relixiosas. A constitución estipula que o Presidente,
obrigatoriamente cristián maronita, é elixido polo Parlamento (Majlis AL Nuwab
ou Cámara dos Deputados) cunha maioría de dous terzos e por seis anos. Non é
directamente reelixíbel salvo con modificación do artigo 49 da Constitución. Os
seus poderes están reducidos, porén, a prol do Primeiro Ministro desde os
Acordos de Taef. Este último debe ser musulmán sunní e é responsábel perante os
deputados. O presidente da Asemblea Nacional debe ser un musulmán xií. A
Asemblea Nacional comporta 128 escanos, repartidos entre cristiás e musulmás, e
que son electos por sufraxio universal directo.

O Líbano está dividido en seis gobernoratos (muhafazat, en singular muhafazah),
que son os seguintes coas súa capitais respectivas :

Posuíndo un formato semellante ao dun rectángulo, o Líbano alóngase polo lado
leste do mar Mediterráneo, co seu comprimento case tres veces a súa largura. De
norte a sur, a largura de seu territorio tórnase máis fina.

O relevo está marcado pola cordilleira do Líbano, que corre de norte a sur, ao
longo duns 135 km e que acada a súa máxima altura, 3.089 m, no Qurnat as-Sauda;
no interior álzase paralela a cordilleira do Anti-Líbano, que ten o seu teito no
monte Hermón, no sur, na fronteira con Siria. Entre ambos os dous cordais está
situada a foxa tectónica denominada val da Bekaa, sita a 900 m sobre o nivel do
mar.

Algúns dos fenómenos que actualmente atinxe o medio ambiente son a erosión do
solo, desertificación, polución do aire debido ao tráfego de automóbeis en
Beirut e debido á queima de residuos industriais ou a polución de augas
costeiras. Algúns dos acordos internacionais que Líbano asinou inclúen o da
biodiversidade, do cambio climático, desertificación, residuos tóxicos, lei do
mar, protección da capa de ozono, polución marítima etc.

O rio Litani é o único gran río do Suroeste Asiático que non cruza unha
fronteira internacional. Ten unha área total de 10.452 km²: 10.280 km² de terra
e 170 de auga.

Ten 454 km de fronteiras:79 con Israel e 375 con Siria. Ten 210 km de costa, e
alega propiedade de 12 millas náuticas

A UNESCO recoñece cinco lugares libaneses como Patrimonio Mundial da Humanidade:
Anjar, Baalbek, Biblos, Tiro e o Val de Qadisha.

Entre os grandes escritores libaneses modernos cómpre lembrar a Jalil Gibran,
Mikhail Nuayma, Karam Malham Karam, Hoda Barakat, Elias Khuri, Rashid Daif e
Samir Kassir.



https://gl.wikipedia.org/wiki/Industria

A industria é un proceso de transformación de materias primas en produtos
elaborados. Por extensión, conxunto de instalacións nas que se realizan ditas
transformacións.

Se ben a actividade industrial así definida pode facerse extensiva ó que
comunmente se denomina artesanía, a diferenza fundamental entre ambas estriba
principalmente en que mentres o artesán realiza por si mesmo todas as operacións
necesarias para obter o produto final, a industria caracterízase pola súa
especialización, de modo que as diferentes etapas do proceso son realizadas por
diferentes traballadores, ou incluso empresas.

En efecto, mentres o artesán realiza creacións únicas na súa especie, a
industria dedícase a clonar indefinidamente un determinado produto. A recente
introdución da robótica e a fabricación flexible na industria, pretende rematar
con esta disxuntiva, tendéndose actualmente cara á fabricación de produtos á
carta, de modo que o consumidor se figure que adquiriu un produto exclusivo.

Tamén se coñece como industria ó conxunto de actividades económicas clasificadas
no sector secundario.



https://gl.wikipedia.org/wiki/Indonesia

Indonesia, oficialmente República de Indonesia (en indonesio: Republik
Indonesia), é un extenso país insular do sueste asiático, ocupando boa parte do
territorio do máis grande arquipélago do mundo, de 17.508 illas, as illas da
Sonda, e máis a metade occidental da illa da Nova Guinea, posuíndo un total dun
237 millóns de habitantes, convertendo a Indonesia no cuarto país máis poboado
do mundo. Indonesia é unha república, cun poder lexislativo e un presidente
escolleitos por sufraxio e o goberno ten a súa sede central na cidade de
Iacarta, a capital.

Pese a ser un arquipélago, ten fronteiras terrestres con Malaisia na illa de
Borneo, con Timor Leste na illa de Timor, e con Papúa Nova Guinea, na illa de
Nova Guinea. O país está bañado polos océanos Pacífico e Índico. Algunhas das
illas do arquipélago son Xava (a máis densamente poboada), Borneo, Sumatra,
Célebes, Timor ou Nova Guinea.

O arquipélago indonesio ten sido unha rexión importante para o comercio dende o
século VII, dende que o reino de Srivijaya comezou a comerciar coa China e coa
India. Gradualmente, os gobernantes locais adoptaron a cultura, relixión e o
modelo político dos indios, e no século I d. C. apareceron varios reinos hindús
e budistas na rexión. A historia indonesia foi influenciada polas potencias
foráneas que buscaron explotar os seus recursos naturais. Despois de que os
comerciantes musulmáns introduciran o Islam, e durante a era dos descubrimentos,
as potencias europeas comezaron a disputarse o monopolio do comercio de especias
nas Molucas. Tras tres séculos e medio de colonialismo neerlandés, Indonesia
obtivo a súa independencia pouco despois da Segunda Guerra Mundial.

Dende aquela a historia de Indonesia foi turbulenta, enfrontándose a desastres
naturais, corrupcións, o separatismo, o proceso de democratización e períodos de
cambios económicos. A través das súas numerosas illas, o pobo indonesio está
conformado por distintos grupos étnicos, lingüísticos e relixiosos. Os xavaneses
son o grupo étnico máis grande e politicamente o dominante. Indonesia
desenvolveu unha identidade compartida definida por un idioma nacional, pola
diversidade étnica, o pluralismo relixioso dentro dunha poboación de maioría
musulmá e unha historia de colonialismo constante e a súa loita contra el. O
lema nacional de Indonesia, "Bhinneka Tunggal Ika" ("Unidade na diversidade"),
articula a diversidade que conforma á nación. Non obstante, as tensións
sectarias e o separatismo conduciron a violentos enfrontamentos que minaron a
estabilidade política e económica do país. A pesar da súa gran poboación e as
rexións densamente poboadas, en Indonesia atópanse vastas terras inhabitadas que
o fan un dos países do mundo con maior biodiversidade, integrándose á lista dos
países megadiversos.

A verba "Indonesia" deriva dp latín Indus, que significa "India" e do grego
νῆσος nesos, que significa "illa". O nome data do século XVIII, precedendo á
formación da Indonesia independente. En 1850, George Earl, un etnólogo inglés,
propuxo os termos Indunesians, ou tamén Malayunesians, para referirse aos
habitantes do "arquipélago indio" ou do "arquipélago malaio". Na mesma
publicación, un estudante de Earls, James Richardson Logan, utiliza a palabra
"Indonesia" como sinónimo para "arquipélago indio". Mais os académicos
neerlandeses que escribían publicacións nas Indias Orientais non utilizaban a
verba "Indonesia", utilizaron termos como Maleische Archipel ("Arquipélago
Malaio"); Nederlandsch Oost Indië (Indias Orientais Neerlandesas); de Oost (o
Leste); ou incluso Insulinde.

Desde 1900, o nome "Indonesia" tornouse máis común nos círculos académicos de
fóra dos Países Baixos, e grupos nacionalistas indonesios adoptárono para a súa
expresión política. Adolf Bastian, da Universidade de Berlín, popularizou o nome
a través do seu libro Indonesien oder die Islas des Malayischen Archipels,
1884–1894. O primeiro erudito indonesio en utilizar o nome foi Suwardi
Suryaningrat (Ki Hajar Dewantara), cando en 1913 estableceu unha imprenta nos
Países Baixos co nome Indonesisch Pers-mesa'.

Indonesia está dividida en 33 provincias e distritos: Aceh, Bali, Bantam,
Bangka-Belitung, Bengkulu, Célebes Central, Célebes Setentrional, Célebes
Meridional, Célebes Suroriental, Celebes Occidental, Iacarta, Gorontalo, Jambi,
Yogyakarta, Xava Central, Xava Oriental, Xava Occidental, Kalimantan Central,
Kalimantan Oriental, Kalimantan Meridional, Kalimantan Occidental, Lampung,
Maluku (ou Molucas), Maluku Setentrional, Nusatenggara Oriental, Nusatenggara
Occidental, Riau, Riau arquipélago, Sumatra Setentrional, Sumatra Meridional,
Sumatra Occidental, a provincia de Papúa, Papúa Occidental e Timor Occidental .

Cinco das provincias teñen un carácter especial e cada provincia ten a súa
propia lexislatura e gobernador. As provincias subdivídense en rexencias
(kabupaten) e cidades (kota), que á súa vez se subdividen en subdistritos
(kecamatan) e pobos (desa ou kelurahan). Trala implementación de medidas de
autonomía rexional en 2001, as rexencias e as cidades convertéronse nas unidades
administrativas claves, responsables de proporcionar a maioría dos servizos
gobernamentais.

Con 1 919 440 km², Indonesia é o décimo sexto país do mundo por superficie e a
súa densidade de poboación de 120,5 hab/km² sitúao no 98 no mundo.

As 18.108 illas de Indonesia, das cales unhas 6.000 están habitadas, están
esparexidas cerca do ecuador, dándolle ao país un clima tropical. As illas máis
poboadas son Xava, Sumatra, Borneo (compartida con Malaisia e Brunei) e Célebes.
Indonesia fai fronteira con Malaisia na illa de Borneo (indonesio: Kalimantan),
Papua Nova Guinea na illa de Nova Guinea e Timor Oriental na illa de Timor.
Ademais da capital Iacarta, as cidades principais inclúen Surabaia, Bandung,
Medan, Palembang e Semarang.

O país conta con extensos recursos naturais como petróleo, gas natural, cobre e
ouro. A súa agricultura produce principalmente arroz, té, café, especias e goma.
Tamén son moi importantes as madeiras tropicais, das que Indonesia é un gran
produtor e exportador. Desgraciadamente, gran parte da talla non está
controlada, coas consecuencias que iso carrexa.

Os maiores socios comerciais de Indonesia son Xapón, os Estados Unidos e nacións
veciñas como Singapur, Malaisia e Australia.

As dúas cidades máis grandes de Indonesia están en Xava: Iacarta, cunha
poboación de 8 222 515 habitantes (censo de 1990), é a capital e o principal
centro comercial. Outras cidades importantes de Xava son Surabaia (2 473 272
hab.), Bandung (2 056 915) e Semarang (1 249 230).

En Sumatra, atópase a cidade de Medan, a capital da provincia de Sumatra
setentrional, cunha poboación (1990) de 1 730 052 habitantes, e Palembang, no
sur, con 1 140 918 habitantes. Ujung Pandang (antiga Makasar), en Célebes, conta
con 944.372 habitantes e Banjarmasin, en Borneo, con 480.737 habitantes.

A illa de Xava cun área de soamente 132.000 km², está habitada por 114 millóns
de persoas o cal representa unha densidade de poboación de 864 persoas por
quilómetro cadrado e convértea nun dos lugares máis densamente poboados do
mundo. Se Xava fose un país independente, sería o segundo país máis denso do
mundo, logo de Bangladesh.

A cultura de Indonesia resultou da longa interacción entre as formas culturais
indíxenas e as influencias estranxeiras. Indonesia localízase no centro do
antigas rutas comerciais entre Extremo Oriente, Asia Meridional e o Oriente
Medio, o que resultou en que moitas das prácticas culturais foran fortemente
influenciadas por múltiples relixións, hinduísmo, budismo, confucianismo, Islam
e cristianismo. O resultado é unha complexa mestura moi diferente das culturas
indíxenas orixinais. Así danzas xavanesas conteñen aspectos da cultura e
mitoloxía hinduísta.

Tamén son coñecidos os espectáculos de teatro de sombras wayang kulit de Xava,
onde se representan diversos eventos mitolóxicos.

Aproximadamente un 80% da poboación indonesia profesa a relixión islámica, o que
converte a Indonesia na maior nación musulmá do mundo. O 20% restante divídese
entre católicos, protestantes, budistas e hinduístas. En números marxinais,
sobre todo en zonas remotas de Borneo e a Papúa Indonesia, existen crenzas
animistas.



https://gl.wikipedia.org/wiki/HALCA

HALCA (acrónimo de Highly Advanced Laboratory for Communication and Astronomy),
orixinalmente nomeado como Muses B e logo rebautizado como Haruka (moi lonxe en
xaponés) foi un observatorio espacial da axencia xaponesa ISAS lanzado o 12 de
febreiro de 1997 mediante un foguete M-5 desde o Centro Espacial de Uchinoura.

HALCA foi lanzado para facer observacións astronómicas no rango das ondas de
radio. Levaba a bordo unha antena despregable en forma de prato de 8 metros de
diámetro formado por arames de molibdeno recubertos de ouro coa que observar en
frecuencias de 1,6, 5 e 22 GHz e poder facer interferometría de moi longa base
en conxunción con observatorios radioastronómicos situados en terra. O seu
obxectivo principal era facer observacións de moi alta resolución grazas ó
método de interferometría para poder medir os movementos dos chorros dos
quasares e das fontes máser galácticas.

HALCA foi lanzado para unha duración de entre 3 e 5 anos, pero funcionou máis
alá do especificado. O satélite foi apagado e deixado fora de servizo o 30 de
novembro de 2005. Ray Experiment Telescope)



https://gl.wikipedia.org/wiki/Escornabois

A vacaloura (tamén existe a variante vacaloira), carouca, cornetán ou
escornabois (Lucanus cervus) é un escaravello da familia Lucanidae de gran
tamaño. Trátase dun insecto no que os sexos son facilmente distinguibles: os
machos dispoñen dunhas mandíbulas de gran tamaño, moito maiores que as das
femias, que lles serven como medio de loita con machos rivais.

A larva deste insecto pasa de un a cinco anos alimentándose de madeira en
descomposición, preferiblemente de frondosas, polo que adoita vivir en bosques
onde hai abundantes carballos, e razón tamén de que non sexa común en terreos
urbanos. As larvas desta especie teñen un apetito moi voraz: de tan só un gramo
de peso, poden comer nun só día 22,5 centímetros cúbicos de madeira. As larvas
alcanzan un tamaño cosiderábel, chegando incluso a 10 centímetros de longo.

Os adultos aliméntanse do zume das árbores e de zume de froitas maduras. A vida
trala metamorfose é moito máis curta cá da larva: tan só de quince días a un
mes. Poden voar, alcanzando velocidades de ata 6 km/h.

Este insecto é considerado o maior escaravello de Europa. O tamaño oscila entre
30 e 90 milímetros no caso dos machos e 28 e 45 milímetros nas femias.

A especie está en regresión debido á perda do seu hábitat e á caza, pois é un
exemplar moi apreciado.

Actualmente a vacaloura ou escornabois é un insecto protexido, xa que está en
perigo de extinción [1].

Os cornos da vacaloura, por similitude cos cornos dos animais domésticos ou os
dentes cairos do porco ou do xabaril ou os esporóns dos galos, todos eles armas
de defensa, son considerados en Galicia amuletos protectores e moi usados para
protexerse contra as meigas e o mal de ollo . Lévanse no peto ou colgados sobre
o peito, dentro dunha bolsiña; no caso dos meniños, un destes cornos atado no
pulso protéxeos contra o enganido (raquitismo).

Usados con este fin protector coñécense tamén como licorno e alicorno. En Ponte
Caldelas botan o corno nun cacharro con auga e poñen a parte enferma por riba
deste: se se debe a un aire de animal inmundo, do corno botarán gurgullas
subindo á superficie .

O anel de alicorno é aquel que se fai engarzando un fragmento de corno de
vacaloura. Crese que se se remexe coa man a comida dos porcos, coa anel posto,
estes non enfermarán . Este anel tamén protexe ó portador contra o mal de ollo e
as enfermidades.

Se se lava a mordedela dunha cobra ou de calquera animal ponzoñoso con auga na
que se tivo unha vacaloura, destrúese a ponzoña e a ferida cura.

A auga de cocer flores e follas de sabugueiro, fiúncho e ruda cun corno da
vacaloura obtense un feitizo de amor:

Crese tamén que as femias poden aforca-los pitos coas mandíbulas, de onde
reciben o nome popular de escornapitos .



https://gl.wikipedia.org/wiki/Econom%C3%ADa

Economía (do grego οίκος [oikos], 'casa', e νομος [nomos], 'regra', polo tanto
"dirección dunha casa") é unha ciencia social que estuda a produción,
distribución, comercio e consumo de bens e servizos. A economía dise normativa
cando recomenda unha opción sobre outra, ou cando fai un xuízo subxectivo de
valor. Pola contra, a economía dise positiva cando intenta predicir e explicar
obxectivamente as consecuencias de eleccións, dadas unha serie de premisas e/ou
un conxunto de observacións. A elección de que premisas facer na construción dun
modelo así como que observacións destacar son, non obstante, normativas.

A economía, que se centra en variables mensurables, divídese en dúas ramas
principais: microeconomía, que trata dos axentes individuais, tales como fogares
e empresas, e macroeconomía, que considera a economía na súa totalidade, e trata
da oferta e demanda agregadas de diñeiro, capital e mercancías. Os aspectos que
reciben a particular atención en economía son: asignación de recursos,
produción, distribución, comercio, e competencia. A lóxica económica aplícase
cada vez máis a calquera problema que implique a elección en situación de
escaseza ou determinar un valor económico .

O paradigma económico preponderante é unha combinación da economía neoclásica e
da macroeconomía chamada a síntese neoclásica. Varias escolas de economía
heterodoxa intentan explicar os fenómenos económicos utilizando premisas,
formalismos ou paradigmas diferentes.

Hai un fato de definicións, pasadas e presentes, que se aplicaron primeiro ó
termo economía política e logo o termo actual de economía. John Maynard Keynes
comentou unha vez que a "economía é a ciencia do pensamento." Podemos dicir que
o obxecto de estudo da economía mudou desde o estudo da "riqueza" ao "benestar"
e ao estudo das compensacións (trade-offs).

As definicións máis temperáns da economía política eran declaracións simples,
elegantes que a definían como o estudo da riqueza. Adam Smith, considerado
xeralmente como o pai da economía, autor de Unha investigación sobre a natureza
e as causas da riqueza das nacións (coñecida xeralmente como A riqueza das
nacións) define a economía simplemente como "a ciencia da riqueza." Smith
ofreceu outra definición, "a ciencia referente aos leis da produción,
distribución e intercambio." A riqueza definiuse coma a especialización do
traballo que permitía que unha nación producise máis coa súa oferta de traballo
e de recursos. Esta definición afastou a Smith e a Hume das definicións
anteriores que definiron a riqueza como ouro. Hume arguíu que o ouro sen
incremento da actividade simplemente aumentaba os prezos.

John Stuart Mill definiu a economía como "a ciencia práctica da produción e
distribución da riqueza"; esta definición foi adoptada polo Dicionario sucinto
de Oxford. Para Mill, a riqueza defínese como o stock de cousas útiles.

Unha definición que capta boa parte da teoría económica é a de Lionel Robbins
nun ensaio de 1932: "a ciencia que estuda a conduta humana como a relación entre
fins e medios escasos que teñen usos alternativos". Escaseza significa que os
recursos dispoñíbeis son insuficientes para satisfacer todos os desexos e
necesidades. A ausencia de escaseza e os usos alternativos dos recursos
dispoñíbeis non é un problema económico. Deste xeito a economía atinxe o estudo
da elección ou escolla, influída por incentivos e recursos.

O campo de estudo da economía pode ser dividido de varios xeitos, os máis comúns
son a microeconomía e a macroeconomía. A economía pode dividirse tamén en
positiva ("o que é") e normativa ("o que debería ser"), e por subcampos. Os seu
métodos teñen acrecentado a súa aplicación a outros espazos de estudo que
engloban ás persoas encarando situacións electivas, incluíndo a educación, a
economía familiar, a política, a saúde e a lei.

A economía tamén se pode dividir en numerosas subdisciplinas que non por forza
pertencen exclusivamente a unha das dúas grandes ramas citadas. Algunhas destas
subdisciplinas son: a economía internacional, a economía laboral, a economía do
benestar, a neuroeconomía, a economía da información, a economía dos recursos, a
economía medio ambiental, a economía administrativa, a economía financeira, a
economía do desenvolvemento e a xeografía económica.

Os economistas utilizan métodos matemáticos avanzados na investigación, que
desenvolve unha especialidade como a econometría, ou uso de técnicas
estatísticas aplicadas ao estudo dos datos económicos.

A economía é positiva cando tenta explicar as consecuencias das diferentes
eleccións ante un conxunto de suposicións ou de observacións dadas; é normativa
cando prescribe unha certa acción que ten de realizarse. A esencia da economía é
o estudo dos incentivos e das eleccións baixo un conxunto de restricións. A
aplicación da economía é moi ampla: os economistas teñen estudado temas
relacionados con as institucións políticas, a pena de morte, a educación etc.

Na teoría microeconómica a oferta e a demanda tenta describir, explicar e
predicir o prezo e a cantidade de bens que se venden nos mercados competitivos.
É un dos modelos máis básicos utilizados na construción de modelos e teorías
máis detalladas.

En termos xerais, esta teoría di que se a demanda dos consumidores é superior á
cantidade de bens producidos, o prezo incrementase. Co mesmo razoamento, o
exceso de oferta causa un decrecemento no prezo dos produtos. Este proceso
continúa ata chegar a un punto equilibrio no cal no ha ningún motivo para
cambiar nin o prezo nin a cantidade producida. Este punto denominase equilibrio
do mercado.

Para medir o fluxo da oferta e a demanda, é necesario un valor mensurábel
cuantitativo. O valor máis antigo e máis utilizado é o prezo, ou taxa de cambio
entre compradores e vendedores nun mercado. A teoría do prezo, polo tanto,
analiza o movemento das cantidades mensurábeis no tempo, e a relación entre o
prezo e outras variábeis censurábeis. Unha grande parte da teoría económica está
baseada no prezo e na teoría da oferta e a demanda; o prezo é o medio máis
eficiente para comunicar os cambio da economía.

A escaseza é un punto central da teoría económica. A análise económica estuda a
maximización de algunha cosa (tempo de ocio, riqueza, sanidade, felicidade;
todos reducidos ao concepto de utilidade) suxeita a restricións. Estas
restricións, como agora a escaseza, estabelecen un sacrificio ou intercambio.
Por exemplo, un pode recibir máis diñeiro traballando máis, pero con menos tempo
libre (o tempo é escaso). Pódense comer máis espárragos, sacrificando, por
exemplo, patacas (a terra fértil é escasa, e o orzamento persoal tamén).Este
concepto está ligado co concepto de custo de oportunidade.

Na teoría económica marxinalista, creada pola Escola austríaca a fins do século
XIX,o nivel dos prezos está determinado polo custo marxinal e pola utilidade
marxinal. O prezo de todos os bens será o custo de fabricar o último que a xente
poderá adquirir, e o prezo de todos os empregados dunha empresa será o custo de
contratar o último que o negocio necesita. O marxinalismo investiga as decisións
baseadas nas marxes, que é o custo de producir a seguinte unidade, fronte a
canto se espere recobrar en rendemento. Cando o retorno marxinal dunha acción
atinxe cero, esa acción cesa. A utilidade marxinal é a cantidade de satisfacción
ou uso que recibe unha persoa dunha adquisición en contraste cun gasto menor. Os
beneficios marxinais están a miúdo suxeitos a rendementos decrecentes: obtense
un menor beneficio dunha maior produción ou consumo.

Un antigo exemplo pode ilustrar esta teoría: o paradoxo da auga e do diamante. A
auga ten un valor menor do que o diamante, por ser este último máis escaso e
máis custoso de obter. Porén, como o ilustrara Condillac (Le Commerce et le
Gouvernement considérés l'un relativement à l'autre: O Comercio e o Gobernos
considerados reciprocamente), un home sedento pagará unha cantidade moi
importante por un vaso de auga. O valor resulta así da dispoñibilidade dun ben
nun lugar dado. Porén, unha vez consumido o primeiro vaso de auga, e logo un
segundo e un terceiro, a utilidade marxinal, moi importante no primeiro vaso,
decrece nidiamente tanto que o último vaso (antes do estado de "saciedade", na
que o consumo xa non entraña satisfacción suplementaria) non ten case valor. De
xeito inverso, o diamante posúe unha utilidade marxinal final moito máis
importante e o seu prezo mantense.

Adam Smith definiu o traballo como a fonte subxacente do valor e a teoría do
valor do traballo subxace na obra de Karl Marx, David Ricardo e outros
economistas clásicos. Esta teoría argumenta que o prezo dos bens ou servizos
equivale ao traballo que leva producilos. Para moitos, este valor determina un
prezo da mercadoría. Esta teoría do prezo do traballo e a, estreitamente
vencellada, teoría do valor de custo de produción dominou a obra da maioría dos
economistas clásicos, pero distan de ser a única base aceptada para o valor. Por
exemplo, a Escola austríaca de economistas usa a teoría do valor marxinal.

Economistas neoclásicos, como John R. Hicks, no seu libro Value and Capital,
diferencian valor (como determinado polo lado da demanda) fronte a custo (do
lado da oferta), co prezo determinado por demanda e oferta. Nun mercado
competitivo, oferta e demanda interaccionan para determinar o prezo e equilibrar
custo e valor. A análise económica considera non só a asignación de output para
diferentes usos, senón tamén a distribución da renda, nos factores de produción,
incluíndo traballo e capital, a través de mercados de factores.

O termo economía foi introducido arredor de 1870 e popularizado polos influentes
economistas neoclásicos, como Alfred Marshall, en substitución do anterior
termo: economía política, que concernía máis no relativo ao Estado. Este último
termo foi usado durante os séculos XVIII e XIX, por Adam Smith, David Ricardo e
Karl Marx, entre outros pensadores, aos cales na actualidade acostuma a
citárselles como forxadores da teoría clásica da economía.

O pensamento económico dun xeito aproximado pode dividirse en tres fases:
Premoderno: correspondería ao Mundo Antigo ata a Idade Media. Moderno temperán:
incluiría teorías como o Mercantilismo e a Fisiocracia. Moderno: desde Adam
Smith, na segunda metade do XVIII, ata a actualidade. Joseph Schumpeter, na súa
"Historia da Análise económica", acredita o desenvolvemento do estudo científico
da economía desde a Escolástica tardía, particularmente na España dos séculos XV
e XVI.

A teoría económica comeza con a premisa de que os recursos son escasos e que é
necesario escoller entre varias alternativas en competencia. Perante a escaseza,
elixir unha alternativa implica esquecer outras alternativas: o custo de
oportunidade. O custo de oportunidades crea unha relación de prezo, implícito,
entre as alternativas competitivas. Tanto en mercados orientados, como en
mercados de economías planificadas, a escaseza é explicitamente cuantificada por
relacións entre prezos.

A moderna teoría económica edificouse, primariamente, sobre a economía
neoclásica, que comezou a desenvolverse a fins do XIX, e modelos de elección na
asignación de recursos escasos.

A economía neoclásica, é a forma dominante de economía utilizada hoxe,
constituíndo a fonte principal da teoría económica. Ás veces é denominada, polos
seus críticos, economía ortodoxa. Lionel Robbins, en An Essay on the Nature and
Significance of Economic Science (1932) dou a definición de Economía axeitada a
esta corrente: "a ciencia que estuda a conduta humana como unha relación entre
medios escasos que ten usos alternativos". Escaseza significa que os recursos de
que se dispón son insuficientes para satisfacer todos os desexos e necesidades:
se non hai escaseza e tampouco usos alternativos de recursos dispoñibles, entón
non hai un problema económico.

Hai varias correntes de economía heterodoxa, que son menos usadas pola teoría
económica. Pódense incluír: a economía institucional, a economía marxista, o
socialismo, e a economía verde:



https://gl.wikipedia.org/wiki/Chipre

Chipre ( pronunciación (axuda · info)) (en grego: Κύπρος/Kýpros, en turco:
Kıbrıs), oficialmente República de Chipre ( pronunciación (axuda · info)) (en
grego: Κυπριακή Δημοκρατία, en turco: Kıbrıs Cumhuriyeti) é un república que
abrangue o territorio da illa homónima, situada ó leste do mar Mediterráneo,
113 km ao sur de Turquía, 120 km ao oeste de Siria e 150 km ao leste da illa
grega de Kastellorizo. Chipre ingresou como membro das Nacións Unidas o 20 de
setembro de 1960 e foi un dos fundadores do Movemento de Países Non Aliñados até
o seu ingreso na Unión Europea o 1 de maio de 2004.

Segundo a lei internacional, a illa no seu todo é un estado independente, mais
de facto atópase dividida dende o 15 de xullo de 1974 en dúas partes. Os dous
terzos do sur forman o Chipre propiamente dito e o resto da illa, o terzo norte,
é a coñecido como a República Turca do Norte de Chipre, baixo protección turca e
sen recoñecemento internacional. Ámbolos dous territorios teñen a súa capital en
Nicosia.

O nome de Chipre ten unha etimoloxía algo incerta. Unha das teorías suxire que
se trata da palabra grega para denominar á árbore coñecida como ciprés do
Mediterráneo (en grego: κυπάρισσος/kypárissos), ou do nome grego da planta da
henna (en grego: κύπρος/kypros). Porén outra teoría suxire que deriva da palabra
da antiga lingua chipriota para cobre, debido aos grandes depósitos deste
mineral que se atopan na illa, dándolle logo a través do comercio exterior o seu
nome á palabra latina clásica de cobre a través da expresión aes cyprium ou
"metal de Chipre", máis tarde acurtado a Cuprum. Debido á evolución histórica do
nome quizais a forma correcta sería a de Cipro, en vez do galicismo Chipre.

Chipre é tamén coñecida como a illa de Afrodita, Venus, ou do Amor, xa que
segundo a mitoloxía fenicia, Astarté, deusa do amor e a beleza, que
posteriormente foi identificada coa deusa grega Afrodita, naceu na costa de
Pafos, ao oeste da illa. Os habitantes da illa son chamados chipriotas.

Chipre foi colonizada por diversas culturas ao longo da súa historia. A
civilización micénica chegaría preto do 1600 a.C., estabelecéndose
posteriormente colonias fenicias e gregas. O Faraón Thutmose III de Exipto
someteu a illa no ano 1500 a.C. e forzouna a pagar tributos, o que se mantivo
até que o dominio exipcio foi substituído polo dos hititas (que chamaban
Alashiya a Chipre na súa lingua) no século XIII a.C. Trala invasión dos pobos do
mar (aproximadamente no 1200 a.C.), os aqueos-gregos asentáronse na illa,
actuando decididamente na conformación da súa identidade cultural.

Os asirios invadiron a illa no ano 800 a.C., até que o faraón Amasis II a
reconquistou no ano 600 a.C., para daquela ser substituído polos persas tras a
conquista de Exipto por parte destes. Salamina, a máis poderosa das distintas
cidades-reino de Chipre nesa época rebelouse contra o dominio persa no ano 499
a.C., baixo o Rei Onisilos. con todo, tanto esta rebelión como os consecuentes
intentos gregos de liberar Chipre fracasaron, entre eles os do Rei Evágoras de
Salamina, no ano 345 a.C. No entanto, no ano 331 a.C. Alexandre o Grande
conquistou Chipre dos persas volvendo ao mundo helénico, logo axudándolle a
conquistar Fenicia. Trala morte de Alexandre Magno, Chipre foi obxecto das
rivalidades entre os xenerais que lle sucederon debido á súa riqueza e
estratéxica situación, caendo finalmente baixo o dominio dos Tolomeos de Exipto.
O Imperio Romano, finalmente, apoderouse da illa no ano 57 a.C.

A partir do ano 45 da Era Cristiá, os predicadores San Paulo e San Bernabé
introduciron o cristianismo na illa e Chipre foi o primeiro país do mundo
gobernado por un cristián. Trala caída de Roma, Chipre pasou pola dominación
bizantina e árabe. En 1192 foi conquistada polos cruzados ao mando de Ricardo I
Corazón de León, que se coroou como Rei de Chipre. A República de Venecia
exerceu o seu dominio sobre Chipre desde 1489, até a invasión turca otomá en
1570. Tralo Congreso de Berlín, Chipre pasou a administración británica o 12 de
xullo de 1878, sendo convertida oficialmente en colonia en 1914, co inicio da
Primeira Guerra Mundial.

En 1931 comezan as primeiras revoltas a favor da enosis (unión de Chipre con
Grecia). Trala fin da Segunda Guerra Mundial, os greco-chipriotas aumentan a
presión pola fin do dominio británico. O Arcebispo Makarios lidera a campaña
pola enosis e é deportado ás Seychelles en 1956 tras unha serie de atentados na
illa. En 1960, Turquía, Grecia e o Reino Unido, xunto ás comunidades
turco-chipriota e greco-chipriota, asinan un tratado que declara a independencia
da illa e a posesión británica das bases de Akrotiri e Dhekelia. Así pois
Makarios asume a Presidencia, indicando a constitución indica que os
turco-chipriotas estarán a cargo da vicepresidencia e terán poder de veto. Esa
peculiar Constitución que lle foi imposta dificultou o funcionamento de Estado e
as relacións entre greco e turco-chipriotas fixéronse tensas, desembocando nas
explosións de violencia intercomunitaria de 1963 e 1967.

O 15 de xullo de 1974 un golpe pro-grego, apoiado pola "ditadura dos coroneis"
grega, depuxo ao goberno lexítimo, o que provocou a reacción de Turquía, quen
invadiu e ocupou militarmente o terzo norte da illa, incumprindo ambas as partes
a legalidade internacional. Este é a orixe da República Turca do Norte de
Chipre, un estado de facto que só é recoñecido por Turquía e a Organización da
Conferencia Islámica.

A República de Chipre entra como membro da Unión Europea en 2004, ano no que se
aplica un plan para a reunificación apoiado polas Nacións Unidas. Con todo, o
referendo é rexeitado polo 76% dos greco-chipriotas. Nas eleccións
presidenciais, trala segunda volta dos comicios o 24 de febreiro de 2008, saíu
vencedor, co 53,36% dos votos, Dimitris Christofias, secretario xeral do Partido
Comunista de Chipre (AKEL, antes Partido Progresista dos Traballadores de
Chipre), fronte ao 46,64% do ex-ministro de Asuntos Exteriores Ioannis
Kasulides. Un dos obxectivos da súa candidatura era a continuación das
negociacións para a reunificación de Chipre.

Chipre é unha das grandes illas do Mar Mediterráneo (xuntamente coa Sicilia,
Sardeña, Córsega e Creta), a máis oriental de todas, localizada entre a costa
sur da Anatolia e a costa mediterránea do Medio Oriente. Xeograficamente,
pertence á Asia, aínda que culturalmente sexa unha mestura de elementos europeos
e asiáticos, predominando os primeiros, dado o seu pasado grego e os dous terzos
actuais de poboación de orixe heleno. Atópase concretamente a 480 km ao leste de
Grecia (costa oriental da illa de Rodas), 415 km ao norte de Exipto, 130 km ao
oeste de Siria e 94 km ao sur de Turquía. Mide 240 quilómetros de longo e 100 de
ancho, con 648 km de costa.

Con 9.250 km², e unha illa montañosa, con dúas zonas accidentadas separadas por
un val amplo (a Mesaoria), onde se ergue a capital, Nicosia. Ao suroeste
érguense os montes Troodos, que abrigan o punto máis elevado da illa, o monte
Olimpo, con 1.953 m de altitude. Ao norte érguense os montes Kyrenia, unha
cordilleira bastante estreita que comeza na costa norte e que se prolonga cara o
leste na longa península que confire á illa a súa forma característica. Hai
tamén pequenas chairas costeiras no sur.

Nicosia é a maior cidade e a capital coñecida internacionalmente. Outras cidades
importantes son Limasol na parte grega e Famagusta na parte turca. O clima é
mediterráneo, con cálidos e secos veráns e invernos mornos en xeral, aínda que
máis rigorosos nas alturas dos montes Troodos. A pluviosidade media anual é de
500 mm, representando as precipitacións de decembro a febreiro case dous terzos
do total anual.

Xeopoliticamente, a illa atópase dividida en catro partes principais. A
República de Chipre, o goberno recoñecido internacionalmente, ocupa os dous
terzos meridionais da illa, concretamente 5.896 km². A República Turca do Norte
de Chipre ocupa o terzo setentrional da illa, supoñendo 3.355 km², aínda que
este estado só está recoñecido internacionalmente por Turquía. A Liña Verde,
controlada polas Nacións Unidas é unha zona tapón que separa ás dúas. Finalmente
atópanse na illa dúas bases de soberanía británica, Akrotiri e Dhekelia.

Chipre é unha república presidencial, onde o xefe do Estado e do goberno é o
Presidente, que é elixido por un proceso de sufraxio universal para un mandato
de cinco anos. O poder executivo é exercido polo Goberno, o poder lexislativo
recae na Cámara de Representantes, mentres que o poder xudicial é independente.

A Constitución de 1960 prevía un sistema de goberno presidencial con executivos
independentes, lexislativo e xudicial, así como un complexo sistema de controis
e equilibrios, deseñando un coeficiente de participación para protexer os
intereses dos turco-chipriotas. O executivo, estaba encabezado por un presidente
greco-chipriota e un vicepresidente turco-chipriota, elixidos polas súas
respectivas comunidades por períodos de cinco anos, posuíndo cada un dereito de
veto sobre determinados tipos de leis e decisións executivas. Dende 1964, tralos
enfrontamentos entre as dúas comunidades, os asentos turco-chipriotas na Cámara
permanecen vacantes, adoptando unha actitude ríxida contra calquera medida que
faga que os membros das dúas comunidades vivan e traballen xuntos, de feito
comprometéronse á separación física e xeográfica das dúas comunidades coma
obxectivo político, o que resultou nunha política deliberada de
auto-segregación.

A Cámara de Representantes ten actualmente 59 membros elixidos para un mandato
de cinco anos, 56 membros de representación proporcional e 3 membros
observadores en representación das minorías armenia, latina e maronita. Os 24
escanos asignados á comunidade turca permanecen vacantes dende 1964. O ambiente
político está dominado polo comunista AKEL, o liberal conservador Dimokratikós
Sinayermós, o centrista Dimokratikó Kómma, os social-demócratas EDEK e o
centrista Partido Europeo.

O 17 de febreiro de 2008, Dimitris Christofias do AKEL, foi elixido presidente
de Chipre, sendo Chipre un dos dous únicos países do mundo en ter un goberno
comunista elixido democraticamente xunto con Nepal, e en consecuencia o único da
Unión Europea. O 28 de febreiro de 2013 foi elixido presidente Nicos
Anastasiades cun 57'5% dos sufraxios, devolvéndolle o poder á democracia cristiá
e ó conservadorismo.

Chipre gañou a independencia do Reino Unido no 1960, co dereito do Reino Unido,
Grecia e Turquía de intervir nos asuntos internos do país. A República de Chipre
é o goberno internacionalmente recoñecido da illa, e esta controla os dous
terzos do sur da illa. Case todos os países estranxeiros e as Nacións Unidas
recoñecen a soberanía da República de Chipre sobre a enteira illa de Chipre.

Os chipriotas turcos, xunto con Turquía, non aceptan o poder da República no
resto da illa e chámanlle a "Autoridade Grega do Sur de Chipre". Eles controlan
o terzo norte da illa, continuando a ocupación militar por Turquía desde 1974. O
territorio Turco-Chipriota proclamou a súa independencia no 1975, e a República
Turca do Norte de Chipre estableceuse no 1983. Este acto foi soamente recoñecido
por Turquía. Ademais disto, a Organización da Conferencia Islámica, deulle os
status de membro baixo o nome de "Plataforma Turco Chipriota".

O outro poder con territorio en Chipre é o Reino Unido. Baixo o acordo de
independencia, o Reino Unido retivo dous pequenos territorios na costa sur da
illa, ao redor de Akrotiri e Dhekelia, coñecidas coma bases áreas de soberanía
británica. Son usadas para acoller bases militares.

Moitas negociacións foron mantidas para conseguir a reunificación da illa, mais
non tiveron moito éxito. Un plan das Nacións Unidas, anunciado o 31 de marzo do
2004 en Suíza, propuxo un referendo separado en ambos lados o 24 de abril do
2004.

No referendo, a proposta reunificación foi favorábel no lado Turco por unha
maioría de 2 a 1, mentres que no lado grego foi rexeitada por unha marxe de 3 a
1. Como resultado, mentres oficialmente todo o Chipre uniríase á Unión Europea o
1 de maio de 2004, as fronteiras da Unión percorren pola Liña Verde, dividindo o
país entre a parte Grega e a Turca. As leis da Unión non se aplican na parte
turca. A Unión prometeu axudar e traballar para o levantamento das sancións
económicas impostas polo Tribunal Europeo, pero eles levantaron o recoñecemento
diplomático da rexión norte de Chipre.

Na madrugada do 8 ao 9 de marzo de 2007, o goberno greco-chipriota comezou a
derrubar parte da Liña Verde que separa ambos estados nun "sinal de boa
vontade", segundo afirmou o voceiro gobernamental Christodoulos Pashardes, o que
foi ben recibido polo líder turco-chirpiota Mehmet Ali Talat, aínda que se
advertiu que a medida, con ser positiva, non é nin definitiva nin constitúe o
final do conflito de ambas as comunidades.

A República de Chipre está dividida en seis distritos: Nicosia, Famagusta,
Kyrenia, Larnaca, Limasol e Pafos.

Chipre ten catro enclaves, todos nun territorio pertencente á Zona de Soberanía
Británica de Dhekelia. Os dous primeiros son as vilas de Ormidhia e Xylotymvou.
A terceira é a central nuclear de Dhekelia, que está dividida por unha estrada
británica en dúas partes. A parte norte é un enclave, como as dúas aldeas,
mentres que a parte sur atópase á beira do mar e por tanto non é un enclave,
aínda que non ten augas territoriais propias.

A economía de Chipre está claramente afectada pola división da illa en dous
territorios. Ten unha economía altamente vulnerable, máis estabilizada trala
entrada na Unión Europea, cunha forte dependencia do sector servizos e problemas
de illamento con respecto a Europa.

Nos últimos vinte e cinco anos, Chipre pasou de depender da agricultura (onde só
a produción de cítricos ten relativa importancia comercial), a ter unha
estrutura máis acorde co contexto da Unión Europea, cunha presenza importante do
sector industrial que sustenta a maior parte das exportacións e emprega ao 25%
da poboación.

Preto do 70% depende do sector servizos, e en concreto do turismo. A
localización xeográfica preto de Oriente Próximo provoca grandes oscilacións de
ano en ano á hora de converterse en destino turístico. A frota de buques con
matrícula chipriota é a cuarta máis importante do mundo e reporta grandes
ingresos. O 1 de xaneiro de 2008 Chipre incorporouse á Eurozona, deixando de
utilizar a libra chipriota.

No ano 2007, Chipre tiña unha poboación de 1 103 790 habitantes, unha esperanza
de vida de 77,9 anos e unha media de 1,80 fillos por muller. Ademais o 97,6% da
poboación está alfabetizada.

Despois de 1974 o grego é falado principalmente no centro e no sur da illa,
mentres que o turco predomina no norte. Esta delimitación dos idiomas só
corresponde ao actual período, debido á división da illa despois de 1974, a cal
implicou unha expulsión dos chipriotas gregos do norte e un movemento análogo
dos chipriotas turcos dende o sur. Con todo, historicamente, o grego (no seu
dialecto chipriota) era falado por un 82% da poboación aproximadamente, a cal
estaba regularmente distribuída ao longo de toda a área de Chipre, tanto no
norte como no sur. De xeito semellante, os falantes turcos estaban distribuídos
tamén de maneira regular. O inglés é amplamente espallado.

A cultura chipriota pode dividirse, a grandes liñas, en dous grupos. Por unha
banda, a influencia grega, da que a illa herdou o idioma maioritario e o grupo
étnico do 80% dos chipriotas. Por outro, a cultura turca define o modo de vivir
do turco-chipriotas.

É mundialmente coñecido o antigo receo histórico entre Grecia e Turquía, debido
ás interminables loitas por dominar as numerosas illas do Mar Exeo, entre elas
Chipre. O gran poderío do Imperio Otomán logrou dobregar aos helenos, polo que
se agudizaron aínda máis as rifas. O fin deste imperio e o nacemento de Grecia e
Turquía como nacións modernas estableceu a paz oficialmente, aínda que se deron
situacións explícitas de inimizade: Grecia opúxose firmemente á entrada de
Turquía á Unión Europea.

Con respecto a Chipre é un país que recibiu grandes influencias gregas e de
outras civilizacións antigas, porén, a vida cultural de Chipre actualmente
demostra a súa colonización británica. Así pois Chipre recibe unha grande
cantidade de turistas durante o período de verán, cando a calor e o sol son moi
fortes. A vida nocturna ademais é bastante axitada cun gran número de bares,
sendo o país de Europa con mais deste tipo de establecementos por habitante. En
canto as relixións, a maioritaria é a Igrexa Ortodoxa Grega, seguido por un 78%
da poboación, seguida do Islam co 18% e outras crenzas que abranguen o 4%
restante.



https://gl.wikipedia.org/wiki/Celso_Emilio_Ferreiro

Celso Emilio Ferreiro Míguez, nado en Celanova o 4 de xaneiro de 1912 e finado
en Vigo o 31 de agosto de 1979, foi un escritor e político galeguista. Máximo
expoñente da poesía social en lingua galega, a súa obra Longa noite de pedra é
un dos libros chave para entender a literatura galega contemporánea e unha
referencia obrigada de toda unha xeración de autores e lectores. Foille adicado
o Día das Letras Galegas de 1989.

De familia acomodada, dedicada ao comercio e á agricultura, e galeguista, Celso
Emilio foi o máis novo dos sete fillos do matrimonio composto por Venancio
Ferreiro Reinoso (membro das Irmandades da Fala) e Obdulia Míguez Buxán. Celso
Emilio sempre amou profundamente a súa vila natal, identificándoa coa súa
infancia. Súas son estas verbas nunha entrevista a Víctor Freixanes:

Estudou en Celanova no colexio dos escolapios. Aos 20 anos, en 1932, organizou
con Xosé Velo Mosquera, entre outros, as Mocedades Galeguistas de Celanova e
participou na constitución da Federación de Mocedades Galeguistas, dependente do
Partido Galeguista, en 1934, da que habería ser, no 1936, o derradeiro
Secretario de Organización. Pouco despois foi procesado por un artigo publicado
en Guieiro:Outavoz patriótico da F.M.G., revista que el mesmo dirixía.

Mobilizado para a Guerra Civil Española polas tropas franquistas, é enviado á
fronte de Asturias. Mentres as columnas galegas participan na toma de Oviedo el
consegue un destino como radiotelegrafista, o que o mantén afastado da liña de
combate. Aínda así sofre feridas leves durante a evacuación do hospital da
cidade ovetense.

No 1937, durante un permiso en Celanova, detéñeno por facer un comentario
político (presuntamente criticando os crimes perpetrados polos fascistas) en
público. Péchano nunha cela do mosteiro da vila, toda de pedra, durante tres
días. A mediación de parentes e amigos perante o Gobernador de Ourense evita a
súa execución. Este suceso inspiraría, 25 anos despois, a súa obra principal:
Longa noite de pedra.

Un día de setembro do mesmo ano, exercendo o seu labor como radiotelegrafista,
erra o número que debía marcar, entrando así en contacto con Moraima, quen sería
logo a súa muller e fonte inesgotable da inspiración do poeta, en especial, en
Onde o mundo se chama Celanova.

Despois da guerra continuou os estudos de Dereito que iniciara en Oviedo, que
abandonou, e iniciou os de Maxisterio, que si concluíu, malia que non chegou a
exercer nunca. No 1941 foi destinado como funcionario a Pontevedra,
concretamente como secretario da Fiscalía de Taxas, onde estivo ás ordes de
Ramón Rivero de Aguilar dende 1945. Botou nove anos na cidade do Lérez,
participando intensamente na vida cultural da mesma e entrando en contacto con
escritores coma Aquilino Iglesia Alvariño e Manuel Cuña Novás. Foi redactor xefe
da revista Finisterre e publicou algúns poemas en Ciudad. Tamén coñeceu a Emilio
Álvarez Negreira, con quen colaborou na colección de poesía Benito Soto, fundada
no 1948 polo propio Álvarez Negreira e máis por Sabino Torres e que foi a
primeira empresa editorial que publicou libros galegos en Galiza tras a guerra.

No 1943 casou con María Luisa Moraima Loredo en Xixón, con quen tivo catro
fillos.

Tras obter o título de Procurador dos Tribunais trasladouse a exercer a
profesión a Vigo, onde viviu ata o 1966. Ademais, tamén traballou nunha oficina
de seguros que fundou cun socio e que sobreviviu ata o 1955 e dirixiu un
obradoiro de fotogravado.

A súa estancia na cidade olívica coincide coa súa consolidación como poeta e
literato. Mergullouse na vida cultural e intelectual, trabando amizade cos
irmáns Xosé María e Emilio Álvarez Blázquez, Laxeiro ou Francisco Fernández del
Riego. Colaborou asiduamente en diversas publicacións, coma o xornal Faro de
Vigo, o periódico pontevedrés Litoral, Vieiros e, especialmente, a revista de
poesía Alba, dirixida por Ramón González-Alegre, na que publica poemas entre os
que figuran a serie de composicións do seu libro O soño sulagado. No 1954
publicou unha biografía do seu paisano Curros Enríquez.

No 1964, dous anos despois da publicación de Longa noite de pedra, participou na
fundación da Unión do Pobo Galego (UPG) xunto con Méndez Ferrín, Reimundo Patiño
e Lois Soto, organización de orientación nacionalista e marxista.

Porén, algúns autores apuntan como causas da súa decisión certas dificultades
económicas, a presión á que estaba sometido como consecuencia da súa actividade
política e a esperanza de atopar na emigración suramericana a Galiza
nacionalista e antifranquista que non existía no territorio propio.

Antes da súa marcha, o 15 de maio de 1966 fíxoselle unha homenaxe de despedida
en Ourense, que acabou converténdose en todo un acto de desafío ao réxime
franquista e de apoio da intelectualidade galega aos labregos de Castrelo de
Miño que se mobilizaran polas expropiacións efectuadas para a construción dun
encoro.

Xa en Venezuela, colaborou coa Hermandad Gallega, fundou o Patronato da Cultura
Galega, e traballou no gabinete do Presidente Rafael Caldera. Mais axiña aniña a
decepción en Celso Emilio. No 1968, tras un proceso fraudulento, accede á
dirección da Hermandade un grupo reaccionario proclive ao franquismo, que decide
expulsalo a el e máis ao seu fillo. O poeta responde así á misiva na que lles
comunicaron as súas expulsións:

O encontro con estes sectores mercantilistas e reaccionarios, cando el esperaba
atopar unha Galiza viva e combatente, inspiroulle o libro Viaxe ao país dos
ananos.

Grazas á súa iniciativa grávase e edítase en Caracas en 1970 o primeiro disco LP
en galego Galicia canta onde ademais de ser o autor de varias das letras e da
presentación do disco co heterónimo de Arístides Silveira, el mesmo interactúa
con Xulio Formoso tocando o pandeiro.

Ao volver da emigración, no ano 1973, instalouse en Madrid, onde traballou de
corrector de estilo para a revista Tribuna Médica, na que era presidente do
Consello de Administración o galeguista Álvaro Gil Varela. Dirixe a aula de
cultura do Ateneo, colabora na prensa e participa nas tertulias do Café Gijón,
visitando Galiza nos veráns. Afíliase ao Partido Socialista Galego e preséntase
como candidato ao senado pola coalición Candidatura Democrática Galega nas
eleccións lexislativas do 1977. Previamente, no 1974, rachara coa UPG, con quen
xa viña mantendo importantes diferenzas desde a emigración. Ao pouco tempo,
volve mudar de partido afiliándose ao PSOE, coa esperanza de intervir no proceso
de galeguización do partido.

Un derramo cerebral acabou coa súa vida mentres pasaba as súas vacacións en
Vigo, na súa casa da Avenida de Castrelos, o 31 de agosto do 1979. Foi enterrado
en Celanova

Celso Emilio Ferreiro consagra a recuperación do realismo social na poesía
galega. Esta vertente social da súa obra garda estreita relación cos poetas
españois dos anos 50 (Blas de Otero, Gabriel Celaya, José Hierro), integrantes
da expansión da poesía social acontecida en todo o territorio estatal por aquela
altura, cos que comparte visións ideolóxicas, mecanismos de expresión e, mesmo
nalgúns casos, relacións de amizade, como ocorre con Gabriel Celaya, a quen
dedica un poema en Longa noite de pedra.

Seguindo a Ramiro Fonte, pódense albiscar tres vertentes na poesía do celanovés.

É, como vimos insistindo, a principal. O propio Celso Emilio manifesta o
compromiso ideolóxico da súa actividade poética deste xeito polo ano 1955:

Do mesmo xeito que os poetas en lingua castelá antes citados, Ferreiro tenta
abrirlle os ollos á cidadanía das contradicións que padecen, enmarcándoa no
contexto sociopolítico do momento e exercendo de poeta opositor ao réxime
franquista. As referencias á guerra civil e á represión posterior, a
solidariedade co proletariado e a vontade de loita son temas frecuentes nas súas
composicións.

Pero hai nesta dirección social outro tipo de temática que non existe nos seus
colegas peninsulares, un tema de Galiza que, sendo de xestación independente,
ben pode contrapoñerse ao famoso tema de España dos poetas sociais en castelán e
que, ademais, enlaza coa dirección crítica da poesía galega anterior de autores
como Rosalía de Castro, Curros Enríquez ou Ramón Cabanillas. Trátase da defensa
da identidade e da lingua galegas, que alcanza o seu punto culminante no poema
Deitado frente ao mar publicado en Longa noite de pedra.

A soidade do individuo perante o devalar da historia, en clara conexión co
pesimismo existencialista, así como a nostalxia da infancia e da propia patria
evocada desde Venezuela, son temas frecuentes na lírica máis íntima de Ferreiro.
Moitas veces, este intimismo aparece mesturado coa problemática social, xa que
quen a sofre é o home concreto, estando moitas veces obrigados a lela en clave
autobiográfica máis que histórica; é o home individual quen se ten que enfrontar
á dura realidade, quen debe lamber as feridas dunha época. Ese tránsito entre o
eu persoal e o nós colectivo é de especial complexidade na obra do celanovés.

Mención especial merecen os seus poemas de amor, dirixidos a un ti apelativo,
cómplice e persoal. Non representa, pois, un obxecto de desexo senón como un ti
no cal o poeta debruza todos os sinais da súa existencia, un ti no que confiar e
perante o que ispe os seus sentimentos e emocións máis profundos. E ese ti, como
non podía ser doutro xeito, está encarnado na figura da súa muller, Moraima,
quen lle inspira un apartado especial en Onde o mundo se chama Celanova titulado
Moraima: diario de a bordo.

Fronte ao neotrobadorismo paisaxista a súa poesía ten moito de continuación do
xénero burlesco das cantigas de escarnio e maldicir. A sátira e a retranca
aparecen en todos os seus libros, sevíndolles tanto como armas denunciadoras das
contradicións sociais e políticas como para ridiculizar persoas concretas,
seguindo para isto último os mesmos métodos que empregaron os nosos poetas
medievais.

Relacionado con esta dirección está o seu concepto da antipoesía, como negación
do campo da pureza da lírica e de moitos trazos da linguaxe poética tradicional,
de xeito que lle dá o dobre enfoque temático e estrutural. Ferreiro tenta
achegar a lingua poética tradicional á lingua común, en consonancia con certos
presupostos comunicativos da poesía social, incorporando frases estereotipadas
ou frases feitas procedentes da fala popular, xogos de palabras con finalidade
irónica e enumeracións caóticas.

A sátira ferreirá ten ampla representación en Viaxe ao país dos ananos, onde
ridiculiza a certos sectores da emigración venezolana aos que xulgou como
desertores da propia patria, desleigados e medradores.

Trátase dun conxunto de 31 poemas publicados por vez primeira en Vigo pola
colección Alba no 1955. Nel están presentes xa as temáticas máis recorrentes da
poesía de Ferreiro, isto é, o intimismo, a crítica social e a sátira, escrito en
clave fortemente persoal e no que a amargura pola perda do soño, o asulagamento
do soño, é o fío transversal. Ese soño é o idealismo, a utopía que se percibe
irrealizable, tanto no plano sociopolítico, como potencia liberadora do ser
humano, coma no plano íntimo ou existencial, metáfora da infancia perdida e do
paso do tempo sen futuro. Todos estes puntos condénsanse fortemente nos dous
primeiros versos do poema Falareivos de min:

A memoria da guerra, a denuncia do presente histórico e o amor son motivos con
presenza relevante no libro.

No plano formal, Celso Emilio emprega fundamentalmente os metros hendecasílabo e
o heptasílabo, encargados de lle daren ritmo a todo o poemario. Agás nalgunha
ocasión, non renega aínda claramente da linguaxe poética tradicional e adoita
observar as regras de versificación. No tocante ás figuras literarias usa
abundantes paralelismos e anáforas, que o relacionan co neotrobadorismo, e
aliteracións e onomatopeas con intención moitas veces irónica. A lingua presenta
trazos característicos do galego central.

É, sen dúbida, a obra máis senlleira do autor e deulle nome a toda unha época da
historia contemporánea de Galiza, ademais de ser a que lle deu a dimensión
popular. Enlaza en moitos aspectos coa obra de Curros Enríquez, outro celanovés.
O poema que lle dá o título ao conxunto da obra fai referencia á prisión
padecida polo autor no mosteiro de Celanova no 1937, porén, alén da dimensión
anecdótica ou persoal, esta longa noite de pedra tense identificado
repetidamente coa longa ditadura franquista, co que o poema cobra outra nova
dimensión social e histórica.

Os núcleos temáticos do libro articúlanse en torno a dous eixos principais: o eu
individual do poeta e o nós colectivo. A dor individual trascende a vertente
íntima e reflíctese na dor colectiva, e viceversa. Seguindo a Gonzalo Navaza,
podemos establecer as seguintes temáticas: primeiramente, a denuncia do presente
abominable, núcleo temático fundamental para os lectores contemporáneos do
libro, que abrangue as denuncias do estado policial, o terror, a miseria e a
represión e, en definitiva, a inxustiza social.

A solidariedade cos que sofren é outra constante nos versos, e é o fío que
conecta o eu co nós. Esta actitude solidaria é o enfoque que toma a defensa do
idioma en Deitado frente ao mar, xa evidenciado no epíteto que lle outorga ao
idioma galego no primeiro verso do poema:

Finalmente, a esperanza na liberdade e nun futuro mellor, a expresión dun
rotundo antibelicismo e a evocación da infancia e da terra como realidade
primitiva e maternal na que o individuo alimenta os seus sinais de identidade,
son os outros núcleos temáticos que Navaza sinala como fundamentais na obra.

Formalmente, emprega os metros e as figuras ás que xa recorrera en O soño
sulagado, se ben é en Longa noite de pedra onde xa se fai patente a ruptura coa
linguaxe poética tradicional e a aposta polo prosaísmo crítico, co conseguinte
achegamento á fala popular e o aproveitamento de fórmulas coloquiais.

A obra satírica por excelencia de Celso Emilio, que relata a aventura dun
Gulliver Ferreiro que chega a un país habitado por ananos, é unha denuncia da
cativeza moral e política de certos sectores da emigración galega en Venezuela,
abertamente franquistas e que, non só expulsaron ao poeta e ao seu fillo da
Hermandad Gallega, senón que perseguiron a extradición del e da súa familia do
país. Non obstante, cómpre sinalar que non é un alegato contra a emigración
común deses milleiros de homes e mulleres que tiveron que marchar de Galiza para
sobreviviren, só contra deses emigrantes acomodados que atopa ao frente de
certas institucións galegas.

Trátase do libro máis intimista da lírica ferreirá, e ten como núcleo temático
fundamental a evocación da infancia e da adolescencia. Esta época feliz está
fortemente ligada á súa vila de nacemento, Celanova, o que fai que as
referencias ao pobo ourensán sexan constantes, empezando xa polo propio título
do volume, transfomándose en ocasións nun ser humanizado co que o poeta dialoga.

Pero Ferreiro tampouco esquece os seus principios ideolóxicos e as sátiras
contra o poder e a burguesía tamén enchen varias páxinas do libro, conectando
con reflexións autobiográficas nas que, por exemplo, conversa cun deus
humanizado ao que lle reclama a súa indiferenza perante a inxustiza.

A obra remata cun apartado especial de quince poemas chamado Moraima: diario de
a bordo, no que desenvolve a súa lírica amorosa coas características expostas
anteriormente e que marca un contrapunto sentimental co resto do libro. Mentres
que nos poemas evocadores da infancia o impulso emotivo é a nostalxia da idade
dourada, aquí éo a aceptación serena e agradecida do presente representado no
amor confidente coa súa muller. A forza de Moraima como epicentro, como
referencia inevitable das vivencias do autor queda magnificamente reflectida nos
versos iniciais e derradeiros do poema Xaneiro 1972, II:

Celso Emilio Ferreiro é o único poeta galego que define xa na década dos
cincuenta unha poética social ou comprometida, se exceptuamos aos poetas do
exilio Lorenzo Varela e Luis Seoane, na liña de autores foráneos coma Blas de
Otero, o italiano Salvatore Quasimodo ou o brasileiro Manuel Bandeira. O seu
libro Longa noite de pedra, ademais de se converter en todo un alegato
antifranquista polos lectores coetáneos, serviu de fonte de inspiración a
numerosos poetas galegos posteriores.

Outro feito que vén confirmar a gran repercusión da obra do celanovés é a
cantidade de versións musicadas que acadaron algúns dos seus poemas máis
emblemáticos: "Anaina para o Che Guevara" por Suso Vaamonde, "Monólogo do vello
traballador" por Pucho Boedo, ou "Deitado frente ao mar" por Dios ke te crew e
Borderline79 son algúns exemplos.



https://gl.wikipedia.org/wiki/Cangas

Cangas, ou Cangas do Morrazo, é un concello da provincia de Pontevedra,
pertencente ao Morrazo, do que é capital histórica. Segundo o IGE, en 2014 tiña
26.567 habitantes, co que é o municipio máis poboado da comarca. O seu
xentilicio (véxase no Galizionario) é cangués, aínda que tamén é común na zona a
forma cangueiro.

Sitúase no extremo occidental da península do Morrazo, coa ría de Vigo ao sur e
a ría de Pontevedra ao norte. Mentres que toda a súa franxa oeste está aberta ao
Atlántico, polo leste limita co concello de Moaña e polo norte co de Bueu. O
municipio formouse recentemente pola unión de cinco parroquias: Aldán, Cangas,
Coiro, Darbo e O Hío.

O concello de Cangas, por ocupar o extremo da península do Morrazo, atópase
sobre do relevo da parte final dun horst tectónico. A ría de Aldán rompe como
unha fenda a parte occidental do municipio e illa ao poñente a subpenínsula do
Hío. Nesa banda setentrional destaca o amplo val de Aldán, caracterizado pola
súa fachada costeira aberta. Orientadas cara ao sur e dando á ría de Vigo, tamén
destacan as terras do Hío, que mostran amplos vales que baixan suavemente desde
os montes axiais do Morrazo: o val de Coiro, Cangas e Darbo, entre outros.

O relevo costeiro é recortado. Presenta varios cabos e puntas como Punta da
Testada de Vilariño, Punta do Corveiro, Punta de Couso, Cabo Home, Punta
Robaleira, Punta de Subrido, Punta dos Castros de Nerga, Punta da Borneira, Cabo
Balea e Punta de Rodeira.

A costa litoral de Cangas entre Cabo Home e Punta Couso son a Costa da Vela, a
parte alta da subpenínsula. As costas, en chairas areosas e rochosas, dan á ría
de Vigo formando unha profunda enseada que penetra de norte a sur, formando a
ría de Aldán.

O río Orxás nace en Castiñeiras. Percorre Castiñeiras, Orxás, Rodeiro, Remuíño,
Lama e San Cibrán, desembocando na ría de Aldán. Ten unha lonxitude de 3.575 m.

O rego de Donón nace en Donón. O seu leito e do Hío ata O Facho. Desemboca nun
esteiro en Barra. Ten a vertente na ría de Vigo e un percorrido dunha lonxitude
de 2.025 m.

O Saíñas nace e desemboca en Cangas, na ría de Vigo. Ten unha lonxitude de 2.100
m.

O Lagares nace en Vilanova e desemboca na praia de Areabrava, na ría de Aldán. O
seu réxime é regular e ten unha lonxitude de 2.100 m.

O Postillón nace en Darbo e desemboca en Punta Borneira. Ten a vertente na ría
de Vigo e ten unha lonxitude de 2.240 m.

O Bouzós nace en Cangas e percorre parte de Darbo e Cangas. Remata en Rodeira.
Ten a vertente na ría de Vigo cunha lonxitude de 4.925 m.

O concello de Cangas é un dos concellos cun maior número de praias dentro de
Europa. Ten un total de 38, que se estenden por zonas urbanas, como é a praia de
Rodeira, e polo litoral, menos urbanizado e conservado, como é no caso da praia
de Barra. Na actualidade o concello posúe sete praias con Bandeira Azul, que é o
distintivo outorgado a aquelas praias e portos que cumpren coas condicións de
preservación ambiental e que dispoñen de instalacións axeitadas pola Fundación
Europea de Educación Ambiental.

Nas proximidades do concello, atópanse as Illas Cíes, que forman parte do Parque
Nacional das Illas Atlánticas de Galicia. Cangas do Morrazo reivindica a
propiedade das Illas Cíes, pertencentes ao Concello de Vigo, alegándose que
historicamente estiveron vinculada a Cangas.

Cangas presenta clima oceánico atlántico propio das rías baixas, que é de
temperaturas suaves con escasa oscilación térmica estacional e de precipitacións
abundantes.

A paisaxe está humanizada nun grao elevado. Ten unha poboación dispersa, en
vilas pouco agrupadas, e sector industrial disperso .

Na aba leste do monte do Facho houbo entre os séculos X e VII a. C. un poboado
de grandes dimensións. A partir do VI a. C., coa chegada da cultura castrexa,
levantouse un poboado castrexo galaico na outra aba, que perdurou até o século I
a. C. Na actualidade consérvase parte das murallas, o foxo e parte das
construcións das vivendas. A orografía do monte está determinada pola
construción do poboado. Logo da romanización construíuse sobre o cumio do monte
un santuario dedicado ao deus lar galaico-romano Berobreo, activo os séculos II
e IV . Hai restos de columnas que indican a existencia dun edificio. Na zona
apareceron 161 altares, no que debeu de ser un bosque de aras. Nelas adoita
haber unha inscrición mencionando a súa condición de exvoto, a divindade á que
vai dirixida e, ás veces, o nome de quen o dedica e os motivos. As primeiras 42
aras atopadas, en 1963, están depositadas no museo de Pontevedra e no museo
Quiñones de León de Vigo. O resto das aras, 119, descubríronse en sucesivas
campañas desde 2003, nas que participou un equipo de arqueólogos galegos
dirixidos por José Suárez, xunto ao Instituto Arqueolóxico Alemán. As ofrendas
eran feitas por peregrinos, que subían ao monte e chantaban na terra a súa ara
ou altar, unha columna de pedra labrada dedicado ao deus Berobreo pedíndolle
saúde. Eran altares humildes, a maioría de menos dun o metro de altura (os
maiores de 1,7 m), con inscricións parcas e concretas: Deo lari Berobreo aram
posuit pro salute.

Tralo proceso de cristianización da Gallaecia, o culto pasou a Santo André. A
peregrinación continuou até a década de 1930, con cadaleitos e enfermos
procedentes do sur de Galicia.

A comarca do Morrazo estivo habitada durante as ocupacións romana e xermánica
pola tribo dos helenos (se ben esta denominación non debe inducir a crer que
tiñan orixe grega), e pertencía ao convento Bracarense.

Na praia de Pinténs atopáronse restos dunha vila romana e de tres piscinas
dedicadas á salgadura de peixe.

A época do santuario estendeuse dende o século II a.C. ata o I d.C. Alí
atopáronse enterradas numerosas aras, ofrendas ó deus Berobreo. Só unha poñía o
nome da súa filla. Había indicios de desigualdade social nas casas e cerámica
pero sobre todo nas aras.

Un documento asinado en 1168 en Zamora polo Rei Fernando II, marido de dona
Urraca, describe a cesión das súas propiedades en Cangas a Varela, un nobre do
seu séquito. Esa referencia é a primeira escríta do topónimo .

En Cangas o poder da nobreza estaba representado pola fortaleza de Darbo, que
desde 1184 pertencía ao arcebispo de Santiago. Situada no cumio do monte
Castelo, consistía nun valado ou muralla, reforzada con catro bastións. No seu
interior había dúas casas protexidas por unha empalizada de madeira. Aínda que a
construción era bastante feble, a súa localización facía a fortaleza difícil de
atacar.

En 1467 iniciouse a Gran Guerra Irmandiña. Ao mando da irmandade da zona estaba
Xoán de Fontefría, que xunto aos irmandiños da zona tomaron a fortaleza, sendo
naquel momento o meiriño Vasco Fernández. Como era costume, a fortaleza foi
destruída. Despois deste feito, as milicias de Cangas axudaron no derrocamento
do castelo de Soutomaior.

No século XVI construíuse a igrexa parroquial, que en 1545 pasou a ser
Colexiata. Nesa época construíuse tamén o Hospital, e pasou a ser cabeza de
Xurisdición do Morrazo, dotada de Rexemento (Concello), con notarios, escribáns
públicos, e xuíces nomeados polo Arcebispo de Santiago, que cobraba como tributo
medio décimo a través de fieis (inspectores) propios.

O período de maior esplendor foi a segunda metade do século XVI, mercede á
exportación de peixe a Portugal, portos andaluces e portos do Cantábrico.
Ademais, era un punto de importación de viños do Ribeiro e de Andalucía,
consumidos na vila e reexpedidos cara a portos do Cantábrico. Con esta
actividade creouse un nutrido grupo de burgueses mercadores e exportadores de
peixe salgado (sardiña) ou seco (polbo).

O 4 de decembro de 1617 fondearon nas illas Cíes 11 navíos corsarios
turco-berberiscos. Logo de atacaren Vigo, os corsarios cruzaron a ría,
desembarcando uns 1.000 homes na praia de Rodeira e en Punta Balea logo dun
intenso bombardeo. Dado que daquela Cangas era unha pequena vila de pescadores,
non contaba con protección. A pequena milicia non contaba con recinto
fortificado nin con artillería. Malia que numerosos veciños, escasamente
armados, se uniron ás tropas, non puideron cos invasores. Desde os montes
veciños, os sobreviventes contemplaron o incendio da vila, incluída a Colexiata
e o Hospital. Os saqueadores estiveron tres días na zona, queimando tamén a
igrexa de Darbo, levando un gran botín e mesmo a ducias de persoas, que foron
recluídas en Alxer.

Logo da invasión otomá, entre 1619 e 1628 o tribunal da inquisición levou a cabo
unha caza de bruxas. O tormento e suplicio causado a numerosas mulleres,
acusadas de bruxería, foi provocada polo empobrecemento sufrido pola pequena
nobreza. Para manter o seu nivel de vida, este grupo social valeuse do Santo
Oficio, para arrebatar os "dereitos de presentación" que certas persoas tiñan
sobre capelas e freguesías. Este dereito era exercido polos sucesores do
fundador dun templo, que podían propoñer ao seu titular cando quedase vacante e
participar dos beneficios que xerase. Porén, co fin de disimular este propósito,
tamén foron falsamente acusadas mulleres pobres e desamparadas, moitas delas
viúvas a causa da recente invasión.

María Soliña posuía dereitos de presentación en Aldán e Moaña, e foi levada a
prisión en 1621. Tras sufrir tortura física e psicolóxica, a muller confesou ser
bruxa desde 20 anos atrás e ter copulado co demo, que se lle presentaba en forma
humana. Porén, ao mesmo tempo suplicaba clemencia, proclamando o seu
arrepentimento e asegurando que nunca renegara de corazón do Noso Señor, senón
só de palabra. O 23 de xaneiro de 1622 foi condenada a unha confiscación de bens
e a portar o hábito penitencial durante medio ano. A súa acta de defunción non
foi atopada.

En 1702 a vila viviu de preto outro conflito bélico, ao ter lugar na ría de Vigo
a batalla de Rande, entre a frota de Indias española (19 navíos escoltados por
22 buques franceses) e unha escuadra anglo-holandesa. Ante o medo ao saqueo, que
xa viviran 85 anos atrás, as maiores riquezas foron trasladadas a vilas e
lugares próximos. Finalmente Cangas librouse da pillaxe, non así outras
poboacións como Redondela.

Na segunda metade do século XIX comeza a caza industrial da balea coa aparición
de dúas innovadores técnicas que reactivaron a actividade: a invención e
perfeccionamento do canón-lanza arpóns polo noruegués Svend Foyn, e a mellora
dos buques con propulsión a vapor e casco metálico. Ata entón a caza fora
artesanal, comportando moitos máis riscos.

A comezos do século XX as salgaduras comezan a deixar paso ás fábricas de
conserva. En 1939 instálase en Cangas o complexo conserveiro de Massó, que
chegou a ter máis de 1.000 empregados, e que desapareceu tras entrar en
decadencia na década de 1980.

A comezos do século XX establecéronse en Galiza dúas compañías baleeiras. Unha
era a Compañía Ballenera Española, creada en 1914 con capital noruego, se ben
non empezou a súa actividade até a fin da Primeira Guerra Mundial. Os seus
inicios foron na zona do estreito de Xibraltar, abrindo a factoría de Caneliñas
en 1924. A outra compañía era a Sociedad Anónima Corona, con sede en Vigo e
asociada a outra norueguesa, que obtivo autorización para a caza da balea en
decembro de 1923, a nome de Cipriano Roque de Careaga e Cortina. En 1924 comezou
a actividade, a bordo do buque-factoría Alfonso XIII, que fondeaba na enseada de
Barra e na ría de Aldán. O buque era abastecido polas capturas dos barcos
auxiliares Corona I, II, III e IV.

Debido á crise provocada pola Guerra Civil e pola II Guerra Mundial a industria
baleeira estivo parada. En 1951 a empresa Industrias Balleneras (IBSA) restaura
a factoría de Caneliñas. En 1955 nace a empresa Balea C. B., participada a
partes iguais por Massó Hermanos, Barreras e IBSA. A súa factoría, que estivo
activa até 1985, foi instalada no lugar de Balea, aproveitando material da
desmantelada factoría de Benzú (na actualidade en territorio de Marrocos).

Segundo datos do IGE no ano 2014 tiña unha poboación de 26.567 persoas, 13.099
homes e 13.468 mulleres . 25.930 persoas de nacionalidade española e os 637
restante, de nacionalidades estranxeiras. Ten unha superficie de 38,1 km² e unha
densidade de poboación de 697,29 hab./km².

A poboación nas parroquias de Cangas mostra dúas tendencias. Tres delas, Cangas,
Coiro e Darbo, teñen uha media de 6500 habitantes mentres que as outras dúas
restantes teñen arredor de 2.800 habitantes. Cangas ten a densidade de poboación
máis elevada de todas elas, malia que só é 0,87 km². Pola contra, o Hío, que ten
a maior extensión, de 18 km², conta co menor número de habitantes, un total de
2.911 [Cómpre referencia].

A taxa de natalidade é de 10,02, a taxa de mortalidade de 11, e o crecemento
natural do 32. A esperanza de vida é alta, xa que o 3,66 % da poboación supera
os 80 anos. A pirámide tamén se mostra como o índice de natalidade é dun 9,97 %,
un índice baixo pero preto de ser moderado. [Cómpre referencia]

A poboación activa en Cangas era de 8.847 persoas no ano 1996 o que representa o
46,26 % do total da poboación, polo que se analiza na pirámide, pódese ver que o
maior numero de poboación é o da poboación activa activa entre os 20 e os 65
anos. Nos últimos anos vese que en Cangas está evolucionando moito a industria e
a construción. O sector terciario vai medrando cada vez máis. Máis da metade da
poboación activa e o numero de parados (2.468) representaba un 28 % desa
poboación. Case a metade da poboación que traballa son homes presentando un
49,3 % pero pouco a pouco vai medrando o numero de mulleres que se van
incorporando. Nos últimos anos, grazas o crecemento do sector da industria,
moitas mulleres incorpóranse o mundo laboral, sobre todo en fabricas de
conservación de peixe. [Cómpre referencia]

O centro urbano depende economicamente do sector portuario e industrial da área
metropolitana de de Vigo. Aínda que o sector servizos é a actividade principal,
é relevante o sector pesqueiro xa que conta cunha importante frota que opera nos
caladoiros do Gran Sol e África e xeran mercado laboral no concello. O sector
laboral aséntase na agricultura (patacas, legumes e vides), na gandería (vacún,
avícola e porcino), a pesca (polbo, ollomol, xurelo e sardiña), e industria de
conservas e o comercio. O turismo de verán é un factor importante, atraído en
boa medida pola climatoloxía e o número de praias, que permiten a práctica de
deportes náuticos e mantén un amplo sector gastronómíco [Cómpre referencia].

O sector servizos é o sector laboral con máis xente. A ocupación por detrás
deste é sector primario, principalmente baseado na pesca e a agricultura. O
restante correspóndese con sectores secundarios [Cómpre referencia]. A taxa de
postos laborais por sector é:

A taxa de actividade para persoas maiores de 16 anos é dun 62%, para a poboación
masculina, e preto do 50% na poboación feminina apanas chega o 50 %. A situación
de empregos con poucas horas semanais explican a diferenza na relación de
emprego por sexos [Cómpre referencia].

O 30% da poboación activa de Cangas está en situación de desemprego, por riba da
taxa de desemprego da comunidade autónoma, que está no 18% [Cómpre referencia].
A crise do sector conserveiro da rexión, que no pasado xeraba moitos empregos,
ou a estacionalidade do emprego turístico e a crises do sector pesqueiro e peche
de artilleiros serían a fonte desa taxa de desemprego. Dende o 1991 ata o 1994 o
numero de desempregados foi crecendo de forma constante, pasado de 1.711 a 1.971
persoas. A partir de 1994 comezou unha recuperación do mercado laboral, que fixo
que o paro descendese a descendendo pero de forma leve. Iso debeuse ao movemento
laboral por postos de traballo xerados pola a expansión da construción en
Cangas. Ademais do sector de desemprego, hai outro a poboación inactiva é dunha
taxa elevada, un 30 % aproximadamente. Nese grupo inclúense aos xubilados,
discapacitados, menores de idade, mulleres que se dedican a traballar na casa,
entre outros [Cómpre referencia].

Actualmente, o alcalde do concello de Cangas é José Enrique Sotelo Villar do PP
, quen ocupa o cargo dende o ano 2011 e goberna grazas á coalición entre o PP
con 10 concelleiros e UPAC con 1 concelleiro que actualmente forma parte do
Grupo Mixto, Bernardino Faro Lagoa. Outras agrupacións políticas non acadaron
adhesión suficiente para acceder á representación. As eleccións municipais para
a elección do goberno local realizaranse no ano 2015.

No eido deportivo destaca a existencia dunha boa canteira de piragüistas
cangueses como David Cal, gañador dun ouro e unha prata nos Xogos Olímpicos de
Atenas no ano 2004 e de dúas pratas nos Xogos Olímpicos de Beijing no ano 2008,
Carlos Pérez Rial, gañador dun ouro nos Xogos Olímpicos de Beijing no ano 2008,
e Teresa Portela, campioa do mundo e de Europa en varias ocasións.

En canto a festividades, destaca a Semana Santa de Cangas, declarada de interese
turístico galego.

Para unha lista completa de todos os lugares do concello de Cangas vexa: Lugares
de Cangas.



https://gl.wikipedia.org/wiki/Can

O can (Canis lupus familiaris) é un mamífero carnívoro que pertence á familia
Canidae, ao igual que os lobos, raposos e coiotes. En xeral, o termo 'can'
emprégase para referirse á raza doméstica (Canis familiaris), a cal crese que
descende dun antergo similar ó lobo, segundo distintos indicios, a secuencia do
ADN e outros estudos xenéticos.. Con todo, algúns científicos sosteñen que o can
é unha subespecie de lobo.

As probas arqueolóxicas demostran que o can estivo en convivencia próxima cos
humanos desde fai polo menos 9.000 anos, pero posiblemente desde fai 14.000
anos. As probas fósiles demostran que os antepasados dos cans modernos xa
estaban asociados cos humanos fai 100.000 anos. Neste tempo o can desenvolveu
diferentes razas que poden variar moito en tamaño e cor. Por exemplo, están os
cans chihuahas, que miden apenas unhas polgadas, en oposición aos grandes cans
San Bernardo ou ao mastín. As cores dos cans varían de branco a negro, con
vermello, café ou gris. De igual xeito que os humanos, son unha especie moi
sociable e cazan en grupo.

Os sentidos máis desenvoltos nos cans son o olfacto e o oído, sendo estes
utilizados polo ser humano de moitas maneiras, tanto na caza como na detección
de certos elementos como drogas ou mesmo persoas.

O campo de audibilidade dos cans é de aproximadamente de 40 a 60.000 Hz,
detectan sons tan graves coma 16–20 Hz (en contraste co 20–70 Hz que detecta o
oído humano) e tamén tan agudos coma sons de 45 KHz (polos 13-20 KHz do ser
humano), ademais teñen un grao de mobilidade da orella tan elevado que lles
permite determinar rapidamente a fonte exacta dun son. Esta mobilidade está
determinada polos dezaoito ou máis músculos que permiten o seu movemento. Porén,
os cánidos silvestres, coma os raposos ou os cans cunha forma da orella máis
natural xeralmente escoitan moito mellor que os cans cunhas orellas máis
flexíbeis, típicos das razas domésticas.

O cerebro canino está dominado principalmente por unha gran codia olfactiva, o
tamaño relativo do bulbo olfactivo con respecto ao tamaño total do cerebro é
unhas corenta veces maior que no caso do ser humano. Dependendo da raza os cans
teñen entre 125 e 220 millóns de células olfactivas estendidas nunha superficie
do tamaño dun pano de peto, no caso dos cans de raza Bloodhound o animal pode
contar con aproximadamente 300 millóns de receptores olfactivos.

De tódolos sentidos o do gusto é o que menos se ten estudado nos cans,
relacionándoo moitas veces co do olfacto. Os cans poden diferenciar os sabores
básicos dunha maneira similar aos humanos, porén case non distinguen o sabor
salgado.

Ao igual que moitos outros animais, os cans teñen a capacidade de asociar
determinados sabores cos problemas de saúde, así se un alimento os fai enfermar
ou fai que se atopen mal no futuro evitarán o sabor deste alimento. Este é un
mecanismo instintivo de defensa, que protexe ao animal de envelenarse pola
inxestión frecuente de substancias tóxicas.



https://gl.wikipedia.org/wiki/California

California é un dos 50 estados dos Estados Unidos de América. Situado na costa
norte do océano Pacífico, é o estado máis poboado do país, con máis de 38
millóns de habitantes. É tamén o terceiro maior estado dos Estados Unidos, por
detrás só de Alasca e Texas. California é o maior centro comercial e industrial
dos Estados Unidos, así como o líder nacional na produción de produtos
agropecuarios.

Das vinte maiores cidades de Estados Unidos, catro están localizadas en
California: Os Ánxeles, San Jose, San Diego e San Francisco. A súa capital,
Sacramento, tamén é unha gran cidade. A rexión sur ten unha alta densidade de
poboación, e alí é onde se localizan as catro maiores cidades do estado, mentres
que a rexión norte está menos densamente habitada, sendo Sacramento a súa única
gran cidade.

Os españois foron os primeiros en explorar e colonizar a área onde actualmente
se sitúa o estado de California e, despois da independencia mexicana, tornouse
parte de México. Os americanos anexionáronse de California sobre 1850, despois
dunha guerra con México.

O alcume do estado é The Golden State, é dicir, o "Estado Dourado". Con todo, a
orixe deste nome aínda é tema de discusión. Pode proceder da febre dourada de
1849, cando as minas de ouro atraeron decenas de milleiros de persoas de todo o
país á rexión. Outra posibilidade é unha referencia á grama nativa do estado,
que adquire unha cor dourada na estación seca. Coloquialmente, o alcume tamén é
unha referencia ao seu clima, quente e soleado durante a maior parte do ano. O
nome do estado vén dunha novela (Las sergas de Espladián, As aventuras de
Espladián) do século XVI, escrita polo español Garci Rodríguez de Montalvo, onde
existía un paraíso chamado California.

O primeiro europeo en explorar partes da costa californiana foi o portugués João
Rodrigues Cabrilho, en 1542. A primeira persoa en explorar toda a costa do
actual estado de California foi o inglés Francis Drake, en 1579. A mediados do
século XVIII, algúns misioneiros españois instalaron pequenos asentamentos en
enormes espazos de terra ao norte do actual estado mexicano de Baixa California.
Cando México se tornou independente de España, en 1821, California pasou a ser
parte do territorio mexicano, e os asentamentos españois foron disolvidos e
abandonados.

En 1846, durante a Guerra Mexicano-Americana, fundouse a República Californiana,
e creouse unha bandeira, a Bandeira do Oso que mostraba un oso dourado e unha
estrela. A república chegou a un fin súbito cando o almirante John Sloat da
mariña norteamericana entrou na baía de San Francisco, e reivindicou California
para os Estados Unidos.

Despois do fin da guerra, California dividiuse entre os Estados Unidos e México.
A porción mexicana, Baixa California, foi posteriormente dividida en dúas, Baixa
California e Baixa California Sur. A porción adquirida polos estados Unidos, a
Alta California, forma a actual California norteamericana. En 1848, California
posuía unha poboación, a maioría hispana e amerindia, de aproximadamente 10.000
habitantes. Despois do descubrimento de ouro, porén, a poboación expandiuse, con
persoas do resto do país indo ao estado na carreira do ouro de California. O 9
de setembro de 1850 declarouse oficialmente como o 31º estado americano.

Durante a Guerra Civil Americana, a maioría da poboación californiana (preto do
70%) apoiaba aos estados sudistas, mentres que só o 30% apoiaba aos do norte.
Mesmo así, California participou activamente na guerra, do lado dos estados do
norte, e moitas tropas californianas loitaron do lado da Unión, contra as forzas
da Confederación.

Unha conexión ferroviaria intercontinental entre a costa Pacífica e a costa
atlántica, inaugurada en 1869, contribuíu ao crecemento de poboación de
California, traendo persoas do resto do país, que descubriron que o estado
estaba moi ben dotado para a práctica da agricultura en xeral.

Actualmente, California é a maior produtora de produtos agropecuario dos Estados
Unidos. Descubriuse petróleo no estado no inicio do século XX, o que contribuíu
aínda máis ao crecemento de poboación. Entre 1900 e 1965, a poboación medrou ata
tal punto que o estado se tornou no máis populoso do país. De 1965 ao presente,
esta poboación tamén se tornou unha das máis variadas do mundo. California é un
estado de tendencias liberais, e un polo mundial de comercio, da industria
cinematográfica e agropecuaria.

California limita co océano Pacífico ao oeste, Oregon ao norte, Arizona e Nevada
ao leste e co estado mexicano de Baixa California ao sur. A xeografía é diversa,
e inclúe un gran val central, altas montañas, desertos quentes e secos e
diversas forestas. Cunha superficie de 410.000 km², California é o terceiro
maior estado norteamericano. A maioría das grandes cidades californianas están
localizadas ao longo do océano, onde o clima é lene e confortábel. Sacramento é
unha excepción, pois está localizada no val central.

Localizado nunha rexión xeoloxicamente activa, California posúe moitos volcáns,
moitos deles activos; o estado é famoso polos seus terremotos, que ocorren na
rexión grazas á presenza da Falla de Santo André. Aínda que se rexistraron
poderosos terremotos en Alasca e no río Mississippi, os terremotos de California
son famosos porque acontecen frecuentemente e atinxen áreas densamente
habitadas. Unha lenda popular di que, finalmente, un xigantesco terremoto
causará a separación da área costeira de California do continente, que irá
afundir no océano ou formar unha nova masa de terra. O feito de que este
escenario non sexa posíbel desde un punto de vista xeolóxico parece non afectar
a aceptación da lenda por parte da poboación californiana, ou do seu uso pola
industria cinematográfica.

Dada a súa grande extensión e a súa diversidade xeográfica, California posúe
unha gran variedade de climas. Diferentes rexións posúen diferentes condicións
climáticas, e isto varía de acordo coa latitude, distancia en relación ao
océano, altitude e presenza de obstáculos xeográficos (como serras e cadeas de
montañas). A maior parte posúe un clima temperado mediterráneo, con só dúas
estacións ben definidas, invernos chuviosos e veráns secos, especialmente no sur
e ao longo do litoral. A proximidade do Océano Pacífico determina veráns máis
fríos e invernos máis quentes. As neboeiras son moi comúns nas áreas costeiras.
O interior posúe veráns moi quentes e invernos fríos.

A temperatura media do norte e nas rexións de maior altitude é inferior a 0 °C.
Ao longo do sur e do litoral, porén, é de máis de 11 °C. A temperatura máis
baixa rexistrada é de -43 °C, o 20 de xaneiro de 1937. As mínimas varían entre
-45 °C e 10 °C, e as máximas entre -40 °C e 18 °C.

A temperatura media no verán é de 25 °C. As menores temperaturas medias son
rexistradas nas rexións de maior altitude, no nordeste e ao longo do litoral.
Nestas rexións, a temperatura media é inferior a 20 °C. Estas rexións posúen
mínimas que varían entre 6 °C e 18 °C, e máximas entre 20 °C e 34 °C. No leste e
particularmente no sueste posúen altas temperaturas medias no verán, superiores
a 33 °C. As mínimas poden chegar ata 2 °C, e as máximas poden superar facilmente
os 50 °C nestas rexións semidesérticas. A temperatura máis alta rexistrada foi
de 57 °C, no Val da Morte, o 10 de xullo de 1913.

As precipitacións caen case sempre en forma de choiva, maiores ao longo da
rexión costeira do estado, principalmente no norte. Porén, Tamarack, en Serra
Nevada, rexistra anualmente máis dun metro de precipitación de neve. As Cadeas
Transversais, Peninsulares e a Serra Nevada impiden o fluxo de aire húmido ao
interior do sueste de California, creando unha grande área de clima desértico, o
Deserto de Mojave, onde está localizado o Val da Morte.

California está constituída como unha república, co que posúe os tres principais
poderes gobernamentais: o poder executivo, constituído polo Gobernador e outros
oficiais electos; o poder lexislativo, constituído polo Senado e a Asemblea, e o
poder xudicial, constituído pola Corte Suprema. O estado tamén permite a
participación directa do electorado, a través de referendos e votacións, en
decisións gobernamentais.

A actual constitución do Estado foi creada en 1879, aínda que a primeira xa fora
adoptada en 1849. As emendas á constitución son propostas xeralmente polo poder
lexislativo e, nese caso, precisan ser aprobadas por dous terzos dos membros. As
emendas tamén se poden propor por medio de sinaturas, e dicir, directamente pola
poboación e, neste caso, as sinaturas precisan conter ao menos o 8% dos votos
dos electores que elixiran ao Gobernador na última elección estatal. E
finalmente, as novas emendas poden ser propostas a través de Convencións
Constitucionais, que precisan ser aprobadas por dous terzos do poder
lexislativo. Nos tres casos, se a emenda en cuestión é aprobada, precisa recibir
a aprobación dos dous terzos da poboación californiana para entrar en vixencia.

A capital do Estado é a cidade de Sacramento. Ao longo da historia do estado,
outras cidades que serviron por algún tempo como capital foron Monterey, entre
1775 a 1849; San Jose, entre 1849 e 1851; Vallejo; entre 1852 e 1853; Benicia,
entre 1853 e 1854, e San Francisco, en 1862. A capital mudouse a Sacramento en
1852, con carácter temporal, cando a construción dun Centro de Goberno non puido
ser completada a tempo en Vallejo. Fnalmente, Sacramento converteuse
oficialmente na capital o 25 de febreiro de 1854, excepto por un curto período
en 1862, cando severas inundacións en Sacramento obrigaron unha mudanza temporal
a San Francisco.

O Poder executivo está centralizado no Gobernador e noutros oficiais
constitucionais, que son elixidos pola poboación por mandatos de catro anos, e
poden ser reelixidos unha vez. O Poder lexislativo constitúeno o Senado (formado
por corenta senadores) e mais a Asemblea, esta con oitenta membros. Os senadores
posúen mandatos de catro anos de duración e os membros da Asemblea de dous anos.
A 29 de xaneiro de 2010, son 49 Demócratas, 29 Republicanos, un independente e
unha cadeira vacante na Asemblea.

O actual gobernador é Arnold Schwarzenegger, que foi a segunda persoa en
substituír un gobernador de estado norteamericano nunha elección de recall, isto
é, unha elección onde os electores votan por remover un gobernador aínda en
exercicio. Schwarzenegger substituíu a Gray Davis, que gobernou entre 1999 a
2003, retirado do seu oficio a través dos resultados desta elección estatal de
recall en outubro de 2003.

O sistema xudicial está supervisado polas sete Casas de Xustiza da Corte Suprema
de California. Alén diso, cada condado posúe súa propia Corte Suprema. Os xuíces
do sistema son sempre nomeados polo gobernador para mandatos de doce anos de
duración, mais eles precisan ser regulamente reconfirmados polo electorado. O
sistema legal está explicitamente baseado no sistema legal inglés, mais posúe
tamén algunhas características das leis civís españolas.

A nivel nacional, o estado de California está representado por dous senadores e
53 representantes. A pesar de que é un dos estados máis liberais dos Estados
Unidos, e de que a poboación apoiou tradicionalmente máis ao Partido Demócrata,
algunhas áreas do Estado son politicamente moi conservadoras e habitualmente
apoian máis ao Partido Republicano, especialmente os condados de San Diego e
Orange. O republicano George W. Bush perdeu en California nas eleccións
nacionais de 2004, por 9%, co demócrata John Kerry, ao igual que nas eleccións
de 2008, nas que o republicano John McCain perdeu fronte o demócrata Barack
Obama, esta vez por un 24%.

Un gran problema do estado son os gastos do Goberno Estatal. California gasta
máis anualmente do que recibe a través do goberno ou de impostos estatais. Con
isto, a débeda interna estatal continúa a medrar, e actualmente, está na orde
das decenas de miles de millóns de dólares.

California está dividida nun total de 58 condados. O maior deles é o Condado dos
Ánxeles, o máis populoso de tódolos Estados Unidos de América, e que posúe
aproximadamente 10,5 millóns de habitantes, o que supón aproximadamente un terzo
da poboación do estado. A maior parte dos condados está administrada por un
Consello de cinco membros supervisores e outros oficiais electos pola poboación
do condado. Os impostos representan o 60% do orzamento, o resto provén de fondos
fornecidos polo goberno americano.

California é responsable aproximadamente do 14% do produto interior bruto dos
Estados Unidos. O PIB foi de 1.400 millóns de dólares en 2004, o maior do país.
A renda per cápita é de 33.415 dólares (dato de 2003), a número 12 do país. O
índice de desemprego do estado en 2002 era de 6,7%.

O sector primario representa o 2% do PIB de California. A agricultura e a
gandaría representan xuntas o 1,95% do PIB, e empregan a preto de 750 000
persoas. O valor total dos produtos producidos por estes dous sectores é o maior
de tódolos Estados Unidos. O estado posúe unhas 89 000 facendas, e moitas delas
dependen do rego artificial para o cultivo de plantacións. California é o líder
nacional na produción de leite, carne de vacún, tomates, amorodos, melóns,
pexegos e sandías, e produce a maior parte dos kiwis americanos. Alén diso,
California é o segundo maior produtor de laranxas dos Estados Unidos, só por
detrás de Florida. A pesca e a industria madeireira responden xuntas por 0,05%
do PIB e empregan preto de 5.000 persoas.

O sector secundario representa o 18% do PIB. A industria manufactureira
representa o 14%, e emprega preto de 2,1 millóns de persoas. O valor total dos
produtos industrializados é o maior de todos os Estados Unidos, de 211.000
millóns de dólares en 2000. Os principais produtos industrializados fabricados
son computadoras, alimentos industrializados, equipamentos de transporte,
maquinaria e produtos químicos. A industria da computación e da electrónica en
California, unha industria de alta tecnoloxía, é a maior de todo o país, sendo o
valor total dos produtos producidos por este sector de case 52.000 millóns de
dólares, maior que o valor total de tódolos produtos industrializados de corenta
estados americanos. O 40% da electricidade consumida no estado é xerada en
hidroeléctricas, o 30% en reactores nucleares e o 25% en centrais de gas
natural. California é tamén líder nacional na xeración de electricidade usando
fontes renovables de enerxía. Ningún estado produce máis electricidade a través
do uso da enerxía eólica e solar, ademais das nomeadas hidroeléctricas. Porén, o
crecemento da cantidade de electricidade producida no estado non acompañou, nos
últimos anos, o inmenso crecemento de poboación, xerando varios cortes de
enerxía. A industria de construción representa o 3,6% do PIB, e emprega a case
915 000. A minería representa case o 0,4% do PIB, e emprega a case 42 000. Os
principais recursos naturais extraidos no estado son petróleo, gas natural, ouro
e tungsteno.

O sector terciario representa o 80% do PIB. Os servizos persoais, comerciais e
comunitarios son responsables do 23% do PIB, e preto de 6,3 millóns de persoas
traballan neste sector. Empresas financeiras son responsables do 22% do PIB,
traballando 1,48 millóns de persoas neste sector. O comercio emprega a 3,8
millóns de persoas e produce o 16% do PIB. Os servizos gobernamentais empregan a
case 2,4 millóns de persoas e producen case o 11% do PIB. Os transportes e
telecomunicacións empregan a 818.000 persoas e producen preto do 8% do PIB.

A miúdo fálase de como sería a economía de California se fose un Estado
independente e a súa comparación con outras economías mundiais. Con todo, as
estatísticas citadas varían notablemente, aínda que colocan a California entre o
sétimo e o décimo lugar mundial dependendo da fonte, e tamén dependendo do ano.
Estimacións do ano 2008 poñen a California no posto número oito.

A poboación de California é de 33 871 648 habitantes, segundo o censo nacional
de 2000. O crecemento entre 1990 e 2000 foi do 14%. A estimación oficial para a
poboación en 2003 foi de 35 484 453 habitantes. California é o estado máis
habitado dos estados Unidos, e concentra ela soa ao 12% da poboación
norteamericana. Da poboación de California, 9 400 000 (o 26,5% da poboación do
estado) naceron fóra do país e estimase que 2 209 000 deles son inmigrantes
ilegais, que representan o 6,2 % da poboación do estado.

California non posúe un grupo étnico maioritario. Os brancos anglosaxóns aínda
son o maior grupo étnico do estado, mais xa non son o grupo maioritario, debido
ás altas taxas de inmigración hispana en anos recentes. Os hispanos compoñen un
terzo da poboación. Alén diso, o estado posúe a maior porcentaxe de asiáticos
dos Estados Unidos, só Hawai posúe unha porcentaxe maior.

Por causa das altas taxas de inmigración hispana, provenientes da América Latina
(especialmente México), e maiores taxas de natalidade entre a poboación hispana,
prevese que os hispanos se converterán no grupo maioritario da poboación
californiana no 2040. Os maiores grupos étnicos son mexicanos (que compoñen
preto do 25% da poboación), asiáticos en xeral, alemáns e Británicos. Unha
considerable poboación amerindia, 350 000 nativos indíxenas, tamén vive en
California. O estado posúe a maior poboación indíxena dos estados Unidos.

California é un estado altamente urbanizado. A súas catro maiores rexións
urbanas son Os Ánxeles, San Diego, San Jose e San Francisco, todas entre as 20
maiores cidades dos Estados Unidos. O 97% da poboación vive en rexións
metropolitanas, e o 93% da poboación viven en áreas urbanas. O estado posúe
varias grandes cidades, moitas delas foran parte de algunha das seguintes
rexións metropolitanas:

As primeiras escolas públicas foron inauguradas en San Francisco, en 1850. Dous
anos despois, California ordenou que todos os condados e as cidades con máis de
5 mil habitantes fixesen o mesmo, e pasou a fornecer fondos a estes condados e
cidades. Actualmente, as regras e normas dítaos o Consello de Educación de
California, que está composto por 11 membros escollidos polo gobernador, e
aprobados polo Senado do estado. Cada cidade posúe a responsabilidade de
administrar o seu propio sistema escolar público. En cidades con menos de 10 mil
habitantes e en rexións máis illadas, son os condados os que asumen a
responsabilidade de administrar o sistema escolar da rexión. Estes sistemas
escolares son financiados a través de impostos municipais e de fondos fornecidos
polo goberno estatal.

As escolas do ensino primario (6 - 12 anos) posúen calidades diferentes,
dependendo basicamente dos impostos recadados na rexión onde a escola está
instalada e do tamaño da administración local. Nalgunhas rexións, os custos
administrativos drenan boa parte das fondos destinados ás escolas locais. Nas
rexións pobres, a taxa de analfabetismo chega ao 30% ou máis. Unha cousa que
todas as escolas posúen en común é que o ensino sobre a historia de California é
obrigatorio a todos os estudantes da cuarta serie. Todos os cativos con máis de
6 anos de idade teñen que ir á escola, polo menos ata a graduación na décima
segunda ou na décima terceira serie (varía de cidade a cidade), ou ata cumprir
18 anos.

Unha das principais universidades é a Universidade de California, que posúe dez
campus, e emprega máis Premios Nobel que calquera outra institución de ensino
superior do mundo, e é considerada unha das mellores institucións de ensino
superior público do país. Oito campus primarios están localizados en Berkeley,
Os Ánxeles, Davis, Santa Cruz, Santa Bárbara, Irvine, Riverside e San Diego. Un
noveno campus, localizado en San Francisco, ensina só ciencias, e un décimo
campus, en Merced, ensina só lei e dereito.

Con máis de 400 000 estudantes, a Universidade do estado de California é a maior
universidade dos Estados Unidos. As facultades comunitarias proporcionan
educación vocacional, así como programas de educación continuada (educación para
adultos). Cerca de 109 facultades espalladas en 72 distritos diferentes atenden
a preto de 2,9 millóns de estudantes. Algunhas institucións privadas de
educación superior, internacionalmente re4coñecidas, están tamén localizadas no
estado. Entre elas, están a Universidade de Stanford, Universidade do Sur de
California e o Instituto de Tecnoloxía de California (ou simplemente Caltech).

O inmenso territorio californiano está cruzado por un sistema extensivo de
estradas, autoestradas e autovías. Todo este sistema é administrado polo
Departamento de Transportes de California. A maioría dos californianos usan as
vías públicas para se desprazaren ao traballo, compras, lecer e turismo. Moitas
das grandes cidades californianas son famosas polos seus grandes
conxestionamentos, especialmente Os Ánxeles e San Francisco/Oakville. Só a
cidade de Nova York posúe unha reputación similar.

En California están localizadas dous dos aeroportos con máis movemento do mundo:
o Aeroporto Internacional de Los Angeles e o Aeroporto Internacional de San
Francisco. Son os principais centros aeroportuarios do oeste de América do
Norte. Outra ducia de importantes aeroportos comerciais e moitos aeroportos da
aviación xeral están espallados ao longo dos cincuenta e oito condados de
California.

Posúe tamén moitos grandes centros portuarios. O xigantesco complexo portuario
formado polo Porto de Los Angeles e o Porto de Long Beach, no sur do estado, é o
de máis movemento do país, responsábel do manexo de aproximadamente un cuarto de
todo o tráfico de contenedores dos Estados Unidos. Este complexo portuario é
tamén un dos de máis movementos do mundo.

O sistema de transporte ferroviario californiano é administrada pola Amtrak. San
Francisco e Os Ánxeles posúen sistemas de metro e de metro lixeiro, e San Diego
e Sacramento posúen un sistema de light rail. O Metrolink é un método
ferroviario de transporte interurbano, e que conecta moitas das grandes cidades
do sur de California, conectando San Jose con San Francisco. Case todos os
condados operan liñas de ómnibus, e moitas cidades operan os seus propios
sistemas de transporte público.

California foi sede dos dos Xogos Olímpicos de Os Ánxeles 1932 e Os Ánxeles
1984, dos Xogos Olímpicos de Inverno de Squaw Valley 1960 así como do Mundial de
fútbol de 1994. California ten quince franquías nas Grandes Ligas de deportes
profesionais, moitas máis que calquera outro estado. A Área da Baía de San
Francisco ten seis equipos nas Grandes Ligas en tres cidades, San Francisco,
Oakland e San Jose. Outros tantos ten a Área Metropolitana dos Ánxeles, aínda
sendo durante anos a maior área metropolitana que non dispoñia dun equipo na
National Football League. Por otra banda, a capital Sacramento posúe un.

Sede dalgunhas das máis prominentes universidades dos Estados Unidos, California
ten desde hai moito tempo respectados programas de deportes universitarios. En
particular, os programas atléticos de Berkeley, USC, UCLA, Stanford e Fresno
State a miúdo clasifícanse a nivel nacional en varios deportes universitarios.
California tamén é sede do máis antigo dos títulos universitarios denominados
"bowl", a anual Rose Bowl, e a Holiday Bowl, entre outras.

Numerosos circuítos de carreiras de Estados Unidos áchanse en California. Os
principais son o California Speedway de Fontana, o circuíto urbano de Long Beach
e os autódromos de Laguna Seca e Sears Point, así como os desaparecidos
Riverside e Ontario. Ademais de albergar os principais certames norteamericanos
de automobilismo e motociclismo, o Gran Premio de Long Beach foi unha proba
válida para o Campionato Mundial de Fórmula 1, en tanto que Laguna Seca albergou
probas do Campionato Mundial de Motociclismo e o Campionato Mundial de
Superbikes. A continuación móstrase unha lista dos principais equipos das
Grandes Ligas de deporte profesional de California:



https://gl.wikipedia.org/wiki/Budapest

Budapest é a capital de Hungría e o seu principal centro industrial, comercial e
de transportes. Conta con 1,7 millóns de habitantes segundo o censo de 2005
(unha diminución significativa respecto dos case 2,1 millóns con que contaba a
mediados dos anos 80), que representan un quinto da poboación total do país. É a
sétima cidade en tamaño da Unión Europea.

A cidade de Budapest é o resultado da unificación en 1873, ocupando ambas as
dúas beiras do Danubio, das cidades de Buda e Óbuda, na beira dereita, e Pest,
na esquerda.

A historia coñecida de Budapest remóntase á antiga cidade romana de Aquincum,
fundada no ano 89 sobre o sitio dun antigo campamento celta, próximo ao que
actualmente é Óbuda. Do 106 ata finais do s. IV, foi a capital da provincia de
Pannonia.

Cara ao ano 896 os maxiares, devanceiros do pobo húngaro actual, colonizan a
rexión baixo o comando de Árpád e aséntanse no val pannoniano así como no sector
de Óbuda. Hungría é fundada un ano máis tarde, no ano 1000, coa coroación do seu
primeiro rex, Estevo I. Aínda que a cidade foi case destruída polos mongois en
1241 e que a residencia real foi trasladada a Visegrád en 1308, a cidade
converteuse na capital do país en 1361.

A conquista da maior parte do país polos otománs interrompeu o crecemento da
cidade. Pest cae en mans dos invasores en 1526. Buda, que foi defendida polo seu
castelo, coñeceu a mesma sorte quince anos despois. Mentres que Buda se converte
en base do goberno turco na rexión, Pest é abandonada polos seus habitantes
despois da reconquista en 1686 por parte dos Habsburgo, que eran reis de Hungría
desde 1526 aínda que gran parte do seu territorio fora perdido ante os otománs.

Durante os ss. XVII e XVIII, malia que a cidade sufriu unha grande inundación
que deixou uns 70.000 mortos, Pest tivo un crecemento enorme, grazas ao comercio
e ao crecemento combinado das tres cidades. En 1780 o alemán é introducido como
lingua oficial polos Habsburgo.

A fusión das tres cidades toma forza por primeira vez en 1849 baixo o impulso
dun goberno revolucionario, antes de ser revogada despois da reconstitución da
autoridade dos Habsburgo. A unión das tres cidades queda definida polo goberno
real autónomo húngaro en 1873 despois do Ausgleich (Compromiso austrohúngaro) de
1867.

En 1900 a poboación de Pest é máis importante que a de Buda e Óbuda xuntas e a
cidade era a segunda do Imperio Austrohúngaro, despois de Viena. Durante o
seguinte século, a poboación multiplicarase por vinte mentres que a de Buda e
Óbuda multiplicarase por cinco. Durante o s. XX a maior parte da industria
húngara centrouse en Budapest, o crecemento da poboación foi entón máis
importante. As perdas humanas da Primeira Guerra Mundial e a perda consecuente
de máis de dous terzos do territorio, constituíron un trauma temporal: Budapest
era agora a capital dun país seguramente máis pequeno, pero independente e
soberano. A comezos do século XX, Budapest tiña unha poboación de 730.000
habitantes (7 veces máis que no censo de 1840).

Durante o século XX, a maior parte do crecemento da cidade realizouse nos
arrabaldes, multiplicándose por dous a poboación do arrabalde de Újpest entre
1890 e 1910 e multiplicándose por cinco a poboación de Kispest respondendo á
centralización da industria na capital do país. En 1930 a cidade tiña un millón
de habitantes no seu centro, e 400.000 nos seus arrabaldes.

Trala Segunda Guerra Mundial Budapest quedou parcialmente destruída polas tropas
británicas e americanas. Estes ataques tiveron lugar entre o 24 de decembro de
1944 e o 13 de febreiro de 1945, nos ataques contra os soviéticos e na defensa
das tropas húngaras e alemás. Nos ataques foron destruídas tódalas pontes da
cidade e morreron máis de 38.000 civís. No xenocidio nazi levado a cabo entre
1944 e 1945 morreron entre o 20% e o 40% dos 250.000 cidadáns xudeus que vivían
na cidade. A pesar disto, Budapest segue a ser a cidade con máis xudeus per
capita da Unión Europea.

O aeroporto internacional de Ferihegy é o maior de Hungría, con tres terminais
de pasaxeiros (1, 2A e 2B). Atópase ó leste do centro, do lado de Pest.

Budapest posúe tres estacións de tren: Keleti (ó leste), Nyugati (ó oeste) e
Déli (ó sur). Os servizos ferroviarios están operados pola MÁV.

O metro de Budapest considérase o segundo máis antigo de Europa, tralo
londinense. Actualmente, o metro posúe tres liñas: M1 (histórica), M2 e M3. A
liña M4 está en construción mentres hai unha quinta en planificación.



https://gl.wikipedia.org/wiki/Betanzos

Betanzos é un concello da provincia da Coruña, pertence á comarca de Betanzos.
Segundo o IGE no ano 2014 tiña 13.352 habitantes (13.565 no 2012, 13.537 no
2011, 13.673 no 2010). O seu xentilicio (véxase no Galizionario) é betanceiro,
brigantino ou popularmente garelo.

O concello de Betanzos ocupa unha extensión de 24,19 km², sendo un dos máis
pequenos da provincia. Conta con 8 parroquias. Limita ao norte coa ría de
Betanzos e con Bergondo; ao leste con Paderne e Coirós; ao suroeste con
Oza-Cesuras; e ao oeste con Abegondo. Está atravesado polos ríos Mandeo, Mendo e
Mero. A cota máxima apenas supera os 200 metros.

A poboación de Betanzos no 2014 era de 13.352 habitantes. O concello ten unha
elevada densidade de poboación (555,58 hab./km²) debido ao seu pequeno tamaño.
Estímase que ao redor do 75% da poboación total do concello reside no núcleo
urbano de Betanzos.

Entre 1900 e 1920 experimentou un leve descenso de poboación, rexistrándose nos
anos vinte o seu mínimo (8.709 habitantes). Entre 1920 e 1950 tivo lugar a fase
de maior crecemento, aínda que dende esta última década ata 1970 se produciu un
novo retroceso demográfico. Con todo, a partir de 1970 xurdiu unha recuperación
de efectivos motivada por unha nova reorientación das actividades agrarias e un
incremento das funcións urbanas. Así o incremento de poboación no período que
vai dende 1991 a 2009 foi dun 14,67%. O saldo vexetativo era xa practicamente
cero no período 1979-1983 con taxas de natalidade e mortalidade ao redor de 10
por mil.

Nos últimos anos a taxa de natalidade diminuíu, mentres que a de mortalidade
aumentou. Contra 2011 a primeira era dun 9,9 por mil e a segunda elevábase a un
11,4 por mil. A proporción de mozos menores de 16 anos representaba en 2013 un
13,25%, a de entre 16 e 64 anos un 64,22% e a de 65 anos en diante un 22,53%.
Así mesmo, existían 91 homes por cada 100 mulleres. O poboamento ofrece dous
aspectos; a dispersión en parroquias (que oscilan entre os 218 habitantes de
Viñas e os 743 de Piadela) e aldeas que se estenden polo territorio municipal, e
a concentración do 75% da poboación no núcleo urbano, que se converteu no
principal foco receptor de inmigrantes do municipio. A súa situación nun
importante nó de vías de comunicación favorecen o crecemento e a expansión ao
longo das mesmas. Non en tanto, as terras próximas á Ría, debido á existencia de
solos pantanosos, son pouco atractivas para o poboamento.

Existen indicios de asentamentos primitivos en Betanzos, se ben non aparece
documentada a súa existencia ata o Imperio Romano, na obra Geografia de Tolomeo,
co nome de Flavium Brigantium, se ben na actualidade parte da historiografía
sitúa tal cidade na Coruña. Nesta época o núcleo principal de poboación que
recibía o nome da cidade (Betanzos o Vello) emprazábase en San Martiño de
Tiobre, cuxa igrexa matriz consagrou o arcebispo Diego Xelmírez. En Betanzos
están catalogados seis castros:

Neste vello emprazamento Betanzos padeceu as incursións normandas ao mando de
Horrich e posteriormente do propio rei Olaf en 1015. En 1219 a poboación
trasladouse da súa antiga localización á súa localización actual, sobre o antigo
castro de Untia, onde houbo unha encomenda templaria onde actualmente se levanta
o mosteiro de San Francisco.

Betanzos xogou un papel central na Gran Guerra Irmandiña. Líderes da Irmandade
como Alonso de Lanzós ou Joan Branco foron naturais da cidade. Precisamente, en
1465 Henrique IV concedeu á poboación o título de cidade, e en 1467 permitiulle
a celebración dunha feira franca anual grazas á mediación de Joan Branco. Grazas
a este capitán irmandiño a cidade de Betanzos recuperou o seu voto nas Cortes.

Anos máis tarde, na reorganización territorial dos seus reinos, os Reis
Católicos dividiron a antiga provincia de Betanzos en dúas, creando a da Coruña
e mantendo a Betanzos como capital de provincia, na que foi a época de maior
esplendor da cidade.

Betanzos sufriu o 18 de setembro de 1616 un importante incendio que afectou á
cidade no seu status e mesmo na súa poboación e urbanismo. A peculiaridade deste
incendio é que figura amplamente testemuñado baixo un informe do mesmo o título
"Averiguación y más diligencias hechas en razón del incendio de la ciudad de
Betanzos por el dor Johan Carnero do Vilar, abogado de la Real Audiencia de este
reino y juez de comisión para la dicha averiguación nombrado" que figura no
Arquivo Histórico Nacional. Segundo este informe -que viña acompañado dun deseño
realizado sobre a incidencia do incendio na cidade para que o goberno de Filipe
III comprendese a gravidade do mesmo e lle concedese algún beneficio fiscal á
cidade- figura que no incendio arderon 262 edificios, entre os cales varios
pazos, a cadea municipal e parte da igrexa de Santa María de Azougue. Os
diferentes núcleos de poder da cidade posiciónanse para obter as concesións das
reconstrucións pero realmente a cidade non volveu a brillar como antes do
incendio.

Ademais deste incendio viñeron outros e unha serie de malas colleitas que
trouxeron a decadencia á cidade, agravada en 1834 coa nova división
administrativa de Javier de Burgos, que integrou a antiga provincia de Betanzos
na da Coruña. Unha serie de pragas da vide contribuíu á decadencia da cidade a
cabalo entre os séculos XIX e XX. Revitalizada coa chegada do ferrocarril a
principios do século XX, na actualidade Betanzos continúa sendo un importante
núcleo turístico, comercial e administrativo. Desde 1970 o casco antigo está
declarado Conxunto Histórico-Artístico.

Adoita identificarse Betanzos coa vila Brigantium do itinerario de Antonino. O
nome Brigantiu/Brigantia proviría da deusa celta do lume: Brighid (Bríxida). Co
motivo da Feira Franca Medieval recibe o nome de Betanzos dos Cabaleiros ou
mesmo Betanzos dos Cavaleiros.

Capital do gótico galego, Betanzos conserva un dos cascos históricos mellor
conservados de Galicia. En Betanzos destacan os seguintes monumentos:

En Betanzos publícase o Anuario Brigantino, publicación local fundada en 1948 de
difusión cultural de calidade e prestixio recoñecido. A súa saída preséntase
cada ano coma un importante acontecemento social da cidade.

A súa economía está baseada fundamentalmente nos servizos. Betanzos é un centro
administrativo e xurídico da comarca que leva o seu nome, baseando o seu
crecemento no comercio, a banca, a cultura e o turismo. Betanzos, como cabeceira
de comarca e pola súa situación xeográfica e clima, é unha terra con sona pola
calidade dos seus produtos da terra. En Betanzos tivo a súa sede a sociedade
española para o cultivo do lúpulo. Noutro tempo unha importante base económica.
O lúpulo era principalmente mercado pola empresa Hijos de Rivera e dáballe á
cervexa Estrella Galicia o seu sabor amargo característico. Hoxe a produción
agrícola esta baseada en pequenas hortas. Son unha axuda á economía local e das
feiras. Outro produto tradicional de Betanzos é o viño. Son pequenas
explotacións cultivadas ás beiras dos ríos Mandeo e Mendo. O viño de Betanzos é
principalmente comercializado na localidade por pequenas adegas.

Desde o punto de vista industrial, a cidade converteuse, pola súa situación
estratéxica, en centro loxístico dalgunhas das maiores empresas de transportes
ou abastecementos alimenticios da zona. No polígono de Piadela ten a súa sede
Gadisa.

Betanzos é un importante nó de comunicacións, está situado ao fondo da ría de
Betanzos. A ría e parte dos ríos Mandeo e Mendo son navegables para pequenas
embarcacións de lecer. Por Betanzos pasa a N-VI e a Autoestrada do Noroeste A-6.
Ata a construción da Ponte do Pedrido e da Ponte da ría de Betanzos era lugar de
paso obrigado nas comunicacións por estrada entre Ferrol e A Coruña. Betanzos
tamén ten dúas estacións de Renfe: Betanzos Cidade e Betanzos Infesta que fai de
ligazón entre Monforte de Lemos, A Coruña e Ferrol.



https://gl.wikipedia.org/wiki/Anarquismo

O anarquismo é unha ideoloxía política, corrente filosófica e movemento social
radical que chama á oposición e abolición de toda autoridade, xerarquía e forma
de control social por consideralas indesexables, innecesarias e nocivas. Os
tipos de autoridade rexeitados polos anarquistas inclúen os de tipo político (o
Estado), económico (o capitalismo), relixioso (a Igrexa), cultural (o
patriarcado), industrial (o especismo) ou calquera outra forma de opresión e
explotación. Do mesmo xeito, os anarquistas pretenden abolir todo tipo de
tratados ou normas impostas (é dicir, aquelas que sexan establecidas por
imposición e sen a aprobación, mediante consenso, de todas as persoas), así coma
as súas principais ferramentas de coerción e violencia, para conseguir rematar
cos diversos tipos de dominación do ser humano polos seus conxéneres.

A intención é desenvolver e conseguir a anarquía, que recoñece a plena liberdade
e autonomía dos individuos, configurando sociedades a escala humana ou, máis
exactamente, en comunidades, baseadas no modelo libertario de comuna autónoma,
que tería por fundamentos a asociación voluntaria, a horizontalidade, a
iniciativa individual e o apoio mutuo ou solidariedade recíproca. Existen varios
métodos propostos polas diversas escolas e tendencias xurdidas no movemento
anarquista para a consecución destes fins, sempre a través de medios
concordantes con eles como son os conceptos da autoxestión, a acción directa e
de base.

Con movementos precursores dende a antigüidade, o anarquismo desenvólvese no
século XIX a través de diversas tendencias, tendo lugar algunhas das
experiencias libertarias máis significativas ao longo do século XX. Dende entón
converteuse nun movemento que está presente de forma continua en multitude de
temas contemporáneos.

O termo anarquismo deriva do grego ἀναρχος, anarchos, que significa "sen lider,
director ou xefe", do prefixo ἀν- (an-, "ausencia de") + ἄρχή (archê,
"soberanía, dominio, maxistratura") + -ισμός (ismos, do lexema -ιζειν, -izein).
. A etimoloxía do termo designa, dun xeito xeral, o que está desprovisto de
principio director e de orixe. Isto tradúcese por «ausencia de apriorismo»,
«ausencia de norma», «ausencia de xerarquía», «ausencia de autoridade» ou
«ausencia de goberno».

Dende un sentido negativo, a anarquía evoca o caos e o desorde, a anomia. Dende
un sentido positivo, un sistema onde os individuos son liberados de toda
autoridade. Este último sentido aparece en 1840 da pluma do teórico socialista
Pierre Joseph Proudhon (1809-1865). Na súa obra Qu'est-ce que la propriété? (Qué
é a propiedade?), o autor declárase anarquista e precisa que é o que entende por
anarquía: «unha forma de goberno sen amo nin soberano».

Esta convención ten fortes connotacións e historicamente foi empregada como unha
deficiencia por grupos políticos contra os seus opoñentes, sendo notable o caso
dos monárquicos contra os republicanos nos últimos séculos. Namentres, a anomia
foi abrazada por movementos de contracultura.

O anarquismo rexeita o principio de autoridade, ao que opón a autonomía ou
soberanía individual e o libre pacto. Calquera autoridade, sexa imposta ou
voluntariamente aceptada, é rexeitada polos anarquistas. Por norma xeral
preténdense substituír as relacións autoritarias por relacións de consenso,
sendo a asemblea o método organizativo máis común para a toma de decisións no
espectro ácrata. Este principio é o piar fundamental doutros conceptos básicos
anarquistas:

Este concepto ético e político basease na crenza de que o individuo é soberano
de si mesmo e, xa que logo, o único capacitado para tomar as decisións que a el
concirnen. Deste xeito as relacións sociais deben desenvolverse por pactos
voluntarios entre individuos libres, non deixando en mans de terceiros o control
das rendas da súa propia vida e dotando a persoa do dereito moral de
autogobernarse e da responsabilidade sobre si mesma. Polo exposto, este
principio entra en contradición coa xerarquía, a autoridade e calquera concepto
de soberanía que implique a submisión individual a regras que non sexan
voluntariamente aceptadas.

É o concepto en base ao cal a resolución de conflitos se debe abordar polos
implicados sen delegación nin mediación ningunha. Fundaméntase en que os
individuos deben implicarse eles mesmos na consecución dos fins que perseguen
sen recorreren a terceiros, xa que do contrario a autonomía individual é diluída
e o resultado non será o máis adecuado ás necesidades exclusivas dos afectados.
Trátase da autoorganización dos implicados na consecución dun fin concreto. Polo
xeral adoita asociarse o termo acción directa a accións violentas, non obstante
a acción directa é simplemente a resolución dun conflito por parte dos
implicados sen intermediarios, o que non implica necesariamente accións
violentas. Espérase que a acción directa sexa tamén propaganda polo feito, ou
acción ou experiencia que mostre a posibilidade de se rebelar ou de formas
sociais non autoritarias en forma exemplificativa tanxible, a outros.

É a xestión cooperativa dunha asociación, na que participan todos os seus
integrantes de forma libre e igualitaria e con independencia de factores
externos á mesma. A autoxestión ten dous obxectivos principais: promover a
participación nunha actividade dos implicados na mesma, sen delegar noutras
persoas e sen relacións de autoridade entre os participantes; e tamén afastarse
das axudas que puidesen dar ou recibir sectores inimigos á asociación
autoxestionada, sendo así independentes de calquera factor político ou económico
externo. Isto último é o motivo principal que empurra a moitas organizacións
anarquistas de todo tipo (sindicatos, escolas, librerías e incluso grupos de
música) a levaren á práctica a autoxestión organizándose de tal xeito que sexan
totalmente independentes de calquera organización política ou económica.

Como alternativa ás formas políticas centralistas e oligárquicas do
estado-nación moderno así como dende unha postura antiimperialista, no
anarquismo propóñense como alternativa política á orde existente a asociación
voluntaria de localidades. Estas poden desexar se coexisten en apoio mutuo con
outras dentro dun esquema descentralizado e autonómico. Así pois Proudhon
propuxo ao federalismo coma forma política de libre asociación das localidades
nun esquema que pode dende abaixo cara a riba constituírse en sistemas de
federacións con escalas dende as máis pequenas locais ata as continentais e
inclusive globais. Así tamén se propón a estrutura en rede. Estes conceptos
remítense a instancias de autogoberno local e de alcance máis alto que se deron
historicamente entre comunidades campesiñas autónomas ata instancias de
consexismo revolucionario coma a Comuna de París, os soviets na revolución rusa
ou a revolución española de 1936. Así tamén coma alternativa á representación
nos partidos políticos e os políticos profesionais se propón a asemblea, coma
forma política de democracia directa.

O ensino é un piar fundamental da loita antiautoritaria. O movemento anarquista
emprega a educación para tratar de construír o individuo librepensador,
consciente e crítico que sexa quen de construír a futura sociedade anarquista.
Para isto utilízanse milleiros de recursos tales como ateneos libertarios,
publicacións periódicas, edición e difusión de texto, e creación de alternativas
educativas ás establecidas. Neste sentido, pódense citar como exemplo a escuela
moderna. Por outra banda, considérase que a educación é intrínseca a toda
relación humana, polo tanto a fronteira entre educado e educador dilúese ata o
punto de que independentemente da idade que se teña, toda persoa ten algo que
ofrecer e algo que aprender. Tamén algúns autores defenden a non escolarización
como forma de aprendizaxe, xa que consideran que a escola perpetúa uns roles de
poder e polo tanto de xerarquías entre o profesor e o alumno.

A desobediencia civil implica accións non violentas e coordinadas polo máximo
número de persoas posible, co obxecto de que o Estado se vexa desbordado á hora
de reprimir as masas. Esta forma de loita tamén é propulsada por outros
movementos, de carácter pacifista, a fin de obteren determinados dereitos
individuais ou colectivos.

Este principio, enunciado nun primeiro momento por Piotr Kropotkin, afirma que a
cooperación é beneficiosa para os individuos que cooperan entre si, así coma un
factor evolutivo de suma importancia no desenvolvemento dos seres vivos e, no
plano humano, un motor indispensable no desenvolvemento das sociedades. Xorde
coma oposición ao concepto da competencia (tanto no biolóxico coma no social)
coma principio único ou primordial da existencia, tan en voga trala publicación
das teses de Darwin e do darwinismo social, que deron coma resultado a
concepción de que o capitalismo é a adaptación económica da orde natural das
cousas. Polo contrario, o apoio mutuo afirma que a asociación cooperativa é o
mellor sistema de relacións sociais, o máis xusto e o que máis beneficioso pode
resultar ao final para as partes que o integran.

Os anarquistas entenden que o Estado, ou calquera outra institución que ostenta
poder, enxendra violencia, ao ser a minoría daqueles que ostentan o poder quen
coartan a liberdade dos demais individuos para continuaren mantendo os seus
privilexios en detrimento da maioría. A diferenza de criterios xorde á hora de
confrontar a devandita violencia imposta polo Estado. Hai anarquistas que cren
no uso da violencia como medio para acadaren os seus fins, e outros vinculados a
movementos pacifistas. O anarquismo alcanzou publicidade masiva por vez primeira
durante a segunda revolución industrial, cando anarquistas asasinaron os líderes
rusos (1881); na República Francesa (1894); en Italia (1900) e nos Estados
Unidos (1901). Exemplos dalgúns grupos anarquistas violentos son os inspirados
no nihilismo (que non é un sinónimo de terrorismo aínda que varios deles optasen
por esta vía), o insurreccionalismo italiano, as células anarquistas
individualistas que a finais do século XIX e principios do século XX atacaron a
reis en Europa. Algunhas das tendencias e actitudes anarquistas marcadamente non
violentas son o cristianismo libertario e o anarcopacifismo. Estes movementos
teñen unha forte convicción de que o uso da violencia supón repetir patróns de
poder e autoridade, o que os leva a rexeitar calquera acto de violencia e avogan
por outros métodos de loita tales como a desobediencia civil e o
antimilitarismo. Porén, hai correntes como o anarcosindicalismo nas que
conviviron ambas as posturas. Durante a Guerra Civil española e na Revolución
Makhnovista en Ucraína, algúns anarquistas tamén utilizaron a violencia.

No anarquismo a ética social adoita ser humanista. Esta consiste en preferir a
convivencia humana inmanente en si como produtora e impartidora da ética e a
xustiza no canto de principios metafísicos e/ou relixiosos, xerarquías
hereditarias incontestables, textos "sagrados" e tradicións; e supersticións sen
sustento. Por outra banda adoita rexeitarse a moralización do comportamento
individual como inxerencia en cousas que só afectan ao individuo mesmo
(preferencias sexuais, uso ou non de drogas, formas de se vestir etc) e en
conexión a isto óptase polo amor libre. Debido a isto enfatízase no principio da
capacidade racional das persoas exercida na súa convivencia como sendo
posibilidade do exercicio da liberdade real ou autodeterminación. Enfatízase
tamén o exercicio libre da subxectividade.

Os anarquistas socialistas libertarios acreditan que a función de calquera
goberno é o mantemento do dominio dunha clase social sobre outra. Eles acreditan
que, no sistema capitalista, o Estado mantén a desigualdade social a través da
forza, ao garantir a uns poucos a propiedade sobre os medios de subsistencia de
todos.

Esta teoría clama por un sistema socialista, onde a posesión dos medios de
produción se lles garante a todos os que traballan. Neste sistema, non habería
necesidade de ningunha autoridade e/ou goberno, ao ver que non habería
necesidade de impor privilexios dunha clase sobre outra. A sociedade dirixida
por asociacións democráticas, formadas por todos, e dividíndose libremente (ou
sexa, con entrada e saída libre) en cooperativas e estas, en federacións.

A orixe da tradición socialista libertaria está nos séculos XVIII e XIX. Tal vez
o primeiro anarquista (aínda que non usase o termo en momento ningún) foi
William Godwin, inglés, que escribiu varios panfletos defendendo unha educación
sen a man do Estado, observando que esta tornaba as persoas menos propensas a
veren a liberdade que lles era negada. O primeiro a se auto-intitular anarquista
e a defender claramente unha visión máis socialista, foi Joseph Proudhon,
seguido por Bakunin que levou e elaborou as ideas de Proudhon á primeira
Asociación Internacional de Traballadores (AIT). Máis tarde, Kropotkin
desenvolve a vertente comunista do anarquismo, mentres Nestor Makhno tenta
implantar o anarquismo en plena revolución rusa na Ucraína, con apoio de varias
comunidades campesiñas, mais que acaban masacradas polos revolucionarios
leninistas e trotskistas. (véxase Godwin, Proudhon, Bakunin, Kropotkin, Makhno
etc).

Poucos anarquistas defenden a violencia contra individuos. Durante a fin do
século XIX e inicio do século XX, o anarquismo era coñecido como unha ideoloxía
que apoiaba os asasinatos e explosións, debido a ación de persoas como o ruso
Nechaiev, o francés Ravachol e á influencia dos medios de comunicación da época.
A maioría dos anarquistas afirman que a violencia contra individuos é inútil, xa
que mantén intactas as relacións sociais de exploración e as institucións que a
mantén. Namentres, os anarquistas acreditan que é inevitable o recurso á
violencia como lexítima defensa á violencia do Estado ou de institucións
coercivas. Anarquistas como Errico Malatesta publicaron célebres debates e
publicacións, condenando o individualismo-terrorista de algúns anarquistas.

Existiron, porén, outros anarquistas, como Tolstoi, que acreditaban que o camiño
da anarquía era a non-violencia. Tólstoi, inclusive, mantivo contacto con
Gandhi.

Os pensamentos, reflexións e ideas anarquistas máis antigas das que se teñen
constancia proceden do filósofo chinés Lao Tsé, oposto ao Estado e á autoridade
relixiosa ou de calquera outro tipo, e considerado por moitos como o primeiro
anarquista coñecido.

Na Antiga Grecia podemos atopar a Zenón de Citio, outro pensador anarquista moi
antigo. Á Antiga Grecia pertence tamén o primeiro uso coñecido da palabra
"anarquía", na obra Os sete contra Tebas (467 a. C.) de Esquilo, se ben é certo
que o termo se empregaba entón cun sentido negativo, non como referente a unha
doutrina contraria á autoridade; sería Proudhon quen usaría ese termo moitos
anos máis tarde para se referir aos seus ideais. Algúns historiadores atopan no
discurso e as obras de Xesús de Nazaret unha gran presenza dos valores
anarquistas.

Os anabaptistas do século XVI en Europa son ás veces considerados como
precursores relixiosos do anarquismo moderno. No devandito movemento resaltou
especialmente o teólogo Thomas Müntzer. En 1532 foi descrita a primeira utopía
libertaria na obra Gargantúa e Pantagruel, de François Rabelais, na que se
describía a Abadía de Thélema coma un lugar onde os seus habitantes vivían sen
necesidade de goberno, leis ou relixión. Tamén nesa mesma época pode
considerarse a Étienne de La Boétie coma un precursor do anarquismo. Outro
precursor do anarquismo é Gerrard Winstanley, quen publicou un panfleto chamando
pola propiedade comunal e social e unha organización económica forxada a partir
de pequenas comunidades agrícolas no século XVII. Os socialistas utópicos así
coma formas radicalizadas do liberalismo tamén presentan grandes semellanzas co
anarquismo moderno.

En 1793, o importante pensador da ilustración británica, William Godwin publicou
An Enquiry concerning political Justice (Unha investigación acerca da xustiza
política), no cal presentaba a súa visión dunha sociedade libre alén dunha
crítica do goberno. Algúns consideran este texto como o primeiro tratado
anarquista. A obra de Godwin transformouse na Biblia do movemento radical inglés
e as súas ideas eran parte dunha cosmovisión antixerárquica e antiestatal. Se
ben Godwin nunca empregou a palabra "anarquismo", non outorgou ao termo
"anarquía" un sentido pexorativo.

Durante a Revolución francesa, Sylvain Maréchal constituiríase no pensador e
activista proto-anarquista e así escribiu en 1796 o Manifeste des Égaux
(Manifesto dos iguais), polo que reivindicaba "o gozo comunal dos froitos da
terra" e desexaba a desaparición de "a repugnante distinción entre ricos e
pobres, dos grandes e pequenos, dos amos e mozos, dos gobernadores e os
gobernados.". Outro anarquista coñecido desta época foi Joseph Déjacque, que se
autodescribiu como libertario.

As propostas económicas anarquistas vanse sucedendo historicamente (coa carga
que a filosofía alemá dá ao termo Historia), segundo as condicións do tecido
produtivo. Cómpre ter en conta que o anarquismo se desenvolve con elas mantendo
a súa coherencia interna, non son posturas enfrontadas. Ata mediados do século
XIX, cómpre ter en conta que vén existindo o socialismo utópico.

A primeira oposición á revolución industrial foron os ludditas, movemento
obreiro de carácter espontáneo dirixido á destrución das máquinas que naquel
momento levaban á miseria os artesáns. O seu auxe sitúase na Inglaterra de 1811
a 1816 estendéndose posteriormente por toda Europa, sendo a partir de 1817 o
precursor dos primeiros sindicatos obreiros. A táctica da sabotaxe permanecería
no movemento obreiro, así como o seu ideario segue vixente en pensamentos coma o
primitivista.

Dentro dos pensadores e activistas agrupados dentro do termo socialismo utópico
destaca como antecedente libertario o pensamento de Charles Fourier. Este
propuña unha organización política baseada no que el chamou falansterios as
cales eran comunidades enlazadas entre si en forma descentralizada. Por outro
lado asemade que criticaba a division do traballo dentro dos esquemas do
feudalismo e do capitalismo así como tamén a moral cristiá, propuña unha orde
social baseada no exercicio pleno da subxectividade.

A mediados do século XIX, o tecido industrial aínda é feble, predominando
artesáns e campesiños. Aí vaise desenvolver o anarquismo desde as propostas de
Pierre Joseph Proudhon, expresadas como mutualismo no económico e federalismo no
político. Proudhon foi o primeiro individuo en se denominar a si mesmo
"anarquista", motivo polo cal é considerado por algúns como o fundador das
teorías anarquistas modernas. Proudhon, considerado como próximo ao socialismo
por el mesmo e polos críticos e historiadores posteriores avogaba por unha
economía non opresiva onde os individuos intercambiasen os produtos dos seus
propios traballos. O valor de intercambio dos bens dentro de tal economía sería
determinado pola cantidade de traballo investido na súa produción.

A medida que o tecido industrial vaise desenvolvendo e aumenta a clase obreira
industrial, os propios mutualistas, tendo en conta a Organización do Traballo
que se vai desenvolvendo, e mailo fracaso das propostas máis "utópicas", van
adoptando o colectivismo. En realidade, ambos teñen en común a referencia do
Valor-Traballo, do que seguen aspirando á súa xusta retribución xa sexa a
individuos ou a colectivos. O principal teórico do colectivismo foi Mikhail
Bakunin, convertido nun dos máis coñecidos dentro e fóra do anarquismo.

Cara a mediados do século XIX os principios anarquistas expandíronse por Europa
dunha forma significativa, sendo representados na Primeira Internacional, creada
en 1864. Uns anos máis tarde, en 1872, tiveron lugar as primeiras grandes
discusións na devandita organización entre Karl Marx e Mikhail Bakunin. Os
motivos, entre outros moitos, foron a división de opinións verbo da forma de
organización e o alcance da autoridade da Internacional, e o conflito entre a
ditadura do proletariado proposta por Marx e a inmediata destrución do estado
que defendía Bakunin. Estas discusións remataron propiciando o distanciamento
entre anarquistas e marxistas, que levou á saída dos anarquistas da devandita
organización. Coas fortes emigracións europeas cara aos países americanos, o
anarquismo expandiuse tamén por ese continente.

Partindo das propostas colectivistas e das críticas realizadas cara a estas
xurdiría en Europa o anarcocomunismo ou comunismo libertario. Hai que aclarar
que este non ten nada que ver co marxismo de forma especial que non teñan o
resto de tendencias. Foi formulado por primeira vez na sección italiana da
Primeira Internacional por Carlo Cafiero, Errico Malatesta e Andrea Costa, entre
outros. Inicialmente conviviu co colectivismo, e non sería ata a morte de
Bakunin cando comezaron as disputas entre ambos os movementos.

O anarcocomunismo tería como pensadores esenciais a Piotr Kropotkin e ao xa
mencionado Errico Malatesta. En primeira instancia existiron algúns
anarcocomunistas que criticaban os sindicatos como posibles acomodamentos dentro
do sistema capitalista ao observaren o comportamento dos sindicatos reformistas
ou apolíticos de aquel entón. Posteriormente moitos destes, incluíndo a
Kropotkin viron necesario o participar dentro dos sindicatos para así atinxiren
influenciar os traballadores e campesiños. O anarcocomunismo posteriormente
sería adoptado como proposta de sociedade alternativa por sindicatos
anarcosindicalistas coma a CNT de España.

No anarcocomunismo, a diferenza do colectivismo, rexéitase a teoría do
valor-traballo debido a vela como algo que non toma en conta o traballo de
xeracións e colectividades no pasado e presente que permitiron as condicións e
desenvolveron o coñecemento para a produción dalgo, así coma o factor natural
que vai ser transformado. Así pois, o principio comunista é: Cada cal segundo a
súa capacidade, a cada cal segundo a súa necesidade, fronte ao colectivista (e
calquera outra escola baseada no Valor-Traballo), que sería: A cada cal segundo
o seu traballo. Isto ocasionou discusións e debates que deron lugar a un
distanciamiento e unha oposición entre anarquistas colectivistas e
anarcocomunistas.

Nas zonas onde o tecido industrial non avanzou tanto, o anarquismo
individualista seguiu desenvolvéndose, destacando as obras do alemán Max
Stirner, pensador individualista temperán que se constituiría en figura
influente non só da devandita corrente anarquista, senón do pensamento de
Nietzsche. O anarquismo individualista de Stirner influiría a anarcocomunistas
de tendencia ilegalista e posteriormente ao insurreccionalismo, a tendencias
post situacionistas (Hakim Bey, Bob Black), ao postanarquismo e ao
individualista estadounidense Benjamin Tucker.

Este último é un dos pertencentes ao anarcoindividualismo norteamericano, que
presentaba lixeiras diferenzas respecto ao europeo. Esta corrente xurdiu en
Boston, onde se continuaban a empregar algúns conceptos e ideas do mutualismo
para atacar a relación patrón-traballador asalariado e ao ascendente capitalismo
monopolista e as súas corporacións que viñan substituír os produtores familiares
e locais no cambio de século. A corrente individualista en Estados Unidos tivo
como principais pensadores a Henry David Thoreau, Josiah Warren ou Benjamin
Tucker.

Con todo, coas fortes emigracións europeas cara aos países americanos o
anarcocomunismo colleu moita forza nos EEUU, e así tivo lugar a famosa folga
pola xornada laboral de oito horas do 1 de maio de 1886 que levou tres días máis
tarde á Revolta de Haymarket e á morte dos chamados mártires de Chicago,
escaleira de acontecementos que deu orixe á actual celebración do 1 de maio como
Día Internacional dos Traballadores.

A principios do século XX xurdiría o anarcosindicalismo, retomando o ideario da
Primeira Internacional. Fernand Pelloutier -por medio das súas Bolsas de
Traballo-, xunto con Monatte, Delesalle e Pouget foron os primeiros en
presentaren a síntese entre anarquismo e sindicalismo. O seu primeiro manifesto
programático será a Carta de Amiens de 1906; no Congreso de Amsterdam de 1907
apróbase a fórmula, aínda que non sen resistencias e obxeccións de diferente
cáliz. O anarcosindicalismo terminou por se converter na forma de organización
sindical compartida por todas ou case todas as correntes anarquistas, con
sindicatos que chegaron a alcanzar gran forza e un importante número de
afiliados.

Así mesmo tamén xurdiu o concepto de anarquismo sen adxectivos, por parte de
Fernando Tarrida del Mármol, quen buscaba unha solución á oposición existente
entre colectivistas e anarcocomunistas. Así queríase conseguir maior tolerancia
entre correntes anarquistas e a non imposición de modelos económicos dende
arriba. Tamén este concepto podía ser relevante na negativa inicial de moitos
anarcocomunistas en teren relación cos sindicatos e na crítica dalgúns destes
aos anarcosindicalistas. No continente europeo esta idea tivo como importantes
propulsores a Élisée Reclus, Max Nettlau e a Errico Malatesta. Nos EUA nos
debates entre comunistas coma Johann Most e individualistas coma Benjamin Tucker
reproduciuse esta situación. O anarquismo sen adxectivos tamén cobrou vixencia
alá especialmente propulsado por Voltairine de Cleyre e Rudolf Rocker.

En Latinoamérica o anarquismo foi a ideoloxía predominante do movemento obreiro
rexional e baixo a deste organizouse conscientemente coma forza social nacente.
É destacable o caso da FORA, fundada en 1901, a maior sindical latinoamericana
durante as tres primeiras décadas do século XX.

En México dentro do período da Revolución Mexicana figura a acción e o
pensamento do anarcocomunista Ricardo Flores Magón. Este liderou a constitución
das comunas revolucionarias da Baixa California en 1911 que serían derrotadas
posteriormente. Así tamén o importante líder revolucionario Emiliano Zapata se
achegaría ás ideas anarquistas en tanto o marxismo aínda non tiña unha presenza
importante en México.

En Rusia o anarquismo tiña milleiros de militantes e importante inserción social
nos sectores campesiños e obreiros, así coma organizacións específicas, ata a
chegada da revolución rusa. Despois de que a burocratización e o vangardismo dos
bolxeviques se impuxesen á forza, moitos anarquistas exiliáronse, aínda que cabe
resaltar especialmente a acción dos anarquistas de Ucraína liderados por Nestor
Makhno, quen após derrotaren o exército branco dereitista, estableceron comunas
autónomas inspiradas no anarcocomunismo no que se chegou a chamar a Revolución
makhnovista, para remataren sendo sometidos polo nacente estado da URSS liderado
por Lenin.

En Italia os obreiros e campesiños do norte, moi motivados polos eventos da
revolución rusa protagonizaron o chamado biennio rosso. Dende hai algún tempo
constituíranse consellos de fábrica e en 1919 estes declaráronse en folga xeral,
decidíndose a tomar as fábricas e desexando pólas en marcha so control obreiro.
Isto motivou a campesiños a tomaren facendas e controlalas. Dentro desta
insurrección a anarcosindicalista Unione Sindacale Italiana tivo un papel
importante así coma os anarquistas organizados.

En Arxentina déronse os feitos coñecidos coma a Semana Tráxica (1919) e a
Patagonia rebelde (1921) nos cales obreiros, peóns rurais e sindicalistas se
rebelaron contra o goberno de Hipólito Yrigoyen para seren reprimidos en senllas
masacres. Nestes feitos a anarcosindicalista FORA tería un papel protagonista.

En España, tralos intentos de liberación de Casas Viejas e La Felguera que foron
suprimidos polo exército da Segunda República, produciuse a chamada Revolución
Española de 1936. Nela, ao inicio da Guerra Civil as forzas militares golpistas
foron derrotadas polos anarquistas en Barcelona seguidos despois por gran parte
do territorio da República que quedaría dividido en dúas grandes zonas, unha
fascista e a outra republicana, dándose nesta unha das máis importantes
experiencias libertarias de tódolos tempos cando foron formadas moreas de
colectividades revolucionarias autoxestionadas que logo serían suprimidas polas
autoridades republicanas españolas.

Durante a Segunda Guerra Mundial, os anarquistas actuaron en diversos eventos
coma a resistencia contra a expansión do fascismo. Trala guerra, a presenza e
influencia do anarquismo na sociedade decaeu notablemente con respecto a súa
forza a comezos do século XX, no entanto seguiu existindo actividade, evidente
por exemplo nas revoltas estudiantís e obreiras de finais dos sesenta e na
década dos setenta así coma a constitución de novas federacións. Xa que logo,
por exemplo, destaca o labor de difusión do anarquismo de Daniel Guérin o cal
participaría nas revoltas de maio do 68 ao mesmo tempo que militaría en
organizacións anarquistas francesas coma ORA, e UTCL (predecesora da actual
Alternative libertaire).

O anarquismo, xunto con outras formas de socialismo libertario, influenciaría a
tendencias revolucionarias novas coma o situacionismo e así anarquistas
actuarían tamén nas revoltas dos anos setenta que levaban dentro de si prácticas
de anticapitalismo libertario. Así, tamén habería anarquistas envoltos nas
revoltas arredor da fin de ditaduras coma as de Franco en España ou a Xunta
Militar Grega; ou resistindo contra o ascendente neo-fascismo e novas ditaduras
coma a de Arxentina coma foi o caso da organización Resistencia Libertaria. En
tanto en décadas posteriores o antifascismo adquiriría novamente relevancia para
os anarquistas.

Nos oitenta e noventa, trala caída da Unión Soviética que desacreditou ao
comunismo autoritario, o anarquismo retomou forza en moitas zonas do planeta
asemade que tomaba parte nas protestas en todo o mundo contra a consolidación do
modelo económico neoliberal.

Nos últimos anos do século XX e primeiros do século XXI, o levantamento
zapatista (1994), a batalla de Seattle (1999), a expansión do movemento de
okupacións e do movemento de ecoaldeas principalmente por Europa e Norteamérica,
colectivos que promoven o ciclismo urbano, a distribución e o uso do software
libre e o desenvolvemento da Web 2.0, a difusión do coñecemento libre, a enerxía
verde e o desenvolvemento sostible, ou o desenvolvemento da economía social e o
comercio xusto, o arxentinazo (2001-2002) coas súas asembleas barriais e
fábricas recuperadas, o conflito maxisterial de Oaxaca coas súas asembleas
populares, as movilizacións estudiantís chilenas, as universitarias francesas en
París (as tres no ano 2006) ou os disturbios e movilizacións gregas de decembro
de 2008, son considerados fenómenos nos que as influencias libertarias e os
anarquistas estiveron e están presentes. Así mesmo, o anarquismo exprésase hoxe
tamén coma contracultura cotiá en iniciativas e movementos tan diversos coma o
anarco-punk (sector anarquista da subcultura punk), a proposta de Reclaim the
Streets, ou os ateneos libertarios.

Por unha banda temos o anarcofeminismo o cal en moito comparte a tendencia do
feminismo de segunda onda e o feminismo radical a loitaren contra a
discriminación e a desigualdade cotiá contra as mulleres dentro dunha
perspectiva anarquista con enfoque de loita de clases anticapitalista para se
afastar do feminismo liberal e socialdemócrata, máis próximos ao
parlamentarismo. Aquí pois alén de escritos temperáns de anarquistas coma Emma
Goldman, Voltairine de Cleyre e Lucy Parsons xunto coa acción de Mujeres Libres
na CNT española como antecedentes, o anarcofeminismo tamén desexa tomar
distancia co economicismo do feminismo marxista. Dentro dos movementos LGBT
tamén existen anarquistas activos.

Por outro banda está o anarquismo verde ou ecoloxista. Este comparte posicións
importantes con pólas radicais do movemento ecoloxista coma o desexar maior
descentralización e, polo tanto, economías e gobernos locais que suplanten os
estados-nación centralizados e a economía capitalista globalizada e corporativa
para así acadar situacións de sostibilidade. Xa que logo, coma tendencias
internas a este destacan por un lado a ecoloxía social de Murray Bookchin e a
súa proposta de municipalismo libertario. Tamén existe unha tendencia crítica da
tecnoloxía e da civilización industrial denominada anarquismo primitivista que
devece retomar a herdanza do movemento luddita de principios do século XIX, e
que dalgunha forma tamén reactualiza o naturismo libertario. Entre os seus
teóricos principais destacan John Zerzan e Derrick Jensen.

Tamén é de destacar o insurreccionalismo. Dende as revoltas de finais dos
sesenta e os setenta en países coma Francia e especialmente Italia, sectores
neo-ilegalistas propuxeron un pensamento posteriormente categorizado coma
anarquismo insurrecionalista. Destacan aquí escritores coma Alfredo M. Bonanno,
a revista Killing King Abacus, e Wolfi Landstreicher. Anarquistas vencellados a
este pensamento actuaron dende entón en varias instancias de accións de grupos
de afinidade e revoltas de masas coma as de Xénova ou as de Grecia no 2008. Así
mesmo, enfrontan críticas semellantes ás que o anarquismo organizado lle
realizara ao ilegalismo no século XIX e comezos do XX.

Terían que se considerar tamén esforzos intelectuais anarquistas recentes de
características diversas. Así podemos considerar por exemplo a detallada
proposta de posta en práctica do anarquismo coñecida como Parecon elaborada polo
estadounidense Michael Albert na cal se examina coma funcionaría a economía e a
política consonte a principios libertarios. Un esforzo teórico similar é o da
democracia inclusiva elaborada por Takis Fotopoulos. Dende un enfoque máis
filosófico poderiamos destacar a intelectuais coma Agustín García Calvo en obras
coma Contra el tiempo e Contra la Realidad. Tamén existe a conxunción do
anarquismo co postestruturalismo coñecida coma postanarquismo, que ten por
principais expoñentes a Todd May, Saul Newman e Lewis Call. Dende unha
perspectiva post-situacionista destacan os escritos de Hakim Bey, Bob Black e a
rede activista e editorial estadounidense Crimethinc. Así recentemente
apareceron organizacións e institutos enfocados no desenvolvemento de pensamento
anarquista entre os cales destacan en EEUU o Institute for Social Ecology
(fundado por Murray Bookchin) e o Institute for Anarchist Studies, ou en España
a Fundación de Estudios Libertarios Anselmo Lorenzo (ligada ao sindicato CNT) e
a Fundació d'Estudis Llibertaris i Anarcosindicalistes.

Os anarquistas e as súas formas varían moito de país en país. Entre as
organizacións máis visibles existen as asociadas á Internacional de Federacións
Anarquistas (sintetismo), Solidaridade Internacional Libertaria (tendente ao
plataformismo) e a Asociación Internacional dos Traballadores (internacional de
sindicatos anarcosindicalistas). Así mesmo, existen federacións e colectivos non
asociados a estas organizacións globais en moitos lugares, e que en moitos casos
manteñen ateneos libertarios/infoshops, publican xornais anarquistas
regularmente, manexan editoriais, teñen centros de estudos libertarios, tocan en
agrupacións musicais e editan discos con contido libertario, actúan dentro de
Centros Sociais/Okupas e redes ou organizacións non específicas. Por outra
banda, colectivos de afinidade de tendencia ilegalista/anarcoinsurrecionalista
actúan en accións pequenas así coma en revoltas de masas e así na maioría dos
casos prefiren o anonimato ou nomes transitorios.

Ademais, hoxe en día o movemento anarquista non só está presente no ámbito
obreiro, formando tamén unha parte importante dos movementos ecoloxistas e do
movemento antiglobalización.



https://gl.wikipedia.org/wiki/Agricultura

A agricultura é a arte ou proceso de usar o solo para o cultivo de plantas co
obxectivo de obter alimentos, fibras, enerxía e materia prima para facer roupa,
construcións, medicamentos, ferramentas e, incluso, para a súa contemplación
estética.

O prefixo agro ten orixe no nome latino agru que significa "terra cultivada ou
cultivable; campo" (zona rural ou non urbana).

Supostamente, hai arredor de 10 000 anos, no período do Neolítico ou período da
pedra puída, algúns membros dos pobos cazadores-recolectores notaron que algúns
dos grans que recollían da natureza para a súa alimentación, podíanse enterrar,
isto é, "plantar" a fin de producir novas plantas iguais ás que os orixinaran.
Como esa práctica permitiu o aumento da oferta de alimento desas persoas, as
plantas comezaron a se cultivar moi próximas unha das outras, para produciren
froitos, que se recollían facilmente ao maduraren, o que permitía unha maior
produtividade das plantas cultivadas en relación ao seu hábitat natural). Con
iso evitaban, as frecuentes e perigosas buscas á procura de alimentos. Co tempo,
as persoas foron seleccionando os mellores grans salvaxes, aqueles que posuían
as características que máis interesaban aos primeiros agricultores, tales como:
tamaño, cantidade producida, sabor etc. Así xurdiu o cultivo das primeiras
plantas domesticadas, entre as cales se inclúe o trigo e maila cebada.

O comezo das actividades agrícolas marca o comezo do período neolítico,
posterior ao período da pedra lascada. Como é anterior á historia escrita, os
inicios da agricultura son escuros, mais admítese que xurdiu independentemente
en diferentes lugares do mundo, probabelmente nos vales e bacías fluviais
habitados por antigas civilizacións. Durante o período neolítico as principais
áreas agrícolas estaban localizadas nos vales dos ríos Nilo (Exipto), Tigre e
Eufrates (Mesopotamia, actualmente coñecida como Irán e Iraq), Amarelo e Azul
(China). Hai rexistros de cultivos en polo menos tres rexións diferentes do
mundo en épocas distintas: Mesopotamia (posibelmente pola cultura Natufiana),
América Central (polas culturas precolombinas) e nas cuncas hidrográficas da
China e da India.

Ben as mudanzas no clima ou ben o desenvolvemento da tecnoloxía humana puideron
ser as razóns iniciais que levaron á descuberta da agricultura. A agricultura
permite a existencia de aglomerados humanos con moita maior densidade de
poboación que os que poden ser soportados pola caza e recolleita. Houbo unha
transición gradual na cal a economía de caza e recolleita coexistiu coa economía
agrícola: algúns cultivos plantábanse deliberadamente e outros alimentos
obtíñanse da natureza

Esa hipótese aplícase á gandaría, ou sexa, a domesticación de animais como cans
e ovellas. Supostamente, os cans deriváronse por selección xenética de crías de
cans salvaxes que vivían arredor dos campamentos humanos, alimentándose de
restos de carcasas deixadas como refugallos polos cazadores. Presumibelmente, os
seres humanos recoñeceron certa utilidade neses animais, pois daban aviso da
presenza doutros animais salvaxes máis perigosos (como os lobos e os grandes
felinos). Finalmente, algunhas crías foron retiradas dos seus tobos, despois da
morte das súas nais. Esas crías leváronse aos campamentos humanos e criáronse
xunta das persoas. Co pasar do tempo, houbo unha selección dos animais máis
mansos. Isto levou finalmente á criación de novas especies, como os cans
domésticos, e máis os correspondentes domésticos de ovellas e bovinos salvaxes.

Do punto de vista técnico e científico, a evolución da agricultura divídese en
tres etapas principais: agricultura antiga, agricultura moderna e agricultura
contemporánea.

A política agrícola enfócase nas metas e métodos de produción da agricultura. A
este nivel, estas metas inclúen, entre outros:

A agricultura é unha arte práctica no senso de que o estudo científico destas
disciplinas coñécese como Ciencias Agrícolas (ou Agronomía).

A selección xenética das plantas fíxose inicialmente co obxectivo de aumentar a
produtividade e mellorar o sabor e valor nutricional. Máis recentemente, úsanse
técnicas como a enxeñaría xenética para modificar os aspectos constitutivos das
plantas naturais. Os cultivos principais son trigo, millo, arroz, soia, sorgo e
o milleto.

Os animais domésticos usados comunmente na agricultura inclúen bovinos e búfalos
para a produción de carne e leite, aves para a produción de ovos, cabalos para o
traballo, deporte e lecer, coellos, ovellas, caprinos, porcinos, abellas para a
produción do mel e verme da seda para a produción de seda.

Certos peixes (robalizas, rodaballos etc), camaróns, mariscos (mexillóns, ostras
etc) e algas tamén se poden producir en acuicultura, unha especie de
"agricultura" practicada en lagos e mares.



https://gl.wikipedia.org/wiki/Afonso_VI_de_Le%C3%B3n

Afonso VI, nado contra 1040, e finado entre o 29 de xuño e o 1 de xullo de 1109,
foi un nobre do Reino de León.

Era fillo de Fernando I de Castela, o Magno, (1035-1065) e de Sancha I de
Galicia, e foi rei de León desde o 27 de decembro de 1065, e de Galicia e de
Castela a partir do 6 de outubro de 1072.

Despois da conquista de Toledo en 1085 autoproclamouse Victoriosissimo rege in
Toleto, et in Hispania et Gallecia (Vitoriosísmo rei de Toledo, e de Hispania e
Galicia).

Como segundo fillo do rei Fernando I de Castela e Sancha I de Galicia, Afonso
non ía herdar a coroa de Castela. Porén, en 1063, seu pai convocou á corte para
anunciar a súa decisión de dividir o Reino entre os seus fillos: a Afonso
deixoulle León; Castela foi para seu irmán Sancho, e Galicia para o seu outro
irmán García. A cada un dos irmáns tamén lle asinou a unha esfera de influencia
nos Estados de Taifas. Así mesmo deixou ás súas fillas as cidades de Toro (a
Elvira) e de Zamora (a Urraca), tamén con título real, e unhas rendas adecuadas.
Ao cederlles estes territorios, expresou o seu desexo de que os irmáns
respectaran a súa decisión.

Á morte do seu pai en 1065, herdou del o Reino de León. Pouco despois de subir
ao trono, quitou do poder do Reino de Galiza (1071) ao seu irmán García I, só
cinco anos despois de coroarse. Herdara o reino mellor organizado, as súas
irmáns e máis a súa nai vivían na Corte e tiña todo o apoio da nobreza leonesa.
Pero no ano 1068 entrou en conflito con Sancho II, rei de Castela, e tras a
Batalla de Golpejera foi feito prisioneiro e exiliado a Toledo.

Tras a morte do rei Sancho II, asasinado en Zamora, cando estaba cercando a
cidade, volveu de Toledo cara a Zamora e León coas acusacións de instigar aquel
asasinato. Pero Afonso non tiña rival algún no poder real, e necesitaba atar á
nobreza castelá, polo que acudiu a Burgos, onde doce conxurados (entre eles o
Cid Campeador) na Xura de Santa Gadea, lle fixeron xurar solemnemente que non
participara no asasinato do seu irmán o rei Sancho II, o que lle valeu o
desterro de Castela.

Á morte de Sancho IV de Navarra, Afonso tomou a iniciativa e entrou en Nájera,
onde se fixo cargo, a través de diversas alianzas matrimoniais dos seus nobres,
das posesións de Navarra, incorporando por primeira vez ós nobres vascos,
navarros e rioxanos nas empresas de conquista e expandindo de forma considerábel
o seu reino, obtendo a vasalaxe do rei Sancho Ramírez de Aragón, xa que este
fora incorporando ao seu reino a parte mais ampla, poboada e rica do reino
pamplonés.

En agosto do 1076, Afonso toma Sepúlveda. Pouco despois, os casteláns atravesan
o río Douro, e toman Medina del Campo, Olmedo, Íscar, Coca e Cuéllar, e a medida
que ían avanzando, foi necesario asegurar a alianza co rei de Toledo, xa que os
Reinos Taifas entraran nunha dinámica de inestabilidade. Foi nestas campañas,
cando o Rei Afonso entra en confrontación con Rodrigo Díaz de Vivar, O Cid, quen
no ano 1080, en resposta a un ataque a San Esteban de Gormaz, fixo unha entrada
no reino taifa de Toledo. Afonso acusouno de guerrear sen o seu permiso e
desterrouno. Rodrigo perdía con isto o seu poder político na Corte, mais
conservou poder militar de primeira importancia dentro da estratexia xeral, xa
que actuou na Taifa de Zaragoza e no Levante dun xeito moi favorábel ós
intereses casteláns naquela rexión xeográfica. Tal foi así que, despois de se
asegurar a lealdade dos nobres da Rioxa, Biscaia e Áraba, entrou nos seus plans
a conquista de Toledo como algo inevitábel se quería consolida-lo dominio
cristián alén o río Douro. A partir do 1082 a política contra dos taifas
endureceuse tratando de obter máis tributos, asegurar dependencias e controlar
mellor os territorios dos reinos musulmáns. No 1082 enviou unha embaixada a
Sevilla tratando de obter un aumento das parias, pero o rei Al-Mu´tamid apresou
os embaixadores. A resposta de Afonso foi invadir o seu reino, chegando ata
Sevilla, e alcanzou Tarifa. O obxectivo era restabelecer o estado das cousas,
pero xa o rei sevillano chamara na súa axuda aos Almorábides do norte de África,
que naqueles intres estaban tomando Ceuta. Con aquela cidade no seu poder, nada
impediu que cruzasen o estreito e a súa presenza cambiou as tornas da historia
andalusí. Con Yusuf bi Tasufin á fronte dun poderoso exercito que descompuxo a
estratexia política e guerreira dos cristiáns, pero acabou tamén coa existencia
mesma dos taifas.

O asedio de Toledo empeza no 1084, co corte de árbores e arrasamento das terras
laborábeis do seu arredor e a instalación dun campamento permanente. O rei de
Toledo comeza axiña as negociacións cara a salvar o seu prestixio e poboación
musulmá da cidade, que política e militarmente se daba por perdida, xa que a
situación naquel intre non era posíbel unha axuda exterior. A capitulación foi o
6 de maio do ano seguinte, inda que a entrada triunfal foi o 25, quedou como
modelo para futuras capitulacións doutras cidades hispano-musulmás, que amosaba
a máxima liberdade cos vencidos, deixando os bens nas súas mans, a liberdade de
culto na mesquita maior, á cal lle conservou o seu patrimonio, conservaron o seu
réxime fiscal e liberdade para emigrar cos seus bens móbiles, non así os
inmóbeis, que quedaban en mans do Rei, pero que eran devoltos en caso de volver
de novo á cidade. A intención de Afonso era a de conservar a toda a poboación
posible e acadar de novo o tecido produtivo, xa que era imposible poboar de novo
unha cidade enorme por aquel entón (tiña uns 37 000 habitantes, e León non
pasaría de 1 500) completamente necesaria para protexer o seu reino. Para cubrir
o seu flanco oriental, axudou a recuperar o dominio de Valencia a Al-Qadir, que
soamente reinou 3 anos, e de paso cortaba o paso dun posible apoio a Zaragoza.

As consecuencias políticas para Afonso da toma de Toledo foron inmediatas, xa
que o seu prestixio medrou moito na cristiandade o que lle permitiu consolidar
alianzas e relacións, especialmente co Cluny, a nobreza borgoñoa e o
Pontificado. As consecuencias estratéxicas foron, por unha banda a de rachar o
eixo principal de comunicación entre Zaragoza e Al-Ándalus, o que dificultaba o
envío de auxilios militares. Por outra banda temos que por vez primeira o
dominio de estas terras permitiu o poboamento das terras do Texo medio e o
Sistema Central deica a liña do Douro o que rachaba definitivamente co
equilibrio de forzas establecido dende comezos do Século X.

Púxolle cerco a Zaragoza, para castigar a actitude do seu emir e esixirlle o
pago das parias debidas, e nese intre desembarcan os Almorábides en Alxeciras,
cun profundo recelo de moitos taifas polo risco que supoñía o seu prestixio
relixioso e político e a súa capacidade militar, polo que o seu avance cara o
norte contra os dominios dos cristiáns foi lento. O encontro tivo lugar en
Zalaca o Sagrajas, na beira dereita do Guadiana, que se ben foi favorábel ós
musulmáns, e Afonso foi ferido, non foi definitivo. Tal é así, que os
Almorávidas se retiraron primeiro a Sevilla, e logo ó norte de África de novo,
sen querer intervir na situación política andalusí.

Afonso continuou entón coa súa política de percibir as parias e fortalecer os
acordos. Xa o conseguira de Zaragoza, e a Rodrigo Díaz de Vivar enviouno a
atacar Lleida, axudou a independencia de Murcia do Taifa de Sevilla, e o seu
acordo de amizade con Valencia foi renovado, cando de novo e dende Sevilla se
chama aos Almorábides. Dirixíronse a Aledo, que cercaron, pero debido á escasa
axuda dos taifas de Granada e Sevilla, retiráronse de novo. Como a política de
Afonso non variaba, continuando co debilitamento polos medios que foran
necesarios aos taifas, que se enfrontan uns cos outros, os Almorábides cruzan de
novo o estreito, pero coa intención de quedarse, e diríxense a Toledo, a que
cercan, pero non chegan a tomar. Toman Granada e tódalas súas terras e para
Afonso significaba o derrube case completo do réxime de protectorado e parias
que restabelecera case por completo. O cerco almorábide continúa e toman todo o
Levante agás Valencia, cidade que toma o Cid coas súas tropas e mantén afastados
os Almorábides ós que derrotou en Cuarte. Pero os Almorábides diríxense agora
para o occidente, tomando Badaxoz e Lisboa. Nos anos seguintes, non deixan do
seu empeño en tomar Toledo, e Valencia, que foi cercada, pero mantense ata a
morte do Cid, cando Afonso chegou para axudar aos cristiáns a saír dela, despois
de queimar o Alcázar, a mesquita principal e parte dos seus casaríos. O corpo do
Cid foi soterrado no Mosteiro de Cardeña, onde viviu a súa viúva Ximena 12 anos
máis, ata o seu pasamento. Con Valencia en mans dos Almorábides, a situación en
todo o Levante e no Val do Ebro trocou rapidamente, podendo atacar o Conde de
Barcelona, e Ermengol IV morreu na batalla de Mollerussa, Zaragoza deixou de
pagar as parias a Afonso e o fillo do visir foi a Sevilla a acatar o herdeiro de
Tasufín, Ali.

Afonso casou polo menos cinco veces e tivo dúas amantes, cunha das cales
probabelmenmte casou posteriormente.

Primeiro: con Inés de Aquitania en 1069. Logo de 8 anos de unión, en 1077, o rei
obtén a anulación da súa voda alegando a esterilidade de Inés. Ela morrerá un
ano máis tarde, en 1078.

Tras o seu divorcio, ao parecer (aínda que isto non é seguro) estableceu
conversacións para un posíbel matrimonio con Agatha de Normandía, filla do rei
Guillerme I de Inglaterra (Guillerme o Conquistador) , pero a súa morte
prematura en 1080 frustra o proxecto.

Segundo: con Constanza de Borgoña en 1081, filla de Roberto I, duque de Borgoña,
e bisneta de Hugo Capeto, rei de Francia, e ademais viúva, sen fillos, do conde
Hugo II de Châlon. A este matrimonio inicialmente opúixose o papa, ao parecer
debido ao seu parentesco con Inés de Aquitania. O seu reinado como raíña
consorte trouxo significativas influencias cluniacienses ao Reino. Faleceu en
setembro ou outubro de 1093, e foi anai da filla lexítima de Alfonso:

Terceiro: con Berta de Borgoña-Maçon en 1093. Ela morrerá en 1095 sen
descendencia.

Para algún s historiadores era a viúva do rei taifa de Toledo, Al-Mamun. O seu
nacemento debeu producirse contra 1063, en Al-Ándalus. As primeiras informacións
sobre a vida de Zaida proceden da crónica árabe Al-Bayan al-mugrip de Ibn Idari,
traducida por E. Levi-Provençal, que indican que casou con Abu Nasr Al'Fath
al-Ma'mun, rei da taifa de Córdoba, fillo do rei sevillano Muhammad ibn 'Abbad
al-Mu'tamid (1040-1095). Polo tanto, era nora e non filla do rei 'Abbad
al-Mu'tamid, como afirman outros historiadores. No Cronicón de Cardeña dise que
era sobriña de d'Auenalfage, personaxe ao que Menéndez Pidal, en La España del
Cid, identifica con Alhayib, rei das taifas de Lleida e de Dénia (1081-1090).
Deste matrimonio (que dura até a morte de Zaida en 1107) naceron 3 fillos:

Quinto: con Beatriz (a súa orixe é dubidoso, posible membro da casa de Leste ou
da casa ducal de Aquitania). Este enlace, celebrado en 1108, durará só un ano,
ata a morte do rei.

Ximena Muñoz (ou Ximena Nuñez de Guzmán segundo algúns historiadores), a cal
deulle 2 fillas:

Coa perda de Valencia, Afonso veuse na obriga de defender mellor a fronteira
oriental de Toledo e impedir o mesmo tempo, que os Almorábides conquistasen unha
vía de comunicación interior desde a meseta o Val do Ebro. De aí veu a toma de
Medinaceli no 1104. As novas de actividades guerreiras a partir deste ano son
moi escasas, xa que no 1106 morre Tasufin, e Afonso lanzou cada verán algaradas
contra o sur desde Toledo, castigando a rexión de Sevilla e Málaga, de onde
trouxo moitos mozárabes para a repoboación da terra de Toledo. En Aragón acada ó
poder Afonso I de Aragón, o Batallador, que pronto chega a un acordo con
Armengol VI e xorde a forte alianza do Condado de Urxel e o Reino de Aragón.

A cuestión sucesoria era neses intres o maior interese político de Afonso, que
nomea o seu fillo bastardo Sancho como o seu herdeiro, en prexuízo de Afonso, o
seu neto e fillo de Urraca e Raimundo e que fora educado por Xelmírez, bispo de
Santiago e asegurou a Urraca e ó seu fillo o goberno do Reino de Galiza, á morte
de Raimundo de Borgoña (1107).

Na primeira metade de maio de 1108, os Almorábides baixo o mando de Tamín ben
Yusuf, irmán do sultán Alí ben Yusuf, sae do Granada con tropas, ás que uniron
outras procedentes de Murcia, Valencia e Córdoba coa intención de atacar o
sector oriental e abrir camiño cara a Zaragoza, que a toma de Medinaceli
cortara. A épica batalla entre os exércitos ten lugar en Uclés, que é un
verdadeiro desastre militar e político para o rei, onde morre o herdeiro ó trono
Sancho e máis a meirande parte dos nobres que foran clave para o exercicio do
poder e o mantemento da orde monárquica afonsina. Segundo D.Rodrigo, o rei
exclamou ¡Ay meu fillo!, alegría de mi corazón e lune dos meos ollos, solaz de
niña vellez,. ¡Ay neu espello en que yo me solía ver, e con que tomaba moy gran
placer! Caballeros, ¿hu melo dejastes? Dadme mey fillo, condes.

A infanta Urraca, filla lexítima de Afonso e viúva de Raimundo de Borgoña (Conde
de Galiza), con dous fillos, Sancha de Castela e Afonso, era agora a única
herdeira lexitima o trono, polo que se impuña un novo matrimonio, xa que a súa
experiencia política era escasa, e o elixido foi Afonso I de Aragón.

Afonso VI exerceu o poder efectivo ata o intre mesmo do seu pasamento. Afonso,
despois de tomar algunhas decisións de índole eclesiástica, dirixiuse a Toledo
para intentar paliar os danos da derrota de Uclés, e morreu en Toledo o 1 de
xullo de 1109, sendo soterrado no Mosteiro de Sahagún, 20 días despois. A súa
filla Urraca foi nomeada raíña de León no mesmo Toledo.

Na serie de televisión da TVG e máis a RTVE, o personaxe de Afonso VI está
interpretado polo actor Asier Etxeandia.



https://gl.wikipedia.org/wiki/Xulio_C%C3%A9sar

Caio Xulio César (en latín: Gaius Julius Caesar), nado o 13 de xullo do ano 100
a.C. e finado o 15 de marzo do 44 a.C., foi un xeneral romano, home de estado,
cónsul e autor de prosa en latín. Xogou un papel moi importante nos eventos que
levaron á desaparición da República Romana e a creación do Imperio Romano. No
ano 60 a.C., César, Craso e Pompeio formaron unha alianza política que dominou a
política romana durante varios anos. Os seus intentos de recadar poder a través
de tácticas populistas eran opostos á clase dirixente conservadora xunto co
Senado romano, entre eles, Catón o Novo e Cicerón. As vitorias de César na
Guerra das Galias, estenderon o territorio de Roma ata a Canle da Manga e o río
Rin. César converteuse no primeiro xeneral romano en cruzar ambos mediante a
construción dunha Ponte sobre o Rin e o liderado da invasión de Britania.

Estes logros garantíronlle unha potencia militar incomparable que ameazaba con
eclipsar a situación de Pompeio, que se unira ó Senado a si mesmo despois da
morte de Craso en 53 a.C.. Coa Guerra das Galias rematada, o Senado ordenou a
César renunciar ó seu mando militar e regresar a Rome. César rexeitou a orde, e
no canto diso desafiou ó Senado en 49 a.C. cruzando o Rubicón cunha lexión,
abandonando a súa provincia e entrando ilegalmente na Italia romana. O conflito
deveu nunha Guerra civil, e a vitoria de César na guerra outorgoulle unha
posición privilexiada de poder e influencia.

Despois de ausmir o control do goberno, César comezou un programa de reformas
sociais e de goberno, incluíndo a creación do calendario xuliano. Centralizou a
burocracia da República e foi proclamado "ditator en perpetuidade", o cal lle
proporcionaba unha autoridade adicional. Mais o conflito político subxacente non
estaba resolto, e nos idos de marzo (15 de marzo de 44 a.C.), César foi
asasinado por un grupo de senadores rebeldes liderados por Marco Xunio Bruto.
Unha nova serie de guerras civís comezou, e o goberno constitucional da
República nunca foi restaurado. O herdeiro adoptivo de César, Octavio, coñecido
posteriormente como Augusto, subio ó poder despois de derrotar a tódolos seus
rivais na guerra civil. Octavio comezou a fornecer o seu poder, e comezou a era
do Imperio Romano.

A meirande parte da vida de César é coñecida polos seus escritos nas campañas
militares, e por outras fontes do seu tempo, como as cartas e discursos de
Cicerón e os escritos históricos de Salustio. As biografías posteriores de
César, escritas por Suetonio e Plutarco, son tamén grandes fontes de
información. César é considerado como un dos meirandes comandantes militares da
historia.

Procedente dunha das máis antigas familias do patriciado romano, os Xulios, foi
educado con esmero con mestres gregos. Pasou unha xuventude disipada, na que
comezou axiña a achegarse ao partido político "popular", ao cal o unía a súa
relación familiar con Mario. Por esta razón, a animadversión do ditador Sila
obrigouno a exiliarse por algún tempo a Bitinia. Gañou o apoio da plebe
subvencionando festas e obras públicas. E foi acrecentando o seu prestixio nos
diferentes cargos que ocupou: cuestor (no ano 69 a.C.), edil (65), gran
pontífice (63), pretor (62) e propretor da Hispania Ulterior (61-60 a.C.). Alí
tivo éxito nunha campaña militar contra os lusitanos. Tras esta, realizou unha
expedición ao litoral da Gallaecia ata chegar a Brigantium.

De volta a Roma, conseguiu un grande éxito político ao reconciliar os dous
líderes rivais, Craso e Pompeio, aos que uniu consigo mesmo mediante un acordo
privado para repartírense o poder formando un triunvirato e así opoñerse aos
optimates que dominaban o Senado (60). Ao ano seguinte, César foi elixido cónsul
e as medidas que adoptou viñeron a acrecentar a súa popularidade: repartiu lotes
de terra entre veteranos e parados, aumentou os controis sobre os gobernantes
provinciais e deu publicidade ás discusións do Senado.

Pero a ambición política de César ía máis alá e, buscando a base para obter un
poder persoal absoluto, fíxose conceder por cinco anos -do 58 ao 51- o control
de varias provincias: (Galia Cisalpina, Galia Narbonense e Iliria). O
triunvirato foi fortalecido polo Convenio de Luca (56), que aseguraba vantaxes
para cada un dos seus compoñentes; pero respondía a un equilibrio inestable, que
habería de evolucionar cara á concentración do poder nunha soa man. Craso morreu
durante unha expedición contra os partos (53) e a rivalidade entre César e
Pompeio non encontrou freo unha vez morta Xulia, a filla daquel, casada con este
(54). .

Entrementres, César lanzárase á conquista do resto das Galias. Derrotou aos
helvecios en Bribacte e ao caudillo Ariovisto en Alsacia. Derrotou aos nervios e
eburones, o que lle permitiu ocupar todo o territorio das tribos belgas. Venceu
tamén aos Vénetos de Armórica. Como consecuencia, triunfou na conquista das
Galias que non só completou, se non que asegurou lanzando dúas expedicións a
Britania cruzando o Canal da Mancha e outras dúas a Xermania, cruzando o río
Rin. Con isto chegou a dominar un vasto territorio, que ofrecía a Roma unha obra
comparable á de Pompeio en Oriente.

Esmagou a rebelión de Vercinxetórix, que depositou as armas aos seus pés tras o
asedio e toma de Alesia. Isto supuxo a derrota definitiva dos galos (52 a de
C.).

O prestixio e o poder acadados por César preocuparon a Pompeio, elixido cónsul
único en Roma en medio dunha situación de caos polas loitas entre mercenarios
(52). Conminado polo Senado a licenciar as súas tropas, César preferiu
enfrontarse a Pompeio, a quen o Senado confiara a defensa da República como
última esperanza de salvagardar a orde oligárquica tradicional.

Tras pasar o río Rubicón -que marcaba o límite da súa xurisdición-, coa súa
célebre frase alea iacta est (a sorte está deitada), César iniciou unha guerra
civil de tres anos (49-46) na que resultou vitorioso: conquistou primeiro Roma e
Italia, despois invadiu Hispania derrotando aos pompeianos en Ilerda.
Posteriormente, a campaña trasladouse aos Balcanes; alí acadou a brillante
vitoria da batalla de Farsalia que supuxo a rendición de 20.000 pompeístas e a
derrota directa do propio Pompeio. Finalmente, dirixiuse a Oriente, onde este se
refuxiara. Perseguíndoo, chegou a Exipto, onde aproveitou para intervir nunha
disputa sucesoria da familia faraónica, tomando partido en favor de Cleopatra
("Guerra alexandrina", 48-47).

Asasinado Pompeio en Exipto, César proseguiu a loita contra os seus partidarios.
Primeiro tivo que vencer o rei do Ponto, Farnaces, na batalla de Zela (47), que
definiu coa súa sonada sentenza "veni, vidi, vici" ("cheguei, vin e vencín");
despois derrotou os últimos pompeístas que resistían en África (batalla de
Tapso, 46) e os propios fillos de Pompeio en Hispania (batalla de Munda, preto
de Córdoba, 45). Vencedor en tan longa guerra civil, César calou os descontentos
repartindo dádivas e recompensas durante as celebracións que organizou en Roma
pola vitoria.

Unha vez dono da situación, César acumulou cargos e honras que fortaleceron o
seu poder persoal: cónsul por dez anos, prefecto dos costumes, xefe supremo do
exército, pontífice máximo (sumo sacerdote), ditador perpetuo, emperador con
dereito de transmisión hereditaria...; a súa estatua comezou a colocarse en
todos os templos, mais tamén rexeitou o diadema real que lle ofreceu o seu
xeneral Marco Antonio. O Senado foi reducido a un mero consello do príncipe.
Estableceu así unha ditadura militar disimulada pola aparencia de acumulación de
maxistraturas civís. Reservouse o dereito a nomear e cesar funcionarios,
organizou un censo de cidadáns, ditou a Lex Iulia Municipalis, repartiu terras
entre as súas tropas, reformou o calendario, o fornecemento das provincias,
ampliou o número de senadores a 900 e promoveu grandes obras civís.

O temor a que abolira o sistema republicano a prol dunha acumulación de poderes
na súa persoa alentou unha conspiración contra el. Morreu asasinado no senado
nos idos (quince) de marzo nunha conxura dirixida por Casio e Bruto que lle
impediu completar as súas reformas. Porén, deixou terminadas algunhas, como o
cambio do calendario (que se mantivo até o século XVI), unha nova lei municipal
que concedía maior autonomía ás cidades, a reconversión como agricultores das
masas italianas proletarizadas, o establecemento de colonias en lugares
propicios para o comercio...; todo apuntaba a transformar Roma, da cidade-estado
que fora, en cabeza dun imperio que abranguera a práctica totalidade do mundo
coñecido, ao mesmo tempo que se transformaba a súa vella constitución
oligárquica por unha monarquía autoritaria de tinturas populistas; a dita obra
sería completada polo seu sobriño-neto e sucesor, Octavio Augusto.

Segundo as observacións de Plutarco, é probable que César sufrise de epilepsia.
Os estudosos modernos están divididos sobre o tema, e algúns cren que puido
estar infectado de malaria. Varios especialistas en medicina cren que no canto
de epilepsia, unha diagnose máis exacta podería ser migrañas. Outros estudosos
sosteñen que os seus ataques epilépticos se debían a unha infección parasitaria
no cerebro.

César tivo catro episodios documentados do que puideron ter sido crises parciais
complexas. Tamén é probable que tivese crise de ausencia na súa xuventude. As
máis antigas referencias a estas aprehensións foron feitas polo biógrado
Suetonio, que naceu despois da morte de César. A alegación de epilepsia é
rebatida polos historiadores médicos coa reivindicación da hipoglicemia, que á
súa vez pode causar episodios de epilepsia.

No 2003, o psiquiatra Harbour F. Hodder publicou un estudio sobre o que
denominou a teoría do "Complexo César", segundo a cal, César adoecía de
epilepsia do lóbulo temporal, e o debilitamento da súa condición foi o factor
relevante na decisión de César de renunciar ós gardas persoais nos días previos
ó seu asasinato.

A partir dun verso de Shakespeare pode interpretarse que César era xordo dun
oído: Vén á miña dereita, por esta orella estou xordo. Ningunha fonte clásica
menciona dificultades auditivas en relación a César. A obra de Shakespeare puido
ter feito un uso metafórico da pasaxe na que Plutarco non se refire á xordeira,
senón a un xesto que facía comunmente Alexandre de Macedonia. Cubrindo a súa
orella, Alexandre indicaba que a súa atención cambiara de escoitar a acusación a
escoitar a defensa.

O historiador romano Suetonio describe a César como "alto de estatura e con pel
clara, con membros ben formados, unha faciana un pouco chea e penetrantes ollos
negros".

Usando o Alfabeto latino daquela, que carecía das letras J e U, o nome de César
era escrito GAIVS IVLIVS CAESAR; a forma CAIVS tamén era empregada usando a
antiga representación romana do G polo C. A abreviación estándar era C. IVLIVS
CÆSAR, segundo a ortografía máis antiga. (A forma Æ é unha ligadura das letras A
e E, e era moi empregada nas inscricións latinas para aforrar espazo.)

No latín clásico, era pronunciado ˈɡaːjus ˈjuːljus ˈkajsar. Nos días finais da
República Romana, moitos escritos históricos facíanse en grego, unha lingua que
estudiaban os romanos mellor educados. Os mozos ricos romanos eran educados a
miúdo por escravos gregos, e mesmo ás veces eran enviados a Atenas para recibir
unha formación más avanzada. Na Antiga Grecia da era de César, o nome da súa
familia escribíase Καίσαρ, o cal reflicte a pronunciación da época. Así, a
pronunciación do seu nome é semellante á do káiser alemán.

No latín vulgar, o /k/ con vogal anterior, por mor da palatalización, comezou a
ser pronunciado africada – producindo o [ˈtʃeːsar] en italiano e [ˈtseːsar] en
alemán, así como o título de tsar. Coa evolución das linguas románicas, a
africada [ts] converteuse na fricativa [s] ([ˈseːsar]) en moitas pronunciacións
rexionais, como a do francés. O /k/ orixinal consérvase na mitoloxía nórdica,
onde se manifesta a través do rei lendario Kjárr.

O cognomen César podería ser en si mesmo un título. Foi moi promulgado pola
Biblia a través do famoso versoe "Ó César o que é do César, e a Deus o que é de
Deus". O título converteuse no káiser alemán e no tsar eslavo. O derradeiro tsar
con poder nominal foi Simeón II de Bulgaria, cuxo reinado rematou en 1946; o que
supón que dous mil anos despois da súa morte, aínda existía un dirixente co seu
nome.

A sociedade romana vía a pasividade na actividade sexual, sen importar o xénero,
como un sinal de submisión ou inferioridade. De feito, Suetonio no triunfo de
César na Galia, o seus soldados cantaban que "César puido conquistar ós galos,
pero Nicomedes conquistou a César." Segundo Cicerón, Bíbulo, Gaius Memmius, e
outros (moitos, inimigos de César), tiveran aventuras con Nicomedes IV de
Bitinia nos comezos das súas carreiras. Os contos foron repetidos, referíndose a
César como Raíña de Bitinia, por algúns políticos romanos como un xeito de
aldraxalo. Estas azueiras foron difundidas como unha forma de acabar coa súa
imaxe. O propio César negou estas acusacións ó longo da súa vida, e segundo Dion
Casio, fíxoo tamén baixo xuramento nunha ocasión. Esta forma de calumnia era moi
popular durante a República Romana para vexar e desacreditar os adversarios
políticos. Unha táctica común era acusar ó opoñente político de vivir segundo o
estilo helenístico, baseado na cultura grega e oriental, onde a homosexualidade
era máis aceptada que na tradición romana.

Catulo escribiu dous poemas nos que suxería que César e o seu enxeñeiro Mamurra
eran amantes, pero máis tarde retractouse e pediu desculpas.

Marco Antonio acusou a Octavio de conseguir a adopción de César mediante favores
sexuais. Suetonio describiu a acusación de Marco Antonio como un lance na
confrontación política con Octavio.

Este gran número de aparicións tamén se repite tanto no cine como na televisión,
ben coma protagonista ben coma personaxe secundario.



https://gl.wikipedia.org/wiki/Wolfgang_Amadeus_Mozart

Johannes Chrysostomus Wolfgangus Theophilus Mozart máis coñecido co nome de
Wolfgang Amadeus Mozart (ˈvɔlfgaŋ amaˈdeus ˈmoːtsart), nado en Salzburgo o 27 de
xaneiro de 1756 e finado en Viena o 5 de decembro de 1791, está considerado como
un dos máis grandes compositores de música clásica europea.

A obra mozartiana abarca todos os xéneros musicais da súa época e alcanza máis
de seiscentas creacións, na súa maioría recoñecidas como obras mestras da música
sinfónica, concertante, de cámara, para piano, operística e coral, logrando unha
popularidade e difusión universal.

Na súa nenez máis temperá en Salzburgo, Mozart mostrou unha capacidade
prodixiosa no dominio de instrumentos de teclado e do violín. Con tan só cinco
anos xa compuña obras musicais e as súas interpretacións eran do aprecio da
aristocracia e realeza europea. Aos dezasete anos foi contratado como músico na
corte de Salzburgo, pero a súa inquietude levoulle a viaxar en busca dunha
mellor posición, sempre compoñendo de forma prolífica. Durante a súa visita a
Viena en 1781, tras ser despedido do seu posto na corte, decidiu instalarse
nesta cidade onde alcanzou a fama que mantivo o resto da súa vida, a pesar de
pasar por situacións financeiras difíciles. Nos seus anos finais, compuxo moitas
das súas sinfonías, concertos e óperas máis coñecidas, así como a súa Réquiem.
As circunstancias da súa temperá morte foron obxecto de numerosas especulacións
e elevada á categoría de mito.

En palabras de críticos de música como Nicholas Till, Mozart sempre aprendía
vorazmente doutros músicos e desenvolveu un esplendor e unha madurez de estilo
que abarcou desde a luz e a elegancia, á escuridade e a paixón -todo ben fundado
por unha visión da humanidade «redimida pola arte, perdoada e reconciliada coa
natureza e o absoluto»-. A súa influencia en toda a música occidental posterior
é profunda; Ludwig van Beethoven escribiu as súas primeiras composicións á
sombra de Mozart, de quen Joseph Haydn escribiu que «a posteridade non verá tal
talento outra vez en cen anos».

Wolfgang Amadeus Mozart naceu o 27 de xaneiro de 1756 en Salzburgo, na actual
Austria, que nesa época era un arcebispado independente do Sacro Imperio Romano
Xermánico. Foi o último fillo de Leopold Mozart (1719-1787), músico ao servizo
do príncipe arcebispo de Salzburgo. Leopold era o segundo mestre de capela na
corte do arcebispo de Salzburgo e un compositor con pouca relevancia, aínda que
foi un experimentado profesor. A súa nai chamábase Anna Maria Pertl (1720-1778).
Debido á alta mortalidade infantil na Europa da época, dos sete fillos que tivo
o matrimonio só sobreviviron Maria Anna (1751-1829), alcumada cariñosamente
Nannerl, e Wolfgang Amadeus. Foi bautizado na catedral de San Ruperto o día
despois do seu nacemento cos nomes de Joannes Chrysostomus Wolfgangus Theophilus
Mozart; ao longo da súa vida asinaría con diversas variacións sobre o seu nome
orixinal, sendo unha das máis recorrentes «Wolfgang Amadè Mozart».

A casa natal de Mozart atópase na rúa Getreidegasse n.º 9 da cidade de
Salzburgo. Trátase dunha casa que actualmente conta cunha gran cantidade de
obxectos da época e instrumentos que pertenceron a Mozart durante a súa nenez. É
un dos lugares máis visitados de Salzburgo e unha especie de santuario para
músicos e afeccionados á música de todo o mundo.

O seu pai Leopold compoñía e daba clases de música. O ano do nacemento de
Wolfgang publicou un exitoso tratado para a interpretación do violín titulado
Versuch einer gründlichen Violinschule. Despois do nacemento de Wolfgang
abandonou todo, salvo as tarefas propias do seu cargo, para dedicarse de xeito
exclusivo á formación do seu fillo e da súa irmá Nannerl, que tamén cedo
manifestou extraordinarias dotes musicais, aínda que demostrou clara preferencia
por Wolfgang ao que considerou un milagre divino. Parece correcto que boa parte
do profesionalismo que Wolfgang veu a exhibir na súa madurez se debeu á rigorosa
disciplina imposta polo seu pai. Foi esixente como pai e como profesor e en todo
momento estivo ao tanto da formación de Wolfgang, para guialo como home e como
artista.

Nannerl e Wolfgang Amadeus mostraron desde moi pequenos facultades para a
música. Nannerl comezou a recibir clases de teclado co seu pai cando tiña sete
anos e o seu irmán, catro anos e medio máis novo que ela, mirábaa evidentemente
fascinado. Anos logo da morte do seu irmán ela rememorou:

Entre esas pequenas pezas atópanse o Andante para teclado en do maior, Köchel
Verzeichnis (KV) 1a, e o Allegro para teclado en do maior, KV 1b.

Aos catro anos recibe leccións de música do seu pai, Leopold, e xa tocaba o
clavicordio, e aos cinco escribe as súas primeiras obras, aos seis, tocaba con
destreza o clavecín e o violín. Con oito compón as primeiras sinfonías e con
doce as óperas. Podía ler música a primeira vista, tiña unha memoria prodixiosa
e unha inesgotable capacidade para improvisar frases musicais.

Definitivamente W. A. Mozart foi un neno prodixio por excelencia, como
compositor e como intérprete. O seu proxenitor era un home intelixente,
orgulloso e relixioso. Cría que os dons musicais do seu fillo eran un milagre
divino que el, como pai, tiña a obrigación de cultivar. Cando o neno ía cumprir
6 anos de idade, Leopold decidiu exhibir os dotes musicais dos seus fillos ante
as principais cortes de Europa. Segundo os primeiros biógrafos de Wolfgang, o
seu pai «quixo compartir co mundo o milagroso talento do seu fillo...». Leopold
creu que proclamar este milagre ao mundo era un deber cara ao seu país, o seu
príncipe e o seu Deus, polo que tiña que mostralo á alta sociedade europea, xa
que doutro xeito el sería a criatura máis ingrata.

O biógrafo Maynard Solomon afirma que mentres Leopold era un profesor fiel aos
seus fillos, existen evidencias de que Wolfgang traballaba duramente para
avanzar máis aló do que lle ensinaban. A súa primeira composición impresa e os
seus esforzos precoces co violín foron por iniciativa propia e Leopold viuse
fortemente sorprendido. Pai e fillo tiñan unha relación moi estreita e estes
logros de nenez fixeron chorar de alegría a Leopold máis dunha vez.

Finalmente Leopold deixou de compoñer cando o excepcional talento musical do seu
fillo fíxose evidente. El era o único profesor de Wolfgang nos seus primeiros
anos e ensinoulle música, así como o resto de disciplinas académicas.

O seu pai exhibiuno polas principais cortes europeas, e nestas viaxes coñecerá a
Haydn e os músicos de Mannheim. Durante os anos nos que Mozart estábase formando
a súa familia realizou varias viaxes por Europa, nos cales mostraron a el e á
súa irmá Nannerl como nenos prodixio. O 12 de xaneiro de 1762 a familia enteira
partiu cara a Múnic, comezando cunha exhibición na corte do príncipe elector de
Baviera Maximiliano III e máis tarde no mesmo ano na corte imperial de Xosé II
de Habsburgo en Viena e Praga. A permanencia na cidade de Viena, un dos
principais centros da música nesa época, culminou con dous recitais ante a
familia imperial no palacio de Schönbrunn. O pequeno Wolfgang causaba sensación
en cada concerto, aínda que o diñeiro gañado nesta viaxe non foi tanto como os
eloxios recibidos. Podería dicirse que esta foi unha viaxe de proba para
Leopold. O 5 de xaneiro de 1763 a familia Mozart retornou a Salzburgo; a viaxe
durara pouco menos dun ano.

O 9 de xuño de 1763 iniciaron unha longa xira de concertos que durou tres anos e
medio, na que a familia desprazouse ás cortes de Múnic, Mannheim, París,
Londres, A Haia, outra vez a París e volveron a casa pasando por Zúric,
Donaueschingen e Múnic, colleitando grandes éxitos. Durante esta viaxe Mozart
coñeceu un gran número de músicos e as obras doutros compositores, en particular
a Johann Christian Bach, a quen Mozart visitou en Londres en 1764 e 1765. Bach
foi unha influencia importante para o mozo compositor. A familia regresou a
Viena a finais de 1767 e permaneceu na cidade ata decembro do ano seguinte. En
Viena foron chamados ao palacio pola nai do emperador, María Tareixa, quen
quedou encantada co neno Wolfgang Amadeus ata o punto de que ata o sentou no seu
colo e bicouno.

En Versalles os Mozart tocaron ante o monarca Luís XV. A anécdota conta que nesa
ocasión a amante do rei, a altiva Madame de Pompadour, non permitiu que o neno
Wolfgang a abrazase por temor a que se lle estragara o seu traxe. En Londres
causaron a admiración do rei Xurxo III e durante esta viaxe o mozo músico
compuxo a súa Primeira Sinfonía (en mi bemol maior, KV 16). Nos Países Baixos
asombrou tocando o órgano e compuxo o seu primeiro oratorio (Die Schuldigkeit
deas ersten Gebotes, KV 35) aos 9 anos.

A miúdo estas viaxes eran duras debido ás primitivas condicións das viaxes
naquel tempo, a necesidade de esperar pacientemente as invitacións e o pago das
actuacións por parte da nobreza e as longas enfermidades, algunhas case mortais,
padecidas lonxe do seu fogar: en primeiro lugar enfermou Leopold, no verán de
1764 durante a súa estancia en Londres, e logo enfermaron ambos os nenos na Haia
durante o outono de 1765.

A familia regresou a Salzburgo o 30 de novembro de 1766 e neste tempo Mozart
escribiu diversas novas pezas, incluíndo un grupo de importantes serenatas
orquestrais, varias pezas sacras menores e diversas danzas, e foi indicado
Konzertmeister honorario da corte o 27 de outubro, logo dun ano na cidade
Leopold e Wolfgang viaxaron a Italia, deixando en casa á nai de Wolfgang e á súa
irmá. Estas viaxes duraron de decembro de 1769 a marzo de 1771 e, do mesmo xeito
que as primeiras viaxes que realizaron, tiñan como obxectivo mostrar as
capacidades do mozo como intérprete e como compositor que maduraba rapidamente.
Mozart coñeceu en Boloña a Josef Mysliveček que era membro da Academia
Filharmónica, e a Giovanni Battista Martini, importante teórico da música naquel
tempo e por quen Mozart sempre gardou un grande afecto, e foi aceptado como
membro da Academia Filharmónica de Boloña, considerada o centro de erudición
musical da época. O ingreso de Mozart na Academia foi extraordinario, xa que
aínda lle faltaba moito para os vinte anos, idade mínima esixida polo
regulamento.

En 1769 entrou ao servizo do arcebispo de Salzburgo, pero a personalidade de
Mozart non estaba feita para servir a unha persoa en concreto. O seu espírito
liberal chocou cunha sociedade que se resistía a abandonar o Antigo Réxime.

Chegaron a Roma o 11 de abril de 1770, onde escoitou o Miserere de Gregorio
Allegri unha vez durante unha representación na Capela Sistina. Esta obra tiña
carácter secreto, pois só podía interpretarse en devandito lugar e a súa
publicación estaba prohibida baixo pena de excomuñón. Con todo, o mozo
compositor apenas chegou á pousada onde se aloxaba, escribiu de memoria unha
versión moi aproximada da partitura completa. O papa Clemente XIV, admirado do
talento do músico de 14 anos, non só non o excomungou, senón que o nomeou
Cabaleiro da Orde da Espuela de Ouro.

En Milán Mozart escribiu a ópera Mitridate, re di Ponto (KV 87, 1770), que foi
interpretada con éxito. Isto supuxo o encargo de dúas novas óperas e Wolfgang e
Leopold volveron dúas veces máis a Milán (desde decembro de 1771 ata agosto de
1772 e desde outubro dese mesmo ano ata marzo de 1773) para a composición e as
estreas de Ascanio in Alba (KV 111, 1771) e Lucio Silla (KV 135, 1772). Leopold
esperaba que estas visitas conseguisen unha contratación profesional para o seu
fillo en Italia, pero as súas esperanzas nunca se cumpriron. Cara ao final da
última viaxe a Italia, Mozart escribiu a primeira das súas obras máis famosas e
que aínda é interpretada extensamente na actualidade, o motete Exsultate,
jubilate, KV 165.

Cada representación do mozo Wolfgang Amadeus era unha exhibición do seu
virtuosismo co clavecín e o violín (cóntase que xa nesa época podía tocar o
teclado cos ollos vendados), e marabillaba aos espectadores improvisando sobre
calquera tema que lle propoñían.

Mozart e o seu pai volveron definitivamente a Salzburgo o 13 de marzo de 1773.
Alí decatáronse da morte do príncipe-arcebispo Schrattenbach, quen sempre os
apoiou. Comezou entón unha nova etapa, moito máis difícil, na que Hieronymus von
Colloredo, o novo príncipe-arcebispo de Salzburgo, mostrouse autoritario e
inflexible co cumprimento das obrigacións impostas aos seus subordinados. Mozart
era fillo predilecto da cidade, na que tiña moitos amigos e admiradores, e tivo
a oportunidade de traballar en numerosos xéneros musicais, incluíndo sinfonías,
sonatas, cuartetos de cordo, serenatas, divertimentos, moita música sacra e
algunhas óperas menores. Varias destas primeiras obras aínda son interpretadas.
Entre abril e decembro de 1775, Mozart desenvolveu un entusiasmo polos concertos
para violín, producindo unha serie de cinco concertos (os únicos que escribiría
na súa vida), incrementando constantemente a súa sofisticación musical. Os
últimos tres (KV 216, KV 218 e KV 219) son agora básicos no repertorio deste
instrumento. En 1776 centrou os seus esforzos nos concertos para piano e
orquestra (dos cales compoñería un total de 27), culminando no Concerto para
piano e orquestra n.º 9 en mi bemol maior (KV 271, chamado Jeunehomme) a
principios de 1777, considerado polos críticos o punto de inflexión da súa obra.

Malia estes éxitos musicais e de ser confirmado no seu posto de mestre de
concertos (Konzertmeister), Mozart estaba cada vez máis descontento coa súa
situación en Salzburgo e redobrou os seus esforzos para establecerse en calquera
outro sitio. Un dos motivos de devandito descontento foi o seu baixo salario,
150 floríns por ano, pero tamén necesitaba moito tempo para compoñer as súas
óperas e a cidade en raras ocasións llo permitía. A situación empeorou en 1775
cando o teatro da corte foi clausurado, especialmente desde que o outro teatro
de Salzburgo foi reservado principalmente para as compañías visitantes.

Leopold e Wolfgang realizaron dúas longas expedicións en busca de traballo
durante a súa longa estancia en Salzburgo. Visitaron Viena desde o 14 de xullo
ao 26 de setembro de 1773 e Múnic desde o 6 de decembro de 1774 ata marzo de
1775. Estas visitas non tiveron éxito, aínda que a viaxe a Múnic tivo unha
grande acolleita popular coa estrea da ópera La finta giardiniera (KV 196) e a
viaxe a Viena foi positiva para a súa arte, xa que coñeceu o novo estilo vienés
a través da música de Joseph Haydn.

En agosto de 1777, Mozart dimitiu do seu posto en Salzburgo e o 23 de setembro
aventurouse de novo nunha viaxe en busca de emprego, visitando as cidades de
Augsburgo, Mannheim, París e Múnic. Debido a que o arcebispo Colloredo non
permitiu a Leopold viaxar co seu fillo, a nai de Wolfgang, Anna Maria foi o seu
acompañante.

Mozart trabou relacións cos membros da famosa orquestra de Mannheim, a mellor de
Europa nesa época. Esta orquestra era coñecida porque, por primeira vez na
historia da música, esaxeraban a diferenza entre as pasaxes suaves e as fortes.
Este estilo coñeceuse como «estilo de Mannheim» e poucas décadas despois sería
unha característica principal da música do Romanticismo. Tamén namorouse de
Aloysia Weber, unha das catro fillas da familia Weber, á que coñeceu durante
unha escala en Múnic. En Mannheim había algunhas perspectivas de conseguir
emprego, pero non atoparon nada e os Mozart marcharón a París o 14 de marzo de
1778 para continuar a súa procura. Alí a súa sorte apenas mellorou. Nunha das
súas cartas a casa insinúa a posibilidade de establecerse como organista en
Versalles, pero Mozart non estaba demasiado interesado con este nomeamento. A
súa situación económica era delicada ata o punto de que debido ás débedas tivo
que empeñar obxectos de valor. O peor momento da súa viaxe foi cando a nai de
Mozart enfermou e faleceu o 3 de xullo de 1778. Probablemente demoráronse
demasiado en chamar a un doutor, segundo Halliwell, pola falta de fondos.

Durante a estancia de Wolfgang en París, Leopold seguía buscando enerxicamente
oportunidades para a volta do seu fillo a Salzburgo e co apoio da nobreza local
asegurarlle unha mellor posición como organista e primeiro violinista da corte.
O salario anual ascendía a 450 floríns, pero Wolfgang era remiso a aceptalo e
logo de marchar de París o 26 de setembro de 1778 detívose en Mannheim e Múnic,
aínda coa esperanza de obter un nomeamento fóra de Salzburgo. En Múnic volveuse
a atopar con Aloysia, convertida nunha exitosa cantante pero ela deixoulle claro
que non estaba interesada nel.

Finalmente, Wolfgang regresou ao seu fogar o 15 de xaneiro de 1779 e aceptou o
novo posto, pero o seu descontento con Salzburgo non diminuíra. A Sonata para
piano n.º 8 en la menor (KV 310) e a Sinfonía n.º 31 en re maior (KV 297,
chamada París) están entre as obras máis coñecidas da estancia de Mozart en
París, onde foron executadas o 12 e 18 de xuño de 1778, respectivamente.

En xaneiro de 1781, estreouse en Múnic a ópera Idomeneo, re di Creta (KV 366) de
Mozart con un «considerable éxito» e en marzo, o compositor foi chamado a Viena,
onde o seu patrón o arcebispo Colloredo acudiu ás celebracións do acceso ao
trono austríaco de Xosé II de Habsburgo como emperador. Mozart, fortalecido
polos eloxios recibidos en Múnic, sentiuse ofendido cando Colloredo tratouno
como a un mero servente e particularmente cando o arcebispo prohibiulle tocar
ante o emperador en casa da condesas Maria Wilhelmine Thun, actuación pola que
recibiría uns honorarios iguais á metade do salario anual que cobraba en
Salzburgo.

O enfrontamento chegou en maio, cando Mozart negouse a levar un paquete enviado
por Colloredo a Salzburgo. Ante a súa negativa de converterse en mensaxeiro,
Mozart é insultado polo seu patrón e o compositor, de forma audaz, interrompeuno
no medio da súa ira: «A súa Graza non está conforme comigo?». A resposta de
Colloredo foron máis improperios e pechouse cun «¡vaite xa!». Mozart intentou
dimitir do seu posto presentando a súa dimisión ao auxiliar do arcebispo, o
conde Arco, pero o arcebispo rexeitouna. Concedéronlle un permiso o mes
seguinte, pero de forma insultante. Días máis tarde, cando Mozart intentaba
entregar persoalmente a Colloredo un último «memorial», o conde Arco pechoulle o
paso na antecámara do arcebispo, producíndose outra escena violenta, e o
compositor foi expulsado literalmente «cunha patada no cu».

A discusión co arcebispo foi moi dura para Mozart porque o seu pai situouse na
súa contra, xa que esperaba ferventemente que seguise obedientemente a Colloredo
na súa volta a Salzburgo. Leopold intercambiou cartas co seu equivocado fillo,
urxíndolle a reconciliarse co seu patrón, pero Wolfgang defendeu apaixonadamente
as súas intencións de emprender unha carreira independente en Viena. O debate
finalizou cando Mozart renunciou ao seu posto, liberándose das demandas dun
patrón opresivo e un pai demasiado solícito. Solomon caracteriza a dimisión de
Mozart como un «paso revolucionario» que alterou enormemente o curso da súa vida
En Viena, Mozart deuse conta dalgunhas boas oportunidades e decidiu instalarse
alí como intérprete e compositor independente.

A nova carreira de Mozart en Viena tivo un bo comezo. A miúdo realizaba
interpretacións como pianista, destacando nunha competición ante o emperador con
Muzio Clementi o 24 de decembro de 1781 e pronto se consolidou como o mellor
intérprete de teclado de Viena». Tamén prosperou como compositor e en 1782
completou a ópera O rapto no serrallo (Die Entführung aus dem Serail, KV 384),
que foi estreada o 16 de xullo dese mesmo ano, obtendo unha enorme aclamación e
que deu inicio ao xénero operístico coñecido como singspiel ou ópera alemá, nun
momento en que o italiano era a lingua «oficial» para a ópera. A obra foi pronto
interpretada «a través da Europa de fala xermana» e consolidou plenamente a
reputación de Mozart como compositor. Como anécdota, o emperador Xosé II
comentou ao final da estrea da ópera: «Música marabillosa para os nosos oídos,
verdadeiramente creo que ten demasiadas notas», ao que o compositor contestou:
«Exactamente, cantas son menester?».

Na época na que as súas disputas co arcebispo Colloredo estaban no seu punto
máis álxido, Mozart trasladouse coa familia Weber, que se mudaron a Viena desde
Mannheim. O pai, Fridolin, falecera e o resto da familia acollía agora hóspedes
como medio para subsistir. Tralo seu fracaso sentimental con Aloysa Weber, que
estaba agora casada co actor Joseph Lange, atopou consolo en Constanze Weber, a
irmá menor. Pero sabía que o seu pai Leopold non apreciaba a esa familia posto
que, non sen razóns, cría que estes, fundamentalmente a nai, querían
aproveitarse do éxito do seu fillo. En cartas ao seu pai, nun principio refutou
os rumores sobre o romance, pero para evitar unha situación embarazosa mudouse a
outra casa. Mentres tanto gañábase a vida dando clases particulares e concertos,
e continuou compoñendo. En decembro presentouse na corte nunha competición co
tamén compositor Muzio Clementi, saíndo vencedor, mais as súas esperanzas de
obter un emprego oficial non se concretaron. Con todo, hai suficientes
antecedentes de que Constanze amaba verdadeiramente a Mozart e nunca compartiu
as maquinacións da súa nai. Como o consentimento do seu pai era fundamental para
Mozart, quixo viaxar a Salzburgo para presentarlle formalmente á noiva, pero
varios eventos postergaron a temida viaxe para enfrontarse o seu proxenitor.

O 4 de agosto de 1782, sen o consentimento paterno, Wolfgang Amadeus e Constanze
casaron en Viena. Para celebrar a unión e para acougar ao seu pai, Mozart
compuxo a inconclusa Gran misa en do menor (KV 427). Pensaba estreala en
Salzburgo con Constanze como primeira soprano solista. Só puido facelo en agosto
de 1783, pero non conseguiu o seu obxectivo. Desexaba demostrar á súa familia
que soubera elixir, pero Leopold e Nannerl xamais terminarían de aceptar a
Constanze. No contrato de matrimonio, Constanze «asigna ao seu prometido
cincocentos floríns que [...] prometeu aumentar despois con mil floríns», «para
poder sobrevivir» co total. Ademais, todas as adquisicións conxuntas durante o
matrimonio debían ser propiedade común de ambos. O matrimonio tivo 6 fillos:
Raimund Leopold (17 de xuño de 1783-19 de agosto do mesmo ano), Karl Thomas
Mozart (21 de setembro de 1784-31 de outubro de 1858), Johann Thomas Leopold (18
de outubro de 1786-15 de novembro dese ano), Theresia Constanzia Adelheid
Friedericke Maria Anna (27 de decembro de 1787-29 de xuño de 1788), Anna Maria
(25 de decembro de 1789, falecida pouco logo do seu nacemento) e Franz Xaver
Wolfgang Mozart (26 de xullo de 1791 - 29 de xullo de 1844), dos cales só dous
sobreviviron, Karl Thomas e Franz Xaver Wolfgang.

Durante os anos 1782 e 1783 coñeceu profundamente a obra de Georg Friedrich
Händel e Johann Sebastian Bach a través do barón Gottfried Van Swieten, un
coleccionista e afeccionado musical que tiña no seu poder unha biblioteca con
gran cantidade de obras de compositores barrocos. Entre as obras que estudou
atopábanse os oratorios de Händel e O clave ben temperado de Bach. Mozart
asimilou os modos de composición de ambos, fusionándoo co propio, dando á
maioría das obras deste período un toque contrapuntístico, apreciable nas
transcricións que fixo dalgunhas fugas de O clave ben temperado KV 405 as fugas
para piano KV 394, KV 401 e KV 426 (esta última transcrita logo para cordas co
número de catálogo KV 546). Pero, sobre todo, pódese apreciar a influencia de
Händel e Bach nas pasaxes de fuga de A frauta máxica e o final da Sinfonía
Xúpiter. O estudo destes autores foi para Mozart tan importante que chegou a
realizar arranxos para obras como O Mesías (KV 572) ou Alexander's Feast (KV
591), ambos oratorios de Händel.

En 1783, Mozart e Constanze visitaron á familia deste en Salzburgo. Leopold e
Nannerl foron, como máximo, soamente corteses con Constanze pero a visita polo
menos incitou a composición dunha das grandes obras litúrxicas de Mozart, a xa
mencionada Gran misa en do menor, KV 427 Aínda que non completada, foi estreada
en Salzburgo con Constanze cantando as partes solistas.

Mozart coñeceu a Joseph Haydn en Viena. Cando Haydn visitaba a cidade, en
ocasións interpretaban xuntos nun cuarteto de corda improvisado. Os seis
cuartetos de Mozart dedicados a Haydn (KV 387, KV 421, KV 428, KV 458, KV 464 e
KV 465) datan do período de 1782 a 1785 e supoñen unha resposta coidadosamente
considerada aos Cuartetos de corda rusos Opus 33 que Haydn compuxera en 1781. Ao
oílos, Haydn permaneceu en pé como signo de respecto cara a Mozart e, segundo
recordou máis tarde a súa irmá, dixo a Leopold sobre Wolfgang: «Dígolle a
vostede ante Deus, e como un home honesto, que o seu fillo é o maior compositor
coñecido por min en persoa e por reputación, ten gusto e, ademais, a maior
habilidade para a composición».

Desde 1782 ata 1785, Mozart organizou concertos nos que realizaba
interpretacións como solista, presentando tres ou catro novos concertos para
piano en cada estación. Xa que o espazo nos teatros era escaso, reservou lugares
pouco convencionais para realizar os seus concertos, como un cuarto grande no
Trattnerhof (un edificio de apartamentos) e o salón de baile do Mehlgrube (un
restaurante), entre outros. Os concertos eran moi populares e dos que el estreou
algúns aínda son obras básicas do seu repertorio. Solomon escribe que durante
este período Mozart creou «unha conexión harmoniosa entre un
executante-compositor impaciente e unha audiencia encantada, que deron a
oportunidade de testemuñar a transformación e a perfección dun xénero musical
principal».

Coas substanciais ganancias dos seus concertos e outras actuacións, o matrimonio
Mozart adoptou un modo de vida máis ben luxoso. Trasladáronse a un apartamento
caro, cun alugueiro anual de 460 florins. Mozart tamén comprou unha excelente
fortepiano de Anton Walter por aproximadamente 900 floríns, unha mesa de billar
por uns 300, enviou ao seu fillo Karl Thomas a un internado caro e contrataron
serventes. Polo tanto, con este modo de vida o aforro era imposible e o curto
período de éxito financeiro non fixo nada para amortecer as dificultades que
máis tarde Mozart experimentaría.

O 14 de decembro de 1784, Mozart converteuse en francmasón e foi admitido pola
loxa Zur Wohltätigkeit. A francmasonería xogou un papel importante no resto da
vida do compositor, xa que acudiu a moitas reunións, moitos dos seus amigos eran
masóns e en varias ocasións compuxo música masónica.

Mozart anhelaba reformas sociais no sentido de progreso pero non ao momento de
apoiar as reivindicacións sociais que Pierre-Augustin de Beaumarchais defendía
na peza orixinal de As vodas de Fígaro. Mozart tiña o espírito do ideal masónico
completamente oposto ao dos xacobinos. A condición de «doméstico» ou «lacaio»
non lle parecía deshonrosa.

A pesar do grande éxito obtido con O rapto no serrallo en 1782, Mozart compuxo
pouca literatura operística nos seguintes 4 anos, producindo unicamente dúas
obras inconclusas (L'oca do Cairo, KVKV 422, e Lo sposo deluso, KV 430) e a
comedia nun acto Der Schauspieldirektor (KV 486) Centrouse fundamentalmente na
súa carreira como pianista solista e como compositor de concertos. Con todo, ao
redor de 1785, Mozart abandonou a composición de obras para teclado e comezou a
súa famosa colaboración operística co libretista Lorenzo da Ponte.

En 1786 tivo lugar en Viena a exitosa estrea da ópera As vodas de Fígaro
(KV 492), baseada na obra homónima de Pierre-Augustin de Beaumarchais e que non
estivo exenta de polémica debido ao seu contido político. Con todo, Mozart e Da
Ponte arranxaronse para excluír desta todo aquilo que puidese «poñer nerviosas»
ás autoridades vienesas e logrou pasar a censura. A preocupación do Emperador
residía en que a obra suxería a loita de clases e en Francia xa provocara algúns
disturbios á súa irmá María Antonieta. No aria de Fígaro «Se vuol ballare»
nótase parte dese contido que quixo minimizarse (Fígaro, con fina pero intensa
ironía, entoa unha cavatina dirixida ao seu patrón o Conde de Almaviva).

A súa recepción en Praga máis tarde no mesmo ano foi aínda máis cálida e isto
conduciu a unha segunda colaboración con Da Ponte: a ópera Don Giovanni
(KV 527), que foi estreada en Praga en outubro de 1787 cun rotundo éxito, do
mesmo xeito que sucedeu na súa estrea en Viena en 1788. Esta obra, que narra as
aventuras de Don Juan, fora un tema recorrente na literatura e o teatro e, polo
tanto, Da Ponte non se basea nun texto en particular, senón que recolle
información de múltiples fontes. A ópera foi catalogada por Mozart como un
«dramma giocoso» e o seu título orixinal era Il dissoluto punito ou sia Il D.
Giovanni. O contido dramático desta obra está presente desde o comezo, coa morte
do comendador, ata o final e contén algúns dos pasaxes máis fermosos da obra de
Mozart.

As dúas óperas atópanse dentro das obras máis importantes de Mozart e son
básicas no repertorio operístico actual, aínda que nas súas estreas a súa
complexidade musical causase dificultades tanto para os oíntes como para os
intérpretes. O pai do compositor, Leopold, non puido ser testemuña destes
acontecementos, xa que falecera o 28 de maio de 1787. Isto sumiu ao fillo nunha
grande aflición, xa que o seu pai fora o seu mellor conselleiro e amigo (feito
documentado na numerosa correspondencia entre ambos).

En decembro de 1787, Mozart finalmente obtivo un posto estable baixo o
patrocinio aristocrático. O emperador Xosé II designouno como o seu «compositor
de cámara» (Kammermusicus), un posto que quedara vacante o mes anterior trala
morte de Christoph Willibald Gluck. Este foi un nomeamento a tempo parcial,
recibindo unicamente 800 floríns por ano e que só requiriu que Mozart compuxese
obras para os bailes anuais no palacio imperial. Mozart queixouse a Constanze de
que a paga era «demasiado para o que fago, demasiado pouco para o que eu podería
facer». Con todo, malia que este ingreso era modesto foi importante para Mozart
cando chegaron os tempos duros. Os expedientes xudiciais mostran que o obxectivo
do emperador era impedir que o seu estimado compositor abandonase Viena na
procura de mellores perspectivas.

En 1787, o mozo Ludwig van Beethoven pasou dúas semanas en Viena, esperando
estudar con Mozart. Os documentos existentes sobre este encontro son
contraditorios e existen polo menos tres hipótese en vigor: que Mozart oíu a
interpretación de Beethoven e o eloxiou, que Mozart rexeitou a Beethoven como
estudante, e que nunca se chegaron a atopar.

Cara ao final da década de 1780, a situación económica de Mozart empeorou. Ao
redor de 1786 deixou de aparecer frecuentemente en concertos públicos, polo que
os seus ingresos reducíronse. Esa época foi de grandes dificultades para todos
os músicos de Viena por mor da guerra entre Austria e Turquía e que o nivel de
prosperidade e status económico da aristocracia, que os financiaba, reduciuse.

A cidade de Viena iría perdendo o interese musical por Mozart debido a aparición
doutros pianistas cunha técnica moito máis avezada, como no caso de Muzio
Clementi, con escalas en terceiras e acordes máis sonoros, ideais para os pianos
de construción inglesa dunha sonoridade máis robusta, ao contrario dos da
sonoridade delicada vienesa, aptos para as escalas e sutilezas do pianismo
mozartiano. As súas Academias ou concertos por subscrición, que foran en toda a
súa estadía en Viena unha das mellores fontes de ingreso (ademais de inspiración
e motivo de composición dos seus concertos para piano e orquestra a partir do
n.º 11, KV 413), comezaron a perder audiencia, polo que xa non lle reportaban
beneficios económicos.

A mediados de 1788, Mozart e a súa familia trasladáronse desde o centro de Viena
a un aloxamento máis barato no barrio periférico de Alsergrund. Mozart comezou a
pedir prestado diñeiro, cada vez máis frecuentemente a Johann Michael Puchberg,
un amigo e irmán da mesma loxa masónica, documentados por unha «lamentable
secuencia de cartas suplicando préstamos». Maynard Solomon e outros autores
suxeriron que Mozart estaba sufrindo unha depresión e que parecía que
ralentizaba a súa recuperación económica. As principais obras deste período
inclúen as tres últimas sinfonías (n.º 39 en mi bemol maior, KV 543, n.º 40 en
sol menor, KV 550, e n.º 41 en re maior, KV 551 Xúpiter), todas elas de 1788, e
a última das tres óperas escritas en colaboración con Da Ponte, Così fan tutte
(KV 588), estreada en 1790.

Aproximadamente nesa época, Mozart realizou unha serie de longas viaxes coa
esperanza de incrementar os seus ingresos: a Leipzig, Dresde e Berlín na
primavera de 1789 e a Frankfurt, Mannheim e outras cidades alemás en 1790. Estas
viaxes só produciron éxitos illados e non mitigaron os sufrimentos económicos da
familia.

En 1789 recibiu unha oferta do empresario inglés Johann Peter Salomon, quen lle
propuxo a el e a Haydn realizar unha xira de concertos por Inglaterra. Acordouse
que Haydn fose o primeiro en ir, durante a tempada 1791-1792, e Mozart iría á
volta deste, feito que non puido concretar polo seu falecemento.

O último ano de vida de Mozart, 1791, foi, ata a súa enfermidade final, un tempo
de gran produtividade e, en certo sentido, un tempo de recuperación persoal.
Realizou numerosas composicións, incluíndo algúns dos seus traballos máis
admirados: a ópera A frauta máxica (Die Zauberflöte, KV 620), o último concerto
para piano e orquestra (n.º 27 en si bemol maior, KV 595), o Concerto para
clarinete en la maior KV 622, o último da súa gran serie de quintetos de corda
(KV 614 en mi bemol maior), o mottetto Ave verum corpus KV 618 e o inacabado
Réquiem en re menor KV 626. A situación financeira de Mozart, unha fonte de
ansiedade extrema en 1790, finalmente comezou a mellorar, xa que, aínda que as
evidencias non sexan concluíntes apareceron patrocinadores ricos en Hungría e
Ámsterdam prometendo anualidades a Mozart a cambio de composicións ocasionais.
Probablemente tamén se beneficiou da venda de música de baile composta no seu
papel como compositor de cámara imperial. Mozart non volveu pedir diñeiro
prestado a Puchberg e empezou a facer fronte ao pago das súas débedas.

Experimentou unha gran satisfacción polo éxito público dalgúns dos seus
traballos, destacando A frauta máxica (representada en numerosas ocasións no
curto período entre a súa estrea e a morte do compositor) e a Pequena cantata
masónica KV 623, estreada o 15 de novembro de 1791.

En marzo de 1791, Mozart ofreceu en Viena un dos seus últimos concertos
públicos; tocou o concerto para piano e orquestra KV 595. O seu último fillo,
Franz Xaver, naceu o 26 de xullo.

A saúde do compositor empezou a declinar e a súa concentración diminuía. Mozart
sentiuse enfermo durante a súa estancia en Praga o 6 de setembro durante a
estrea da súa ópera La clemenza di Tito (KV 621), composta nese ano como un
encargo para os festexos da coroación de Leopoldo II como emperador. A obra foi
acollida con frialdade polo público. Ao regresar a Viena, Mozart púxose a
traballar no Réquiem e preparou, en compañía do empresario teatral e cantante
Emanuel Schikaneder, os ensaios da A frauta máxica. Esta estreouse con enorme
éxito o 30 de setembro, co propio Mozart como director.

Por entón Mozart escribiu o Concerto en la maior para clarinete (KV 622),
composto para o clarinetista Anton Stadler. En outubro o seu saúde empeorou;
camiñaba coa súa esposa polo Prater cando de súpeto sentouse nun banco e moi
axitado comentou a Constanze que alguén o había envelenado. O 20 de novembro a
enfermidade intensificouse e caeu prostrado en cama, sufrindo inchazón, dores e
vómitos.

Mozart recibiu os coidados da súa esposa Constanze e a súa irmá menor Sophie
durante a súa enfermidade final e foi atendido polo doutor Nicolaus Closset. É
un feito probado que estaba mentalmente ocupado na finalización da súa Réquiem.
Con todo, as evidencias de que realmente ditara pasaxes o seu discípulo Franz
Xaver Süssmayr son moi remotas.

O 5 de decembro de 1791, aproximadamente ás doce da madrugada, chegou o doutor
Closset da ópera e ordenou que lle puxesen compresas frías de auga e vinagre
sobre a fronte para baixarlle a febre (malia que Sophie mostrouse remisa a
facelo, posto que pensaba que non sería bo para o enfermo o cambio tan brusco de
temperatura). Isto fixo tanto efecto nel que perdeu o coñecemento e non volveu
recuperarse ata a súa morte. Segundo Sophie, os últimos suspiros de Mozart foron
«coma se quixese, coa boca, imitar os timbais do seu Réquiem».

Ás doce e cincuenta e cinco minutos da madrugada, Mozart faleceu en Viena á
idade de 35 anos, 10 meses e 8 días, e o seu funeral tivo lugar na Catedral de
Santo Estebo (onde anteriormente se casara con Constanze), o día 6 de decembro.
Foi amortallado segundo o ritual masónico (manto negro con capucha).

O enterro de Mozart foi de terceira categoría, cun custo de oito floríns con
cincuenta e seis kreutzer (máis un suplemento de tres floríns para pagar o coche
fúnebre), o usual para membros da burguesía media. Foi enterrado á noitiña,
sendo trasladado o féretro en coche de cabalos ata o cemiterio de St. Marx en
Viena, no que recibiu sepultura nunha tumba comunitaria simple (non nunha fosa
común). O tempo que facía aquela noite era suave e tranquilo, e con néboas
frecuentes, non tormentoso ou con cifra como se pensou erroneamente. O biógrafo
Otto Jahn afirmou en 1856, ao enterro asistiron Antonio Salieri, Süssmayr,
Gottfried Van Swieten e outros dous músicos.

A escasa afluencia de público ao enterro de Mozart non reflectiu a súa categoría
como compositor, xa que os funerais e concertos en Viena e Praga contaban con
moita afluencia. Certamente, no período inmediatamente posterior á súa morte a
reputación de Mozart incrementouse considerablemente: Solomon descríbeo como
«unha onda de entusiasmo sen precedentes» polas súas obras. Varios escritores
redactaron biografías sobre o compositor, como Friedrich Schlichtegroll, Franz
Xaver Niemetschek e Georg Nikolaus von Nissen, entre outros; e os editores
competiron para publicar as edicións completas das súas obras.

A inesperada e misteriosa morte de Mozart suscitou grande interese desde o
principio. No acta de defunción oficial constaba que o compositor austríaco
falecera por mor dunha «hitziges Frieselfieber» («febre miliar aguda»,
referíndose a unha erupción cutánea parecida a sementes de millo), unha
descrición que non basta para identificar a causa na medicina moderna e que é
demasiado ampla e inexacta, xa que non se levou a cabo a autopsia debido ao
avanzado estado de descomposición en que se atopaba o cadáver.

Propuxéronse unha multitude de teorías sobre a morte do compositor, incluíndo
triquinose, gripe, envelenamento por mercurio e un estraño achaque no ril. A
práctica de sangrías nos pacientes era común na época e tamén se cita como un
posible factor que contribuíse á súa morte. Con todo, a versión máis amplamente
aceptada é a morte por unha febre reumática aguda. É coñecido que tivo tres ou
ata catro ataques desde a súa infancia e esta enfermidade é recorrente, con
consecuencias incrementalmente máis serias en cada ataque, como unha infección
descontrolada ou dano nas válvulas cardíacas..

O aspecto físico de Mozart foi descrito polo tenor Michael Kelly, nas súas
Reminiscencias como «un pequeno home notable, moi delgado e pálido, cunha
prominente cabeleira de cabelos claros, pola que se mostraba moi vanidoso». Como
escribiu Franz Xaver Niemetschek, un dos seus primeiros biógrafos, «non había
nada especial no [seu] físico. [...] Era pequeno e a súa cara, excepto os seus
ollos grandes e intensos, non mostraba ningún signo do seu xenio». O seu tez
facial estaba picada, unha secuela da varíola que sufriu na súa niñez.
Gustáballe a roupa elegante; Kelly recordouno nun ensaio da seguinte forma:
«Estaba sobre o escenario cao súa zamarra carmesí e o seu bicorne con encaixes
de ouro, dando o tempo da música á orquestra». Polo seu lado, Constanze escribiu
máis tarde que «era un tenor, bastante suave na oratoria e delicado no canto,
pero cando algo o excitaba, ou era necesario esforzarse, era tan poderoso como
enérxico».

Polo xeral Mozart traballaba durante moito tempo e con enerxía, terminando
composicións a un gran ritmo debido aos axustados prazos. A miúdo facía
bosquexos e esbozos aínda que, a diferenza de Ludwig van Beethoven, non se
conservaron xa que Constanze destruios logo da súa morte.

Foi criado segundo a moral católica e foi un membro leal da Igrexa en todas as
etapas da súa vida.

Mozart viviu no centro do mundo musical vienés e coñecía a un gran número e
variedade de xente: compañeiros músicos, intérpretes teatrais, amigos que como
el mudáronse desde Salzburgo e moitos aristócratas, incluíndo algún coñecido do
emperador Xosé II. Solomon considera que os seus tres amigos máis próximos
puideron ser Gottfried Janequin, o conde August Hatzfeld e Sigmund Barisani.
Moitos outros incluíron entre as súas amizades ao seu vello colega Joseph Haydn,
os cantantes Franz Xaver Gerl e Benedikt Schack e o trompista Joseph Leutgeb.
Leutgeb e Mozart mantiveron un curioso tipo de burlas amistosas, a miúdo con
Leutgeb sendo o obxecto das bromas pesadas de Mozart.

Gozaba xogando ao billar e o baile e tiña varios animais domésticos: un canario,
un estorniño, un can e tamén un cabalo para equitación lúdica. En particular na
súa mocidade, Mozart tiña un agarimo asombroso para o humor escatolóxico (non
tan insólito no seu tempo), que se aprecia en moitas das súas cartas que
sobreviviron, especialmente aqueles escritos á súa curmá Maria Anna Thekla
Mozart ao redor de 1777-1778, pero tamén na súa correspondencia coa súa irmá
Nannerl e os seus pais. Mozart ata escribiu música escatolóxica, como o canon
Leck mich im Arsch (KV 231) (literalmente «bícame/lámbeme no cu», ás veces
idiomáticamente traducido como «Bícame o cu» ou «Atáscate»).

Resume a tradición contrapuntística alemá, o melodismo italiano e as conquistas
técnicas de Haydn e dos sinfonistas de Mannheim. Foi innovador nas formas e no
contido, gozou dunha marabillosa inspiración melódica e foi atrevido na
harmonía. Empregou o cromatismo coma elemento de tensión. Nas súas últimas
obras, atópase un brote emocional que semella querer emanciparse do Clasicismo.

Mozart aparece hoxe como un dos máis grandes xenios musicais da historia. Foi
excelente pianista, organista, violinista e director e destacaba polas súas
improvisacións, que adoitaba realizar nos seus concertos e recitais.

A música de Mozart, do mesmo xeito que a de Joseph Haydn, é presentada como un
exemplo arquetípico do estilo clásico. Na época na que comezou a compoñer, o
estilo dominante na música europea era o estilo galante, unha reacción contra a
complexidade sumamente desenvolvida da música do Barroco. Pero cada vez máis, e
en gran parte nas mans do propio Mozart, as complexidades do contrapunto do
Barroco tardío xurdiron unha vez máis, moderado e disciplinado por novas formas
e adaptado a unha nova contorna estética e social. Mozart foi un compositor
versátil e compuxo en cada xénero principal, incluíndo a sinfonía, a ópera, o
concerto para solistas e a música de cámara. Dentro deste último xénero,
realizou composicións para diversas agrupacións de instrumentos, incluíndo o
cuarteto e o quinteto de corda e a sonata para piano. Estas formas non eran
novas, pero Mozart realizou avances na sofisticación técnica e o alcance
emocional de todas elas. Case sen axuda de ninguén desenvolveu e popularizou o
concerto para piano clásico. Compuxo numerosas obras de música relixiosa,
incluíndo unha gran cantidade de misas; pero tamén moitas danzas, divertimentos,
serenatas e outras formas musicais lixeiras de entretemento. Tamén compuxo para
calquera tipo de instrumento.

Os trazos centrais do estilo clásico están todos presentes na música de Mozart.
A claridade, o equilibrio e a transparencia son os selos do seu traballo, pero
calquera noción simplista da súa delicadeza enmascara o poder excepcional das
súas obras mestras máis finas, como o Concerto para piano n.º 24 en do menor KV
491, a Sinfonía n.º 40 en sol menor KV 550 e a ópera Don Giovanni. Charles Rosen
fai fincapé neste punto:

Sobre todo durante a súa última década, Mozart explotou a harmonía cromática ata
un extremo descoñecido ata entón, cunha notable seguridade e un grande efecto
artístico.

Mozart sempre tivo un don para absorber e adaptar os trazos máis valiosos da
música doutros compositores. As súas viaxes seguramente axudáronlle a forxarse
unha linguaxe compositiva única. En Londres sendo pícaro, tivo lugar un encontro
con Johann Christian Bach e escoitou a súa música. En París, Mannheim e Viena
atopou moitas outras influencias compositivas, así como as capacidades de
vangarda da orquestra de Mannheim. En Italia coñeceu a abertura italiana e a
opera buffa, as cales afectaron profundamente na evolución da súa propia
práctica. Tanto en Londres como Italia, o estilo galante estaba en auxe: música
simple, brillante cunha predilección pola cadencia; un énfase na tónica,
dominante e subdominante e a exclusión doutro tipo de acordes, frases simétricas
e particións claramente articuladas na forma total dos movementos. Algunhas das
primeiras sinfonías de Mozart son aberturas italianas, con tres movementos que
penetran uns noutros; moitas son homotonales (cada movemento na mesma armadura
de clave, co movemento máis lento no ton relativo menor). Outras obras imitan ás
de Bach e outras mostran as simples formas binarias redondeadas escritas
habitualmente polos compositores vieneses.

A medida que Mozart foi madurando, foi incorporando ás súas composicións máis
trazos adaptados do Barroco. Por exemplo, a Sinfonía n.º 29 en la maior (KV 201)
ten un tema principal de contrapunto no seu primeiro movemento e experimenta con
lonxitudes de frase irregulares. Algúns dos seus cuartetos a partir de 1773
teñen finais de fuga: probablemente baixo a influencia de Haydn, que incluíra
tres finais nesa forma na súa Opus 20 que publicara por esa época. A influencia
do movemento Sturm und Drang ("tormenta e impulso" ou "tormenta e ansia") na
música, co seu presaxio da chegada da era romántica, é evidente na música de
ámbolos dous compositores nesa época e a Sinfonía n.º 25 en sol menor (KV 183)
de Mozart é outro bo exemplo diso.

Mozart ás veces cambiaría o seu foco de interese entre a ópera e a música
instrumental. Compuxo óperas en cada un dos estilos predominantes: a ópera
buffa, como As vodas de Fígaro, Don Giovanni e Così fan tutte; ópera seria, como
Idomeneo; e o singspiel, do cal A frauta máxica é o exemplo máis famoso. Nas
súas óperas posteriores empregou cambios sutís na instrumentación, a textura
orquestral e o timbre, para achegar unha maior profundidade emocional e destacar
os movementos dramáticos. Algúns dos seus avances no xénero operístico e a
composición instrumental son: o seu emprego cada vez máis sofisticado da
orquestra nas sinfonías e concertos, que influíu na súa orquestración operística
e o desenvolvemento da súa sutileza na utilización da orquestra o efecto
psicolóxico nas súas óperas, que foi un cambio reflectido nas súas composicións
posteriores non operísticas.

A obra de Mozart foi catalogada por Ludwig von Köchel en 1862, nun catálogo que
comprende 626 opus, codificadas cun número do 1 ao 626 precedido polo sufixo KV.

A produción sinfónica e instrumental de Mozart consta de: 41 sinfonías, entre as
que destacan a n.º 35, Haffner (1782); a n.º 36, Linz (1783); a n.º 38, Praga
(1786); e as tres últimas (a n.º 39, en mi ♭; a n.º 40, en sol menor, (KV 550);
e a n.º 41, en do maior, (KV 551) Xúpiter compostas en 1788); varios concertos
(27 para piano, 5 para violín e varios para outros instrumentos); sonatas para
piano, para piano e violín e para outros instrumentos, que constitúen pezas
clave da música mozartiana; música de cámara (dúos, tríos, cuartetos e
quintetos); adagios, 61 divertimentos, serenatas, marchas e 22 óperas.

Mozart empezou a escribir a súa primeira sinfonía en 1764, cando tiña 8 anos de
idade. Esta obra está influída pola música italiana, do mesmo xeito que todas as
sinfonías que compuxo ata mediados da década de 1770, época en que alcanzou a
plena madurez estilística. O ciclo sinfónico de Mozart conclúe cunha triloxía de
obras mestras formado polas sinfonías n.º 39 en mi ♭ maior, n.º 40 en sol menor
e n.º 41 en do maior, compostas en 1788.

Con respecto a súa produción operística, logo dalgunhas obras «menores» chegaron
os seus grandes títulos, cultivou a ópera seria, a ópera cómica e o singspiel.
Na ópera cómica realizou un fondo estudo psicolóxico dos personaxes
humanizándoos, destaca sobre todo a primeira grande opera buffa alemá; Le nozze
di Figaro (As vodas de Fígaro, 1786), neste tipo de ópera destaca a colaboración
do libretista Lorenzo da Ponte, froito disto foron Le nozze di Figaro, Così fan
tutte (Así fan todas, 1790) e Don Giovanni. Dentro do singspiel destacan
Idomeneo, re di Creta (Idomeneo, rei de Creta, 1781), Die Entführung aus dem
Serail (O rapto no serrallo, 1782) e, sobre todo Die Zauberflöte (A frauta
máxica, 1791), na que se reflicten os valores da Ilustración e da masonería ao
teatro musical. La clemenza di Tito (A clemencia de Tito, 1791) é o exemplo máis
acabado de ópera seria italiana.

Mozart experimentou unha considerábel evolución dende a primeira sinfonía
(escrita con oito anos) ata a corenta e un Xúpiter (con trinta e dous). Foise
despegando das convencións da época até desenvolver un estilo persoal. A
expresividade das seis últimas anúncianos que o Romanticismo non tardará en
chegar. Mozart deulle unha personalidade propia aos instrumentos de vento,
particularmente ao clarinete.

Mozart adoptará xeralmente unha estrutura tripartita: un primeiro movemento con
forma sonata, un movemento lento, e un rondó final. O instrumento para o que
máis compuxo este xénero foi o piano (el mesmo interpretaba a parte solista,
ademais: o seu virtuosismo no estaba ao alcance de calquera), pero tamén o fixo
para violino, para trompa ou para clarinete.

O groso da música relixiosa que escribiu forma parte do período salzburgués,
onde existe unha gran cantidade de misas, como a Misa da Coronación, (KV 317),
sonatas dá chiesa e outras pezas para os diversos oficios da Igrexa Católica. No
período vienés diminúe a súa produción sacra. Con todo, as poucas obras de
carácter relixioso deste período son claros exemplos da madurez do estilo
mozartiano. Compuxo a Misa en do menor (KV 427) (a cal queda inconclusa, do
mesmo xeito que o Réquiem), o mottetto Ave verum corpus (KV 618) e o Réquiem en
re menor, (KV 626).

Tamén escribiu belas cancións, tales como Abendempfindung an Laura (KV 523),
entre outras. Compuxo numerosas arias de concerto de gran calidade, moitas das
cales foron usadas en óperas doutros compositores amodo de encarga. Das súas
arias de concerto pódense destacar, pola súa calidade e encanto: Popoli dei
Tessaglia...Io non chiedo, eterni dei (KV 316), Vorrei spiegarvi, oh Deu! (KV
418), ambas para soprano, ou Per pietà (KV 420), para tenor.

A principios de 2012 foi descuberta Allegro Molto, de 84 compases e tres minutos
de duración, nun faiado do Tirol. Estímase que a obra foi composta en 1767.

O discípulo máis coñecido de Mozart foi probablemente Johann Nepomuk Hummel, a
quen Mozart tomou baixo tutela na súa casa de Viena durante dous anos cando era
un neno. Foi unha figura de transición entre o Clasicismo e o Romanticismo.

Ludwig van Beethoven, catorce anos máis novo que Mozart, valorou e estivo
profundamente influído polas obras deste, ao que coñeceu cando era un
adolescente. Tal e como se pensa, Beethoven interpretou na orquestra da corte de
Bonn as óperas de Mozart e viaxou a Viena en 1787 para estudar con Mozart.
Algunhas obras de Beethoven son comparables directamente coas obras de Mozart e
compuxo cadencias (WoO 58) do Concerto para piano n.º 20 en re menor KV 466 de
Mozart.

Varios compositores renderon homenaxe a Mozart compoñendo conxuntos de
variacións sobre os seus temas. Beethoven escribiu catro conxuntos (Op. 66, WoO
28, WoO 40 e WoO 46). Outros exemplos son as Variacións para piano e orquestra
Op. 2 de Frédéric Chopin sobre «Là ci darem la mano» de Don Giovanni (1827) e as
Variacións e fuga sobre un tema de Mozart de Max Reger (1914), baseado na Sonata
para piano n.º 11 KV 331. Piotr Ilich Chaikovski compuxo a súa Suite orquestral
n.º 4 en sol, chamada «Mozartiana» (1887), como un tributo ao compositor
salzburgués.

Dado que Wolfgang Amadeus Mozart tivo unha vida dramática en moitos sentidos,
incluíndo a súa extraordinaria carreira como neno prodixio, as súas loitas para
alcanzar a independencia persoal e desenvolver a súa carreira, os seus problemas
financeiros e a súa morte algo misteriosa mentres intentaba terminar a súa
Réquiem, numerosos artistas atoparon en Mozart unha fonte de inspiración para as
súas obras. Tales traballos incluíron novelas, óperas, películas -entre as que
destaca Amadeus de Miloš Forman- e xogos. Tamén se usou a súa imaxe na acuñación
de moedas ou na emisión de selos postais, en moitos casos con motivo dos
aniversarios do seu nacemento ou falecemento.

En tempos máis recentes, grazas á súa fama en todo o mundo, a imaxe de Mozart
converteuse nun produto amplamente explotada, chegando, segundo Jary, ata o
punto do abuso, que desborda os límites do mundo da música e ser aproveitado
pola industria do turismo, o comercio , a publicidade, o cine e tamén a
política; a miúdo xa sen ningunha asociación cos seus atributos lexítimos
históricos e artísticos. Neste contexto, co que deben cumprir requisitos moi
dispares, os límites do bo gusto son fáciles de superar. A súa imaxe aparece en
adornos de porcelana, en envases de xeados, cigarros, chocolate, perfume, roupa,
tarxetas postais, calendarios, libros de cociña, e moitos outros bens de
consumo. Hoxe en día hai empresas que se dedican exclusivamente á explotación da
súa imaxe no comercio con ganancias considerables,

Fai uns anos Rauscher e Shaw publicaron artigos dicindo que os estudantes de
secundaria suscitaron os seus puntos nunha proba de rendemento espacial-motor
logo de escoitar unha sonata de Mozart. Pronto estes estudos do que chegou a ser
chamado "Efecto Mozart" chegaron á prensa e informaron a grande escala, pero a
interpretación do público foi que a música de Mozart fixo que a xente máis
"intelixente", e convertiose nunha moda poñer aos nenos a escoitar música de
Mozart. Con todo, outras probas leváronse a cabo controlados por outros
investigadores que tratan de reproducir estes resultados, pero a confirmación
non se fixo consistente. Unha desas probas reproduciu exactamente as condicións
do estudo orixinal, e mesmo así a resposta foi negativa. A propia Frances
Rauscher refutou a conexión dos resultados da súa proba co aumento de
intelixencia, dicindo que eles referíanse especificamente a tarefas de
visualización mental e ordenamento temporal. Iso non obstante non foi suficiente
para desacreditar o Efecto Mozart entre o público creido; e continuouse
divulgado como certo, deste feito "Music for The Mozart Effect (Música para o
Efecto Mozart) tornouse como unha marca comercial, ofrecendo gravacións
seleccionadas que, segundo os reclamos publicitarios, xa beneficiaron a "millóns
de persoas", e inclúen un programa de áudio titulado Mozart as Healer (Mozart
como curador). O impacto desa publicidade foi moito alén do mero comercio. Nos
Estados Unidos de América o estado da Xeorxia pasou a entregar para os pais de
cada bebé recentemente nacido -cerca de cen mil ao ano- un CD de música clásica.
Na Florida unha lei obrigou que todos os programas educativos e de coidado do
neno patrocinados por fondos públicos tocasen música clásica por trinta minutos
todos os días para nenos de menos de cinco anos. A polémica prosegue, pois
algúns novos estudos din confirmar o Efecto Mozart, e outros continúan a
levantar dúbidas.

Esa multiplicación tantas veces indiscriminada da presenza de Mozart contribúe
por un lado para aumentar o interese xeral por el, mais por outro para a
perpetuación de estereotipos, que son obvios tamén en filmes, libros de
literatura de ficción e pezas teatrais que el continúa protagonizando, como
Wolfgangerl, de Gunnar Gällmo, Amadeus, de Milos Forman (baseado na peza
homónima de Peter Shaffer), e Mozart and the Gray Steward, de Thornton Wilder
Mesmo no mundo da industria da música erudita existe unha clara tendencia a
distorsionar os feitos; unhas poucas pezas reciben gravacións repetidas e de
gran tirada, mentres que o resto da súa ampla produción permanece descoñecida do
grande público. Estas mesmas pezas seleccionadas son usadas como banda sonora
noutras situacións porque a súa inmensa popularidade garante a atracción dos
consumidores a outros produtos. Máis grave é a súa apropiación pola política,
sendo un exemplo o uso da imaxe de Mozart polo réxime nazi de Alemaña. En 1938 o
slogan Mozart como Apolo foi usado nun festival de Salzburgo conmemorando a
anexión de Austria á Alemaña, e en 1939 o músico converteuse nun símbolo do
pacto de Hitler con Mussolini. Segundo declaracións do ministro de propaganda
nazi, Joseph Goebbels, a música de Mozart era unha defensa dos soldados alemáns
contra os "bárbaros do leste europeo". Mesmo despois da guerra o Estado
austríaco continuou usando a Mozart como unha especie de embaixador de Austria,
alegando que o seu xenio permanecía flotando sobre o país. Este uso extensivo de
Mozart nunha inmensa variedade de situacións non parece estar enfraquecendo co
pasar dos anos, e na ópera Mozart in New York, de Helmut Eder, dise ironicamente
que sexa en souvenirs turísticos, sexa figurando no billete de cinco mil xilins
austríacos, "Mozart é diñeiro!" .



https://gl.wikipedia.org/wiki/Toronto

Toronto é a maior cidade do Canadá, e a capital da provincia de Ontario. Sitúase
na marxe norte do lago Ontario. Ten aproximadamente 2,5 millóns de habitantes na
cidade propiamente dita, e 5,9 millóns na zona metropolitana. Aproximadamente un
terzo da poboación canadense vive dentro dun radio de 160 km da cidade. Alén
diso, Toronto considérase unha das cidades máis dinámicas da América do Norte,
atraendo millares de inmigrantes anualmente, desde a década de 1850. O seus
habitantes chámanse torontonianos (Torontonians, en inglés).

Coñécese a Toronto como o "motor da economía do Canadá", e é considerada unha
cidade global, exercendo influencia significativa a nivel rexional, nacional e
internacional. Toronto é o centro financeiro de Canadá, ben como un dos
principais centros culturais e científicos. Toronto é o maior polo industrial,
financeiro e de telecomunicacións do Canadá. Posúe unha das máis diversificadas
economías da América do Norte, coa maior concentración de sedes de empresas,
institucións culturais e a maior comunidade artística do país. En xaneiro de
2005, Toronto foi escollida polo goberno canadense como unha das capitais
culturais do Canadá. Toronto posúe un dos mellores padróns de vida da América do
Norte e é unha das cidades máis seguras do continente americano, cunha taxa de
criminalidade menor que calquera gran cidade americana, e unha das menores do
Canadá.

A orixe e o significado da palabra "Toronto" continúa a ser materia de debate
hoxe en día. A definición máis común di que "Toronto" vén da palabra hurón
toran-ten, que significa "lugar de encontro". Porén, outros consideran que vén
da palabra mohawk tkaronto, que significa "onde hai árbores sobre a auga", nunha
referencia ás augas do norte do actual Lago Simcoe (os mohawk chamaban este lago
de "Lago Toronto"). Este litoral estaba conectado ao litoral do Lago Ontario por
unha vía que levaba ata ao Río Humber e a súa foz no Lago Ontario. A medida que
a vía se tornou cada vez máis usada, o termo "Toronto" tamén pasou a ser cada
vez máis usado, e eventualmente, pasou a ser tamén usado para nomear un posto
comercial francés próxima á foz do Río Humber. Parte desta confusión pode
atribuírse á sucesión de pobos indíxenas que viviron na área ao longo do século
XVIII: huróns, senecas, iroqueses e Mississaugas, que orixinaron o nome da
segunda maior cidade da Rexión Metropolitana, Mississauga, localizada ao oeste
de Toronto.

Ata o inicio da colonización británica, non había asentamentos permanentes na
rexión, aínda que tanto os nativos indíxenas coma os franceses tentaron instalar
asentamentos permanentes, incluíndo a construción dun pequeno forte próximo á
foz do Río Humber, actualmente enterrado baixo o chan, onde se localiza agora a
Canadian National Exhibition. Os británicos construíron un forte e un
asentamento que foi chamado de "York". Os ingleses déronlle á cidade o nome de
Toronto en 1834.

Localizado na marxe norte do Lago Ontario, Toronto era orixinalmente un termo
usado nunha indeterminada localización xeográfica, aparecendo aproximadamente na
mesma área da futura cidade de Toronto en mapas do final do século XVII e do
inicio do XVIII. Eventualmente, o nome "Toronto" designou a área localizada na
foz do Río Humber.

Anteriormente á chegada dos primeiros exploradores europeos, varias tribos
indíxenas vivían na rexión. As principais eran os algonquinos, os huróns, os
iroqueses, os mississaugas e os senecas. Os primeiros exploradores europeos
exploraron a rexión na década de 1640, en expedicións francesas que partían de
Quebec, rumbo aos Grandes Lagos. Tales expedicións foron feitas por orde de
Samuel de Champlain. A rexión pasou entón a facer parte da colonia francesa de
Nova Francia.

Porén, a colonización europea en todo o Canadá central, incluíndo a rexión de
Toronto, foi case inexistente ata 1784. Ata entón, o número de colonos europeos
en toda a área que actualmente é a provincia de Ontario era de aproximadamente
400 habitantes. En 1750, os franceses construíron un posto comercial próximo á
foz do Río Humber, e un forte próximo ao Río Don. Este forte chamábase Fort
Rouillé. En 1759, os franceses queimaron este forte para impedir que as forzas
británicas ao avanzaren pola rexión tomasen o control do forte e abandonaron a
rexión. En 1763, toda a Nova Francia pasou ao dominio inglés, ao final da guerra
dos Sete Anos, baixo os termos do Tratado de París.

Despois de 1784, ao fin da Revolución Americana de 1776, un gran número de
colonos norteamericanos leais á Coroa británica abandonaron os novos Estados
Unidos de América. Os británicos forneceron materiais e terras para estes
colonos, e recompensaron con diñeiro a moitos deles que loitaran a carón das
forzas británicas. En 1788, os británicos compraron máis de 1000 km² de terra
dos indios Mississaugas, que constitúen actualmente Toronto e algúns dos seus
suburbios, para acoller estes colonos. Os británicos construíron unha vila, nas
actuais Illas Toronto, e mais un forte. Tanto o forte canto a vila foron
nomeados como York. As Illas Toronto son unha cadea de pequenas illas que levan
a un pantano (actualmente inexistente, xa que foi drenado) ao oeste da cadea, e
a unha abertura ao leste do arquipélago, que forma unha baía que protexía
naturalmente a vila acabada de crear, protexida polo Fort York, no centro
xeográfico das illas. A vila ficaba do outro lado do arquipélago, próximo á
actual Parliament Street.

En 29 de xullo de 1793, o Tenente Gobernador da nova colonia británica do Canadá
Superior (base da actual provincia de Ontario), John Graves Simcoe, escolleu
York para ser a nova capital, mudando da entón Newark, actualmente,
Niagara-on-the-Lake, oficialmente, o1 de febreiro de 1796.

O Tenente Gobernador Simcoe estaba especialmente preocupado en iniciar
comunicacións militares entre os asentamentos ao sur do Canadá Superior
-especialmente Newark, entón a capital da colonia- e aqueles asentamentos no
leste, tales como Kingston. Para isto, Simcoe iniciou a construción de varias
estradas. Dundas Street construíuse para conectar a rexión de York ata a vila
homónima, Dundas, próxima a Hamilton, para continuar ao oeste, en dirección a
Windsor, na fronteira canadense cos Estados Unidos. A Kingston Road construíuse
entre Toronto e Montreal, pasando por Kingston. A maior parte desta estrada
formaría posteriomente a Autoestrada MacDonald-Cartier, hoxe en día unha das
autovías con máis tráfico do mundo. Foi construída unha terceira rota, a Yonge
Street, entre o Lago Ontario e o Lago Toronto (actualmente o Lago Simcoe),
inaugurada en tres anos. A Yonge Street é actualmente a liña divisoria
leste-oeste de Toronto, e é moitas veces chamada "a rúa máis longa do mundo",
con 1,896 quilómetros de lonxitude, que se estenden ata Rainy River, Ontario, na
fronteira canadense co estado norteamericano de Minnesota. Todas as tres
estradas mencionadas aínda existen nos días actuais.

En 1813, durante a Guerra de 1812, York foi atacada por forzas norteamericanas,
e queimada parcialmente. En resposta a este ataque, os ingleses invadiron a
capital norteamericana, Washington, D.C., no ano seguinte. Fort York entón era
un forte de pequeno porte, e os seus defensores británicos, vendo que a defensa
do forte sería imposíbel, decidiron recuar, incendiando antes as paredes e o
chan próximos ao depósito de municións. Cando as forzas norteamericanas entraron
no forte, este depósito repentinamente estoupou, matando varios soldados
norteamericanos. As tropas norteamericanas ficaron durante catro días no forte e
saquearon a vila homónima. Ademais de ouro e diñeiro, os norteamericanos tomaron
o mastro cerimonial da Asemblea Lexislativa. Estre mastro foi devolvido soamente
en 1934, por ordes do entón presidente norteamericano Franklin Delano
Roossevelt. Despois da saída das tropas norteamericanas, os británicos
construíron un forte moito máis resistente, a aproximadamente douscentos metros
ao oeste da localización orixinal. Outro ataque norteamericano foi derrotado con
facilidade, pois os navíos norteamericanos non foron capaces de aproximarse ao
litoral.

Moitas das Illas Toronto actualmente xa non existen, senón que foron
incorporadas ao continente pola expansión artificial do litoral do continente en
dirección ás illas. Actualmente, este forte está a centenas de metros do litoral
da cidade, escondido pola Gardiner Expressway.

En 1834, a entón cidade secundaria (town) de York foi elevada á categoría de
cidade primaria (city) o 6 de marzo, e foi renomeada como Toronto, para
distinguir a cidade de varias outras localidades na colonia, incluíndo o condado
onde Toronto estaba situado. William Lyon Mackencie tornouse o seu primeiro
prefecto. Entón, Toronto tiña preto de dez mil habitantes. En 1837, Mackencie
liderou unha revolta contra o goberno británico, buscando maior autonomía para a
colonia, na Revolta do Canadá Superior. Esta rebelión, que non gañou
popularidade, foi facilmente extinguida polos británicos, e Mackenzie fuxiu para
os Estados Unidos.

A Gran fame irlandesa de 1846-1849 trouxo un gran número de irlandeses á cidade.
Os irlandeses protestantes eran xeralmente benvidos pola poboación inglesa e
escocesa da cidade, e logo varios destes irlandeses ocuparían importantes postos
no comercio, educación e na política. A Orde de Orange tornouse dominante na
sociedade de Toronto, tanto que na década de 1920 Toronto era chamado de "A
Belfast do Canadá". A importancia da Orde de Orange diminuíu soamente despois da
década de 1940. En contraste, os irlandeses católicos que se instalaron en
Toronto enfrontáronse á intolerancia e á discriminación, tanto da sociedade
canto do goberno. Os irlandeses compuñan case a totalidade da poboación católica
da cidade ata a década de 1890, cando comezaron a instalarse na cidade católicos
alemáns e franceses. Porén, mesmo así, os irlandeses católicos continuaron a
formar o 90% da poboación católica da cidade. Varias iniciativas dos irlandeses
e os seus descendentes tales como a fundación da Universidade de Saint Michael
en 1852, tres hospitais e varias organizacións de caridade fortaleceron a
identidade irlandesa -independente da relixión- na cidade, transformando a
presenza irlandesa en Toronto nunha de influencia e poder.

Toronto creceu rapidamente nas décadas finais do século XIX. A súa poboación
creceu de 30 000 habitantes en 1851 a 56 000 en 1871 e 181 000 en 1891. Nesta
época, foron instalados un sistema de tranvías ao longo da cidade -gran parte
deste sistema aínda está operativo- alén da construción de ferrovías, en
especial, a Canadian Pacific Railway, que conectaron Toronto con outras cidades
primarias do Canadá. Tamén se construíron ferrovías radiais, raís que corrían ao
longo de vías públicas primarias con rúas e avenidas. Unha destas ferrovías
radiais estaba instalada na Yonge Street, conectando Toronto co Lago Simcoe, e
así, permitía aos pasaxeiros o traslado ás praias do Lago Simcoe. Nesa época, as
augas das praias de Toronto ao longo do Lago Ontario estaban contaminadas de
máis para seren usadas para o lecer, debido a que o lixo da cidade era lanzado
directamente nas augas do Lago Ontario.

A economía da cidade tamén pasou a medrar axiña durante o final do século XX,
grazas á construción destas ferrovías, e á adopción de medidas por parte do
goberno canadense para protexer a industria e o comercio canadense dos produtos
estadounidenses. Construíronse moitas fábricas, e a cidade tornouse axiña un dos
polos económicos do país, atraendo máis inmigrantes, italianos e alemáns, alén
de ingleses, escoceses, irlandeses e franceses.

A Grand Trunk Railway e a Great Nothern Railway foron unidas despois da
construción da Union Station, no centro da cidade. Coa adopción de medidas do
goberno canadense para promover o poboamento das rexións centrais do Canadá,
Toronto tornouse o punto de partida de persoas -fundamentalmente inmigrantes-
con rumbo ao oeste. Toronto tornouse un importante polo ferroviario e tamén
bancario. En 1904, grandes seccións do centro de Toronto foron destruídas no
Incendio de Toronto de 1904, aínda que foron axiña reconstruídas.

A medida que a cidade medraba, ficou naturalmente cercada polo Río Humber ao
oeste e polo Río Don ao leste. Varios ríos e riachos de menor porte cortaban a
cidade, e moitos destes pasaron a seren usados como desaugadoiros a ceo aberto.
O treito dun destes regatos corría por baixo da Universidade de Toronto. Todo
isto pasou a crear graves problemas de saúde na cidade.

O río Don separaba Toronto das cidades localizadas ao leste do río e creaba así
serias dificultades de transporte dun punto a outro do val. En 1919 construíuse
o Viaduto da Bloor Street, conectando Bloor Street no lado oeste do val con
Danforth Avenue ao leste. Edmund Burke, o enxeñeiro que desenvolveu a ponte,
exixiu que se engadise un andar inferior na ponte para os trens. A cidade non
quería pagar este andar extra, mais Burke insistiu e eventualmente a cidade
cedeu. Este andar extra aforrou á cidade millóns de dólares, cando se construíu
unha liña de metro leste-oeste. A construción do viaduto representa un marco
histórico na historia de Toronto. Agora conectada ao que eran anteriormente
cidades separadas, a cidade de Toronto creceu drasticamente durante as décadas
iniciais do século XX.

A demanda de material de guerra ao longo da Primeira Guerra Mundial fixo que o
sector industrial da cidade medrase drasticamente. A poboación da cidade tamén
continuou a crecer rapidamente ata a década de 1930, cando a Gran Depresión
xerou desemprego e miseria na cidade. Moita xente saíra de Toronto, sen rumbo
definido, en dirección a varias outras cidades canadenses, buscando atopar un
emprego ou un abrigo. A Segunda Guerra Mundial novamente trouxo prosperidade
económica para a cidade, amais dun intenso crecemento poboacional. Este
crecemento aumentou aínda máis despois do fin da guerra, coa chegada de millares
de inmigrantes europeos anualmente, o que proseguiría ata a década de 1970.

O rápido crecemento poboacional causou varios problemas. A cidade de Toronto,
entón, posuía un quinto do seu tamaño actual, e existían outras doce cidades
dentro dos actuais límites de Toronto. Isto causou serios problemas no tránsito,
falta de abrigos e ata mesmo falta de auga potábel nalgunhas destas cidades.
Toronto e os seus doce suburbios moitas veces non conseguían traballar xuntos
para resolver estes problemas. Alén diso, algunhas destas municipalidades non
tiñan fondos suficientes. Este problema fixo que a provincia de Ontario crease o
1 de xaneiro de 1954 a Municipalidade da Rexión Metropolitana de Toronto, unha
subdivisión semellante á dun condado ou á dunha municipalidade rexional, mais
con máis poderes e autonomía. Estas cidades eran New Toronto, Mimico, Weston e
Leaside, as vilas de Long Branch, Swansea e Forest Hill; e os distritos rurais
de Etobicoke, York, North York, East York e Scarborough. Os límites desta
municipalidade forman os actuais límites da cidade de Toronto.

Como resultado do crecemento que seguiu, Ontario decidiu, en 1967, reducir o
número de cidades, vilas e distritos rurais dentro da Municipalidade da Rexión
Metropolitana de Toronto a seis, despois da fusión de Long Branch, New Toronto e
Mimico en Etobicoke, Weston en York, Leaside en East York e Swansea e Forest
Hill en Toronto. Esta Municipalidade trouxo varios avances á cidade, como a
instalación do primeiro sistema computerizado de tráfico do mundo, a construción
de abrigos para necesitados e de abrigos de baixo alugamento para familias de
baixa renda. Os problemas de abastecemento de auga foron solucionados, e
construíuse un extensivo sistema de metro entre 1954 e 1972.

Ao longo da década de 1960 e de 1970, a cidade de Toronto superou en importancia
económica a cidade quebequense de Montreal. Varias empresas anteriormente con
sede en Montreal mudáronse para Toronto. En 1968, a cidade realizou unha
extensiva revitalización do litoral da cidade, permitindo o acceso ás praias. En
1971 foi construído un parque de diversións, o Ontario Place, e en 1976 foi
inaugurada a CN Tower. Coa construción desta última, durante tempo a estrutura
máis alta do mundo, Toronto converteuse un polo turístico, atraendo millóns de
turistas anualmente.

Despois da década de 1970, o número de inmigrantes europeos pasou a caer, e a
crecente inmigración de asiáticos, hispánicos e africanos fixeron de Toronto
unha cidade multicultural. En 1981 foi inaugurado o Eaton Centre, o centro
comercial máis famoso da cidade, e en 1989 construíuse o Skydome.

En 1997, Toronto tiña preto de 625 000 habitantes, e era a segunda maior cidade
en poboación do Canadá, atrás só de Montreal, aínda que a súa rexión
metropolitana fose significantemente maior. Neste ano, o goberno de Ontario
decidiu fundir todas as cidades da Municipalidade da Rexión Metropolitana de
Toronto -Toronto, North York, Scarborough, Etobicoke, York e East York- nunha
única cidade de Toronto. Moitos habitantes opuxéronse a esta fusión,
argumentando que a fusión iría destruír a identidade propia destas distintas
comunidades, e iría tamén reducir servizos públicos, tales como a saúde e a
educación. Mesmo así, a fusión ocorreu o 1 de xaneiro de 1998. Toronto, cos seus
2.2 millóns de habitantes, tornouse a maior cidade do país, sobrepasando a
Montreal e o seu millón de habitantes. En 1997 foi realizada unha elección a
prefecto da nova super-cidade, e foi vencida por Mel Lastman, anteriormente
prefecto da extinta cidade de North York.

En 2002, Toronto foi a sede o Día Mundial da Xuventude de 2002. Tamén no mesmo
ano, o Papa Xoán Paulo II visitou a cidade. Os dous maiores sindicatos da
cidade, a Locals 79 e a 416 of CUPE (Canadian Union of Public Employees)
entraron en folga algunhas semanas antes do acontecemento do Día Mundial da
Xuventude. Bibliotecas, escolas infantís, recollida do lixo e outros servizos
públicos de responsabilidade municipal fecharon. O goberno de Ontario forzou os
sindicatos de volta ao traballo algúns días antes do acontecemento.

En 2003, Toronto foi atinxida pola epidemia da pneumonía asiática, traída por un
canadense de ascendencia chinesa que viaxara anteriormente a Hong Kong. No
total, a doenza contaminou centenas de persoas, matando 42. Aínda que a doenza
atinxira primariamente hospitais -infectando na súa maioría profesionais da
saúde e pacientes, a maioría das mortes foron de pacientes que xa estaban coa
saúde danada- a Organización Mundial da Saúde, o 21 de abril, anunciou ao mundo
que non se debería realizar ningunha viaxe innecesaria á cidade. Toronto foi a
única cidade do hemisferio occidental en ser elevada á categoría de "Altamente
Perigosa". O turismo caeu drasticamente, e o comercio en xeral entrou en
recesión. Para tentar recuperarse deste choque, a cidade realizou un concerto
musical, chamado de SARStock, con bandas e cantantes coñecidas
internacionalmente, tales como os Rolling Stones, AC/DC, Rush, The Guess Who,
Justin Timberlake etc. O concerto atraeu aproximadamente 450 mil persoas,
facendo do concerto un dos dez maiores da historia.

O 14 de agosto de 2003, Toronto, ben como todo o sur do Ontario e o nordeste dos
Estados Unidos, sufriu un apagón xeral, no Apagón da América do Norte de 2003.
Os resultados causaron caos xeral na cidade. A electricidade soamente volveu
nalgunhas áreas da cidade despois de 12 horas, e noutras despois de 3 días.

Nas eleccións municipais de 2003, David Miller foi escollido como o novo
prefecto, despois dunha exitosa campaña electoral, onde incluíu a promesa de
cancelar unha ponte que conectaba o Toronto Island Airport co continente. En
2004, a cidade equilibrou os gastos pola primeira vez en anos, a través da
elevación moderada de impostos de propiedade e de maiores cantidades de ingresos
recibidos do goberno provincial e nacional.

Toronto foi candidata aos Xogos Olímpicos de Verán de 2008, quedando en segundo
lugar detrás de Pequín. Inicialmente ía presentarse para os Xogos de 2012, mais
retirouse porque os Xogos Olímpicos de Inverno de 2010 foran adxudicados a
Vancouver, tamén no Canadá.

Toronto está localizada na marxe norte do Lago Ontario. A cidade limita ao sur
co Lago Ontario, ao leste coa Municipalidade Rexional de Durhan, ao norte coa
Municipalidade Rexional de York e ao oeste coa Municipalidade Rexional de Peel.
A maior parte dos límites con estas municipalidades rexionais están en rúas ou
ríos: ao leste a través do Río Rouge, ao norte coa Steeless Avenue e ao oeste
coa Etobicoke Creek, a Renforth Avenue, a Eglinton Avenue e a Expressway 427.
Varios ríos cortan a cidade, dos cales os principais son o Don, o Río Humber e o
Río Rouge. A súas coordenadas xeográficas son 43°41′N e 79°38′O. A cidade posúe
unha área total de 641 km².

Toronto posúe un clima temperado, con catro estacións ben definidas, quente e
seco no verán e frío e húmido no inverno. As máximas no verán varían entre 20 °C
a 36 °C, e as mínimas entre 10 °C e 25 °C. A media no verán é de 26 °C, e a
media das mínimas no verán é de 15.5 °C. No inverno, a temperatura máxima varía
entre -20º a 15º e as mínimas varían de -26 °C a 0 °C (ás veces caendo ata
-45 °C, aínda que isto sexa raro), sendo que o factor do vento diminúe aínda
máis estas temperaturas. A media das máximas é de 0 °C, e a media das mínimas é
de -6.6 °C.

A precipitación media anual na cidade é de 81 centímetros, en forma de choiva e
sarabia. As precipitacións medias de neve anual son de 250 centímetros. O mes
menos chuvioso é agosto, con apenas 9 días de choiva de media. O mes máis
chuvioso éxaneiro, que rexistra en media 16 días onde hai precipitación de
choiva, neve ou sarabia. Contándose apenas as formas de precipitación líquida,
os meses máis chuviosos son os de primavera, con, en media, 13 días chuviosos.

Os habitantes de Toronto elixen representantes qno goberno provincial e no
goberno nacional. Alén diso, tamén elixen directamente o prefecto os membros do
Consello Municipal. 22 Membros do Parlamento representan a Toronto na Casa dos
Comúns do Canadá, en canto que outros 22 Membros representan a cidade na
Asemblea Lexislativa de Ontario, localizada na Queen's Park, no centro da
cidade.

O goberno municipal consiste no prefecto e en 44 conselleiros. Cada un destes
son electos nun dos 44 distritos electorais da cidade, cada un con
aproximadamente 55 mil persoas. Tanto o prefecto canto os conselleiros son
electos pola poboación en eleccións que ocorren no mes de novembro, para
mandatos de ata 3 anos. O goberno municipal é o quinto maior da América do
Norte, e posúe un orzamento anual de 6400 millóns de dólares canadenses.

O actual goberno municipal é baseado na criación da Municipalidade da Rexión
Metropolitana de Toronto, máis coñecida como "Metro", en 1954. Este novo goberno
rexional, que incluía as comunidades de East York, Etobicoke, Forest Hill,
Leaside, Long Branch, Mimico, New Toronto, North York, Scarborough, Swansea,
Toronto, Weston e York, foi criada pola necesidade de maior coordinación para o
uso da terra, maior organización de planeamento urbano, ben como servizos
divididos, sería máis eficiente.

Estas 13 cidades, vilas e comunidades rurais continuaron a existir
independentemente do goberno rexional, e a fornecer algúns servizos locais aos
seus residentes. Gradualmente, o goberno da Municipalidade da Rexión
Metropolitana de Toronto pasou a administrar os servizos que cruzaban fronteiras
municipais, tales como vías expresas, saneamento básico e transporte público.

O 1 de xaneiro de 1967, varios dos menores municipios foron fundidas cos
maiores, reducindo a seis o número de municipios dentro da Municipalidade da
Rexión Metropolitana de Toronto. Forest Hill e Swansea tornáronse barrios de
Toronto; Long Branch, Mimico e New Toronto foron fundidas á cidade de Etobicoke,
Weston foi fundida con York, e Leaside tornouse un barrio de East York.

Esta formación durou ata 1997, cando o goberno de Ontario anunciou que o nivel
rexional de goberno foi abolido, e as seis existentes municipalidades -Toronto,
Etobicoke, North York, East York, York e Scarborough- serían fundidas nunha
única Cidade de Toronto. A fusión foi concretada o1 de xaneiro de 1998. Moitas
persoas criticárona, sucedida por unha caída masiva do número de servizos e de
ingresos provinciais para toda a nova cidade de Toronto, facendo que o goberno
da cidade pasase a ter pouquísimo ou ningún superávit. Un plebiscito realizado
anteriormente da fusión ser concretizada indicou que a maioría dos cidadáns eran
contrarios á fusión; porén, en Ontario, tales plebiscitos non posúen legalidade,
e a provincia de Ontario tiña o dereito de ignoralos, o que de feito aconteceu.
Mel Lastman, anteriormente prefecto da ex-cidade de North York]], foi elixido na
primeira elección municipal da nova cidade de Toronto como o primeiro prefecto
da nova Cidade de Toronto.

Nesta época, a definición de Toronto en si pasou a ser dubidada por algúns. Nas
eleccións municipais de 2000, máis do 88% dos habitantes da cidade votaron por
un prefecto que discutira na súa campaña electoral a posibilidade da formación
dunha provincia de Toronto. Tooker Gomberg, o segundo nas eleccións co 8% dos
votos, era un propoñente da criación desta provincia, en canto o vencedor, Mel
Lastman, cun 80% dos votos, tamén discursou e soportou a idea. Porén, isto foi
máis un ataque ao goberno do Canadá do que unha seria proposta, e despois de
vencer as eleccións, Lastman parou de discutir sobre o asunto. En todo caso,
unha separación deste xénero sería legalmente moi difícil, se non imposíbel,
dentro da Constitución do Canadá, as municipalidades non posúen poderes, son
apenas permitidos o uso de autoridade provincial. En caso de que Toronto tente
ser elevada á categoría de provincia, terá de recibir aprobación da Casa dos
Comúns, do Senado e de dous terzos dos votos a favor da poboación de todo o
país.

Este problema preocupa moito aos activistas que queren que sexa unha provincia.
Un número de organizacións non-gobernamentais teñen advocado unha campaña contra
o goberno de Ontario, que levou á primeira gran manifestación popular ocorrida
en Toronto en 2001, cando os manifestantes se confrontaron coa policía fronte da
Asemblea Lexislativa de Ontario, ben como varias manifestacións populares de
menor porte ao longo do 2001. Algúns políticos do goberno federal, incluíndo o
actual primeiro-ministro do Canadá, Paul Martin, comezaron a prometer un "novo
negocio para as cidades". Actualmente, tanto a Casa dos Comúns canto o Senado
recoñecen ata certo punto os problemas enfrontados pola cidade, porén, os
esforzos para resolvelos continúan a ser insuficientes.

Politicamente, Toronto é unha cidade moi liberal segundo os padróns de política
da América do Norte. O Partido Liberal, tanto a nivel federal canto provincial,
posúe grande apoio dos electores agás no centro da cidade, onde a maioría apoian
o Novo Partido Democrático. O Partido Conservador non posúe ningún membro no
Senado ou na Casa dos Comúns que veña de Toronto, e nas eleccións - a nivel
federal, provincial e municipal - o desempeño do Partido Conservador xeralmente
é moi ruín na cidade. Aínda que sindicatos posúan considerábel influencia na
cidade. eles non son as principais causas para a natureza liberal de Toronto;
son o alto número de inmigrantes e a forza de grupos activistas as principais
racións. Toronto é o principal centro de suporte para causas liberais como
casamento homosexual e Control de armas tanto en Ontario como no Canadá.

Toronto foi a segunda maior cidade do país ata 1998, con 625.000 habitantes e
aproximadamente 150 km², cando a fusión de Toronto coas outras 5 cidades que
compuñan a Municipalidade da Rexión Metropolitana de Toronto fixo con que
Toronto pasase a ter 2,3 millóns de habitantes e 641 km²;, así, sobrepasando
Montreal e o seu 1 millón de habitantes. Porén, contándose os actuais límites
municipais de ambas as cidades -Montreal e outras 27 cidades fundiranse en 2001-
Toronto de feito sobrepasou a poboación de Montreal na década de 1970. A
poboación da rexión metropolitana de Toronto sobrepasou a poboación da rexión
metropolitana de Montreal xa na década de 1960. A actual densidade de poboación
de Toronto é de 3 939,4 habitantes por quilometro cadrado.

Desde a década de 1850, Toronto teñen sido un dos principais pólos de entrada de
inmigrantes do mundo. Os anos despois das grandes guerras mundiais atraeran
grandes números de inmigrantes. Ingleses e escoceses viñeron en grandes números
nos anos que se seguiron á estas guerras. Poloneses, neerlandeses e gregos
viñeron en grande número nos anos que se seguiron a segunda guerra mundial. A
inmigración italiana e portuguesa tornouse moito forte entre a década de 1950 e
a década de 1970. Desde entón, a maioría dos inmigrantes instalándose en Toronto
son asiáticos en xeral, especialmente chineses.

Toronto é unha das cidades máis multiculturais do mundo, sendo que 1 de cada 3
(36%) persoas son pertencentes á grupos minoritarios (negros, árabes, asiáticos,
hispánicos e indios), con 64% da poboación da cidade tendo orixe europea,
primariamente de orixe inglesa (~500 mil habitantes), escocesa (~425 mil
habitantes), irlandesa (~375 mil habitantes), italiana (~350 mil habitantes),
alemá (~150 mil habitantes), portuguesa (~130 mil habitantes), francesa (~120
mil habitantes) e poloneses (~85 mil habitantes). Toronto posúe unha grande
comunidade portuguesa. Aproximadamente 60% da poboación portuguesa da cidade vén
dos Azores, e 10% vén de Madeira. Toronto posúe tamén unha pequena comunidade
brasileira. Aproximadamente 5 mil brasileiros viven na cidade.

Os cineses representan aproximadamente o 10,6% da poboación da cidade (259.710
mil) e os surasiáticos o 10,3% da poboación de Toronto (253.920 mil). A metade
de todos os negros canadenses viven en Toronto, e eles constitúen o 8,3%
(204.075) da poboación da cidade. Os filipinos son o 3,5% (86.460) da poboación
da cidade. Débese ter en conta que moitos dos habitantes de Toronto son
descendente de dúas ou máis etnias.

Máis de 100 idiomas e dialectos son falados en Toronto, e máis dun terzo da
poboación da cidade fala outro idioma que non o inglés en casa. 43% da poboación
de Toronto (1.051.125 persoas) dixeron que facían parte dunha minoría visíbel,
no censo nacional de 2001. Isto foi un crecemento de 6% sobre o censo de 1996,
onde 37% (882 330) da poboación da cidade dixeron facer parte dunha minoría
visíbel. 49% da poboación de Toronto naceu fora do Canadá, un crecemento do 1%
sobre os dados de 1996. Novos inmigrantes en Toronto desde 1991 numeran 516 635,
representando 21% da poboación. Un de cada cinco habitantes da cidade son
inmigrantes recentes, tendo instalándose na cidade entre 1991 e 2001.

Toronto posúe 48,7% da poboación da Rexión Metropolitana de Toronto. En 2001,
57,8% de todos os inmigrantes que instalaranse na Rexión Metropolitana de
Toronto instalaranse en Toronto. Contándose apenas os inmigrantes que chegaron
despois de 1990, esta taxa sobe para 64,4%.

Aproximadamente 20% da poboación da cidade posúe 14 anos de idade ou menos,
encanto persoas con máis de 65 anos de idade constitúen 11,2% da populación de
Toronto. O crecemento populacional medio de Toronto é de 1,9% por ano. O
catolicismo é a relixión máis seguida na cidade, seguida polo anglicanismo, mais
a cidade posúe comunidades relixiosas ben estabelecidas de musulmáns, hindús,
xudeus, budistas e sikh.

En tanto que o inglés é o idioma predominante na cidade, a Statistics Canada
afirma que outros idiomas tamén posúen presenza significativa na cidade, tales
como o chinés e o italiano. Menos do 2% dos habitantes da cidade afirman o
francés (o segundo idioma oficial do Canadá) como o idioma materno.

Toronto posúe un total de 240 barrios diferentes. Moitos destes barrios xa foron
no pasado cidades ou vilas, que foron eventualmente fundidas á outras cidades.
Ata 1997, Toronto estaba dividido en seis distintas cidades: a cidade de Toronto
propiamente dita, North York, Scarborough, Etobicoke, York e East York. Estas
seis cidades foron fundidas nunha única cidade de Toronto en 1998. As seis
antigas subdivisións son agora seis distintos distritos (boroughs) de Toronto.

Moitos destes barrios están nomeadas en homenaxe á unha dada etnia ou
nacionalidade. A Corso Italia e a Little Italia así son nomeadas dado ao grande
número de italianos nestes barrios, encanto a Portugal Village posúe unha grande
poboación portuguesa, vindos do continente europeo. Varias áreas da cidade tamén
son cognomeadas pola prefectura da cidade, aínda que non posúan o estatuto de
barrio, como a Rúa Azores -que é unha área cognomeada, non unha rúa- que posúe
unha grande poboación portuguesa, descendentes de inmigrantes vindos dos Azores.

Ata a década de 1970, Toronto era o segundo maior polo comercial do Canadá, por
debaixo de Montreal. O grande crecemento económico de Toronto foi estimulado
pola descuberta de grandes depósitos de recursos naturais ao longo da provincia
de Ontario e da crecente presenza da industria automobilística en todo o sur da
provincia. Alén diso, a inauguración do Canal Mariño de San Lourenzo permitiu o
tránsito de navíos entre o Océano Atlántico e os Grandes Lagos, tornando Toronto
un centro portuario importante. Durante a década de 1960, alén diso, o
nacionalismo quebequés e a aprobación de varias leis que pasaron a obrigar ás
empresas con sede no Quebec a usaren soamente o francés como idioma de traballo
fixo que varias empresas situadas anteriormente en Montreal (especialmente as
grandes multinacionais, cuxo mercado se estende alén dos límites de Quebec)
mudasen para Toronto, onde o francés non é necesario para o comercio. Varios
habitantes de Montreal nomearon esta migración como "Éxodo".

O Produto Interior Bruto de Toronto é de aproximadamente 109 000 millóns de
dólares americanos, e a renda per cápita da cidade é de 43 mil dólares
americanos. Se Toronto fose un país independente, estaría posicionado na 42ª
posición da lista de países por PIB.

O Ontario posúe grandes depósitos de recursos naturais tales como madeira,
aluminio, cobre, ferro, níquel, prata, ouro, uranio e cinc. Alén diso, a grande
cantidade de ríos, lagos e saltos de auga permitiron a construción de varias
hidroeléctricas, e os depósitos de uranio permitiron a construción de reactores
nucleares. Isto mais unha malla ferroviaria, rodoviaria e hidroviaria eficiente
eventualmente fixo de Toronto o maior polo industrial do Canadá. Actualmente,
Toronto posúe máis de 5700 fábricas. As fábricas localizadas na rexión
metropolitana de Toronto producen a metade dos produtos industrializados en todo
o Canadá. Cerca dun terzo dos habitantes da cidade traballan en fábricas.

Toronto é o principal centro bancario do país xa que os cinco maiores bancos do
país posúen as súas sedes centrais na cidade. No total, catro de cada cinco
bancos canadenses ten a súa sede na cidade. A bolsa de valores de Toronto é a
bolsa de valores primaria do Canadá, e a cuarta maior de todo o continente
americano, perdendo só coas bolsas de valores americanas New York Stock Exchange
e NASDAQ (en Nova York) e coa Chicago Stock Exchange, localizada en Chicago. A
bolsa de valores de Toronto é a nona maior do mundo, e foi a primeira bolsa de
valores en todo o continente americano que comercializou accións
electronicamente. Toronto tamén é o maior centro do comercio por xunto do
Canadá.

A Bay Street é o corazón financeiro do Canadá. Aquí están localizadas as sedes
dos catro maiores bancos do Canadá, e a maioría dos máis altos rañaceos da
cidade.

En anos recentes, a cidade de Toronto tornouse un dos centros da industria
cinematográfica do Canadá, xuntamente con Vancouver, e un dos maiores da América
do Norte, por causa do baixo prezo na produción de filmes e programas de
televisión no Canadá, en relación aos Estados Unidos. As rúas da cidade e os
seus monumentos poden ser vistos nunha variedade de filmes, que imitan as rúas
das principais cidades americanas tales como Chicago e Nova York. Toronto
produce máis filmes e programas de televisión do que calquera outra cidade das
Américas coa excepción dos Ánxeles e Nova York.

O sistema público escolar de Toronto é administrado pola Toronto District School
Board (TDSB). Está formado por 427 escolas nas que estudan anualmente máis de
300 mil alumnos, o que fai da TDSB o maior distrito escolar do Canadá e o cuarto
maior da América do Norte. O sistema católico de ensino administra outras 80
escolas que son responsábeis da educación de máis de 70 mil alumnos.

A municipalidade de Toronto administra o segundo maior sistema bibliotecario
público do mundo, só despois do de Hong Kong. Son 99 bibliotecas espalladas pola
cidade, con máis de 9 millóns de elementos diferentes. A gran colección de
libros, revistas, vídeos, CDs, DVDs e enciclopedias está dispoñíbel en diversos
idiomas diferentes, sendo o inglés o idioma máis común dos títulos das
bibliotecas da cidade. Outros elementos poden ser atopados nun total de 60
idiomas diferentes, sendo os máis comúns o mandarín, o cantonés, o italiano, o
español, o francés, o portugués, o vietnamita, o hindi, o latín e o grego.

Toronto posúe tres universidades. O campus central da Universidade de Toronto (U
of T) está localizado no centro da cidade, ocupando unha grande área no centro
da cidade, e é a maior universidade canadense. A U of T tamén posúe dous campus
menores, un en Scarborough e outro en Mississauga. Os tres xuntos atenden preto
de sesenta mil estudantes por ano. En Toronto localízanse tamén a Universidade
York, en North York, e a Universidade Ryerson, no centro da cidade. A primeira
atende corenta e cinco mil estudantes anualmente, e a segunda, vinte mil.

Toronto posúe tamén outras cinco facultades. A Ontario College of Art and Design
é unha das facultades de arte máis recoñecidas da América do Norte. As outras
catro facultades -Seneca College, Humber College, Centenial College e a George
Brown College- posúen un total de 29 campus espallados ao longo da cidade.

A arquitectura dos predios e edificios de Toronto é primariamente contemporánea,
aínda que algúns puntos de interese máis antigos teñan unha arquitectura baseada
no estilo gótico ou no estilo Art Deco. O ceo de Toronto é dominado por grandes
rañaceos. Toronto é a cidade con máis grandes arraña-ceos en desenvolvemento e
construción de todo o hemisferio occidental.

Toronto posúe seis grandes e modernos shopping centers. O máis coñecido deles é
o Eaton Centre, localizado no centro da cidade, próximo á Nathan Phillips Scare,
e un dos principais puntos turísticos da cidade. Outros grandes shopping centres
son o Yorkdale Mall, o Scarborough Town Centre, a Sherway Gardens e a Fairview
Mall, todos con duascentas loxas ou máis. Varios outros shopping centers de
menor porte están espallados pola cidade.

O fornecemento de transporte público é de responsabilidade do TTC (Toronto
Transit Control), que controla as redes de ómnibus, bondes e metro que operan
dentro da cidade. O sistema de transporte público de Toronto é un o máis
autosuficiente da América do Norte, xerando preto de 81% da receita necesaria
para súa operazón. Mesmo así, este sistema recibiu verbas insuficientes do
municipio nos últimos anos, o que causou unha queda na eficiencia deste sistema.

Hai aproximadamente 375 liñas de ómnibus servindo a cidade. O sistema de metro
da cidade posúe 70 km de extensión e un total de 80 estacións, espalladas en 4
liñas diferentes. Foi o primeiro sistema de metro do Canadá, tendo sido
inaugurado en 1954.

Aínda que a malla de vías expresas de Toronto non sexa tan extensa e eficiente
canto aquelas localizadas en varias das grandes cidades norteamericanas, ou
canto a malla de vías expresas de Montreal, Toronto posúe algunhas vías expresas
que serven Toronto e outras cidades veciñas. Existen no total nove vías expresas
que xuntas totalizan aproximadamente 75 quilómetros de extensión.

A Vía Expresa Don Valley conecta os barrios da rexión norte e da rexión leste da
cidade co centro da cidade, encanto que a Vía Expresa Gardiner conecta barrios
do oeste da cidade ao centro. A Don Valley termina na Via Expresa
Macdonald-Cartier. Continua indo ao norte como Autoestrada Provincial de Ontario
404, conectando os barrios no extremo norte e varias das cidades da
Rexionalidade Municipal de York. A Gardiner termina na Autoestrada Provincial de
Ontario 427, e continua indo a oeste como a Queens Elizabeth Way, pasando por
Mississauga, Oakville, Hamilton, Saint-Catherines, Niagara Falls e terminando en
Buffalo, no estado de Nova York.

A Via Expresa Macdonald-Cartier, ou Autoestrada Provincial de Ontario 401, que
conecta Windsor ata o extremo leste do Ontario (continuando despois en Quebec
como a Autoestrada 20, ata Rimouski), pasa por Toronto. O treito desta via
expresa na cidade, entre Mississauga ata Oshawa, é o máis movido do mundo (e
tamén un dos máis conxestionados).

A “Autovía Provincial de Ontario 400 conecta Barrie coa cidade de Toronto,
terminando na Via Expresa Macdonald-Cartier. A Autoestrada Provincial de Ontario
427 é a segunda via expresa máis movimentada da América do Norte, conectando a
Gardiner e a Queensway coa Macdonald-Cartier, ata o extremo norte da
Municipalidade Rexional de York e de Peel. Grande parte do seu traxeto serve
como unha fronteira entre Toronto e a Municipalidade Rexional de Peel, e entre
Peel e York. No camiño, a Autoestrada Provincial de Ontario 409, que comeza na
Macdonald-Cartier, pasando pola 427 e terminando no Aeroporto Internacional de
Toronto. A Macdonald-Cartier tamén pasa pola Via Expresa Allen.

A Autoestrada Provincial de Ontario 407 non opera dentro de Toronto, mais é unha
via expresa primaria na Rexión Metropolitana de Toronto. Esta via expresa é de
peaxe. A peaxe cóbrase electronicamente e de forma automática, cando un dado
automóbil entra dentro da vía expresa, a través de cámaras que rexistran a placa
de licenza do vehículo.

Toronto é servida por preto de 175 de ferrovías. A cidade dispón dun número de
estacións de trens para locomoción entre as cidades que compón a rexión
metropolitana de Toronto, e dunha estación central, a Union Station, localizada
no centro da cidade. Esta estación, construída no século XIX, é ao mesmo tempo
unha das estacións máis movimentadas do metro de Toronto, e atende tamén a dúas
liñas de bonde.

Os trens da GO Transit, tendo como principal base de operacións a Union Station,
ofrece viaxes interurbanas en horarios regulares entre o centro de Toronto e os
seus barrios máis distantes, ben como outras cidades que fan parte da Rexión
Metropolitana de Toronto.

Toronto posúe dous aeroportos dentro da cidade propiamente dita, e un total de
oito na súa rexión metropolitana.

O principal aeroporto da cidade é o Aeroporto Internacional Lester B. Pearson
(YYZ), que, non se localiza en Toronto mais si na cidade veciña de Mississauga.
É o cuarto aeroporto internacional máis movimentado de todo o continente
americano, e é o maior xerado de tráfego aéreo internacional en dirección aos
Estados Unidos de América.

A cidade posúe dous aeroportos dentro dos seus límites municipais. Un deles é o
Aeroporto Rexional de Toronto (YTZ), localizado nas Illas Toronto, e serve
primariamente aos voos da aviación xeral, aínda que a Air Canada Jazz, unha
subsidiaria da Air Canada, opere un voo entre o aeroporto e Otava. Está
conectado ao continente a través dun ferry que serve libremente os pasaxeiros da
liña aérea. O segundo aeroporto é a "Base Aérea Downsview" (C.F.B. Downsview),
localizado en North York, que serve como unha base militar da Forza Aérea do
Canadá, ben como unha base de probas para o fabricante de avións Bombardier.

O Aeroporto Internacional de Hamilton é un aeroporto que serve como alternativa
ao Lester B. Pearson. Non está localizado propiamente na Rexión Metropolitana de
Toronto, mais si, en Hamilton, localizado a 85 quilómetros suroeste de Toronto,
sendo unha base para liñas aéreas de baixo custo e voos charter.

Outros aeroportos na Rexión Metropolitana de Toronto, que serven apenas a voos
da aviación civil, están localizadas en Buttonville, Markhan, Oshawa, Brampton e
Burlington.

Voos con hidroplanos xa foron operados entre Toronto e a rexión das Cataratas do
Niágara. Este servizo xa non existe máis.

O Porto de Toronto, localizado próximo ao centro da cidade, move preto de 2
millóns de toneladas de carga por ano, a través de navíos de pequeno e medio
porte. Para o recibimento de navíos de grande porte, Toronto fai uso do porto de
Montreal (a través dunha conexión vía ferrovía).

O transporte entre Toronto e as Illas Toronto é feita a través de balsas. O
servizo é fornecido polo Departamento de Parques e Recreación de Toronto. As
balsas diariamente percorren o treito entre a Bay Street e ás illas, parando en
tres delas.

Un servizo de balsa, de pasaxeiros e de alta velocidade, entre Toronto e
Rochester, Nova York, foi inaugurado en 17 de xuño de 2004. O navío foi
apelidado de The Breece. Porén, este servizo foi suspenso despois de 11 semanas,
cando a compañía, que o operaba pasou a ter dificultades financeiras. O navío da
compañía - anteriormente sediada en Toronto - foi comprado despois da falencia
da compañía por unha subsidiaria do municipio de Rochester, e o navío volveu a
operar na rota Toronto-Rochester en 30 de xuño de 2005, co apelido The Cat.

Un dos apelidos de Toronto é Toronto The Good. Toronto de feito é unha das
mellores cidades para se vivir, segundo varias investigacións públicas e
privadas. Por exemplo, Toronto posúe unha baixísima taxa de criminalidade, para
unha cidade deste porte. Pela Places Rated Almanac, Toronto é a rexión
metropolitana máis segura da América do Norte. Porén, mesmo así, a cidade posúe
seus problemas, que están presentes en case toda grande cidade.

Os prezos de compra e manutención das residencias en xeral en Toronto é unha das
maiores do Canadá. Unha casa con tres cuartos e 200 metros cadrados de área útil
custa en media aproximadamente 350.000 dólares canadenses. Os prezos do aluguer
tamén están gradualmente aumentando. A falta de residencias de baixo custo levou
á un aumento de sen teitos na cidade. Actualmente, o número de sen teitos é de
aproximadamente 10 mil, que son xeralmente desempregados, persoas con
deficiencias mentais e novos adolescentes que fuxiron de casa.

O número de sen teitos vivindo nas rúas da cidade, en gradual crecemento nos
últimos anos, é un grande problema para a cidade (especialmente nos días de
inverno, cando a temperatura pode caer ata -50 °C durante a noite, cando se
inclúe o factor do vento). A morte dun sen teito en 2000 debido a unha noite de
frío intenso incentivou a cidade a construír abrigos (en número insuficiente
para atender a demanda) designados a atender tales sen teitos, especialmente en
días de frío intenso, mais facendo pouco alén disto.

Toronto posúe serios problemas ambientais. As praias da cidade, ao longo do Lago
Ontario, foron ao longo do século XIX moito populares entre a poboación da
cidade. Porén, o crecemento da industria de manufacturación na cidade tornou as
augas do litoral da cidade altamente perigosas á saúde humana, por causa da
polución. Durante a década de 1960 e a década de 1970, moitas das industrias
contaminante da cidade foron aínda que, e actualmente, varias das praias
novamente son usadas por bañistas. Porén, mesmo así, a polución da auga continua
a ser un problema, e a cidade regulamente testa as augas de todas as praias ao
longo dos días de verán, e fechando as praias con altos niveis de polución.

Actualmente, todo o lixo producido pola cidade é exportada para o estado
norteamericano de Michigan, mais crecente oposición dos habitantes do estado
americano fixeron con que a cidade expandise seu sistema de reciclaxe de lixo, e
procurase lugares alternativos para disporse do lixo restante.

Toronto posúe unha baixa taxa de criminalidade, con 1.3 homicidios para cada 100
mil habitantes. En comparazón, Chicago, que posúe aproximadamente a mesma
poboación de Toronto, posúe 23.3 homicidios para cada 100 mil habitantes. Mesmo
así, as taxas de criminalidade teñen aumentado nos últimos anos. En 2004 houbo
en total 314 homicidios. A taxa de roubo na cidade é de 115 para cada 100 mil
habitantes. O maior problema é a crecente presenza do tráfico ilegal de drogas
na cidade e os confrontes (ás veces envolvendo tiroteo) entre bandas - que
comprenden case sempre drogas - á noite que resultan en feridos ou na morte de
membros e/ou de persoas inocentes. Especialistas americanos en confrontes de
bandas foron contratados para minimizar estes problemas en áreas onde tales
bandas xeralmente confróntanse.

En 2005, a taxa de homicidios, que estaba en crecemento desde 1996, diminuíu.
Ata 29 de agosto de 2005, foron rexistrados un total de 48 homicidios, a grande
maioría relacionados co tráfico de drogas. Porén, mesmo así, varios habitantes
da cidade consideren que Toronto non é máis unha cidade segura, especialmente
nas rúas da cidade á noite, local e horario onde a grande maioría dos homicidios
acontecen.

Moitos inmigrantes que instálanse en Toronto son ilegais. A maioría deles son
chineses, vietnamitas, poloneses e hispánicos en xeral - especialmente
brasileiros e mexicanos. Dos aproximadamente 5 mil brasileiros que viven en
Toronto, entre 20% a 25% son ilegais. Moitos destes inmigrantes son atraídos por
causa de axentes que afirman estar licenciados pola Axencia de Inmigración do
Canadá, sendo que, de feito, non o son. Xeralmente, cobran millares de dólares,
e garanten entrada fácil e legal no país.

A Axencia de Inmigración do Canadá posúe coñecemento deste problema, mais
segundo a revista Business Week e o xornal Toronto Sun, fan pouco porque estes
inmigrantes son vitais en algúns segmentos da economía da cidade como man de
obra barata. Se todos os brasileiros ilegais fosen deportados, segundo a Toronto
Sun, a industria de construción - onde a maioría dos brasileiros ilegais están
empregados - iría entrar implodir na cidade.



https://gl.wikipedia.org/wiki/Tempo

Comunmente o tempo é o concepto que permite comprender a mudanza, a
transformación. Nesta liña é así mesmo a base (o paso do tempo, o instante de
tempo no que nos achamos) para falarmos de pasado, presente e futuro.

Por este motivo o tempo é un problema fundamental, e permanentemente aberto, de
todo o que ten que ver coa experiencia e o coñecemento. Así, a súa concepción, o
seu lugar no discurso vai ser fundamental nas distintas concepcións filosóficas.
Tamén na física vai ser chave a súa caracterización. E como consecuencia, o
impacto das distintas concepcións do mesmo na cultura vai ser enorme, facéndose
presente en todo momento nas distintas artes, desde a poesía ata o cinema.

Na física actual, desde a aparición da teoría da relatividade, o tempo é
considerado como unha variábel do espazo-tempo. Así futuro e pasado non se
definen con base exclusiva no tempo, senón na causalidade: un suceso é posterior
a outro se é posíbel unha relación de causalidade entre eles. Senón, cal sexa
primeiro ou despois vai depender do sistema de referencia que se considere.

Porén, na física clásica, na mecánica newtoniana, o tempo é absoluto e
independente do lugar e das interaccións. O pasado e o futuro estaban
perfectamente definidos, todo canto ocorría nun mesmo instante nun sistema de
referencia, tamén ocorría nun mesmo instante en calquera outro sistema de
referencia que for considerado. Pero esta concepción achouse incapaz de explicar
unha serie de fenómenos observados (aberracións, invarianza da velocidade da luz
etc.), de xeito que a comezos do século XX, levaron á formulación da teoría da
relatividade por Albert Einstein.



https://gl.wikipedia.org/wiki/Televisi%C3%B3n

A televisión é un sistema de telecomunicación para a transmisión de imaxes en
movemento, habitualmente acompañadas de son, así como tamén o medio de
radiodifusión desa imaxe e son a través de ondas electromagnéticas, funciona a
partir da análise e conversión da luz e do son en ondas electromagnéticas e da
súa reconversión nun aparello que recibe o mesmo nome do sistema ou pode tamén
chamarse televisor ou aparello de televisión. O aparello de televisión capta as
ondas electromagnéticas e a través dos seus compoñentes internos convérteas
novamente en imaxe e son. Establecida comercialmente a fins da década de 1930
nuns poucos países e na maioría entre 1950 e 1970, converteuse nun aparello
común en fogares, negocios e institucións, particularmente como fonte de
entretemento e información, xerando unha potente industria ao seu redor, a
partir de 1970 coa aparición do vídeo doméstico e despois do laserdisc, DVD,
discos Blu-ray e discos duros permitiu ver contidos gravados ou lanzados
especificamente neses medios. Ademais do seu uso como emisión para o público a
televisión úsase como circuíto pechado de televisión e para a televisión
afeccionada.

Boris Rosing patentou en 1907 un sistema de televisión que utilizaba como
receptor un moi primitivo tubo de raios catódicos, un dos seus alumnos, Vladimir
Zworykin solicitou a patente en 1923 dun sistema de televisión utilizando tanto
como transmisor como receptor tubos de raios catódicos pero os seus experimentos
prácticos non deron resultado. O primeiro sistema semimecánico de televisión
analóxica demostrouse en febreiro de 1924 en Londres por John Logie Baird cunha
imaxe do deseño animado Felix the Cat e, posteriormente, imaxes en movemento en
30 de outubro de 1925, realizando a primeira demostración pública o 26 de
xaneiro de 1926. O primeiro servizo regular de televisión, en analóxico, foi a
W2XB, popularmente coñecida como WGY en Schenectady, Nova York, inaugurado en 11
de maio de 1928.

Os primeiros aparellos de televisión eran radios cun dispositivo que consistía
nun tubo de neon cun disco xiratorio mecánico (disco de Nipkow) que producía
unha imaxe vermella do tamaño dun selo postal. Entre 1928 e 1929 Philo
Farnsworth e Zworykin presentaron receptores electrónicos semellantes e
envolvéronse nunha lea xudicial durante varios anos. En 1931 Zworykin elaborou o
primeiro iconoscopio funcional . O primeiro servizo de alta definición apareceu
na Alemaña en marzo de 1935, mais estaba dispoñíbel apenas en 22 salas públicas.
Unha das primeiras grandes transmisións foi a dos Xogos Olímpicos de 1936, en
Berlín. O uso da televisión aumentou nos Estados Unidos enormemente despois da
Segunda Guerra Mundial debido aos avances tecnolóxicos xurdidos coa guerra e á
renda adicional dispoñíbel (aparellos de TV nos anos 30 custaban o equivalente a
US$ 7000 actuais (2001) e había pouca programación dispoñíbel), e si en 1950
había 100.000 televisores un ano despois o seu número aumentou ao millón,
chegando en 1959 ao 88% dos fogares, e xa para 1960 nese país a televisión
desprazou ao cine como principal medio de entretemento, ao tempo que os
principais estudios comezaban a distribuír os seus arquivos cinematrográficos na
televisión. No Reino Unido a Coroación da raíña Isabel II en 1953 significou o
comezo do desprazamento da radio pola televisión. En moitos países a televisión
foi unha prerrogativa exclusiva do Estado que constituía un servizo público, en
especial en Europa, pero sobre todo a partir das décadas de 1980 e 1990 comezou
a permitirse en case todos os países a creación de cadeas privadas ou mesmo
privatizáronse canles públicas, porén aínda quedan uns poucos réximes onde aínda
a televisión queda totalmente baixo o control do Estado. A televisión mudou a
forma de concibir o mundo, mudou a forma de facer política e das campañas
electorais , a transformación da Guerra de Vietnam en guerra televisada fixo
modificar a percepción da propia guerra polo público estadounidense,
converténdose no medio máis influente.

A televisión en cores xurdiu en 1954, na rede americana NBC. Un ano antes o
goberno americano aprobou o sistema de transmisión en cores proposto pola CBS,
mais cando a RCA presentou un novo sistema que non esixía alteracións nos
aparellos antigos en negro e branco, a CBS abandonou a súa proposta en favor da
nova. A aparición da gravación en cintas de vídeo en 1956 supuxo unha mudanza no
sistema de produción, ata entón só se podían ver emisións en directo ou gravadas
en filmes a través dun monitor de vídeo, sistema coñecido como kinescopio, que
resultaba complexo xa que había que procesalo para adaptalo ás pantallas do
televisor e á hora de editalo, as cintas de vídeo permitían a gravación dun
xeito sinxelo e a distribución inmediata dos programas e series, aínda que as
primeiras que saíron ao mercado non se podían editar.

A maior parte da produción que se emite no mundo son programas e series locais
ou do propio país, en 1992 calculábase que o gasto en produción local e nacional
superaba en 29 veces ao gasto en intercambio internacional de producións
audiovisuais.

As novas tecnoloxías e a aparición de internet mudou á propia televisión, o
telespectador ten acceso a moitos programas e series, de xeito gratuíto ou por
pagamento, nas webs das canles ou en páxinas de video streaming ou descargas ou
so demanda nos operadores de televisión por cable ou satélite ao mesmo tempo que
os programas e series poden esténderse con complementos en internet, que poden
incluír episodios tanxenciais feitos especialmente para internet ou para móbiles
ou valos nas redes sociais ademais das tradicionais: xogos, camisetas, DVD.

Hai varios tipos de monitores de vídeo usados en equipamentos de Televisión. O
máis común son os CRTs para ata 40 polgadas diagonais. A maior parte das TVs de
pantalla grande (ata máis de 100 polgadas) usa tecnoloxía de proxección. Tres
tipos de sistemas de proxección úsanse en TV: Tubos de raios catódicos (CRT),
LCD (cristal líquido) e circuítos integrados (chips ) de imaxe reflectida.
Avances recentes trouxeron pantallas planas ás TVs que usan tecnoloxía de
cristal líquido LCD de matriz activa ou Displays de plasma. TVs de pantalla
grande e plana teñen apenas 4 polgadas de espesura e poden pendurarse na parede
como un cadro. Elas son moi atraentes e economizan espazo, mais aínda custan
moito.

Ao inicio das transmisións regulares de televisión a falta de estándares
internacionais levou a que se desenvolveran tres sistemas de televisión
analóxicos independentes para a televisión en branco e negro, o americano de 525
liñas, o europeo 625 liñas e o francés de 819 liñas. O sistema británico de 405
liñas mantívose en uso ata 1985 pero boa parte da programación británica xa se
facía en 625 liñas desde a década de 1960. Na televisión analóxica en cor
existen tres estándares independentes o PAL europeo, o SECAM francés e o NTSC
americano.

Programación é a transmisión nas estacións de televisión (por veces chamada de
canais) que son frecuentemente dirixidos a unha determinada audiencia, porén
existen moitas canles especializadas en noticias que teñen unha audiencia
mundial, outras cadeas especializadas en deportes, filmes ou música teñen canles
que abranguen boa parte do mundo. Alén diso, internet permite que calquera canle
poida ter unha audiencia mundial.

Nos EUA, as redes de televisión producen programas primetime (horario nobre)
para as súas emisoras afiliadas vehicularen entre 19:00 e 22:00. Fóra do horario
de máxima audiencia, a maior parte das emisoras teñen a súa programación de
produción propia.

O 17 de decembro de 1996, a Asemblea Xeral das Nacións Unidas proclamou o 21 de
novembro como o Día Mundial da Televisión, como conmemoración do día en que se
celebrou, en 1996, primeiro Foro Mundial de Televisión das Nacións unidas.



https://gl.wikipedia.org/wiki/Sony

Sony Corporation (ソニー株式会社 ,Sonī Kabushiki Gaisha) é unha empresa multinacional
orixinaria de Xapón e con sede en Minato, Tokio. É unha das maiores empresas de
electrónica cuns ingresos superiores aos 90 mil millóns de dólares (datos de
2008). Forma parte das empresas líderes na fabricación de manufacturas
eléctricas coma vídeo, telecomunicacións, videoconsolas e tecnoloxías da
información.

En setembro de 1945, Masaru Ibuka regresou a Tokio tras os bombardeos ocorridos
durante a Segunda Guerra Mundial. Fundou un taller na terceira planta do
semiderruído edificio dos Grandes Almacéns Shirokiya.

En outubro nomeou o seu taller coma Tokyo Tsushin Kenkyoujo (Totsuken),
traducido ao galego: Instituto de Telecomunicacións de Tokio.

O taller comezou reparando radios e fabricando convertedores de onda e
adaptadores para converter radios de onda media en receptores de calquera
lonxitude. En pouco tempo a empresa de Ibuka comezou a ser coñecida pola
calidade dos seus adaptadores e o xornal Ashabi Shimbun publicou un artigo ao
respecto.

Akio Morita decidira regresar a Kosugaya, na prefectura de Aichi, cando a guerra
chegaba á súa fin. Morita lera o artigo que falaba sobre a empresa de Ibuka e
decidiu escribir ó seu amigo. Na contestación que recibiu este convidábao a
viaxar a Tokio para ter unha reunión persoal con Ibuka. Ibuka e Morita
coñecéranse durante as reunións do Comité de Investigacións no período bélico.

Amais dos ingresos pola reparación de radios, os empregados do taller, que se
adicaban á reparación a domicilio dos equipos, recibían frecuentemente arroz nas
casas que visitaban, o que inspirou a idea de fabricar unha cazola eléctrica
para o cociñar, este sería o primeiro invento da compañía. A pesar dos esforzos,
non conseguiron facer un arroz saboroso e tívose que abandonar a idea
constituíndo así o primeiro fracaso de Ibuka e Morita.

A finais de 1945, a empresa de Ibuka comezou a fornecer o seu voltímetro de
tubos ao baleiro con salientábel éxito, o que fixo que o negocio de Ibuka
comezara un período de auxe.

O 7 de maio de 1946, inaugurouse oficialmente o Tokyo Tsushin Kogyo. O sogro de
Ibuka, Tamon Maeda, foi designado presidente. Ibuka dixo no discurso inicial as
seguintes frases correspondentes ao prospecto escrito co motivo da presentación
da compañía:

Ibuka e Morita colaboraron para que a empresa avanzase de cara á mellora dos
produtos electrónicos no fogar, desbotando os métodos militares de épocas
pasadas. A comezos da década de 1950, a compañía fabricou o primeiro modelo
xaponés de gravadora de cintas, chamado Type-G.

Tamén a comezos dos 50, Ibuka, viaxou a Estados Unidos e informouse dun novo
invento chamado transistor e que fora creado polos Laboratorios Bell. Ibuka
conseguiu a licenza do transistor para a súa compañía. Bell estaba centrando os
seus estudos en aplicar a nova tecnoloxía no ámbito militar. Mentres que as
empresas americanas fabricaron as primeiras radios con transistor, a empresa de
Ibuka centrouse en adaptar os transistores radiofónicos para uso doméstico. En
agosto de 1955 fabricouse o primeiro transistor radiofónico doméstico chamado
TR-55. En decembro do mesmo ano, sae á venta a nova versión do transistor,
chamada TR-72. Este modelo contaba con seis transistores que melloraban
notablemente a calidade do son respecto ao seu predecesor. O produto foi un
éxito comercial a finais dos '50 e durante boa parte dos '60. A partir destes
feitos, a compañía continuou mellorando o seu produto coas versións TR-6 e
TR-63.

Para a publicidade do TR-6, Fuyuhiko Okabe, deseñou un debuxo dun neno chamado
"Atchan". A primeira aparición deste debuxo mostrábao suxeitando un modelo do
transistor de Ibuka contra a súa orella. Rapidamente popularizouse coma
representación da compañía e dende os Estados Unidos recibiu o alcume de Sony
Boy

O profesor da Universidade de Arizona Michael Brian Schiffer, dixo, Sony non foi
a primeira, pero o seu transistor de radio foi o máis exitoso. O TR-63 de 1957
rachou o mercado estadounidense e comezou unha nova industria de consumo
micro-electrónico. A partir de mediados dos '50 a xuventude estadounidense
comezou a comprar radios portátiles en gran cantidade facendo pasar dunhas
estimadas 100.000 unidades vendidas en 1955 a 5.000.000 de unidades en 1968,
axudando así a fretar a nova industria da electrónica de consumo doméstico.

Entrementres Kogyo buscaba a romanización do seu nome para o mercado occidental,
considerou a utilización das iniciais TTK. Pero esas iniciais correspondían coas
que usaba a compañía ferroviaria Tokyo Kyuko. No Xapón, a compañía usaba o
acrónimo Totsuko pero Morita descubriu que aos americanos éralles moi difícil de
pronunciar. Tamén se barallou o nome de "Tokyo Teletech" pero de novo Morita
descubriu un problema: en Estados Unidos xa existía unha empresa chamada
Teletech.

O nome "Sony" foi o elixido. Componse da mestura de dúas palabras. A primeira é
a palabra latina 'Sonus', que significa "sónico" ou "son"; e a outra foi "sonny"
que é un termo usado en América para nomear aos nenos (proveniente á súa vez da
palabra "son" que significa fillo, a tradución sería "filliño"). Morita
decidiuse por rexistrar a empresa baixo esta palabra que non existía en ningunha
lingua do mundo.

Daquela época era moi raro que unha compañía xaponesa elixise un logo
representado por letras románicas no canto das tradicionais kanji xaponesas. O
nome final da empresa foi "Sony Electronic Industries" ou tamén "Sony Teletech".

Xunto coa multinacional sueca Ericsson Mobile Comunications, créase a marca Sony
Ericsson no 2001. O primeiro modelo púxose a venda en 2002.

O día 9 de xaneiro de 2012 no CES 2012 anúnciase o cambio de nome da marca Sony
Ericsson Mobile Comunications a Sony Mobile Comunications.

Aiwa foi unha empresa xaponesa adicada á produción de bens electrónicos de
consumo doméstico. Durante as décadas de 1970 e 1980 tivo gran éxito grazas aos
produtos de son e vídeo. Durante a década de 1990 tivo graves problemas
económicos debido á dura competencia e á desconfianza dos consumidores cara á
marca. No ano 2002 finalmente declárase en bancarrota e Sony Corporation adquire
a empresa. As ventas nunca se recuperarían polo que Sony decide no 2004 comezar
o seu proceso de desmantelamento que culminaría en 2006. Hoxe en día xa non se
vende nada da marca Aiwa aínda que os produtos en garantía son cubertos polo
soporte técnico de Sony.



https://gl.wikipedia.org/wiki/Sol

O Sol é unha estrela de tamaño medio, en relación ao conxunto da nosa galaxia, a
Vía Láctea, arredor da cal gravitan a Terra e mailos outros membros do noso
sistema planetario. É unha estrela de tipo espectral G2, constituíndo a fonte
primaria de enerxía electromagnética do sistema planetario.. A súa masa é de 333
000 veces a da Terra e o seu volume 1 400 000 veces. A distancia do noso planeta
ao Sol é de preto de 150 millóns de quilómetros (1 Unidade astronómica, definida
como a distancia media Terra-Sol, 149.600.000 km), tardando a súa luz en chegar
ata nós case oito minutos e vinte segundos. Por si só representa o 98,6% da masa
do Sistema Solar. A súa enerxía, en forma de luz solar, alimenta case todos os
xeitos de vida na Terra a través da fotosíntese, así como determina o clima
terrestre e a meteoroloxía no noso planeta.

O Sol presenta unha estrutura granulosa e o seu brillo non é uniforme, sendo o
bordo menos brillante que a parte central do disco solar. As capas exteriores do
Sol divídense en: fotosfera, a máis profunda, con preto de 300 km de espesura e
unha temperatura mínima de 6 000 Kelvin; a cromosfera, con preto de 8 000 km de
espesura, de onde emerxen enormes chorros luminosos, as protuberancias, que
chegan a acadar 800 000 km de altura, e maila coroa, cunha altura de 1 millón de
quilómetros e unha temperatura de 1 millón de K.

A temperatura interna acada 20 millóns de K. Presúmese que o Sol ten 4 600
millóns de anos de idade, e pola secuencia principal do Diagrama de
Hertzsprung-Russell, pódese considerar unha estrela anana. O seu "imperio" - o
Sistema Solar - comprende 8 planetas, 1 600 asteroides, 32 satélites e un gran
número de cometas, cun volume que corresponde a unha esfera duns dous anos luz
de raio, pois as estrelas máis próximas están a unha distancia duns 4 anos luz.
As súas magnitudes características (aproximadas) son un diámetro de 1 390
000 km; superficie: 1 940 000 km²; volume: 2 700 000 millóns de km3; masa: 2 ·
1030 kg; velocidade absoluta (en relación ao centro da Vía Láctea): 216 km/s;
velocidade relativa (en relación ás estrelas máis próximas): 19 km/s.

É a estrela do sistema planetario no que se atopa a Terra e, con moito, o astro
con maior brillo aparente. A súa visibilidade no ceo local determina,
respectivamente, o día e a noite en diferentes rexións de diferentes planetas.
Na Terra, a enerxía radiada polo Sol é aproveitada polos seres fotosintéticos,
que constitúen a base da cadea trófica, constituíndo así a principal fonte de
enerxía da vida. Tamén achega a enerxía que mantén en funcionamento os procesos
climáticos.

Malia de ser unha estrela mediana (aínda así, máis brillante que o 85% das
estrelas existentes na nosa galaxia), é a única da que se pode apreciar a forma
a ollo nu, cun diámetro angular de 32' 35" de arco no perihelio e 31' 31" no
afelio (diámetro medio = 32' 03"). A relación de tamaños e distancias de Sol e
Lúa é tal que se ven case co mesmo tamaño aparente no ceo, permitindo unha gama
de eclipses solares distintos (totais, anulares ou parciais).

O Sol formouse hai uns 4 650 millóns de anos e ten combustible para uns 5 000
millóns máis. Despois, comezará a aumentar o seu volume máis e máis, ata
converterse nunha estrela xigante vermella. Rematará afundíndose polo seu propio
peso e converténdose nunha anana branca, que pode tardar un billón de anos en
arrefriarse. Formouse a partir de nubes de gas e po que contiñan residuos de
xeracións anteriores de estrelas. Grazas á metalicidade do devandito gas, do seu
disco circunestelar xurdiron máis tarde os planetas, asteroides e cometas do
Sistema Solar.

No interior do Sol prodúcense reaccións de fusión nas que os átomos de hidróxeno
se transforman en helio, producíndose a enerxía que irradia. O Sol emite cada
día 360 000 millóns de toneladas (3,6·1014 kg) de materia transformadas en
enerxía. A súa atracción vai, por iso, enfraquecendo e de aí que a Terra se
afasta do Sol 1 m por ano. Xa que a súa masa non chega ó límite de Chandrasekhar
(1,44 masas solares), cando se lle esgote o combustible está previsto que acabe
como unha anana branca. Actualmente, o Sol atópase en plena secuencia principal,
fase en que seguirá uns 5 000 millóns de anos máis queimando hidróxeno de
maneira estable.

Chegará un día en que o Sol esgote todo o hidróxeno na rexión central ao telo
transformado en helio. A presión será incapaz de soster as capas superiores e a
rexión central tenderá a contraerse gravitacionalmente, quentando
progresivamente as capas adxacentes. O exceso de enerxía producida fará que as
capas exteriores do Sol tendan a expandirse e arrefriarse e o Sol converterase
nunha estrela xigante vermella. Así, o seu diámetro superará o da órbita da
Terra, co cal calquera forma de vida sobre o noso planeta será extinguida. Cando
a temperatura da rexión central acade aproximadamente 100 millóns de kelvin s,
comezará a fusión do helio, producindo carbono, mentres arredor do núcleo se
segue fusionando hidróxeno en helio. Iso fará que a estrela se contraia e
diminúa o seu brillo a un tempo que aumenta a súa temperatura, converténdose o
Sol nunha estrela da rama horizontal do diagrama H-R. Ao esgotarse o helio do
núcleo, iniciarase unha nova expansión do Sol e o helio empezará tamén a
fusionarse nunha nova capa arredor do núcleo inerte - composto de carbono e
osíxeno e, ao non ter masa suficiente, o Sol non acadará as presións e
temperaturas abondas para fusionar os devanditos elementos en elementos máis
pesados - que o converterá de novo nun xigante vermello, pero esta vez da rama
asintótica xigante e provocará que o astro expulse gran parte da súa masa na
forma dunha nebulosa planetaria, quedando só o núcleo solar, que se transformará
nunha anana branca e, moito máis tarde, ao arrefriarse totalmente, nunha anana
negra. O Sol non chegará a estoupar como unha supernova ao non ter a masa
suficiente para iso.

Aínda que se cría nun principio que o Sol acabaría por absorber, ademais de
Mercurio e Venus, tamén a Terra ao converterse en xigante vermello, a gran perda
de masa que sufrirá no proceso fixo pensar por un tempo que a órbita terrestre -
do mesmo xeito que a dos demais planetas do Sistema Solar - se expandiría
posiblemente, salvándose dese destino. Non obstante, un artigo recente postula
que non ocorrerá, e que as interaccións mareais, así como o roce coa materia da
cromosfera solar, farán que o noso planeta sexa absorbido. Outro artigo
posterior tamén apunta na mesma dirección.

Alén da alternancia das estacións do ano, responsables da variación periódica da
duración de días e noites e dos efectos sobre o clima, o Ciclo Solar ten moitos
outros efectos importantes que influencian ao noso Planeta.

Estudos de Heliosismoloxía executados a partir de sondas espaciais, permitiron
observar certas "vibracións solares", cuxa frecuencia aumenta co aumento da
actividade solar, acompañando o ciclo de once anos de erupcións, e cada vinte e
dous anos existe a manifestación do chamado hemisferio dominador, alén da
movimentación das estruturas magnéticas en dirección aos polos, que resultan en
dous ciclos de dezaoito anos con incremento da actividade xeomagnética da Terra
e da oscilación da temperatura do plasma ionosférico na estratosfera do noso
planeta.

Foron observadas emisións electromagnéticas en forma de aneis de diversos
tamaños con temperaturas na orde de dous millóns de kelvin, alén de emisión de
masa coronal a cada 24 horas aproximadamente. Polo tanto, o noso Astro Rei,
domina a nosa sobrevivencia na Terra.

Como toda estrela, debido ó carácter radial da forza gravitatoria, o Sol posúe
unha forma esférica, e a causa do seu lento movemento de rotación, ten tamén un
leve achatamento polar. Como en calquera corpo masivo, toda a materia que o
constitúe é atraída cara ao centro do obxecto pola súa propia forza
gravitatoria. Porén, o plasma que forma o Sol atópase en equilibrio, xa que a
crecente presión no interior solar compensa a atracción cara ó centro,
producíndose un equilibrio hidrostático. Estas enormes presións xéranse debido á
densidade do material no seu núcleo e ás enormes temperaturas que se dan nel
grazas ás reaccións termonucleares que alí acontecen. Existe, ademais da
contribución puramente térmica, unha de orixe fotónico. Trátase da presión de
radiación, nada desprezable, que é causada polo inxente fluxo de fotóns emitidos
no centro do Sol e que son o xeito de transmisión enerxética do centro solar
cara á periferia.

Case todos os elementos químicos terrestres (aluminio, xofre, bario, cadmio,
calcio, carbono, cerio, cobalto, cobre, cromo, estaño, estroncio, galio,
xermanio, helio, hidróxeno, ferro, indio, magnesio, manganeso, níquel,
nitróxeno, ouro, osíxeno, paladio, prata, platino, chumbo, potasio, rodio,
silicio, sodio, talio, titanio, tungsteno, vanadio, circonio e zinc) e diversos
compostos (tales como cianóxeno, óxido de carbono e amoníaco) foron
identificados na constitución do chamado Astro Rei, polo que, se o noso planeta
quencera ata a temperatura solar, tería un espectro luminoso case idéntico ao do
Sol. Aínda o helio foi descuberto primeiro no Sol e logo constatouse a súa
presenza no noso planeta

O Sol presenta unha estrutura en capas esféricas (como se fosen "capas de
cebola"). A fronteira física e as diferenzas químicas entre as distintas capas
son difíciles de establecer. Porén, pódese establecer unha función física que é
diferente para cada unha das capas. Na actualidade, a astrofísica dispón dun
modelo de estrutura solar que explica de xeito satisfactorio a maioría dos
fenómenos observados. Segundo este modelo, o Sol está formado por: 1) Núcleo, 2)
Zona radiante, 3) Zona convectiva, 4) Fotosfera, 5) Cromosfera, 6) Coroa e 7)
Vento solar.



https://gl.wikipedia.org/wiki/Sicilia

Sicilia é unha rexión autónoma de Italia. É máis grande de tódalas rexións da
República e ademais a illa máis grande do Mar Mediterráneo con 25.711
quilómetros cadrados. Xunto con Sardeña, a illa está clasificada oficialmente
como unha rexión da Italia Insular.

Aínda que hoxe Sicilia é unha rexión de Italia, a illa foi unha cidade-estado de
propio dereito, que dende Palermo, como Reino de Sicilia, chegou a dominar toda
illa, o sur de Italia e Malta. Con todo, coa unificación italiana de 1860
Sicilia converteuse nunha rexión autónoma do Reino de Italia.

Sicilia ten a súa propia cultura, especialmente con respecto ás artes, a cociña
e a arquitectura. Ademais a illa posúe o seu propio idioma, o siciliano, de
orixe latina. A economía siciliana baséase principalmente na agricultura
(principalmente os hortos de laranxa e limón) e no turismo.

A illa de Sicilia atópase adxacente á tan só 3,1 km da rexión italiana de
Calabria, a través do estreito de Messina na súa parte leste. O nome que puxeron
os romanos a Sicilia era Trinacria, en alusión á súa forma triangular. Con todo,
o actual nome provén do nome que lle deron os gregos á illa, Sikelia, debido a
que a tribo nativa que a habitaba eran os Sikels. A illa destacou sobre todo
durante milenios por ser unha gran produtora agrícola, sendo os cítricos, as
laranxas, os limóns, as olivas, o aceite de oliva, as améndoas e o viño algúns
dos principais produtos desta terra. Ademais durante o século XIX converteuse
nunha das principais produtoras de xofre do mundo, grazas ás minas de Enna (en
siciliano: Castrugiuvanni) e Caltanissetta, porén a produción diminuíu na década
de 1950.

Sicilia e as súas pequenas illas que a circundan son moi importantes no ámbito
da vulcanoloxía. O Monte Etna, situado ao leste, é o único volcán na illa de
Sicilia, que cunha altura de 3.320 m é o volcán activo máis alto de Europa e un
dos máis activos no mundo. Así como o Etna, hai varias cordilleiras non
volcánicas en Sicilia: Sicani ao oeste, Eeri na zona central e Hyblaean no
sueste. No norte de Sicilia, hai outras tres: Madonie, Nebrodi e Peloritani.

Ao redor da illa atópanse as Illas Eolias, ao nordeste, que son importantes por
atoparse nelas a illa de Stromboli, onde se atopa outro importante volcán
homónimo. Tamén no Mar Tirreno atópanse outros tres volcáns activos: Vulcano,
Vulcanello e Lipari. Por últimos cómpre destacar que o arquipélago de Malta é de
xeito xeográfico parte integrante de Sicilia, incluso Malta estivo unida a
Sicilia politicamente até o ano 1798, en que foi ocupada durante case dous anos
por Napoleón.

A illa de Sicilia está regada por varios ríos, a maioría dos cales flúen a
través da zona central e entran ao mar na parte sur da illa. O máis grande é o
río Salso, que río flúe a través de Caltanissetta, Enna e, antes de entrar no
Mar Mediterráneo, no porto de Licata, durante 144 km. Outros ríos importantes da
illa son o Simeto (113 km), o Belice (107), o Dittaino (105 km) ou o Platani
(103 km).

O clima en Sicilia é mediterráneo con veráns calorosos, a causa do vento Siroco
que chega de África e xera de improviso cambios na temperatura. As
precipitacións son escasas, repercutindo no aprovisionamento hídrico, aínda que
isto non impide que a agricultura sexa un dos seus principais recursos
económicos. É notable a produción de cereais, xa importante en tempos romanos, e
abundante produción de olivas, que asegura unha óptima produción de aceite.

A Sicilia foi primeiro colonizada polos fenicios, os cartaxinenses e os gregos,
que alí teñen deixado numerosos vestixios (teatro de Taormina, templos de
Segesta, Agrigento e Selinonte, entre outros). Foi gobernada por príncipes
chamados "tyranos", entre eles os famosos Denys o Antigo e Denys o Novo (que
acolleu ao filósofo Platón). Máis tarde caeu nas mans dos romanos despois da
Primeira Guerra Púnica, converténdose desde entón nunha importante fonte de
cereais para Roma. O rei de Siracusa Hierón foi un fiel aliado dos romanos na
segunda guerra púnica.

Sicilia foi a base da resistencia dos últimos pompeianos mandados por Sexto
Pompeio, fillo de Pompeio. Despois da caída do imperio romano, Sicilia pasa ao
Imperio bizantino ata a súa conquista polos árabes do 827 ao 902.

A diversidade cultural e a tolerancia relixiosa caracterizaron o período
musulmán. Unha familia de normandos (os fillos de Tancredo de Hauteville)
conquistou as terras de Italia meridional, o Papa encargoulle ao máis novo,
Roxelio, invadir Sicilia para que volvese ao catolicismo (estaba ocupada por
bizantinos e sarracenos), e acorda a soberanía sobre as terras a conquistar.
Isto lévao a cabo entre 1060-1090. Máis tarde o neto de Roxelio converteu o
territorio da illa en reino no 1130, nacendo o Reino de Sicilia. Roxelio II,
admirador da cultura musulmá, realizou unha política de tolerancia. Así pois o
trono pasou, por herdanza, á dinastía xermánica dos Hohenstaufen que gobernaron
a rexión a partir de 1194 e adoptaron Palermo como capital en 1220. Medio século
despois, conflitos entre os Hohenstaufen e o Papa provocaron á morte de Manfredo
de Sicilia en 1266, o que derivou na conquista da illa por Carlos I, conde de
Anjou, derrotando a Conradino en 1268, os partidarios da dinastía derrotada
refúxianse no reino de Aragón.

O 30 de marzo de 1282, o día de Pascua, nas Vésperas Sicilianas, provocadas
polas taxas excesivas e explotada por Pedro III de Aragón, provocan o masacre
dos franceses de Sicilia e a chegada dunha frota aragonesa á illa o 30 de
agosto, dirixida polo propio Pedro III. Aclamado polo Parlamento de Sicilia como
rei de Sicilia, Carlos tivo que abandonar a illa. En 1285 sucede a Pedro como
rei de Sicilia o seu fillo Xaime, tanto Pedro como Xaime nomearon sicilianos nos
cargos da illa cunha pequena minoría aragonesa en postos de responsabilidade
pública, reduciron a presión fiscal e os comerciantes barceloneses aumentaron a
súa influencia na illa.

En 1295, polo Tratado de Agnani, Xaime renunciou a Sicilia devolvéndollo á Santa
Sé para tentar calmar a situación internacional que provocara que Xaime sucedera
ao seu irmán Afonso como rei de Aragón en 1291. Os sicilianos, descontentos co
tratado, proclamaron rei a Federico, irmán de Xaime. Polo Tratado de
Caltabellota (1302) recoñecíase a Federico como rei de Trinacria (a illa) e a
Carlos de Anjou como rei de Sicilia (a península), mais aos poucos anos Federico
asumiu de novo o título de rei de Sicilia. Foi unha época de prosperidade
económica agás nos últimos anos do seu reinado, situación que se agravou durante
os reinados de Pedro II, Luís I e Federico IV e aínda máis coa Peste Negra, que
chegou á illa en 1348, e as loitas internas da nobreza entre os proaragoneses e
os anxevinos.

En 1377 grazas a unha dispensa papal a filla de Federico IV, María I de Sicilia
converteuse na raíña da illa. O rei aragonés, Xoán I de Aragón que recoñecía ao
papa de Aviñón conseguiu a dispensa para o matrimonio en 1391 entre o seu neto,
Martiño o Novo e a raíña María, que residía en Cataluña tras ser secuestrada por
un nobre siciliano, coa condición de conquistar Sicilia, o que tras unha longa
resistencia dos baróns sicilianos conseguiu. Á morte de Martiño o Novo en 1409
sen descendencia a coroa pasou a seu pai, Martiño de Aragón. En 1414 Fernando de
Aragón declarou a unión perpetua das coroas de Aragón e Sicilia, gobernando
Sicilia vicerreis en nome do rei.

Debido á Inquisición en 1492 decretouse a expulsión dos xudeus de Sicilia. Nos
seguintes séculos a illa veuse afectada por dous terremotos moi graves no leste
do país, nos anos 1542 e 1693, ademais só uns poucos anos antes deste último
tremor a illa foi golpeada por unha feroz praga. Durante o século XVII houbo
varias revoltas, mais foron reprimidas, especialmente as revoltas de Palermo e
Messina. Co Tratado de Utrecht de 1713 Sicilia foi asignada á Casa de Savoia,
onde gobernaron durante sete até que intercambiaron a illa pola de Sardeña co
Emperador Carlos VI da dinastía Habsburgo de Austria.

Mentres que os austríacos estaban preocupados coa Guerra de Sucesión de Polonia,
un príncipe Borbón, Carlos III foi capaz de conquistar Sicilia e Nápoles, deste
xeito conquistando todo o sur da actual Italia, que estaba en mans de Carlos VI.
Ao principio Sicilia permaneceu coma un reino independente, en virtude de unión
persoal (ao estilo da actual Commonwealth británica).

Mais tarde produciuse a chegada do Primeiro Imperio Francés de Napoleón, que
tomaba tomaba Nápoles na Batalla de Campo Tenese, comezando a dinastía Bonaparte
de Reis napolitanos. Así pois o Borbón Fernando III viuse obrigado a retirarse a
Sicilia, que estaba aínda baixo o seu completo control coa axuda da mariña
británica. Por mor desta situación a illa participou nas guerras napoleónicas,
onde Sicilia e Nápoles foron recuperadas, fusionándose formalmente como o Reino
das Dúas Sicilias baixo o amparo dos Borbóns. Os principais movementos
revolucionarios contra o goberno dos Borbóns producíronse en 1820 e 1848, coa
procura da independencia de Sicilia, proclamada finalmente en 1848.

Máis tarde, en 1860, o desembarco de Giuseppe Garibaldi na illa, supuxo que
Sicilia pasara a formar parte do novo estado unificado italiano. A pesar dun
certo desenvolvemento económico que seguiu á unificación, Sicilia foi
sobrepasada polo crecemento industrial das grandes zonas urbanas do norte. O
crime organizado, coñecido baixo o nome de mafia, supuxo á creación da sociedade
criminal Cosa Nostra, que estendeu a súa influencia na fin do século XIX. A
mafia foi parcialmente erradicada polo réxime fascista a finais dos anos 1920,
non recuperando parte do seu poder até despois da Segunda Guerra Mundial.
Durante esta guerra cómpre destacar que Sicilia foi liberada finalmente do
totalitarismo polas forzas anglo-americanas entre o 10 de xullo e o 16 de agosto
do 1943.

Dende 1946 Sicilia é unha rexión autónoma, co que se beneficiou da reforma
agraria parcial de 1950-1962, así como dos subsidios especiais, fondos do
goberno italiano para as rexións do sur. Nestes últimos anos cómpre destacar un
ambicioso proxecto que de levarse finalmente a cabo unirá a illa co continente
europeo, cunha ponte colgante de estrada de 5300 metros de lonxitude, a Ponte de
Messina, que será a máis longa ponte deste tipo do mundo.

Administrativamente Sicilia está dividida en nove provincias, das que tamén
forman parte as pequenas illas que a rodean, como as illas Eolias de Messina, a
illa de Ustica (Palermo), as Illas Égadi (Trapani), a illa de Pantelleria
(Trapani) e as illas Pelaxias (Agrigento).

Dentro das actividades do sector primario Sicilia é coñecida pola súa cultura do
cultivo de laranxas, limóns, mandarinas, hortalizas, legumes e froitos secos,
como base dos produtos desta terra. Tamén destaca o cultivo da vide e a
produción de viños, moi apreciados sobre todo no estranxeiro. Entre os máis
coñecidos están o Viño de Marsala, da provincia de Trapani, o Moscato de
Pantelleria, Malvasía de Lipari, Nero de Avola, o máis importante viño siciliano
de hoxe día, Cerasuolo de Vittoria.

Dentro da gandería sobresaen os ovinos, caprinos e equinos, que están presentes
en cantidade, mentres que os bovinos están presentes en número limitado. A pesca
constitúe un recurso moi valioso para Sicilia. Péscanse, ademais de peixe
espada, atún, sardiñas e xardas, ademais do peixe azul típico do Mediterráneo,
que permite prover á industria da conserva, a materia prima necesaria para o
peixe enlatado e o peixe afumado. En Mazase do Valo, na provincia de Trapani,
obtéñense boas robalizas, camaróns en Ganzirri, e na a zona norte de Messina,
ostras. Os portos máis importantes son os de Palermo, Catania, Messina e
Augusta. Son ben coñecidas tamén as salinas de Trapani, desde onde se extrae
desde a antigüidade unha fina sal mariña.

A industria en Sicilia inclúe a elaboración de alimentos procesados, produtos
químicos, petróleo refinado, fertilizantes, téxtiles, barcos, artigos de coiro,
viño e produtos forestais. Hai campos de petróleo no sueste, e ademais son
producidos gas natural e xofre. Todo este desenvolvemento industrial viuse
potenciado por unha importante mellora nas vías de comunicación dentro da illa.

A industria do turismo é unha actividade en crecemento, favorecida pola presenza
de numerosos sitios arqueolóxicos (Morgantina, Val dos Templos, Selinunte...) e
as belezas naturais que suscitan o interese dos visitantes. Nos últimos anos
investiuse sobre a capacidade receptiva dos albergues, favorecendo o incremento
da súa presenza na illa.

Entre outros destinos turísticos de renome están localidades como Taormina,
Agrigento, Siracusa, Caltagirone, Cefalù e Piazza Armerina (Vila do Casale). O
interior da illa é un lugar rico en historia, tradicións e sobre todo en arte e
cultura, fortalezas, igrexas, bosques e espazos naturais de importancia que lle
dan valor ás áreas internas das provincias de Enna, Catania, Caltanissetta e
Palermo.

Unha grande parte dos sicilianos son bilingües en italiano e en siciliano, unha
lingua romance totalmente independente, cun vocabulario considerable (cun mínimo
de 250.000 palabras). Unha parte destacable das palabras son de préstamo con
lixeiros cambios, tendo a influencias do grego, catalán, francés, árabe ou do
castelán entre outras. O siciliano a parte da illa tamén é falado en certa
medida en Calabria e Puglia, tendo ademais unha influencia significativa na
lingua maltesa. Na idade moderna, o italiano ensínase nas escolas e é a linguaxe
dos medios de comunicación, especialmente nalgunhas das zonas urbanas, o
siciliano é agora un segundo idioma entre a maior parte dos mozos.

Nun principio a lingua siciliana influíu de xeito temperá no desenvolvemento da
normativa italiana, aínda que o seu uso estaba limitado a unha elite
intelectual. Nesa época houbo unha linguaxe literaria en Sicilia, creada baixo
os auspicios de Federico II e a súa corte dos notarios, ou Magna Curia, que,
encabezada por Giacomo da Lentini, deu a luz á Escola de Sicilia, amplamente
inspirada na literatura trobadoresca. O seu patrimonio lingüístico e poético
máis tarde foi asimilado na Florencia de Dante Alighieri, pai do italiano
moderno. Ademais nesta lingua apareceu o primeiro soneto, cuxa invención se
atribúe ao propio Giacomo da Lentini.

Hai tamén varias linguas non oficiais menos comúns faladas na illa. En cinco
pequenas vilas de Palermo fálase o Arbëreshë, un dialecto da lingua albanesa
debido a un grupo de refuxiados que se asentaron alí no século XV, estas persoas
son na súa maioría católicos-bizantinos. As cidades sicilianas fundadas ou
repoboadas polos albaneses son Piana degli Albanesi, Santa Cristina Gela,
Mezzojuso, Contessa Entellina, Palazzo Adriano, Sant' Angelo Muxaro, Bronte,
Biancavilla e San Michele in Ganzaria. Tamén hai varias vilas na provincia de
Enna onde se falan dialectos da lingua lombarda. Gran parte destes dous grupos
de persoas son trilingües, falando tamén o italiano e o siciliano.

A gastronomía de Sicilia está estreitamente unida á historia e cultura de
siciliana, así como coa vida relixiosa e espiritual da illa. Trátase dunha
cultura gastronómica rexional complexa e diversa, que mostra claramente a
contribución das culturas que se estableceron en Sicilia no transcurso dos dous
últimos milenios. Tense, por exemplo, a contribución alimentaria da antiga
Grecia mediante o "Monsù" das grandes cociñas nobiliarias, pasando polos doces
de influencia magrebí e das especialidades hebreas.

A familia forma parte do corazón da cultura siciliana dende fai moitas
xeracións. Tódolos membros da familia a miúdo viven xuntos, permanecendo os
fillos habitualmente en casa dos seus pais ata que casan, o que cada vez está a
ocorrer máis tarde. As parellas de hoxe teñen menos fillos que antes, con todo,
os bebés e os nenos son moi venerados na cultura siciliana e case sempre
acompañan aos seus pais a eventos sociais.

As vodas sicilianas son luxosas, caras e tradicionais, normalmente celebradas na
igrexa. A Igrexa Católica é un elemento importante na vida siciliana. Case
tódolos lugares públicos están adornados con crucifixos nas súas paredes, e a
maioría dos fogares de Sicilia posúen imaxes de santos, estatuas e outras
reliquias. Cada pobo e cidade ten o seu propio santo patrón, e os días de festa
caracterízanse por vistosos desfiles polas rúas con bandas de música e queima de
fogos de artificio.



https://gl.wikipedia.org/wiki/Segunda_Rep%C3%BAblica_Espa%C3%B1ola

A Segunda República Española foi o réxime político polo que se rexeu España no
período que vai dende o 14 de abril de 1931, data de proclamación da mesma, até
o 1 de abril de 1939, data da vitoria definitiva do bando autoproclamado
nacional (é dicir, o dos alzados contra a República os días 17 e 18 de xullo de
1936, chamados así en oposición ós leais a ela, que eran coñecidos como
republicanos).

Como novos símbolos do Estado, escolléronse os símbolos republicanos adoptados
popularmente durante o século XIX: a bandeira tricolor de tres franxas
horizontais, de arriba a abaixo: vermella, amarela e morada; o escudo era
semellante ó monárquico anterior, aínda que a coroa substituírase por unha de
tipo mural.

De maneira similar, escolleuse como himno nacional o popularmente coñecido
durante gran parte do século XIX como o Himno de Riego, que viña substituír á
Marcha Real e, xunto coa bandeira tricolor e outros distintivos, ó conxunto de
símbolos monárquicos e tradicionalistas vixentes até o daquela.

Trala dimisión do ditador Miguel Primo de Rivera, o rei Afonso XIII intentou
devolver ó debilitado réxime monárquico a lexitimidade popular. Para iso, o
goberno presidido polo almirante Juan Bautista Aznar convocou unha rolda de
eleccións escalonada, comezando polas municipais para seguir coas xerais. Tendo
en conta as circunstancias, as eleccións municipais adquiriron un carácter de
plebiscito en prol ou en contra da monarquía.

O 12 de abril de 1931 celebrouse a segunda rolda das eleccións municipais. Aínda
que cuantitativamente saldáronse coa vitoria monárquica nas urnas (26.257
concelleiros monárquicos fronte a 24.731 republicanos), cualitativamente o
impulso republicano quedou de manifesto ó trunfar nas grandes cidades (41 das 50
capitais de provincia), é dicir, os núcleos menos vulnerables á influencia do
caciquismo e á perversión do sistema electoral de 1907, que impedía a
celebración de eleccións cando non houbera listas enfrontadas. Estes resultados
colleron de sorpresa tanto a monárquicos coma a republicanos, xa que os
monárquicos pensaban que a situación non pasaba de difícil. Juan Bautista Aznar
preguntado sobre a posibilidade dunha crise política respondeu:

Así o entendeu a elite monárquica e o propio Rei, que constataron a falta de
apoio popular á orde estabelecida, renunciaron ó emprego da forza e abriron paso
á proclamación da República. Tan só Juan de la Cierva propón erguerse en armas
para evitar a quebra da monarquía. De tal xeito o 14 de abril de 1931 fíxose
público o seguinte manifesto que ó día seguinte publicou ABC en portada:

A II República Española proclamouse finalmente o 14 de abril de 1931: a primeira
cidade na que se izou a bandeira tricolor foi Eibar (Guipúscoa), pero no mesmo
día a imitaron as principais cidades españolas, como Madrid ou Sevilla.

En Cataluña, Francesc Macià proclamaba a República catalá e o Estado catalán
como integrante da Federación Ibérica, convidando ós demais pobos de España a
unírense en federación. Pola súa parte, Afonso XIII abandonou o país aconsellado
polos seus ministros, sen abdicar formalmente, trasladándose a París, e fixando
posteriormente a súa residencia en Roma. En xaneiro de 1941 abdicou en prol do
seu terceiro fillo Juan, finando o 28 de febreiro do mesmo ano.

O escritor eibarrés Toribio Echevarría redacta, no seu libro Viaje por el país
de los recuerdos (ISBN 84-7173-154-1) a proclamación da Segunda República en
Eibar desta maneira:

Na mesma data da proclamación asume o poder o goberno deseñado no Pacto de San
Sebastián. Así pois, este comité revolucionario, presidido polo político
ex-monárquico Niceto Alcalá Zamora, convértese no goberno provisorio da
República e o seu presidente no xefe do Estado. O mesmo 14 de abril, Niceto
Alcalá-Zamora realiza un discurso como Presidente provisional da República,
emitido por Unión Radio. Nel proclama a Segunda República Española:

Este goberno desenvolveu o seu labor dende o 14 de abril até o 14 de outubro de
1931. O obxectivo principal do goberno provisorio era a convocatoria de
eleccións a Cortes constituíntes, mais realizou tamén un importantísimo labor
lexislativo, sobre todo no referente á cuestión agraria. As eleccións se
celebraron o 28 de xuño e deron de novo o triunfo á alianza
republicano-socialista.

O bienio republicano-socialista, tamén coñecido como Bienio reformista polas
numerosas e importantes reformas feitas, foi o período comprendido entre abril
de 1931 e novembro de 1933. Tiña por diante grandes retos como a aprobación da
Constitución republicana e dos estatutos de autonomía.

O 14 de xullo de 1931 as Cortes iniciaron as súas sesións baixo a presidencia do
socialista Julián Besteiro. No comezo da súa andaina as Cortes refrendaron os
decretos elaborados polo goberno provisional e crearon unha comisión encargada
de redactar a Constitución. O 29 de agosto Luis Jiménez de Asúa presentaba a
primeira redacción da Constitución, para posteriormente discutirse artigo por
artigo. Os debates parlamentarios foron moi intensos, sobre todo o dos artigos
26-27 (relacionados coas congregacións relixiosas e o seu financiamento) e o 44
(referente á expropiación de terras). As crises derivadas das discusións deste
artigos fixeron dimitir ó Presidente do goberno Niceto Alcalá-Zamora, mais este
volveu á presidencia animado por Manuel Azaña.

Tras case 4 meses de discusións, o 9 de decembro a Constitución foi aprobada en
Cortes con 368 votos a favor, 89 ausencias e ningún voto en contra. O feito de
non ser ratificada en referendo popular impediu coñecer o grao de apoio cidadá,
e outorgou motivos á dereita para deslexitimala.

En resumo, a Constitución era unha carta democrática que superpoñía o poder
lexislativo, amparaba unha economía mixta e declaraba o estado como laico.

Trala aprobación da Constitución o 9 de decembro confirmouse a Niceto
Alcalá-Zamora como Presidente da República, e o 15 de decembro nomeouse a Manuel
Azaña como Presidente do goberno.

No momento da proclamación da República a xerarquía eclesiástica era moi
conservadora, mais este enfrontamento entre Igrexa e Estado agravouse trala
aprobación da Constitución. Por outra banda os sentimentos dividíanse: a dereita
defendía que se mantiveran os privilexios concedidos á Igrexa, mentres que entre
algúns republicanos de esquerda e sindicalistas medraba un forte sentimento
anti-clerical que se chegou a manifestar en queimas de igrexas.

O goberno neste eido levou á práctica unha política de secularización. A Lei de
Confesións e Congregacións relixiosas, sancionada polo presidente da República o
2 de xuño de 1933, agravou a reacción contraria da Igrexa Católica. Ó día
seguinte de sancionada a Lei o Papa Pío XI daba a coñecer unha carta encíclica
contraria á lei.

Entre as medidas tomadas destacan: separación da Igrexa do Estado, a liberdade
de cultos, o matrimonio civil, a secularización dos cemiterios, a extinción do
orzamento do clero (vixente dende o Concordato de 1851), o divorcio e a
prohibición da educación dirixida por eclesiásticos. Expulsouse tamén á Compañía
de Xesús, por gardaren tan só[Cómpre referencia] lealdade ó Papa.

Manuel Azaña puxo en marcha a reforma do exército, xa que este tiña un fato de
deficiencias na súa estrutura e no material. Emprendeu esta laboura unha semana
despois de ter asumido o cargo de ministro da Guerra no goberno provisional, e
os seus obxectivos eran eliminar o poder político do exército, aumentar a súa
eficacia e reducir o número de oficiais. Para trocar esta situación aplicouse a
Lei Azaña, que entre as súas medidas incluía: os militares debían xurar
fidelidade á República (por decreto do 22 de abril de 1931), reorganización das
unidades do exército, supresión da Lei de Xurisdicións, eliminación da Academia
Militar de Zaragoza (dirixida por Franco dende 1928)...

O goberno da República atopouse cunha alta taxa de analfabetismo (en torno ó
45%) que era preciso diminuír. Así o ensino obrigatorio, laico e gratuíto foi a
nova filosofía para tentar formar a cidadáns ceibes, base sobre a que se quería
construír a República.

Outra das medidas destacables foi a creación o 29 de maio das Misións
Pedagóxicas que, presididas por Manuel Bartolomé Cossío, levaban a cultura polos
pobos e aldeas españois. A agrupación teatral La Barraca dirixida por Federico
García Lorca, representaba tamén obras teatrais polas vilas e aldeas, ás veces
adaptadas polo propio Lorca.

A situación do campo cando se proclamou a II República non mudara moito dende os
procesos de desamortización realizados no século XIX. A situación era grave,
sobre todo para os xornaleiros e os campesiños andaluces e estremeños. Neste
eido non coincidían os socialistas e os republicanos. Os republicanos propuñan o
repartimento de terras para aumentar a produtividade, mentres que os socialistas
propuñan a socialización da terra e a súa explotación colectiva.

Durante o goberno provisional, o ministro de Traballo Francisco Largo Caballero
realizou unha serie de medidas para paliar a mala situación do campo. A Lei de
bases da reforma agraria foi definitivamente aprobada o 9 de setembro de 1932
por 318 votos a prol, 19 en contra e 120 abstención. Cabo dela tamén se aprobou
a Lei intensificación de cultivos. Para a posta en práctica destas leis foi
creado o Instituto de Reforma Agraria (IRA), pero non foi moi efectivo xa que a
complexidade das leis e a oposición dos grandes terratenentes latifundistas (que
en ocasións deixaron de traballar a terra) fixeron que a concesión de terras ós
campesiños fora moi escasa e lenta, o que decepcionou ós campesiños que tanto
anceiaran a República. Aínda que en teoría as medidas eran pretenciosas, na
práctica o impacto foi leve. Dous anos e medio despois da proclamación da
República só cambiaran de mans 45.000 hectáreas en beneficio duns 7.000
campesiños.

Os sindicatos convocaron folgas e o malestar social medraba. Comezaron a
ocuparse ilegalmente terras por parte de campesiños desesperados. O suceso máis
grave deste tipo sucedeu nun pequeno pobo andaluz chamado Casas Viejas, onde o
10 de xaneiro de 1933 os seus habitantes subleváronse contra as autoridades. A
represión realizada foi durísima: algúns campesiños foron queimados nas casas
onde se atrincheraban, outros foron fusilados... Esta represión causou forte
conmoción na cidadanía e as dereitas aproveitaron para desprestixiar ó goberno.
Pola súa parte, os anarquistas revolucionarios de esquerda decidíronse a
derrubar esa República "burguesa" que non respondía ás demandas da cidadanía.

Durante o primeiro bienio tan só foi aprobado o Estatuto de Cataluña. Este pasou
ás Cortes tras a súa aprobación case por unanimidade polos representantes dos
concellos e ser votada afirmativamente polo 99% dos electores no referendo
popular. Nas Cortes o Estatuto foi discutido lenta e arduamente, mais trala
intentouna de golpe de Estado perpetrada polo xeneral Sanjurjo acelerouse a súa
discusión até ser aprobada o 9 de setembro de 1932 por 314 votos en prol e 24 na
súa contra. Destaca neste eido o discurso pronunciado polo Presidente do
goberno, Manuel Azaña, o 27 de maio de 1932, que axudou a acelerar o debate, e
comezaba así:

Pola súa parte no País Vasco e Navarra as forzas políticas tentaban facer un
proxecto estatutario. En xuño de 1931 unha asemblea conformada polos concellos
vascos e navarros aprobaron un proxecto de estatuto, mais este foi rexeitado
polo goberno republicano xa que se achegaba moito ó tradicionalismo. Xa en 1932
Navarra desligouse do proxecto. En 1933 un novo proxecto foi aprobado pola
meirande parte dos concellos de Biscaia e Guipúscoa, pero non polos de Áraba.
Sometido a referendo popular foi votado afirmativamente nas provincias de
Biscaia e Guipúscoa, mais en Áraba tan só conseguiu o 44% dos votos a favor.
Isto non detivo a súa presentación ás Cortes, onde foi paralizada a súa
discusión polo goberno radical-cedista.

En Galicia trala chegada da II República diversas institucións loitaron pola
consecución da autonomía para Galicia. Mais así e todo moitos dos diversos
proxectos elaborados resultaron incompatibles coa Constitución, por consideraren
a Galiza como un Estado autónomo dentro da República Federal Española. En 1932,
xa estando fundado o Partido Galeguista, por proposición do alcalde de Santiago
de Compostela Raimundo López Pol, comeza a elaboración dun estatuto factible
para a República. Este foi aprobado nunha asemblea de concellos en decembro de
1932, mais a chegada das dereitas ó goberno paralizou o seu proceso.

A cuestión territorial foi un foco de tensións. O malestar no exército fíxose
patente no levantamento militar do xeneral Sanjurjo. Este golpe de estado
(coñecido como sanjurjada) produciuse o 10 de agosto de 1932 en Sevilla e
resultou un fracaso. Sanjurjo tentou fuxir a Portugal pero foi detido en Huelva.

Por outra banda o fracaso de aplicación da Reforma Agraria creou conflitividade
entre a poboación, sobre todo entre os xornaleiros, campesiños e anarquistas.
Este malestar deu lugar a disturbios fortemente reprimidos en Casas Viejas,
Castilblanco e outros nas chamadas revolucións de xaneiro e decembro de 1933.

Ademais durante todo o bienio reformista as dereitas seguiron un proceso de
reorganización. Deste xeito en 1931 Ramiro Ledesma Ramos e Onésimo Redondo
fundan as Juntas de Ofensiva Nacional-Sindicalista (JONS). Pola súa parte, en
1933, José Antonio Primo de Rivera funda a Falange Española (FE). Estas dúas
organizacións fundiranse en 1934 formando a Falange Española de las JONS.

Outros partidos que non cuestionaban a forma de goberno senón a laicidade e a
propiedade uníronse para formar a Confederación Española de Derechas Autónomas
(CEDA) que dirixía José María Gil Robles. Fundáronse tamén neste período outros
partidos autoritarios como Renovación Española liderada por José Calvo Sotelo.

A reorganización das dereitas unido a crises no goberno por mor da represión en
Casas Viejas, pola falta de entendemento entre republicanos e socialistas ou
polo fracaso electoral nas eleccións municipais de abril de 1933 levou a
complicar a situación da coalición. A causa disto Manuel Azaña dimite, tomando o
goberno Alejandro Lerroux, que non consigue afacerse coa situación, feito que
lle leva a dimitir. Diego Martínez Barrio, novo presidente do goberno, convoca
eleccións xerais para novembro.

Á vista dos resultados electorais o presidente Niceto Alcalá-Zamora nomeou xefe
de goberno a Alejandro Lerroux, que contaba co apoio parlamentario da CEDA. Así
deuse comezo ó bienio radical-cedista, tamén coñecido como Bienio negro, que foi
o período comprendido entre novembro de 1933 e febreiro de 1936.

Alejandro Lerroux, nomeado xefe de goberno, foi o encargado de formar o goberno.
No gabinete tan só había membros do Partido Republicano Radical que porén
necesitaba o apoio da CEDA. Ese apoio foi condicionado a que as escolas
eclesiásticas seguiran activas, que se paralizara a Lei de Congregacións, se
revisara a lexislación laboral e se detivera a reforma agraria. Nesta política
contrarreformista, de rectificación das reformas do anterior bienio, tamén se
encontra a paralización dos estatutos vascos e galegos así como a amnistía ós
participantes no golpe de estado de José Sanjurjo Sacanell.

A contrarreforma efectuada no agro desfavoreceu ós traballadores do campo,
reducindo o seu salario á metade. Ante esta situación a Federación Nacional de
Trabajadores de la Tierra, dependente da UGT, convocou unha folga xeral que tivo
éxito en Estremadura e parte de Andalucía e Castela A Mancha. A folga saldouse
con 10.000 detidos e preto de 200 concellos socialistas suspendidos.

En Cataluña o goberno central anulou a LLei de contractes de conreu que
facilitaba o acceso á propiedade da terra ós arrendatarios dos viñedos. Ricardo
Samper, daquela xefe de goberno e que apoiara a lei tivo que dimitir ante a
intransixencia das dereitas ante esta lei. Ante esta crise as esquerdas clamaban
pola disolución das Cortes e a convocatoria de novas eleccións. A CEDA, en
troques, aspiraba a entrar no goberno. Desta forma trala dimisión de Samper
volve Lerroux á xefatura do goberno, entrando tamén tres membros da CEDA, que
até entón estaban excluídos do gabinete. A entrada da CEDA produciu a escisión
do Partido Republicano Radical pola súa "á esquerda", encabezada por Diego
Martínez Barrio, o cal diminuía aínda máis (19 deputados abandonaron o PRR) o
poder do partido, dependendo así máis do apoio da CEDA. Os escindidos fundaron o
Partido Radical Democrático, que se fusionaría cos radicais socialistas para
formar Unión Republicana.

As esquerdas estaban convencidas de que a CEDA quería tirar abaixo a República
polo que o PSOE convocou unha folga xeral revolucionaria que seguiron os
partidos de esquerda e centro-esquerda co ánimo de botar abaixo o goberno. O
goberno declarou ilegal esta folga e declarou o estado de guerra en toda España.
A folga comezou o 5 de outubro cun apoio irregular dos anarquistas e comunistas.
A folga tivo éxito nas principais cidades españolas, mais a escasa planificación
levou ó fracaso da tentativa revolucionaria.

En Cataluña a folga xeral foi unida ó descontento da esquerda nacionalista pola
lentitude das transferencias de competencias conseguidas co estatuto de
autonomía. Definitivamente o 6 de outubro o presidente da Generalitat de
Catalunya, Lluís Companys, proclama o Estado catalán. Lerroux deu orde de
declarar o estado de guerra e esmagar a sedición, mais o xeneral encargado foi
máis prudente e disparou con canóns dende a Plaza de Sant Jaume con carga oca. O
7 de outubro Companys rendíase. Os membros da Generalitat foron detidos e
condenados a distintas penas de cárcere. Así Companys foi condenado a 30 anos de
cadea e Manuel Azaña, que se atopaba en Barcelona por casualidade, tamén foi
detido e enviado ó buque-prisión Sánchez Barcáiztegui. O estatuto catalán foi
suspendido así como a Lei de cultivos. A rebelión catalá custoulle a vida a 8
soldados e 38 civís. As penas de morte ditadas foron conmutadas por vontade de
Alcalá Zamora, que lle recordou a Lerroux as amnistías para os participantes na
Sanjurjada. Lerroux accedeu, mais coa oposición total da CEDA.

En Asturias e norte de León a situación resultou diferente. A CNT estaba
adherida á Alianza Obrera (xunto coa UGT e comunistas), e o comunismo tiña unha
forza real. Os folguistas posuían armas e a dinamita das minas asturianas. O 5
de outubro comezaba a sublevación e os folguistas comezaron a ocupar os pobos e
vilas da zona. Estableceuse unha unión entre todas as forzas (obreiras,
anarquistas, socialistas e comunistas) baixo a consigna UHP (Unión de Hermanos
Proletarios). Nas zonas ocupadas organizáronse comunas e os concellos foron
substituídos por comités revolucionarios. Suprimiuse o diñeiro e socializáronse
os medios de produción. O ministro de Guerra encomendou a misión de sufocar a
rebelión ó xeneral Francisco Franco, que estaba ó mando da Lexión e das tropas
regulares. A represión foi durísima, realizándose fusilamentos, asasinatos
roubos e violacións. O 18 de outubro dábase remate á revolución que foi sufocado
con preto de 2.000 mortos, 30.000 detidos e miles de despedimentos. A posteriori
ditáronse vinte penas de morte das que foron executadas dúas.

A repercusión foi moi forte. Ó redor de 200 concellos asturianos que estaban
controlados por socialistas e republicanos de esquerda pasaron a seren
controlados por xestoras. A CEDA aumentou o seu peso no goberno e produciuse
unha dereitización do réxime.

A revolución de Asturias provocou un ambiente tensionado na política estatal,
mais o goberno de Lerroux non entrou en crise por iso, senón pola conmutación da
pena de morte a González Peña por parte de Alcalá-Zamora. A CEDA opúxose e
Lerroux tivo que formar novo goberno no que incluíu a cinco da CEDA e só a tres
do Partido Republicano Radical. Gil Robles ocupou o Ministerio de guerra,
colacando en postos chaves a militares como o xeneral Joaquín Fanjul, Francisco
Franco, Manuel Goded ou Emilio Mola. Este novo goberno esqueceuse da política
social e outorgou o diñeiro do estado ós "ricos". A finais de 1935 producíronse
dous escándalos de corrupción que botaron abaixo o goberno. O primeiro foi o do
estraperlo en outubro, que provocou un forte desprestixio de Alejandro Lerroux.
Alcalá-Zamora fixo dimitir a Lerroux e encargou formación de novo goberno a
Joaquín Chapaprieta, pero ó pouco chegou un novo escándalo de corrupción, o de
Tayá-Nombela. Gil Robles lle retirou o seu apoio a Chapaprieta confiando en ser
nomeado o novo encargado de formar goberno. Pero Alcalá-Zamora, temeroso da
reacción popular, preferiu a un home de centro, Manuel Portela Valladares.
Portela Valladares decretou a disolución das Cortes e convocou eleccións para o
16 de febreiro de 1936.

Anteriormante á convocatoria de eleccións os partidos políticos fóranse
reorganizando. Os monárquicos e conservadores uníronse no Bloque Nacional de
José Calvo Sotelo, que era abertamente contrario á República e á súa
Constitución.

Pola súa parte o centro-esquerda e a esquerda republicana uníronse
maioritariamente nun pacto asinado o 15 de xaneiro de 1936 na Fronte Popular,
que estaba formado por Izquierda Republicana, Unión Republicana, Partido
Socialista Obrero Español, Juventudes Socialistas, Partido Comunista de España,
Partido Obrero de Unificación Marxista, Partido Sindicalista e a Unión General
de Trabajadores.

En Galicia uniuse á Fronte Popular o Partido Galeguista. En Euskadi o Partido
Nacionalista Vasco presentouse en solitario. En Cataluña coaligáronse Esquerra
Republicana de Catalunya, Acció Catalana Republicana, Partit Nacionalista
Republicà Català, Unió Socialista de Catalunya, Unió de Rabassaires e pequenos
partidos comunistas para formar o Front d'Esquerres.

As eleccións xerais de febreiro deron o triunfo á Fronte Popular. A distribución
de escanos foi a seguinte:

Ante o resultado das eleccións a reacción popular non se fixo esperar. A xente
corría a liberar ós presos do 34 sen agardar á amnistía. O Xefe do Estado Maior
Central, xeneral Franco, deulle o apoio do exército a Manuel Portela Valladares
para que "non deixara pasar o comunismo". Intentou promover entre algúns
militares unha sublevación. Goded tamén tentou sublevar o cuartel da Montaña de
Madrid e outros dous xenerais que estiveran en todas as conspiracións contra a
República, Joaquín Fanjul e Ángel Rodríguez del Barrio, sondexaron esa
posibilidade. Franco non viu o momento maduro e botouse para atrás, aínda que
eses días do 17 ó 19 de febreiro estivo máis preto que nunca de dar un golpe
militar. Evitouno a firme actitude de Pozas e do Xeneral Miguel Núñez de Prado.
Portela Valladares decidiu dimitir, polo que Alcalá-Zamora tivo que ordenar a
Manuel Azaña que formara goberno. O día 19 de febreiro Azaña forma o goberno no
que inclúe tan só a republicanos de esquerda, decidindo non incluír ningún
socialista (aínda que Largo Caballero xa vetara a participación do PSOE no novo
goberno). Pese o moderado do novo goberno, as dereitas reaccionaron tal que os
soviéticos alcanzaran o poder.

A primeira medida do novo goberno foi a concesión dunha amnistía. Dende o comezo
procedeuse a unha restauración das reformas emprendidas no primeiro bienio. Así
se restaurou a Generalitat de Catalunya, os concellos socialistas suspendidos
dende outubro de 1934 e os concellos vascos suspendidos no verán de 1934.
Reactívanse os procesos dos estatutos de autonomía, de tal xeito que o 1 de
outubro apróbase o Estatuto de Autonomía de Euskadi e en febreiro de 1938 o
Estatuto de Autonomía de Galicia é admitido a trámite (aínda que non foi
discutido nin aprobado).

Reanudáronse tamén os traballos do Instituto de Reforma Agraria e enviáronse ós
militares máis proclives ó golpismo lonxe de Madrid.

Voltouse á reforma agraria, movendo máis terra que nunca. Dende marzo até a
sublevación militar de xullo distribuíuse moita máis terra (até 7 veces máis,
segundo Edward Malefakis) que nos anos 5 anos anteriores da República. As cifras
alcanzaron as 550.000 hectáreas ocupadas onde se asentaron uns 110.000
campesiños.

A pesar da rapidez do goberno en poñerse "mans á obra", ós obreiros e campesiños
non lles era suficiente. Pedíronse aumentos salariais, realizáronse folgas e
medrou o desemprego. O valor da peseta caeu. A inversión privada decrecía, todo
o contrario que a inversión pública. Parte desta inversión privada (como a do
multimillonario mallorquín Juan March) empregouse en financiar as forzas que
levaban conspirando contra a república dende 1932. A inestabilidade e tensión
social provocou que algúns partidos políticos comezaran a formar as súas
milicias. A Falange Española decidida a botar abaixo o réxime democrático
comezou a provocar a maior desorde e terror posibles (a dialéctica dos puños e
das pistolas). Polas rúas da capital a xente comezou a ir armada para defenderse
dos ataques dos adversarios. A Falange Española, que até entón nunca tivera
representación institucional e non pasaba duns poucos miles de afiliados,
comezou a aumentar a súa afiliación. O partido estaba financiado por Renovación
Española, o Banco Vizcaya, Juan March e a Italia fascista.

O 10 de marzo a Falange atentou contra a vida do mestre Luis Jiménez de Asúa,
asasinando ó policía Jesús Gisbert que o escoltaba. O 14 de marzo, de novo a
Falange, atentou contra a vida de Largo Caballero, sen éxito. Pouco despois a
Falange Española foi ilegalizada. Pero non por iso deixaba de actuar: asasinaron
a Manuel Pedregal, un maxistrado que sentenciara a 30 anos de cárcere a un
falanxista que matara a un vendedor de xornais de esquerdas; puxeron unha bomba
no desfile conmemorativo do 14 de abril, resultando durante a confusión morto un
Garda Civil a disparos da Garda de Asalto (no enterro deste houbo enfrontamentos
entre a Falange e a Garda de Asalto, resultando varios mortos e feridos);
asasinaron ó xornalista Manuel Andrés en Donostia, ó tamén xornalista Luciano
Malumbres en Santander e ó capitán socialista Carlos Faraudo en Madrid; abriron
fogo de metralleta no centro de Madrid contra traballadores, matando a 3 e
ferindo a 40, o día 16 de abril.

O día 7 de abril Niceto Alcalá-Zamora é destituído coma presidente da República.
A proposición redactada por Indalecio Prieto e Manuel Azaña e presentada no
Congreso dos deputados o 3 de abril, sinala que non foi necesaria a disolución
das Cortes o 7 de xaneiro de 1936, e que, seguindo á Constitución un presidente
non pode disolver ás Cortes dúas veces se non é coa aprobación da Cámara (aínda
que a verdadeira razón estivera, posiblemente, no fracaso electoral de
Alcalá-Zamora á fronte dun partido político, perdendo así a súa autoridade como
xefe de estado). A pesar de ter os apoios destes dous políticos no momento da
disolución Alcalá-Zamora foi pintado coma demasiado "conservador" e "moderado"
para os obxectivos reformistas da República. Como substituto seu foi elixido
Manuel Azaña. Indalecio Prieto aspiraba a ser o novo presidente do goberno, pero
nunha votación do seu partido a maioría decidiron que o PSOE non entrara no
goberno. Manuel Azaña nomeou presidente do goberno a Santiago Casares Quiroga.

Mais os plans conspiradores xa existían dende o inicio do goberno da Fronte
Popular. Despois das eleccións de febreiro de 1936, Francisco Franco foi
desprazado a Canarias, Goded a Baleares e Emilio Mola a Pamplona (feudo dos
requetés). Emilio Mola, xa en Pamplona, preparouse para organizar o
levantamento. Entre o 5 e o 12 de marzo reuniuse coa maioría dos militares
golpistas. Alí Mola comentou que estaba preparando un levantamento que podería
suceder o 19 de abril, mais a conspiración foi descuberta polo PCE, que forzou ó
goberno a tomar medidas. Pese a todo seguiuse adiante coa trama golpista. Á
cabeza da trama organizada por Emilio Mola tería de estar José Sanjurjo
Sacanell.

A esquerda tentou aproximarse ós militares, sobre todo mediante a Unión Militar
Republicana Antifascista (UMRA). Un grupo de aproximadamente 200 militares desta
organización desprazouse a África coa intención de secuestrar ós xefes
golpistas, pero esta operación foi descuberta por Casares Quiroga e desmontada
de seguido. Os dirixentes do UMRA reuníronse con Casares Quiroga para avisarlle
do alzamento previsto para o 16 de xullo e lle deron os nomes dos militares
golpistas: Franco, Mola, Goded, Varela, Aranda, Fanjul, Yagüe, García Valiño e
Alonso Vega. O presidente do goberno non deu creto a estas afirmacións
respondendo que non existía perigo ningún de insurrección.

En xullo de 1936 aconteceron uns importantes sucesos, que se ben non
desencadearon o alzamento, si que lles serviu para xustificalo. O 12 de xullo
uns falanxistas asasinaron ó tenente da Garda de Asalto José Castillo, membro da
UMRA. Algúns dos seus compañeiros decidiron vingarse e achegáronse ó domicilio
de Antonio Goicoechea, pero ó non atoparse alí foron ó de Gil Robles, que
tampouco se atopaba alí, e definitivamente ó de José Calvo Sotelo, que foi
asasinado a tiros.

Finalmente as ordes definitivas de Mola foron que o exército de África se
sublevara ás 5 da mañá do día 18 de xullo e 24 horas máis tarde en toda a
península. O exército de África tería que controlar o Marrocos español, e logo
ser transportado vía marítima a Andalucía, polo que a frota tamén tiña que
sublevarse. Este plan foi descuberto o 17 de xullo en Melilla, pero o comandante
xeneral de Melilla non se decidiu a arrestar ós oficiais, sendo finalmente el o
arrestado, pese ó risco de que os demais conspiradores non estiveran preparados.
Así e todo, na noite do 18 de xullo, xa se eliminara a resistencia no Marrocos
español.

Francisco Franco dirixiuse a Marrocos dende Canarias no famoso voo no Dragon
Rapide, alugado co diñeiro de Juan March, para comandar as tropas regulares.

Para pasar as tropas regulares á península necesitou pedir apoio ás forzas nazis
e fascistas, xa que o estreito de Xibraltar estaba controlado polas tripulacións
da escuadra republicana, que se amotinaran contra os oficiais rebeldes. Hitler
envioulle a Franco unha partida de 20 Junker e 6 cazas Heinkel. O oxectivo de
Hitler era que co triunfo dun golpe militar dereitista, Francia perdera un
posible aliado. Pola súa banda Mussolini enviou unha escuadrilla de 12
bombardeiros Savoia-Marchetti S.M.81 e 2 buques mercantes con cazas FIAT CR.32.

Pese a todo o apoio á sublevación non foi maioritario entre o exército. Dos 18
xenerais con mando de división, incluídos da Garda Civil e de Carabineros, é
dicir, os que controlaban as unidades de intervención máis importantes,
unicamente se sublevaron 4: Cabanellas, Queipo de LLano, Goded e Franco e só
Cabanellas mandaba a tropas na península. Outros dous xenerais de división en
situación de dispoñibles que interviron na sublevación foron Fanjul e Saliquet.
Entre os xenerais de brigada só 14 de 56 apoiaron o golpe de Estado. Os
sublevados contaban inicialmente cuns 120.000 homes armados, dos 254.000 que
había nese intre na península, nas Illas e en África.

Un foi a orde xeral do goberno de desmobilizar os soldados, para minguar forza
ós militares rebeldes, que porén conseguiu o efecto contrario, xa que moitos
deses soldados, naquelas zonas onde fracasou a sublevación negáronse despois a
volver ás súas unidades e, baixo o amparo da mobilización revolucionaria e
popular, ingresaron nas milicias. Os anarquistas e socialistas, os primeiros en
organizar milicias, desconfiaban en grande parte destes xefes e oficiais.
Truncábase así dende o comezo o que podía ter sido o exército republicano.

Para os sublevados era todo diferente xa que, a pesar de o exército peninsular
non estar tampouco moi preparado para a guerra, contaban con forzas
disciplinadas e organizadas. Sobre todo dispuxeron dende o comezo co exército de
África, coa case totalidade dos seus 1.600 xefes e oficiais e dos 40.000 homes
baixo seu mando. A súa tropa máis coñecida era a Legión, composta de prófugos,
delicuentes e marxinados que eran introducidos no culto á violencia e á
virilidade. Ó carón da Legión estaban tamén as Forzas Regulares Indíxenas,
composta por mercenarios marroquís e algúns españois.

A sublevación na península non triunfou, mais tampouco foi aplastada debido á
ineficacia do goberno. Deuse paso así á Guerra Civil española.

O 4 de setembro de 1936, a presidencia do goberno, pasa ás mans do socialista
Largo Caballero, que será sucedido ó ano seguinte por Juan Negrín. Este era
tamén socialista e vai continuar ó mando de forma “estable” até a fin da Guerra
Civil no ano 1939, e durante o exilio até o ano 1945. A caída do goberno de
Largo Caballero precipitouse tralos enfrontamentos entre os bandos formados
principalmente pola CNT e o POUM contra o PSUC. O POUM foi ilegalizado, detidos
os seus dirixentes e fusilado o seu líder, Andreu Nin.

A guerra vai ser un conflito que vai estar marcado polo internacionalismo que
vai adquirir co intervencionismo dos dous futuros bloques da Segunda Guerra
Mundial.

Entre os feitos da República durante a Guerra Civil, cabe destacar que o 1 de
outubro de 1936, vai ser concedida a autonomía ó País Vasco. O 4 de novembro, un
mes despois, a CNT, decide unirse ó goberno de Largo Caballero, a pesar das
notables diferenzas que existían entre sindicalistas e socialistas. Estando
Madrid baixo asedio o goberno vai trasladarse a Valencia, mentres se forman as
Xuntas de Defensa de Madrid encabezadas polo Xeneral Miaja que encarga a
organización do Estado Maior a Vicente Rojo.

O 8 de novembro de 1936, é a data da chegada das Brigadas Internacionais, que
non abandonarán ata que a guerra estea definitivamente decantada, o 21 de
setembro de 1938.

O 28 de outubro de 1937, o goberno republicano trasladado a Valencia, vaise
mudar desta vez a Barcelona.

O 23 de xaneiro de 1939 a República proclama oficialmente o estado de guerra,
tras dous anos e medio de loita.

O 28 de febreiro de 1939, o Presidente da República, Manuel Azaña, vai dimitir,
mentres que Francia e o Reino Unido xa recoñecían a España de Franco, como xa
fixeran anos anteriores os fascistas e nazis.

O goberno republicano terá que exiliarse definitivamente a Francia entre o 4 e o
12 de marzo, no momento no que o Coronel Segismundo Casado, co apoio entre
outros de Julián Besteiro, dá un golpe de Estado contra a República, mentres se
albiscaba xa a fin da guerra, que chegaría oficialmente o 1 de abril de 1939.

A República Española continuou no exilio coas súas institucións que seguían a
representar a legalidade da Constitución de 1931 despois da vitoria dos
nacionais na Guerra Civil española. Estas institucións teñen a súa vixencia
entre 1939 e 1977. A sede do goberno no exilio sitúase primeiro en Cidade de
México para trasladarse o 8 de febreiro de 1946 a París, Francia.

Por iniciativa da delegación de México na Conferencia de San Francisco das
Nacións Unidas apóiase unha moción de repulsa ó goberno de Franco e se lle
recoñece ó goberno no exilio a representación de España. Medida recoñecida pola
Conferencia de Potsdam. A Asemblea Xeral das Nacións Unidas confirma dita moción
en febreiro de 1946 e vota en decembro do mesmo ano excluír o seu ingreso ó
organismo internacional. En 1950 o goberno de Franco consigue revogar a
prohibición de establecer delegacións diplomáticas para posteriormente ingresar
na ONU como país membro.

México foi o primeiro país en recoñecer o goberno da República en 1939, tal
decisión mantívose até 1977 cando se restablecen relacións diplomáticas con
España. Outro estado que recoñeceu até 1977 a II República foi Iugoslavia.

Despois das eleccións do 15 de xuño de 1977, o Presidente da República José
Maldonado e Fernando Valera, Presidente do Consello de Ministros, emiten a
Declaración de la Presidencia y del Gobierno de la República Española en el
Exilio o 21 de xuño de 1977, en París. En dito texto, despois de reafirmar a
legalidade institucional emanada da Constitución de 1931 e dos procesos
electorais de 1931, 1933 e 1936, declaran: Las Instituciones de la República en
el exilio ponen así término a la misión histórica que se habían impuesto. Y
quienes las han mantenido hasta hoy, se sienten satisfechos porque tienen la
convicción de haber cumplido con su deber.



https://gl.wikipedia.org/wiki/Rep%C3%BAblica_Dominicana

A República Dominicana é un país que ocupa algo máis dos dous terzos orientais
da illa de Santo Domingo ou A Española, no arquipélago das Antillas. Limita ao
norte co Océano Atlántico, ao sur co Mar Caribe ou Mar das Antillas, ao leste
coa canle da Mona, que a separa de Porto Rico, e ao oeste coa República de
Haití. Ten unha superficie de 48.670 km² e unha poboación de máis de 9 millóns
de habitantes. A sede de goberno e capital do país é Santo Domingo de Guzmán.

O 27 de febreiro de 1844, cando os dominicanos lograron separarse de Haití,
denominaron á nova nación co nome de República Dominicana en recoñecemento á
Orde Relixiosa dos pais Dominicos pola súa contribución á defensa dos dereitos
humanos dos indíxenas e ao desenvolvemento da educación e a Cultura Letrada no
país, desde a chegada dos europeos.

A Española ou Illa de Santo Domingo foi ocupada en catro períodos migratorios
antes da chegada dos europeos. Estes pobos proviñan do norte de América do Sur,
especificamente das concas dos ríos Orinoco, Xingú e Tapajós, situados en
Venezuela e as Güianas, e foron migrando por vía marítima de illa en illa, das
antillas menores ás maiores.

Os máis antigos poboadores das Antillas tiñan unha cultura moi rudimentaria;
foron recolectores, pescadores e cazadores, e non practicaban a agricultura.
Usaban instrumentos confeccionados con cunchas e ósos dalgúns animais; chegaron
a puír a pedra para fabricar obxectos e utensilios. Este grupo é denominado
Arcaico (ou Pre-Cerámico, pola ausencia de olaría) e probablemente chegaron á
illa ó redor do ano 3000 adC. Á chegada dos europeos, os arcaicos soamente se
atopaban no extremo occidental da Península Tiburón de Haití e no occidente de
Cuba, onde eran chamados Guanahatabeyes. Os taínos chamábanos siboney (tamén
escrito ciboney), voz que significa «home que vive entre as pedras ou as rocas»
(ciba, pedra; igney, home). A segunda onda migratoria corresponde ó grupo
arahuaco pre-taíno coñecido nas Antillas como iñeris, relacionados co estilo
saladoide das costas venezolanas. A súa olaría chegou a ser a máis elaborada de
todas as Antillas. Os igneris non ocuparon o interior da illa nin chegaron a
Cuba nin a Xamaica. Foron desprazados pola terceira onda migratoria: os taínos,
que chegaron ó redor do século VII da nosa era.

Os taínos ocuparon todas as Antillas Maiores e as Bahamas. Os nomes taínos para
a illa foron Haití, Bohío e Quisqueya, que significan terra montañosa, casa
grande e gran nai da terra respectivamente. Estes desenvolveron unha cultura
baseada fundamentalmente na produción agrícola que lles permitiu realizar unha
apreciable actividade artesanal de obxectos de barro e madeira. Ademais, os
taínos foron excelentes escultores que confeccionaron artefactos cerimoniais de
gran expresión artística.

A última onda migratoria foi a dos caribes, que chegaron a ocupar todas as
Antillas Menores pero que aínda non se asentaran en Porto Rico e A Illa de Santo
Domingo á chegada dos españois. Aparentemente os pobos macoriges ou macorizes
(singular, macorix) e ciguayos, que ocupaban a Península de Samaná e o norte da
illa, eran grupos arahuacos diferentes ós taínos que chegaron á illa uns 600
anos antes da chegada dos europeos. Estes grupos eran sumamente belicosos
comparados cos seus antecesores, o que quedou demostrado co seu encontro con
Colón no Golfo das Flechas.

Cristovo Colón atracou na costa norte da illa o 5 de decembro do 1492,
bautizándoa co nome de A Española. ó continuar a exploración da costa norte, a
carabela Santa María encallou nun banco de area; cos restos da nave, construíu o
forte O Nadal. Entón Colón ordenou regresar a España, deixando unha guarnición
de 49 homes ó mando de Diego de Arana.

Ao regresar á illa durante a súa segunda viaxe en 1493, Colón atopou que o forte
O Nadal fora atacado e destruído por indíxenas a cargo do cacique Caonabo. Entón
decide construír La Isabela, a primeira cidade europea do Novo Mundo, e
organizou varias expedicións ó interior da illa que resultaron na construción
dalgunhas fortalezas e no control do Cibao.

Antes de partir a España, Colón deixou a cargo da colonia ó seu irmán Bartolomeu
Colón quen, como Adiantado da illa, fundou a cidade de Santo Domingo en 1496.
Pero as desordes e as sublevacións motivaron que a Coroa Española enviase a
Francisco de Bobadilla para facerse cargo da situación, quen ordenou como
primeira medida a detención de Cristovo Colón e a súa familia, quen foron
embarcados cara á Península. Sucedeulle Nicolás de Ovando e logo o fillo do
almirante, Diego Colón, entre os anos 1509 e 1523.

Durante a conquista e colonización estableceuse o primeiro Bispado (1504), a
primeira Capitanía Xeneral, o primeiro Vicerreinato e a primeira Real Audiencia
(1511) de toda América; construíuse a primeira igrexa (Ermida do Rosario, 1496),
o Hospital de San Nicolás (1503) e a primeira catedral (1530), entre outras
edificacións.

A través do século XVI, La Española gozou de boa posición económica e social; as
primeiras expedicións conquistadoras partían desde a illa. Pero desde finais
dese século e despois da conquista dos grandes territorios de América do Norte e
América do Sur, a illa foi quedando relegada a un segundo plano, afundíndose
cada vez máis na pobreza e o esquecemento.

Coa conquista e colonización da illa, os españois empezaron a importar grandes
continxentes de escravos africanos para substituír á man de obra nativa, moi
minguada polas guerras, brutais condicións de traballo e epidemias.
Aproximadamente un 80 ou 90% da poboación nativa morreu no primeiro século da
conquista. Pola súa banda, entre 1492 e 1870 importáronse uns 30.000 africanos ó
territorio dominicano.

Até a conquista de Xamaica polos corsarios ingleses do almirante William Penn e
o xeneral Robert Venables, en 1654 os españois só tiñan un control permanente da
zona sueste da illa, deixando un amplo sector do centro e o norte da illa,
rexións moi montañosas, como lugares onde africanos e tainos, escravos nas
plantacións, puidesen fuxirse. Tanto nas plantacións como nos pobos illados de
fuxidos producirase unha forte mestizaxe entre indíxenas e africanos e tamén
europeos. Desta mestizaxe xunto ó dominio social, cultural e económico do
elemento europeo constituirá a base da identidade nacional dos
dominicanos.</ref> Estímase que a poboación da colonia en 1777 era de 400.000
persoas, dos cales 100.000 eran europeos e crioulos, 60.000 africanos, 100.000
mestizos, 60.000 zambos e 100.000 mulatos.

A abolición definitiva da escravitude efectuouse en 1822, durante a ocupación
haitiana do territorio dominicano.

En 1586, o inglés Francis Drake atracou na illa e saqueou a cidade de Santo
Domingo. Entre 1605 e 1606 levou a cabo un proceso de despoboamento da parte
oeste da illa, no que se coñeceu como as Devastaciones de Osorio. Recibiu ese
nome porque o proceso foi implantado por Antonio de Osorio, entón gobernador
español da illa, o cal deu inicio ó proceso de poboamento gradual da parte oeste
da illa por parte de bucaneiros e filibusteiros franceses.

Cara a 1630, franceses, holandeses e ingleses apoderáronse da illa da Tartaruga.
Desde esa illa os franceses comezaron a penetración na parte occidental de La
Española. En 1697, polo Tratado de Ryswick, España cedeu a Francia esa parte da
illa, actual Haití. Á parte oriental da illa, para ser diferenciada da colonia
francesa de Saint Domingue, chamóuselle Santo Domingo Español ou Santo Domingo
Oriental.

En 1777, co tratado de Aranjuez, fíxanse os límites entre a parte francesa e a
española.

O 16 de agosto de 1791, estendeuse unha sublevación de escravos na colonia
francesa que rapidamente foi sufocada pola mariña e os efectivos franceses. O 22
de xullo de 1795, ó final da Guerra do Rosellón contra a Primeira Coalición, a
Francia Revolucionaria conseguiu, co Tratado de Basilea, que España se vise
obrigada a renunciar á súa soberanía en toda a illa, pasando así a mans
francesas.

En 1801 renovouse a insurxencia dos escravos. Toussaint Louverture avanzou sobre
a parte oriental da illa e chegou á capital, Santo Domingo, acompañado por un
numeroso exército, pero foi rexeitado. Ese mesmo ano, capturaron a Santo
Domingo, tomando o control de toda a illa, pero en 1802 un exército enviado por
Napoleón capturou a Louverture e enviouno a Francia como prisioneiro. Con todo,
os lugartenentes de Toussaint Louverture, e a febre amarela, lograron expulsar
ós franceses de novo de Saint-Domingue. O 1 de xaneiro de 1804, mentres
Jean-Jacques Dessalines proclamaba a independencia de Haití, comezou en Santo
Domingo o período francés, baixo a administración de Louis Marie Ferrand.

En 1805, Henri Christophe e Dessalines tomaron a cidade de Santiago e despois
dirixíronse a Santo Domingo cun numeroso exército, pero ante a resistencia de
Ferrand víronse obrigados a retirarse.

En 1808, tras a invasión napoleónica de España, os crioulos de Santo Domingo
encabezados polo soldado Juan Sánchez Ramírez rebeláronse contra o dominio
francés e, coa axuda de Gran Bretaña (aliado de España) e Haití, na denominada
Batalla de Pau Fincado.

O 11 de xullo de 1809, os administradores franceses capitularon. As tropas
inglesas ocuparon a cidade de Santo Domingo, ata que en agosto do mesmo ano
abandonaron o sector e a parte oriental volveu ser nominalmente colonia de
España. Así iniciouse o período coñecido como a España Boba, é dicir, de escasa
ou nula intervención metropolitana nos asuntos da colonia, o que durou até 1821.

Inspirado polas ideas liberais, José Núñez de Cáceres conspira contra España na
parte oriental, e o 1 de decembro de 1821 proclama a independencia desta parte
da illa, creando así o Estado Independente do Haití Español. Isto recóllese na
historia como Independencia Efémera, pois tan só en tres meses o xeneral
haitiano Jean Pierre Boyer consolida a súa dominación sobre toda a illa. O novo
sistema opúñase amplamente polos agricultores dominicanos, aínda que se produciu
un auxe na produción de azucre e café. Todos os niveis da educación
esborralláronse, a universidade foi pechada, xa que os homes novos dominicanos
de 16 a 25 anos de idade foron recrutados polo exército haitiano, ademais foron
privados de alimentos. A ocupación das tropas de Boyer, que eran en gran parte
dominicanos, quen non recibían paga tiveron que dedicarse a saquear ós civís
dominicanos. Haití impuxo un tributo ó pobo dominicano. Moitos fuxiron de Santo
Domingo a Porto Rico e Cuba (ambos aínda baixo o dominio español), Venezuela e
outros países. ó final, a economía e a fiscalidade fixéronse máis onerosas.

Coa chegada de Boyer á parte oriental da illa aboliuse a escravitude e expúxose
unha profunda reforma agraria. Con isto dáse inicio á Dominación Haitiana, o 9
de febreiro de 1822. Na parte oeste da illa inícianse conspiracións contra Boyer
a partir de 1827, as que obrigan a que marche ó exilio en xaneiro de 1843.

No leste tamén se inicia un proceso revolucionario contra o dominio haitiano
encabezado por liberais, entre eles Juan Pablo Duarte, Matías Ramón Mella e
Francisco del Rosario Sánchez. Fúndase o movemento clandestino La Trinitaria o
16 de xullo de 1838. Cando Charles Hérard chega ó poder, iníciase a persecución
dos Trinitarios. Para esta época había grupos que querían a anexión a
Inglaterra, Francia ou España. Estes grupos antepóñense ás ideas
independentistas dos Trinitarios.

En 1843, aínda que Duarte non estaba, os trinitarios non abandonaban nas súas
accións e na causa da liberdade do país. Francisco del Rosario Sánchez, Matías
Ramón Mella e Vicente Celestino Duarte dirixían ós trinitarios, quen case sen
recursos facían circular as ideas en follas manuscritas, para organizarse e
sumar adherentes ás ideas separatistas.

O 16 de xaneiro de 1844, foi redactada por Tomás Bobadilla y Briones, a
Manifestación de los pueblos de la parte Este de la isla, na que se enunciaban
as causas da súa separación de Haití. Esta Manifestación sería a lei que rexería
a república recentemente proclamada ata que se promulgase a súa constitución o 6
de novembro.

A noite do 27 de febreiro de 1844, congregáronse ós poucos pequenos grupos de
patriotas que proviñan das distintas zonas de Santo Domingo. O comezo da acción
separatista radical foi indicado por un "trabucazo" disparado por Matías Ramón
Mella na Porta da Misericordia, e que foi ouvido por todos os habitantes da
cidade.

Aínda que Juan Pablo Duarte, o Pai da Patria, achábase ausente, a noite do
martes 27 de febreiro de 1844, na Porta do Conde da cidade de Santo Domingo, a
República Dominicana era proclamada por Francisco del Rosario Sánchez, xefe do
movemento tras a ausencia de Juan Pablo Duarte, Tomás Bobadilla y Briones,
representante dos conservadores, Matías Ramón Mella, Manuel Jimenes, Vicente
Celestino Duarte, José Joaquín Puello, Gabino Puello, Eusebio Puello, Eduardo
Abreu, Juan Alejandro Acosta, Remigio del Castillo, Jacinto de la Concha, Tomás
de la Concha, Cayetano Rodríguez, Félix María del Monte, e outros, quen
expresarían ás autoridades haitianas a súa indestructible resolución de ser
libres e independentes, á conta das súas vidas e os seus intereses, sen que
ningunha ameaza sexa capaz de retractar a súa vontade.

Ese 27 de febreiro izouse a Bandeira Dominicana na Porta do Conde. Ondeou na
cidade de Santo Domingo a bandeira bordada por Concepción Bona e María Trinidad
Sánchez. A bandeira xurdira dun proxecto presentado por Juan Pablo Duarte,
aprobado o 16 de xullo de 1838 na Trinitaria, onde se presentaron as cores e a
forma da insignia que representaría ó novo estado.

A nacente república quedou dirixida por unha Xunta Central Gobernativa baixo o
poder dos conservadores até o 14 de novembro de 1844 en que Pedro Santana é
elixido Primeiro Presidente Constitucional da República Dominicana.

As décadas que seguiron estiveron cheas de tiranía, o partidismo, as
dificultades económicas, os rápidos cambios de goberno, e exilio político.
Durante varios anos os haitianos realizaron varias invasións (1844, 1845-49,
1849-55, e 1855-56), pero foron frustradas polo Exército Dominicano. Mentres
tanto, os grandes rivais Santana e Báez alternáronse no poder a maior parte do
tempo, ambos gobernando o país de maneira arbitraria. Promoveron plans para
anexar a nova República a outra potencia: Santana favorecía a España, e Báez ós
Estados Unidos.

A este período da historia chamóuselle Primeira República, que comprende desde a
formación da nación, o 27 de febreiro de 1844 até a anexión a España en 1861.

En 1861, despois de reprimir con dureza a moitos dos seus opoñentes, e por
motivos políticos e económicos, Pedro Santana asinou un pacto coa Coroa Española
e reverteu a nación dominicana ó estado colonial, o único país americano en
facelo. O seu propósito ostensible era protexer á nación doutra anexión de
Haití, pero os seus opositores lanzaron a Guerra da Restauración en 1863,
dirixida por Santiago Rodríguez, Benito Monción, e Gregorio Luperón, entre
outros. Haití, por temor de que España volvese como potencia colonial na súa
fronteira, deu refuxio e subministracións ós revolucionarios. Os Estados Unidos,
que nese entón tiñan a súa guerra civil, protestaron enerxicamente pola acción
española. ós dous anos, e sen verdadeiro interese en reter a súa antiga colonia,
España abandonou a illa á súa sorte en 1865.

Os conflitos políticos reinaron de novo nos anos seguintes; rexía un estado de
guerra, as revoltas militares eran moi comúns, e a nación acumulaba máis e máis
débeda. Tras tomar Báez posesión, tramaba o seu plan de anexión do país ós
Estados Unidos, onde o goberno dese entón deulle o seu apoio. O presidente dos
Estados Unidos Ulysses S. Grant pediu unha base naval en Samaná e tamén un lugar
para o asentamento dos negros recentemente liberados. O trato, que incluía o
pago dos Estados Unidos de 1,5 millóns de $ para a amortización da débeda
dominicana, foi rexeitado no Senado de Estados Unidos en 1870.

Báez foi derrocado en 1874, regresou e volveu ser derrocado, pero esta vez para
sempre, en 1878. Unha nova xeración de políticos xurdiu, coa eliminación de
Santana (quen morreu en 1864) e Báez da escena política. Unha relativa paz
chegou ó país na década de 1880, que viu a chegada ó poder do xeneral Ulises
Heureaux.

"Lilís", como foi alcumado o novo presidente, gozou dun breve período de
popularidade. Foi, con todo, "un simulador", que meteu á nación nunha débeda
profunda, mentres utilizaba a maior parte das ganancias para o seu uso persoal e
para manter o seu estado policial. Heureaux foi un déspota e impopular. En 1899
foi asasinado. Con todo, a relativa calma despois da súa morte permitiu unha
melloría na economía dominicana. A industria azucreira modernizouse, e o país
atraeu a traballadores estranxeiros e inmigrantes, tanto desde o Vello Mundo
como do Novo.

A partir de 1902, os gobernos de períodos curtos volveron. O poder era usurpado
por caudillos nas rexións do país. Por outra banda, o goberno dominicano estaba
en bancarrota e sen poder pagar as débedas deixadas por Heureaux. Crecía a
ameaza dunha intervención militar de Francia e outras potencias acredoras de
Europa.

O presidente dos Estados Unidos Theodore Roosevelt tratou de impedir a
intervención europea, en gran parte para protexer as rutas da futura Canle de
Panamá, xa que a canle xa estaba en construción. Fixo unha pequena intervención
militar para protexerse das potencias europeas, proclamou o seu famoso Corolario
Roosevelt á Doutrina Monroe, e en 1905 obtivo o acordo dominicano para que os
Estados Unidos tomasen a administración das aduanas dominicanas, para ese entón,
a principal fonte de ingresos para o goberno dominicano. Un acordo de 1906
prevía unha duración de 50 anos. Os Estados Unidos acordaron utilizar parte dos
ingresos de aduanas para reducir a inmensa débeda exterior da República
Dominicana, e asumiron a responsabilidade da devandita débeda.

Despois de seis anos no poder, o presidente Ramón Cáceres (que asasinara a
Heureaux) foi asasinado en 1911. O resultado foi varios anos de gran
inestabilidade política e unha guerra civil. Coa mediación dos Estados Unidos
baixo as administracións de William Howard Taft e Woodrow Wilson
respectivamente, logrouse un breve respiro. O estancamento político que houbo en
1914 rompeu despois do ultimato que lle deu Wilson ós dominicanos para que
elixisen un presidente ou os Estados Unidos imporían un. Foi elixido un
presidente provisional, e máis tarde o mesmo ano en eleccións relativamente
libres foi elixido o presidente Juan Isidro Jimenes Pereyra. A fin de lograr un
goberno con máis apoio, con persoas identificables Jimenes nomeou varios
opositores no seu gabinete. Pero isto non trouxo a paz, ademais co seu ex
Secretario de Guerra Desiderio Arias manobrando para depolo e a pesar dunha
oferta dos Estados Unidos para axudalo militarmente en contra de Arias, Jimenes,
renunciou o 7 de maio de 1916.

Pero unhas negociacións entre os seguidores de Juan Isidro Jimenes (Jimenistas)
e os seguidores de Horacio Vásquez (Horacistas) foi designado na presidencia
Francisco Henríquez y Carvajal. No entanto, o novo presidente estaba en
desacordo coa intervención.

Wilson ordenou a ocupación de República Dominicana. O Corpo de Marines dos
Estados Unidos desembarcaron o 16 de maio de 1916, e tomaron o control do país
dous meses despois. O goberno militar establecido polos Estados Unidos,
encabezado polo contraalmirante HarryShepard Knapp, foi repudiado amplamente
polos dominicanos. Algúns postos no gabinete tiñan que ser cubertos por
funcionarios da Armada dos Estados Unidos, os dominicanos negáronse a servir na
administración. Impúxose censura e límite ó discurso público.

A oposición á ocupación continuaba, con todo, e despois da Primeira Guerra
Mundial incrementouse nos EUA o mesmo descontento. Alí, o presidente Warren G.
Harding (1921-1923), sucesor de Wilson, traballaba para pór fin á ocupación,
como prometera facer durante a súa campaña.

O vencedor foi o ex presidente Horacio Vásquez Lajara, quen cooperaran cos
Estados Unidos Vásquez deu ó país seis anos de bo goberno, no que os dereitos
políticos e civís respectáronse e a economía creceu fortemente, nun ambiente
tranquilo.

Horacio Vásquez confiaba cegamente en Trujillo e por iso nunca soubo as súas
verdadeiras intencións, mesmo o nomeou como o seu militar de confianza. Tamén
lle encargou que loitase contra Estrela Ureña, quen era Secretario de Estado, e
abandonara as filas horacistas, xa que este opúñase á reelección de Vásquez;
pero este descoñecía que Trujillo xa tramara un plan para derrocalo xunto a
Estrela Ureña.

Durante o goberno de Horacio Vásquez, Trujillo ostentaba o rango de Tenente
Coronel e era Xefe da Policía. Este cargo axudouno a pór en marcha os seus plans
de derrocar o goberno de Vásquez. Trujillo contou co apoio de Carlos Rosario
Pena, quen formou o Movemento Cívico, o cal tiña como obxectivo principal
derrocar o goberno de Vásquez.

Cando Vásquez tentou gañar un novo mandato, os opositores rebeláronse en
febreiro de 1930, en alianza secreta co comandante do Exército Nacional (a
antiga Garda Nacional), o xeneral Rafael Leonidas Trujillo Molina, polo cal este
último se mantivo "neutral" fronte á rebelión, mentres que Vásquez renunciou e
marchou ó exilio; entón é xuramentado como presidente provisional Estrela Ureña
o día 3 de marzo de 1930. Durante os 5 meses de presidente, foron derrogadas
todas as leis que impedían que Trujillo aspirase á presidencia; desa maneira
Trujillo puido aspirar ás eleccións presidenciais dese ano e non só iso, senón
que a todo isto uniuse o acoso e represión de todos os candidatos que aspiraban,
así como ós seguidores destes.

Rafael Leónidas Trujillo Molina ascende o poder o 16 de agosto de 1930, tralas
manipulacións que fixo en complicidade con Rafael Estrela Ureña quen foi elixido
o seu vicepresidente e acataba todas as súas directrices.

Houbo un crecemento económico considerable durante o longo réxime de Trujillo,
aínda que unha gran parte da riqueza foi tomada polo ditador para as súas
necesidades persoais. Avanzouse na atención sanitaria, educación e transporte,
coa construción de hospitais e clínicas, escolas, camiños e portos. Trujillo
tamén levou a cabo un programa de construción de vivendas e iniciou un
importante plan de pensións. Por último, puxo fin ó préstamo que había cos
Estados Unidos de 50 anos de administración da aduana en 1941, o cal estaba
previsto que rematara en 1956. Fixo que o país quedase libre de débedas en 1947.

Isto estivo acompañado pola represión absoluta e abundantes asasinatos, tortura
e métodos terroristas contra a oposición. Por outra banda, a megalomanía de
Trujillo viuse no cambio de nome da capital, Santo Domingo a "Cidade Trujillo",
tamén a montaña máis alta do país e do Caribe renomeouna de Pico Duarte a "Pico
Trujillo", ademais de varios pobos e unha provincia. Algúns outros lugares
rebautizounos con nome de membros da súa familia. Ó final do seu primeiro
mandato en 1934 era a persoa máis rica do país, un dos máis ricos do mundo na
década de 1950, e case no final do seu réxime a súa fortuna estaba estimada en
$800 millóns.

En 1937, Trujillo (o cal tiña ascendencia haitiana), nun evento coñecido como a
Masacre del Perejil, ordenou ó Exército matar os haitianos que vivían na zona
fronteiriza. O Exército matou a uns 17.000 a 35.000 haitianos de máis de seis
días, desde a noite do 2 de outubro de 1937 a 8 de outubro de 1937. Para evitar
deixar probas da implicación do Exército, os soldados utilizaban machetes no
canto de balas. Os soldados de Trujillo interrogaban a calquera persoa con pel
escura, utilizando o Shibboleth "perejil" para diferenciar ós haitianos dos
dominicanos cando era necesario, a "r" de perexil era de difícil pronuncia para
os haitianos. Como resultado da masacre, a República Dominicana acordou pagar
como indemnización a Haití a cantidade de 750.000 dólares, logo reducida a
525.000 dólares.

O 25 de novembro de 1960 Trujillo mandou a asasinar a tres dos catro irmás
Mirabal, alcumadas Las Mariposas. Minerva aspiraba a ser avogado quen estaba
oposta á ditadura, pero Trujillo xa comezara a acosala sexualmente. As irmás
recibiron moitas honras a título póstumo, e teñen moitos recordos en varias
cidades da República Dominicana. Salcedo, a súa provincia natal, cambiou o seu
nome a provincia Irmás Mirabal. O Día Internacional da Eliminación da Violencia
contra a Muller celébrase na súa honra o día da súa morte.

Durante moito tempo os Estados Unidos apoiaron o goberno de Trujillo, do mesmo
xeito que a Igrexa católica e a elite dominicana. Este apoio persistiu a pesar
dos asasinatos de políticos da oposición, o masacre dos haitianos, e das
conspiracións de Trujillo contra outros países. Finalmente os Estados Unidos
romperon con Trujillo en 1960, despois de que axentes de Trujillo tratasen de
asasinar o presidente venezolano, Rómulo Betancourt, un crítico feroz de
Trujillo. Foi asasinado o 30 de maio de 1961.

Despois da morte de Trujillo, o país pasou por varias direccións políticas entre
as que se atopan a do profesor Juan Bosch, quen asumiu o cargo en febreiro de
1963, pero foi derrocado ós 7 meses en setembro debido ás súas intencións de
reformas sociais e á súa suposta inclinación marxista. Un Triunvirato
representante da oligarquía neotrujillista substituiría á primeira experiencia
democrática dominicana despois de 31 anos de ditadura. Despois de dezanove meses
de goberno militar, unha rebelión en favor de Bosch estalou en abril de 1965.

O presidente dos EUA Lyndon Johnson, preocupado por unha posible revolta polos
comunistas, que poderían crear unha "segunda Cuba", enviou marines día máis
tarde, seguido inmediatamente pola 82.ª División Aerotransportada e outros
elementos do XVIII Corpo Aerotransportado na Operación Powerpack. "Non nos
propomos quedarnos aquí sentado nun mexedor de brazos e deixar que os comunistas
desenvolvan calquera goberno no hemisferio occidental" dixo Johnson. En pouco
tempo uníronselles comparativamente pequenos continxentes da Organización dos
Estados Americanos. Todos eles permaneceron no país durante máis dun ano e
fóronse despois de supervisar as eleccións do ano 1966 gañadas por Joaquín
Balaguer, quen fora o último presidente monicreque de Trujillo.

En 1966 Joaquín Balaguer ascendeu ó poder e mantívose nel durante un período de
12 anos, nun período de man dura, durante o cal din que se valeu de fraudes
electorais, ó mesmo tempo que utilizaba a represión sobre os seus opositores
políticos co obxectivo de que a competencia fóra practicamente nula e lexitimar
a súa reelección "democraticamente". A súa xestión foi un período de represión
dos dereitos humanos e as liberdades civís. O seu goberno foi moi criticado por
unha crecente disparidade entre ricos e pobres. Foi, con todo, eloxiado por un
ambicioso programa de infraestrutura, que inclúe grandes proxectos de vivendas,
complexos deportivos, teatros, museos, acuedutos, camiños veciñais, estradas, e
o monumento Faro a Colón.

Para as eleccións do ano 1970 suscitouse unha crise política cando o
vicepresidente da República dese entón, o Lic. Francisco Augusto Lora desgustado
co presidente Balaguer xa que entendía tocáballe a súa quenda para encabezar a
lista electoral como candidato presidencial polo Partido Reformista, dáse conta
que o Dr. Balaguer quere repostularse e optar por un novo mandato e non daría
marcha atrás nas súas aspiracións, e iso lévao a fundar outro partido político,
o Movemento de Integración Democrática, MIDA, deixando de asistir ó Palacio
Nacional.

Ante esa situación, e agravada ademais pola presión política dos partidos de
oposición, o Dr. Balaguer expuxo que deixaría temporalmente a presidencia da
República para que o Presidente da Suprema Corte de Xustiza, o Dr. Manuel Ramón
Ruiz Tejada.

Os acontecementos sucedéronse rapidamente e o 17 de abril de 1970, Ruiz Tejada
despois do presidente Balaguer asinar un acordo cos partidos políticos da
oposición, asumiu como Presidente Interino e inmediatamente dispuxo a
"neutralización política absoluta e efectiva da administración pública para
garantir a imparcialidade necesaria no proceso electoral".

Manuel Ramón Ruiz Tejada, presidente da Suprema Corte de Xustiza en Exercicio do
Poder Executivo, desempeñou as súas funcións a plenitude e sen limitacións no
seu exercicio, sen que se producisen presións do presidente en licenza e
realizando unha xestión encomiada por todos os sectores e forzas vivas da
nación. ó cabo de 36 días entregou o mando a Joaquín Balaguer e recuperou as
súas funcións xudiciais (1966-1974).

O 12 de xaneiro de 1972 tivo lugar o enfrontamento armado do grupo
revolucionario coñecido como Los Palmeros ou Comandos de la Resistencia, contra
as intencións do presidente Joaquín Balaguer de reinstaurar un goberno similar ó
recentemente derrocado réxime de goberno trujillista no cal se formou, violando
o dereito do pobo ó exercicio político democrático. O enfrontamento tivo lugar
no quilómetro 14 da autoestrada Las Américas, Santo Domingo.

Los Palmeros foron: Amaury Germán Aristy, Bienvenido Leal Prandy, tamén coñecido
como La Chuta, Ulises Cerón Polanco e Virgilio Perdomo Pérez. Este grupo formaba
parte da estratexia de apoio militar ó Xeneral Francisco Alberto Caamaño Deñó,
líder das forzas opositoras á intervención militar estadounidense, nas súas
intencións de derrocar a Joaquín Balaguer e levar a cabo unha revolución social
no país, tamén contaba con Miguel Cocco Guerreiro a nivel directivo.

Durante as eleccións do ano 1978, resultou electo Antonio Guzmán Fernández polo
Partido Revolucionario Dominicano. O seu mandato caracterizouse por ser un dos
máis liberais que tivera o país en décadas e desde o goberno de Juan Bosch. O
seu mandato culmina cando Guzmán se suicida o día 4 de xullo de 1982. Foi
sucedido polo vicepresidente de quenda, Lic. Jacobo Majluta, quen gobernou por
43 días de maneira interina. A elección presidencial dese ano foi gañada polo
seu compañeiro de partido Salvador Jorge Blanco.

En 1986 retomou o poder Joaquín Balaguer, quen tiña preto de 80 anos. En 1990
resultou reelixido Joaquín Balaguer nunhas eleccións embazadas por denuncias de
fraude. En 1994, Joaquín Balaguer resultou novamente vencedor nas eleccións
contra José Francisco Pena Gómez e Juan Bosch, variando o panorama electoral
soamente desde o punto de vista dos partidos opositores. Como resultado das
denuncias de fraude, fíxose unha Reforma constitucional recortando o período
presidencial a dous anos e acordando a celebración de eleccións en 1996. Ese
ano, co apoio de Joaquín Balaguer e o Partido Reformista Social Cristián nunha
coalición chamada Frente Patriótico, resultou electo Leonel Fernández do Partido
da Liberación Dominicana (PLD). Este goberno caracterizouse polo crecemento
macroeconómico e a privatización das empresas do Estado a través do investimento
estranxeiro. Esta administración apoiou o proceso de modernización do sistema
xudicial, transparentando a conformación dunha Suprema Corte de Xustiza
independente. Así mesmo realizáronse esforzos pola reforma e modernización dos
demais estamentos do Estado. Ademais, restablecéronse as relacións con Cuba e
asinouse o Acordo de Libre Comercio con Centroamérica, o cal foi a xénese para a
firma de DR-CAFTA.

En 2000, Hipólito Mejía ascendeu ó Poder Executivo polo Partido Revolucionario
Dominicano. O seu goberno estivo marcado por grandes reformas económicas e
sociais, á parte dunha descentralización do orzamento nacional. Entre as leis
creadas neste período destácanse a de Seguridade Social, o Código Monetario e
Financeiro, Mercado de valores, Electricidade, Comercio electrónico, Lei de
Policía, Medio Ambiente, Saúde pública, Cámara de Contas, Lei de Seguros,
Independencia Administrativa e Orzamentaria do Poder Lexislativo e Poder
Xudicial; ademais, creación da Provincia Santo Domingo e os seus municipios,
maior partida orzamentaria para os concellos, así como outras leis. Isto
significoulle nas eleccións do ano 2002, obter unha maioría no congreso e
municipal. Neste período levantáronse grandes estruturas deportivas para os
Xogos Panamericanos de 2003.

Ao goberno do presidente Mejía tocoulle negociar o Tratado de Libre Comercio cos
Estados Unidos, principal socio comercial. Tamén promoveu diversas medidas
comerciais, chamada popularmente "Paquetazo Económico". Este "paquetazo" estivo
acompañado dunha serie de medidas sociais, como axudas a produtores agrícolas,
subsidios á tarifa eléctrica, construción de rúas, beirarrúas, camiños veciñais
etc., así como subsidios a familias pobres cuxos fillos asistían ás escolas, así
como creación de novos impostos e aumentos dos xa existentes.

En 2004, Leonel Fernández gañou cun 57.11% dos votos as eleccións presidenciais
ó presidente Hipólito Mejia. ó iniciar o seu segundo mandato presidencial,
esforzouse en combater a crise económica logrando restablecer a estabilidade
macroeconómica manifestándose entre outras cousas a través da redución da taxa
de cambio do dólar e retorno da confianza na economía.

A xestión do presidente Fernández consistiu en mellorar o sistema de transporte
colectivo de Santo Domingo, construíuse a primeira liña do Metro; a terminación
das principais vías de comunicación cara ós polos turísticos do país; a
construción de novas escolas ou a construción de máis aulas, así como a dotación
de centros de informática con computadoras modernas e Internet ás comunidades en
coordinación coas escolas, as igrexas ou os clubs. Continuou o seu programa de
modernización do estado fortalecendo a formulación e execución de orzamento e
impulsando leis para transparentar a adquisición pública de bens e servizos.

En 2008, Leonel Fernández é reelixido como presidente, vencendo ó seu máis
destacado contrincante, Miguel Vargas Maldonado candidato polo Partido
Revolucionario Dominicano, logrando así o seu terceiro período de goberno
(segundo consecutivo) 2008-2012. Nas eleccións municipais e no Congreso do ano
2010, o Partido da Liberación Dominicana logrou 31 de 32 senadores e 92 de 155
concellos así tamén coñecido polos seus aumentos semanais de combustibles e
conxelacións dos mesmos aínda que o petróleo de Texas a súa comparativa mostrase
descenso de prezos. E levou a débeda pública a máis de trinta mil millóns de
dólares, máis que toda a débeda acumulada na historia da República Dominicana.
Danilo Medina, do mesmo partido PLD foi elixido presidente en 2012 baixo a
promesa de investir máis en programas sociais e a educación, e menos en
infraestrutura.

O territorio da República Dominicana comprende a parte oriental (74%) da illa A
Española ou de Santo Domingo, situada no Mar Caribe, a cal é a segunda illa en
tamaño das Antillas. A súa extensión total é de 48.442 km², dos cales 350 km²
están cubertos por auga. As súas dimensións máximas son:

Limita ao oeste coa República de Haití (276 km de fronteira) e está separado ao
leste da illa de Porto Rico polo Canle da Mona. Linda ao norte co Océano
Atlántico ao longo de 586 km de costa e ao sur co Mar Caribe nunha distancia de
545 km.

O seu antípoda é o Océano Índico e a Costa Norte de Australia. A maior cidade do
país e a máis metropolitana é Santo Domingo a súa capital, a cal se atopa na
costa sur.

Hai moitas illas pequenas e cayos que forman parte do territorio dominicano. As
dúas illas máis grandes preto da costa son Saona, no sueste, e Beata, no
suroeste. Ademais dentro do seu territorio tamén se atopan as illas Cabritos,
Catalina, Catalinita e Alto Veo.

O territorio dominicano ofrece un aspecto montañoso na súa maior parte, con
catro eixos orográficos principais, orientados de oeste a leste, sendo a
Cordilleira Central a máis importante da illa, onde se localiza o Pico Duarte
con 3087 m, a máxima elevación das Antillas. Outros sistemas montañosos son a
Cordilleira Setentrional, a Cordilleira Oriental, a Serra de Yamasá, a Serra de
Samaná, a Serra de Baoruco, a Serra de Neiba e a Serra Martín García.

Entre eses sistemas montañosos existen grandes vales como o val do Cibao, val de
Bonao, val de Neiba, val de San Juan, val de Vila Altagracia, val de Constanza,
val de Jarabacoa, val de Rancho Arriba, val de Río Limpo e val de Tireo.

As grandes concas fluviais dominicanas son as dos ríos Yaque do Norte, Yuna,
Yaque do Sur, Ozama e Artibonito.

Os lagos e lagoas son o Lago Enriquillo, Lagoa Redonda, Lagoa Limón, Lagoa
Rincón ou Cabral e Lagoa de Oviedo.

A República Dominicana ten un clima predominantemente tropical onde as choivas
son abundantes, unha temperatura media entre os 25 e 35 °C, con poucas
excepcións en rexións cunha gran altitude, como en Val Novo, onde a temperatura
pode descender até -15 °C en inverno. O día ten unha duración entre 11 e
13 horas ao ano, segundo a tempada. Algúns copos de neve poden caer en raras
ocasións na parte superior do Pico Duarte.

A estación chuviosa abarca desde abril até novembro destacándose maio, agosto, e
setembro, e, debido ás súas choivas torrenciais, durante esta época sófrense
numerosos corrementos de terra. A parte máis seca do país atópase no oeste. É
propensa ao paso de furacáns e en media ocorre 2 ou 3 cada ano e unha tormenta
tropical cada ano, e inundacións. Os furacáns son máis probables entre agosto e
outubro. A última vez que un furacán de categoría 5 azoutou o país foi o furacán
David en 1979.

Os Baixos de Haina, a 19 quilómetros ao oeste de Santo Domingo, foi incluído na
lista do Blacksmith Institute como un dos 10 lugares máis contaminados do mundo
en outubro de 2006, debido ao saturnismo por chumbo. Nesa localidade operou unha
empresa de reciclaxe de pilas e baterías, e que se viu forzada a pechar en 1999.
A limpeza do lugar comezou no ano 2008, pero os nenos seguen nacendo con altos
niveis de chumbo, causando problemas de aprendizaxe, atraso do crecemento físico
e insuficiencia renal.



https://gl.wikipedia.org/wiki/Relixi%C3%B3n

A palabra relixión, ás veces empregada como sinónimo de fe ou sistema de
crenzas, defínese comunmente como crenza concernente ao sobrenatural, sagrado,
ou divino e aos códigos morais, prácticas, rituais, valores e institucións
relacionadas coa devandita crenza. En ocasións, a palabra relixión úsase para
designar o que debería ser chamado "relixión organizada" ou "organización
relixiosa", é dicir, organizacións que soportan o exercicio de certas relixións,
frecuentemente baixo a forma de entidades legais.

A palabra "relixión" provén do latín religio, que á súa vez se definiu como
"reverencia por Deus ou os deuses, unha meditación coidadosa das cousas e da
piedade".

Historicamente foron propostas varias etimoloxías para a orixe do termo latino
de religio. Cicerón, na súa obra De natura deorum (45 a.C.), afirma que o termo
refírese a relegere, "reler", posto que era característico que as persoas
relixiosas prestasen moita atención a todo o que se relacionaba cos deuses,
relendo as escrituras. Esta postura etimolóxica subliña o carácter repetitivo do
fenómeno relixioso, sobre todo como aspecto intelectual. Máis tarde, Lactanci
(século III dC) rexeita a interpretación de Cicerón e afirma que o termo provén
de religare, "religar", argumentando que a relixión é un vencello de piedade que
serve por religar os homes con Deus.

No seu libro A Cidade de Deus, Santo Agostiño (século IV), afirma que religio
derívase de religere, "reelixir"; por medio da relixión, a humanidade reelixía
outra vez a Deus, posto que se separou. Máis tarde, na súa obra A relixión
verdadeira, Agostiño retoma a interpretación de Lactanci e o seu concepto de
"religar". Finalmente, Macrobi (século IV) considera que relixión derívase de
relinquere, algo que nos foi deixado polos antergos.

A palabra "relixión" foi empregada durante moitos séculos no contexto cultural
de Europa, marcado pola presenza do cristianismo que se apropiou do termo latino
de religio. Noutras culturas non existe ningunha palabra equivalente. O
hinduísmo antigo facía uso da palabra rita que facía referencia a unha orde
cósmica do mundo, dentro do cal todos os seres humanos tiñan que estar
harmonizados e á correcta execución dos ritos dos brahmáns. Máis tarde, o termo
foi substituído polo de dharma, que actualmente tamén é empregado polo budismo e
que expresa a idea dunha lei divina e eterna.

O dicionario da Real Academia Galega define relixión coma "o conxunto de crenzas
e prácticas que atinxe ás relacións coa divindade, propio dun grupo social". A
maioría das relixións intentan responder a preguntas relacionadas coa creación
do universo, o propósito da vida, a natureza humana, a diferenciación entre o
ben e o mal, a moral, a existencia logo da morte (Ceo, nirvana, purgatorio,
inferno, reencarnación) etc. As relixións difiren nas respostas que dan ás
preguntas anteriores, o sistema de preceptos, as prácticas ou rituais, o número
de deuses ou deidades e a estrutura organizacional.

Os sociólogos e antropólogos ven a relixión como un conxunto abstracto de ideas,
valores ou experiencias desenvolvidas a partir dunha matriz cultural. Por
exemplo, na Natureza da Doutrina, de Lindbeck, a relixión non se refire á crenza
en "Deus" ou nun Absoluto transcendental: Lindbeck defínea como "unha estrutura
ou medio cultural e/ou lingüístico que estrutura completamente a vida e o
pensamento e que, coma se fose un idioma, permite a descrición das realidades, a
formulación das crenzas e a experimentación de sensacións e sentimentos
íntimos." Segundo esta definición, a relixión é unha visión esencial que se ten
do mundo que rexe os pensamentos e mailas accións persoais.

Outros estudiosos propoñen unha definición que evita o reducionismo das diversas
disciplinas sociolóxicas e psicolóxicas, que reducen a relixión aos seus
factores integrantes. A relixión pode ser definida como a crenza naquilo que se
recoñece como sacro ou santo. Por exemplo, no libro The Idea of the Holy ("A
idea da Santidade") de Rudolf Otto, escrito en 1917, defínese a esencia da
conciencia relixiosa como unha combinación específica entre medo e fascinación
ante o divino. Friedrich Shleiermacher, a finais do século XIX, definiu a
relixión como un "sentimento de dependencia absoluta".

Dende o punto de vista científico, definir a relixión é aínda máis complicado,
posto que os procesos psicolóxicos non sempre corresponden á realidade
observable; é dicir, o científico ten que entender o comportamento relixioso non
como mito máis ben ten que estudar por que os seres humanos fan e pensan dunha
maneira determinada. Dende o punto de vista económico, a relixión é un
comportamento racional -malia relacionarse o home con actores e/ou procesos non
observables- posto que se experimenta recompensas sociais e materiais na súa
participación das actividades relixiosas. Dende o punto de vista psicolóxico, a
relixión explícase como unha maneira de resolver a necesidade de prover consolo,
unha figura paternal e de explicar as cousas difíciles de entender, entre elas a
morte.

Segundo Anthony F. C. Wallace e Olivier Herrenschmidt, a relixión é unha
actividade social que pon de manifesto a existencia de crenzas en seres ou
realidades sobrenaturais, esta actividade declárase mediante prácticas rituais
que teñen como obxectivo establecer relacións entre os participantes e aquelas
forzas sacras. As crenzas teñen como obxecto da súa fe potencias ou seres
divinos e trascendentes, e as prácticas rituais que substantiven esta relación
son radicalmente diferentes outros comportamentos sociais: son estritamente
formais (estilizadas, repetitivas e estereotipadas), e a diferenza dunha
representación, os participantes tómano coa plena seriedade de ter a crenza de
estar a facer algo representativo.

Bronislaw Malinowski advirte que fai falla non confundir a relixión coa maxia.
Dende a cultura do home primitivo, relixión e maxia xa tiñan funcións
diferentes: a maxia é práctica, técnica, de crenza sinxela, primordial, medio
por un fin, en mans de especialistas con escuras iniciacións e con resultados
inmediatos, mentres que a relixión non amosa unha utilidade directa nin se
aprehèn con esconxuros, o mundo sobrenatural a que fai referencia é complexo e
integra a vida futura nunha cosmogonía teleolóxica, é un fin moral en si, é un
asunto de todos e se concelebra en comunidade e a súa función última apunta a
establecer, fixar e intensificar actitudes que cohesionen á sociedade.
Igualmente propoñen de fuxir de certas trampas que unha visión euro ou
cristián-céntrica pode parar, rexeitando asignar á relixión ideas por exemplo:
só os homes, e non os animais, teñen alma; existe unha separación absoluta entre
aquilo profano e aquilo sacro; o monoteísmo é o modelo ou meta, sendo o
politeísmo residual; e afastarse, finalmente, dunha certa fenomenoloxía da
relixión, que pretende que as relixións non son senón o fenómeno dunha esencia
incognoscible.

Dada a universalidade da súa expresión, non se pode falar de relixión, senón de
relixións, cunha concreción histórica definida. Esta existencia historicamente
definida permite falar de diferentes roles da relixión: dende aquel que permitiu
ao home primitivo adaptarse ao esfereïdora realidade reflexiva que lle enfrontou
á súa propia morte até o de ser ferramenta de control social ou de creación de
comunidade social, ou o de actuar como unha ferramenta de ecoloxía, despois de
que adaptación cultural a unha contorna ruda ou cambiante, ou un instrumento de
cambio social, tanto si é de progreso como si é de regresión.

Cada unha destas funcións vén enmarcada nun discurso relixioso; un discurso que
establece unha relación entre o coñecemento incorporado ao discurso e o poder da
súa posesión. Este discurso ten unha dependencia coa organización social onde se
desenvolve, de tal maneira que determinados tipo de sociedade tenderán a xerar
un tipo de relixión, o discurso da cal, no seu sentido axiolóxico e pedagóxico,
quererá instaurar intencionadamente un determinado sentido da existencia e da
realidade.

As definicións sobre relixión que proveñen das relixións mesmas tamén son
variadas. O cristianismo, no Novo Testamento define a relixión como actividade:
"ter cura dos orfos e das viuvas nas súas necesidades, e gardarse da
contaminación mundana." Segundo o Corán, a relixión é o islam mesmo, é dicir, a
submisión do individuo a Deus (Alá).

Conceptual e historicamente, a primeira relixión é o animismo, que é a noción
consustancial á alma humana segundo a cal todo o resto dos obxectos da natureza
teñen igualmente unha alma homologable a esta. A crenza nas "forzas da
natureza", propia do animismo, cristaliza na divinización destas, é dicir no
teísmo, que emprega o concepto de Deus, ben sexa en plural politeísmo ou ben
sexa en singular monoteísmo. Doutra banda o conxunto de teoría e práctica do
animismo evolucionou até dar lugar a crenzas moito máis estruturadas, como é o
caso do xintoismo xaponés, ou ás relixións-filosofías, das cales destacan o
hinduísmo e mailo budismo. Finalmente, outro pensamento relixioso, presente
dende a antigüídade grega, é xustamente a negación da posibilidade de amosar
tanto a existencia dunha realidade sobrenatural como a súa inexistencia: o
agnosticismo; ou ben a súa negación absoluta: o ateísmo.

Dende finais do século XIX e en especial dende a segunda metade do século XX, o
papel da relixión, así como o seu número relativo de adherentes, alterouse
profundamente. Algúns países, a tradición relixiosa dos cales estaba vencellada
co cristianismo, en especial os países de Europa, experimentaron un declive
significativo no sentimento e a práctica relixiosa así como en no número de
persoas que escollen levar unha vida monástica ou sacerdotal.

Pola contra, nos Estados Unidos, a América Latina e na África subsahariana, a
relixión aínda ten un papel importante na vida social, malia medrar o número de
persoas sen ningunha relixión. Na América Latina observouse que se ben o
catolicismo aínda é a relixión maioritaria, o protestantismo ten un crecemento
acelerado, mentres que os católicos crecen a taxas inferiores ás do crecemento
poboacional.

As relixións, entendidas como parte intrínseca das culturas e civilizacións, en
particular como concepción social e grupal, presentan unha xeografía e
fronteiras claras. Aínda así, debido aos procesos históricos dos últimos dous
séculos, da globalización e o fenómeno migratorio mundial -primeiramente de
Europa cara ao Novo Mundo e na actualidade dos países en vías de desenvolvemento
aos países desenvolvidos-, a maioría dos Estados contemporáneos, coa excepción
da maioría dos Estados islámicos, presentan unha variedade multicultural e á vez
multirelixiosa na súa composición demográfica coa presenza de numerosas
relixións minoritarias. Aínda así, a miúdo a relixión histórica do país siga
sendo maioritaria.

De maneira xeral, o cristianismo é a relixión maioritaria dos Estados europeos e
americanos -o protestantismo nas rexións setentrionais de ambos os continentes,
e o catolicismo nas rexións meridionais, salvo a Europa oriental onde o
cristianismo ortodoxo é maioritario, e de Suriname onde as relixións indias son
maioritarias. Na África norteña, o Oriente Próximo e Indonesia, a islam é a
relixión maioritaria e a miúdo a relixión de Estado, agás no caso de Israel,
onde o xudaísmo é a relixión de Estado e maioritaria. Na África subsahariana o
cristianismo é maioritario, malia a presenza de relixións tribais é
considerable. O budismo, o xintoismo, o confucianismo, así como outras relixións
chinesas, son maioritarias nos diversos estados do leste de Asia, mentres que na
India, hai numerosas relixións autóctonas.

Tendo en conta o número de deuses, as relixións e crenzas divídense
primariamente en monoteístas e politeístas. A clasificación falla ao considerar
moitos casos, xa que existen relixións non teístas e a diferenza entre deidades
menores de certos politeísmos e os intersecedentes dalgúns monoteísmos (p.ex. os
santos do catolicismo) é en ocasións difusa.

En ocasións, o termino pseudorrelixión tamén se utiliza pexorativamente para
referirse a sistemas de crenzas ou filosofías menores, pero con funcionalidade
similar ás da práctica relixiosa das relixións principais, por exemplo, o
discordianismo e o pastafarismo.

No Oriente, a partir dos séculos VII e VI a. de C., empézanse a rexistrar
sistemas filosóficos (budismo, taoismo, confucianismo) que substituían a Deus
(ou aos deuses) por conceptos non teísticos, os cales chegaron aos nosos días,
con centenas de millóns de adeptos espallados por varios países dos mundo.



https://gl.wikipedia.org/wiki/Ram%C3%B3n_Pi%C3%B1eiro

Ramón Piñeiro López, nado en Armea de Abaixo (Lama, Láncara) o 31 de maio de
1915 e finado en Santiago de Compostela o 27 de agosto de 1990, foi un filósofo,
ensaísta e político galego, un dos principais artífices da reconstrución
cultural galega na posguerra. Piñeiro vía utópica a formación dun partido
político galeguista na situación política e social de entón. Se xa fora un
partido minoritario cando as circunstancias eran favorables, e nin sequera
conseguira manter a unidade interna, ao seu ver, moitas menos posibilidades ía
ter baixo a ditadura. Loitar nesta dirección parecíalle un fracaso seguro. Así
foi xurdindo a idea da autodisolución do Partido Galeguista e, por outra banda,
en 1950, a fundación da Editorial Galaxia.

Foi o terceiro fillo de Vicenta López Fernández e Salvador Piñeiro García,
empregado municipal de Láncara. Con seis anos acode á escola e bate co castelán
empregado polo seu mestre. Lembrábao así nas súas memorias:

Con nove anos foi vivir a Lugo, onde estudou o bacharelato para regresar despois
a Armea e máis tarde instalarse en Sarria, en 1931, onde traballou como contable
na ferraxería dun amigo do pai, Pedro Cortiñas. Ao pouco proclamouse a República
e, no decurso da campaña electoral, Piñeiro asistiu nesta localidade a un mitin
que deron Xulio Sigüenza, Lois Peña Novo e Ánxel Fole, e o que alí escoitou
acordou o seu sentimento galeguista e o seu interese pola cultura e a política
galegas.

En 1932, de novo en Lugo para estudar o bacharelato superior, asistiu a un mitin
no que escoita a Paz Andrade, Suárez Picallo e Castelao, cos que se identifica
plenamente e decide integrarse no movemento galeguista. Participou na fundación
das Mocidades do Partido Galeguista xunto a outros compañeiros de instituto, e
axiña foi nomeado Secretario de Cultura. Alí coñeceu a Ramón Otero Pedrayo, a
raíz dunha conferencia organizada polos alumnos do instituto, e, en 1933, con
ocasión dunha asemblea do Partido Galeguista, a outros persoeiros do galeguismo
político (Castelao, Bóveda, Fole, Pimentel e outros).

Dende os seus primeiros momentos nas mocidades galeguistas destacou o seu
intenso labor político, e en outubro de 1933, con 18 anos, participou nunhas
xuntanzas en Santiago de Compostela como representante dos galeguistas lucenses.
Pouco despois enferma de tuberculose e vese obrigado a abandonar os estudos, o
que lle permitiu dedicar todo o seu tempo á lectura e á actividade política. En
1934 participou no mitin das Arengas, celebrado na praza da Quintana (Santiago
de Compostela) o 25 de xullo, con Castelao, Bóveda, Otero Pedrayo, Paz Andrade e
Suárez Picallo, entre outros; en 1935 participou de novo no mitin das Arengas.

En 1936, con 21 anos, resulta elixido secretario do comité provincial para o
plebiscito do Estatuto de Autonomía de Galicia, organizado polo Partido
Galeguista, se ben a súa opinión persoal era pesimista ao considerar que non
chegara o momento oportuno para o Estatuto, dada a febleza e escasa implantación
do partido.

Ante o Alzamento Nacional de xullo de 1936, o Gobernador Civil de Lugo, Ramón
García Núñez, organizou unha comisión asesora cos partidos políticos en defensa
da República, comisión na que Piñeiro e Ánxel Fole representaban o Partido
Galeguista. A Garda Civil non tardou en ocupar o edificio, o 20 de xullo, para
arrestar o Gobernador e mailos seus acompañantes. Piñeiro logrou fuxir,
simulando ser un simple funcionario, e acudiu á sede do partido, onde repartiu
con outros compañeiros que alí estaban as fichas e libros de actas para
agochalos nas súas casas. En agosto, avisáronlle de que fora denunciado pola súa
militancia política e por posuír armas, razón pola que foxe en busca de refuxio
a Armea. Cando ao cabo de pouco tempo volveu a Lugo comprobou que se mantiñan as
denuncias contra el e decidiu seguir o consello dos amigos e incorporarse ao
exército para loitar na guerra civil no bando nacional, na fronte de Aragón.

Durante a súa estadía na fronte aínda tivo que soportar novas denuncias contra
el. Porén, o máis doloroso foi comprobar a progresiva insensibilización dos seus
compañeiros perante a morte e o sufrimento, o que lle provocou unha depresión
que requiriu de tratamento médico. Semella que desta experiencia naceu o seu
interese pola filosofía, na busca dunha resposta á deshumanización que
observara.

Unha vez concluída a guerra civil, Piñeiro regresou a Galicia e entrou en
contacto, xa no verán de 1939, cos antigos compañeiros do partido que aínda
quedaban vivos ou non fuxiran ao exilio, como Xaime Illa Couto ou Marino Dónega,
cos que comeza a estudar a reorganización do Partido Galeguista na
clandestinidade, proxecto que Illa Couto quería afrontar decontado, namentres
que Piñeiro defendía a tese de agardar acontecementos. Máis adiante, por encarga
de Fernández del Riego, falou tamén con Servando Gómez-Aller de la Vallina,
Manuel Gómez Román -daquela secretario xeral do Partido Galeguista-, Ramón de
Valenzuela e outros, para valorar as forzas coas que se podía contar nunha
hipotética reconstitución do partido, comprobando que cadaquén tiña cadansúa
forma de entender tal reorganización. Seis anos despois, o 22 de xullo de 1945,
o froito destes contactos foi a reconstrución en Vigo do Partido Galeguista na
clandestinidade, cun Comité Executivo no que se integraron Gómez Román (como
Secretario Xeral), Pepe Meixide, Cesáreo Saco, Xaime Illa, Francisco del Riego e
o propio Ramón Piñeiro, ocupando o posto de Secretario Político.

Entrementres, Piñeiro comezara a estudar Filosofía e Letras na Universidade de
Santiago, na que se matriculara en agosto de 1940, e, tras cursar dous anos
comúns, solicitou en 1942 o traslado da matrícula á Universidade de Madrid, para
estudar alí a especialidade de Filosofía pura. En calquera caso, nunca deu
rematado a carreira; non obstante, a nova situación permitiulle contactar con
outros galeguistas que viñan traballando dende Madrid: Fermín Penzol, Xosé Ramón
Fernández-Oxea, Evaristo Mosquera Martínez e outros, así como con nacionalistas
vascos e cataláns.

Como representante do Partido Galeguista no interior, reuniuse e negociou con
outros partidos e cos galeguistas da diáspora, entrando en contacto co resto da
oposición ao franquismo en Galicia e cos nacionalistas cataláns e vascos
(especialmente con Koldo Mitxelena, compañeiro de cuarto en Madrid, na pensión
localizada no número 10 da rúa Longoria, no distrito de Chamberí) para asegurar
a presenza galega en todos os foros pensando nunha vindeira caída do réxime
franquista tras a vitoria aliada na Segunda Guerra Mundial, esperanza fanada
polo apoio internacional a unha restauración monárquica.

Foi o representante do galeguismo nas negociacións co goberno republicano de
Giral no exilio, en París, en marzo de 1946. A tese que defendeu Piñeiro ante
Giral era que, se neste Goberno estaban representados os cataláns, con Nicolau
D'Olwer, e os vascos, con Manuel de Irujo, os galeguistas debían ter tamén o seu
representante, cargo para o que propuxeron a Castelao, aínda que Portela
Valladares contase con máis apoios, entre eles cos do propio Giral e o do
presidente vasco, José Antonio Aguirre. Castelao escribiulle o seguinte a
Portela Valladares:

Ao regreso de París, o 9 de abril de 1946, Piñeiro foi arrestado en Madrid
durante a celebración dunha reunión clandestina nunha cafetaría madrileña (o
Café Pidoux, na Gran Vía), con representantes da Alianza Nacional de Forzas
Democráticas. Como consecuencia desta detención, tamén foron detidos os irmáns
Cesáreo e Camilo Saco, así como Koldo Mitxelena, do PNV. Un consello de guerra
condenouno a seis anos de cárcere, aínda que na realidade habería quedar
rebaixado a tres, nas cadeas de Alcalá de Henares, Ocaña e Yeserías. Durante a
estadía na cadea, Piñeiro mantivo numerosos contactos con militantes de diversos
partidos antifranquistas, ademais de impartir clases aos outros presos, tarefa
na que tamén destacou Cesáreo Saco: Piñeiro de filosofía e Saco de gramática
galega e castelá.

En decembro de 1946, Giral foi substituído por Rodolfo Llopis, quen propuxo a
restauración monárquica baixo unha forma democrática, pero Castelao rexeitou
esta opción e ficou excluído do goberno no exilio. Aínda que os galeguistas, a
través dun informe atribuído á man de Piñeiro, advertíronlle dos inconvenientes
que representaba esa actitude ao defenderen a busca dun réxime democrático,
aínda que fose baixo a forma dunha monarquía, Castelao tampouco o aceptou, nin
conseguiu ningunha vía intermedia tras unha reunión con Piñeiro na cadea,
facilitado por Rodolfo Prada.

As distancias entre os galeguistas do interior, encabezados por Piñeiro, e do
exterior, encabezados por Castelao, fóronse agudizando progresivamente, entre
outras cousas pola intención de constituír unha delegación do partido en París
para dirixir a política galeguista do exilio, ou pola de facer a Xoán Xosé Plá
parceiro del para "servir as consignas do Comité". As desavinzas continuaron
mesmo tras a morte de Castelao en 1950.

Saíu do cárcere en marzo de 1949 e en 1952 casou con Isabel López García, en
Xixón, establecéndose en Santiago. Isabel López viñera traballar como enfermeira
nun sanatorio de tuberculosos e vivía na casa dunha irmá de Piñeiro, onde se
coñeceron. Pouco despois, fixou a súa residencia nun piso da rúa de Xelmírez que
lle cedera o seu amigo o doutor García Sabell, onde viviu até a súa morte.
Cómpre salientar que García Sabell sempre manifestara un fondo respecto
intelectual por Ramón Piñeiro.

Naqueles anos a situación de Franco e o seu goberno fronte a Francia, Inglaterra
ou os Estados Unidos mudara sensiblemente, canto ao progresivo recoñecemento
internacional do réxime franquista. A restauración da república era xa
impensable e Franco deixara ben claro que tampouco admitiría a restauración
monárquica. Unha vez que lle quedara patente que os países aliados non ían
axudar á oposición española nos seus intentos de derrocar o réxime franquista,
Piñeiro optou pola actividade cultural fronte á loita armada e política, liña
esta que defendían os galeguistas do exilio (partidarios da guerrilla),
radicados sobre todo na Arxentina, antifranquistas e republicanos, así como
moitos galeguistas do interior. O obxectivo que buscaba era máis a galeguización
da sociedade, fornecer ás xeracións novas do apego á cultura galega para
preparalos con vistas á transición democrática, traballar para que os novos
universitarios se imbuísen do galeguismo independentemente da súa ideoloxía
política ou postura artística. Nas súas propias palabras, tratábase de "crear
unha conciencia de Galicia".

Esta opción non foi comprendida por boa parte dos galeguistas e nacionalistas.
Durante o tardofranquismo determinados ideólogos do galeguismo foron
especialmente críticos con Ramón Piñeiro e co grupo representado por Galaxia,
cualificándoos de "conservadores". Exemplo disto foi Xosé Luís Méndez Ferrín,
quen na novela Retorno a Tagen Ata (1971) mesmo chega a matar a Ulm Roan, o
ideólogo do nacionalismo clásico e non revolucionario, que os seus lectores ben
poderían identificar con Ramón Piñeiro (quen, pola súa parte, non tiña reparos
en permitir a recensión de tal novela na revista Grial). Ferrín, non obstante,
desbancouse desta interpretación, negando que Ulm Roam fose unha sátira de Ramón
Piñeiro, e mencionándoo coma un simple personaxe de ficción.

Outro exemplo da inimizade de numerosos galeguistas con Piñeiro foi a falacia
que se fixo circular sobre a suposta pertenza de Piñeiro á CIA norteamericana.

Fronte á nova actitude adoptada por Ramón Piñeiro e outros galeguistas do
interior, xurdiron tamén duras críticas dos galeguistas no exilio, representados
por Castelao como presidente do Consello de Galiza. Mentres aqueles (xunto os
nacionalistas vascos e cataláns e mailos socialistas) argüían que a forma
concreta do futuro réxime importaba moito menos que a recuperación democrática,
os galeguistas de Castelao defendían a tese da república e a aceptación do
Estatuto de 1936 como única saída política. A maiores, tampouco aceptaban unha
dirección no exilio e buscaban, en troques, que a toma de decisións se orixinase
no interior de Galicia.

O 25 de xullo de 1950, Francisco Fernández del Riego e Xaime Illa Couto acordan
en Santiago crear a Editorial Galaxia, con outros moitos galeguistas. Piñeiro
estaba nese intre en Santander, operándose de cataratas; así e todo, foi nomeado
director literario da editorial. Tamén neste novo proxecto, Piñeiro manifestou
ter dúbidas da viabilidade económica da empresa e da consecución dos necesarios
permisos administrativos.

Coa editorial Galaxia buscaban un camiño para dar cobertura legal ao galeguismo
e aos galeguistas e, en pleno franquismo, comezou a publicar libros en galego e
sobre asuntos relacionados con Galicia, asemade que servía de modo de
participación a moitos galegos que, sen quereren "meterse en política", podían
así axudar á expansión da lingua e cultura galegas, baixo a forma de accionistas
desta empresa.

Foron aparecendo, deste xeito, textos básicos como a Historia da literatura
galega, de Fernández del Riego; Historia de Galicia, de Risco ou a Gramática
elemental del gallego común, de Carvalho Calero. E non só foron textos
literarios senón que tamén abriron as portas a outras áreas, de tal xeito que un
par de anos máis tarde Galaxia publicou a Revista de Economía de Galicia,
dirixida por Illa Couto e onde comeza a ser analizado o desenvolvemento
económico de Galicia. Seguindo a mesma liña, co obxecto de atraer as novas
xeracións, Galaxia tamén creou a colección Illa Nova destinada á edición de
obras dos escritores nacidos despois da guerra, non vencellados ao galeguismo
histórico.

Paralelamente ás publicacións editadas por Galaxia e á falta do permiso para
editar unha revista periódica, comezaron a editar tamén unha serie de traballos
monográficos, baixo o título colectivo de Colección Grial. Foi nesta colección
onde Piñeiro publicou o seu primeiro ensaio filosófico "Siñificado metafísico da
saudade", no primeiro número, titulado "Presencia de Galicia" (abril de 1951). A
colección só puido publicar catro números ata que a censura ordenou a súa
suspensión. Piñeiro dirixiu a editorial Galaxia e traballou nela ata o ano 1966.

En 1954 redactou un documento rexeitando a represión á que se vía sometida a
lingua e a cultura galegas baixo o réxime de Franco. Este documento, asinado por
outros intelectuais e diversos centros galegos de América, foi presentado na
VIII Asemblea Xeral da UNESCO, provocando un serio enfrontamento cos
representantes oficiais de España, no que Alonso Montero denominou a "batalla de
Montevideo".

No transcurso do seu labor de promoción e difusión culturais participou en
diferentes faladoiros con persoeiros da talla de Otero Pedrayo, Méndez Ferrín,
Franco Grande, Bouza Brey, Del Riego e tantos outros. Porén, moito máis coñecida
é a súa atención case diaria a mozos e estudantes que acudían ao seu domicilio,
e a quen Piñeiro dirixía e estimulaba nas que deviron célebres conversas ao
redor da súa mesa de braseiro (denominada coloquialmente como mesa camilla e
hoxe conservada na Fundación Penzol). Moitos dos que hoxe conforman as elites
culturais e políticas da Galicia do século XXI foron escoitados e aconsellados
alí e lembran como Piñeiro sabía escoitar en silencio para, logo, facer ver ao
interlocutor as fendas dos seus argumentos e abrirlles novas vías de actuación.

O 5 de maio de 1963, e coa intervención de Piñeiro, nace en Vigo a Fundación
Penzol. O 23 de agosto, no despacho de Sebastián Martínez Risco, participou na
fundación do Partido Socialista Galego, xunto a persoeiros como Salvador García
Bodaño, Xosé Luís Rodríguez Pardo, Cesáreo Saco e Manuel Caamaño. Como era de
esperar, non todo os galeguistas estiveron de acordo con isto e xorden, sobre
todo nos sectores máis novos, discrepancias fronte ao que dan en chamar
piñeirismo. Así naceu, por exemplo, a Unión do Pobo Galego, en 1964.

Tamén apareceu neste tempo a revista Grial, que dirixe xunto a Francisco
Fernández del Riego. Esta revista foi un dos primeiros obxectivos de Galaxia,
pero a censura imperante nese momento non lle concedeu os permisos que entón
precisaba. Piñeiro e Don Paco dirixiron, na práctica, a revista desde o seu
nacemento ata que cumpriu os 25 anos.

En 1966 trasladouse aos Estados Unidos, como profesor convidado da Universidade
de Middlebury, en Vermont, onde impartiu cursos de verán sobre o pensamento
español, entre esa data e 1970.

O 25 de novembro de 1967 ingresou na Real Academia Galega, co discurso A
lingoaxe i as língoas, que foi respondido por García-Sabell, membro tamén da
Xeración Galaxia. O seu discurso baseábase no carácter da lingua galega como
signo de identidade do pobo. A proposta de nomealo académico xa fora presentada
por Ricardo Carvalho Calero, Domingo García-Sabell e Xulio Rodríguez Yordi en
xullo de 1963, informada favorablemente por Antón Fraguas, del Riego e Otero
Pedrayo, e aprobada por unanimidade o 29 de decembro dese mesmo ano, se ben a
recepción e lectura do discurso atrasouse case 4 anos.

En 1998 Antón Santamarina leu o seu discurso de ingreso na Real Academia Galega
co discurso A linguaxe e as linguas: Ramón Piñeiro revisitado ós 30 anos do seu
ingreso na Real Academia Galega.

Ante as primeiras eleccións democráticas de xuño de 1977, Piñeiro foi un dos
asinantes do "Manifesto dos 29", ademais do seu verdadeiro xestor, manifesto no
que intelectuais galegos solicitaban aos partidos políticos que concorrían ás
eleccións que, fose cal for o resultado e a representación acadada, loitasen
pola defensa dos intereses de Galicia.

Tamén coordina e publica, en 1979, o chamado "Manifesto da aldraxe", no que 27
intelectuais e políticos galegos protestaban ante a rebaixa de competencias que
se pretendía para Galicia. O goberno de UCD, xunto co PSOE, propuñan introducir
unha redución de competencias para as autonomías que carecían dun Estatuto
recoñecido, como o tiñan Cataluña e o País Vasco, as chamadas "nacionalidades
históricas". O argumento que enfrontaba Piñeiro ante esa redución de
competencias era o "principio de igualdade de trato", esixindo para Galicia un
tratamento á par do recibido por vascos e cataláns. Esta reacción logra
rectificar a proposta e mellorar a redacción do Estatuto de Galicia.

As pretensións políticas de Piñeiro tiñan como obxectivo que todos os líderes
políticos galegos asumiran o galeguismo entre os seus obxectivos fundacionais.
Baixo o grupo denominado Realidade Galega, fundado en abril de 1980 coa
participación de 77 intelectuais e profesionais, publicou un manifesto titulado
"Diante do referendum", no que se esixía que o erro cometido nas Cortes,
recoñecido oficialmente, deberá ser rectificado antes do referendo mediante
negociación cos partidos interesados na autonomía. Piñeiro pretendía que en
Galicia se crearan partidos homologables aos europeos (un de corte
socialdemócrata e outro demócrata conservador). Con "Realidade Galega", Piñeiro
buscaba crear un interlocutor válido fronte á UCD, o partido maioritario,
baseado nunha estrutura absolutamente plural, unha plataforma transversal -nunca
un partido político- "que aglutinara a Galicia mellor". Proba desta postura
política, foron os seus constantes contactos epistolares cos líderes culturais e
políticos de tódolos partidos que existían na clandestinidade galega, e aqueles
que agromaban a comezos da democracia; líderes tales como Xosé Manuel Beiras,
Xaime Illa Couto ou Xerardo Fernández Albor, e que non deixaron de pasar pola
famosa mesa de braseiro.

Cando chega a democracia, deu exemplo desta postura e presentouse como candidato
ao Senado por Lugo, pola Candidatura Democrática Galega, sen acadar o escano.
Esta coalición estaba apoiada polo Partido Popular Galego (liderado por Xaime
Illa Couto), o Partido Socialista Galego, o Partido Comunista e o Movemento
Comunista de Galicia. Só Valentín Paz-Andrade consegue escano, pola provincia de
Pontevedra.

Si que formou parte do primeiro Parlamento Autonómico, entre 1981 e 1985, como
independente dentro das listas do PSdeG (Partido Socialista de Galicia-PSOE
Partido Socialista Obrero Español), xunto con outras destacadas figuras da
cultura galega, como Alfredo Conde, Carlos Casares e Benxamín Casal, sendo
elixido deputado pola provincia da Coruña; nesta mesma liña, Xerardo Fernández
Albor presentouse como independente dentro das listas de Alianza Popular e
Marino Dónega nas de UCD. Esta decisión de presentarse nas listas do PSOE foi
obxecto de numerosas críticas polos nacionalistas.

Da súa carreira política cómpre salientar o seu labor de relator da primeira Lei
de Normalización Lingüística de Galicia, da que foi un dos seus promotores máis
destacados. Xa en 1971 presentara na Real Academia unha proposta de unificación
morfolóxica da lingua galega, necesidade que xa adiantara no seu discurso de
ingreso.

En 1983 foi elixido primeiro presidente do Consello da Cultura Galega, e
reelixido en 1989, cargo que desempeñou ata o seu pasamento, sendo o seu sucesor
no cargo Xosé Filgueira Valverde.

Finalmente, en xaneiro de 1990 morre a súa dona, Isabel López, e a saúde de
Piñeiro, xa de seu mala, foise deteriorando, de tal xeito que en cuestión de
meses, en agosto, estando en Castropol na casa da viúva de Penzol, presentaba
uns niveis críticos que motivaron o seu traslado a Santiago de Compostela, onde
morre o 27 de agosto a consecuencia dun cancro de páncreas.

A obra escrita por Ramón Piñeiro non é abundante e estivo centrada polo xeral na
filosofía da saudade. En calquera caso, publicou numerosos artigos en diferentes
revistas e periódicos, especialmente en Grial (onde asinou ás veces baixo o
pseudónimo de Luís Veiga do Campo) e tamén nos boletíns da Editorial Galaxia e
da Real Academia Galega, nas revistas Galicia (de Bos Aires e Caracas) e Galicia
Emigrante, Yunque, Faro de Vigo, La Voz de Galicia etc. Finalmente, publicou
numerosas colaboracións en obras colectivas e proemios de diferentes libros (de
Novoneyra, Masside, Méndez Ferrín, Lugrís etc).

Ademais, fixo, xunto a Celestino Fernández de la Vega, tarefas de tradutor,
vertendo ao galego obras como Cancioeiro da poesía céltica (Alt-keltische
Dichtunguen, de Julius Pokorny, en 1952) -tradución premiada pola Editorial
Bibliófilos Gallegos- e Da esencia da verdade (Von Wessen der Wahrkeit) (de
Heidegger, en 1956).

Finalmente, Piñeiro impulsou e preparou persoalmente a edición en 1958 do
Diccionario enciclopédico gallego-castellano de Eladio Rodríguez, inédito desde
a morte deste, en 1949. A obra publicouse por Galaxia en tres tomos, nos anos
1958, 1960 e 1961, respectivamente, incluíndo no terceiro un apéndice con voces
achegadas por outros colectores, entre eles o propio Piñeiro. Xa en 1956 tiña o
proxecto de publicar un "Gran Diccionario da Lingua Galega", que incluiría tanto
o léxico utilizado na literatura clásica galega como o léxico vivo na fala, pero
o proxecto nunca callou.

Cómpre salientar tamén a súa amplísima correspondencia con practicamente todos
os persoeiros da cultura galega. En maio de 2009, o Consello da Cultura Galega e
maila Fundación Penzol asinaron un convenio de colaboración para dixitalizar
toda a correspondencia de Ramón Piñeiro, estimada en máis de 8.000 cartas. A súa
correspondencia foise publicando parcialmente en Olladas no futuro (1974),
Cartas para os amigos (1992), Un epistolario de Ramón Piñeiro (Del Riego,
Galaxia 2000 ) ou un conxunto de 49 cartas que levou por título Cartas de Ramón
Piñeiro a Ricardo Carballo Calero (2004), ademais das coleccións parciais que se
publicaron en diferentes entregas dos Cadernos Ramón Piñeiro.



https://gl.wikipedia.org/wiki/Queixo

O queixo ( pronunciación (axuda · info)) é un alimento feito co leite callado de
varios animais, incluíndo vacas, cabras, ovellas, búfala ou camelo femia.

O leite é inducido a callar usando un enzima obtida do recubrimento do estómago
dos becerros, aínda que cada vez se usa máis un substituto microbiolóxico
producido en laboratorio. Algúns queixos cállanse con certas plantas, como
algúns cardos (Cynara cardunculus) ou o callaleite . Ao queixo engádenselle
bacterias para darlle sabor, e algúns queixos tamén conteñen mofos, tanto na
superficie exterior como no interior. O queixo é naturalmente branco, de maneira
que é común engadirlle cor mediante afumadura e colorantes naturais ou
artificiais.

Hai centenares de variedades de queixo. Os seus diferentes estilos e sabores son
o resultado do uso de distintas especies de bacterias e mofos, diferentes niveis
de nata no leite, variacións no tempo de curación, diferentes tratamentos no seu
proceso e diferentes razas de vacas, cabras, ovellas ou outros mamíferos de cuxa
leite se vaia facer queixo. Outros factores inclúen a dieta do gando e a adición
de axentes saborizantes como herbas, especias ou fume. Que o leite estea ou non
pasteurizado tamén pode afectar ao sabor

Ademais, hai unha variedade coñecida como "queixo procesado". A súa presentación
máis común son as talladas individuais usadas comunmente en sándwichs e
hamburguesas. Este produto está xeralmente baseado no queixo, mais con graxas
modificadas e outros aditivos que axudan a estabilizar o produto para estender a
súa vida útil, con frecuencia con perdas no sabor.

A primeira fábrica comercial de queixo fundouse o 3 de febreiro de 1815 en
Suíza[Cómpre referencia].

A palabra queixo provén do latín popular caseus. A fonte máis antiga é
probablemente de raíz protoindoeuropeo *kwat-, que significa "fermentar, tornar
ácido".

A palabra malaia/indonesia keju (emprestada da galego-portuguesa 'queixo'), a
romanesa caş e a italiana cacio son tamén de orixe latina.

Na lingua inglesa, a palabra cheese vén de chese (en inglés medio) e cīese ou
cēse (en inglés antigo). Atópanse palabras semellantes noutras linguas
xermánicas occidentais como o frisón occidental tsiis, neerlandés kaas, alemán
Käse, alto alemán antigo chāsi — todas elas probablemente de raiz
xermano-occidental *kasjus, que á súa vez provén do latín.

A raiz celta que forma a palabra irlandesa cáis e a galesa caws tamén están
relacionadas.

Durante a época romana fíxose famoso o termo formaticum entre os lexionarios, de
caseus formatus, que significa queixo moldeado. Desta palabra provén a palabra
francesa fromage, a italiana formaggio e a catalá formatge.

O queixo é un dos principais produtos agrícolas do mundo. Segundo a Organización
das Nacións unidas para a Alimentación e a Agricultura (FAO), no ano 2004
producíronse no mundo máis de 18 millóns de toneladas. Esta cantidade é superior
á produción anual de grans de café, follas de té, grans de cacao e tabaco
xuntos. O maior produtor de queixo é Estados Unidos, que asume un 30 por cento
da produción mundial, seguido de Alemaña e Francia.

En canto ás exportacións de queixo, o país cun maior valor monetario é Francia,
seguido de Alemaña, que é o maior en canto a cantidade. Dos dez maiores países
exportadores, só Irlanda, Nova Zelandia, Países Baixos e Australia teñen un
mercado maioritariamente oriental, cun 95, 90, 72 e 65 por cento das súas
producións exportadas, respectivamente. Malia ser Francia o maior exportador,
tan só un 30 por cen da súa produción é exportada. Os países que máis queixo
importan son Alemaña, Reino Unido e Italia, por esta orde.

No consumo por persoa, Grecia atópase no primeiro posto da listaxe mundial, con
27,3 kg de media consumidos por habitante (o queixo feta suma tres cuartos do
consumo total). Francia é o segundo consumidor mundial, cuns 24 kg por persoa,
sendo os queixos emmental e camembert os máis comúns. En terceira posición
atópase Italia, con 22,9 kg por persoa. Nos Estados Unidos o consumo está
medrando axiña, téndose triplicado practicamente entre 1970 e 2003. O consumo
por habitante acadou no ano 2003 os 14,1 kg, sendo a mozzarella (ingrediente
básico da pizza) o queixo favorito dos estadounidenses, cun terzo do total
consumido.

O queixo non ten unha presenza significativa na cociña asiática, nin como
alimento diario, nin como ingrediente noutros pratos. A razón foi estudada polo
antropógo estadounidense Marvin Harris, quen recoñece que o seu rexeitamente ten
unha orixe xenética (o predominio xenético da intolerancia á lactosa na
poboación adulta, que en cambio é escaso na poboación indoeuropea), aínda que
non rexeita atoparlle á súa vez unha causa ecosocial:

Malia iso, na China actualmente o consumo está a medrar notablemente,
multiplicándose por dous as vendas entre 1996 e 2006.) Un alimento tradicional
chinés é o tōfu, cuxa fabricación e textura son moi semellantes ás do queixo,
pois consiste na coagulación do leite de soia (a base de soia e auga). O tōfu é
comunmente chamado "queixo chinés". Noutras partes de Asia pódese atopar
fabricado con leite de iak, ou ata de egua nas chairas siberiás, no ema datsi, o
prato típico de Bután, a base de queixo caseiro e chile; ou na India, onde se
usa unha variedade chamada paneer para acompañar ao curry.

Os seguidores máis estritos das leis dietéticas do xudaísmo e mailo islamismo só
poden consumir queixos cuxo callo proveña dun animal matado de acordo ao
especificado no halal musulmán, ou tamén pode substituírse por un callo de orixe
vexetal (no cashrut xudeu), . Moitos xudeus menos estritos consideran que o
proceso ao que se somete o callo muda a súa natureza ata tal punto que non pode
violar as leis do cashrut. De todos os xeitos, ao estares considerado como un
alimento primario, nunca pode ser consumido por un xudeu combinado con carne.

Moitos vexetarianos evitan tamén o consumo de queixos fabricados a partir dun
callo de orixe animal. Por esta razón existe unha ampla variedade de queixos
fabricados cun callo obtido da fermentación do fungo mucor miehei. Os veganos e
outros vexetarianos non consomen queixo real, aínda que si existen substitutos
con ingredientes unicamente de orixe vexetal, normalmente elaborados con
produtos a base da soia.

Ata en culturas cunha longa tradición queixeira, é doado atopar a persoas que o
rexeitan, especialmente aqueles cun sabor e cheiro máis forte, como o roquefort.
O escritor Harold McGee, especialista en química alimentaria, sostén que o
queixo adquire tal sabor como parte dunha descomposición controlada, e que
algunhas das moléculas causantes do seu cheiro e sabor poden aparecer tamén na
comida podrecida.

A grande variedade de queixos existentes fai imposible unha clasificación única
dos mesmos. Son moitas as características que os definen, como o grao de
madurez, ou curado, a procedencia do leite empregado, a súa textura ou o seu
contido en graxa. A continuación descríbense varios tipos, ou características,
deles.

A grande maioría de queixos identifícanse coa zona xeográfica da que proceden.
En certos países isto pódese regular a través das denominacións de orixe, coas
que se intentan protexer as variedades que dende tempos antigos se producen
nunha zona determinada, contra produtores doutras zonas que queren aproveitar o
bo nome que crearon os orixinais.

As características do clima galego fan que o queixo do país sexa propicio para a
produción leiteira, sendo elaborados queixos dende moi antigo. A aprobación das
distintas Denominacións de Orixe deron homoxeneidade ás distintas variedades
garantíndolle ó consumidor a calidade. En Galicia existen catro queixos coa
certificación de DOP, estes son o queixo de Tetilla, o de Arzúa-Ulloa, o de San
Simón da Costa e o do Cebreiro. Os queixos galegos son suaves, brandos, pouco
curados, aínda que cada variedade ten a súa diferenciación. O xeito de
elaboración do tetilla e mais o Arzúa-Ulloa apenas difiren mentres que o
Cebreiro ten un punto de acidez que non teñen os outros e a afumadura do San
Simón faino peculiar. Noutrora o uso de leite de ovella e cabra era moi común
pero hoxe é moi escaso. No resto do estado existen outros 20 queixos protexidos,
entre os que destaca o queixo manchego, unha dos grandes acenos de identidade da
rexión de A Mancha, xunto ao Quixote de Miguel de Cervantes. Existe unha grande
variedade de marcas que comercializan queixos industriais que o imitan, pero non
poden indicar que se trata de queixo manchego, aínda que estean fabricados na
Mancha.

A designación como Indicación Xeográfica Protexida está regulada para os países
membro da Unión Europea, aínda que con particularidades para cada un deles.
Funciona de forma moi semellante en Francia, onde se denomina Appellation
d'Orixine Contrôlée, cuxa orixe se remonta ao século XV, no primeiro intento de
protexer o queixo roquefort. Este queixo foi o primeiro en obter a acreditación
da lei moderna francesa, que xa cobre a máis de 40 queixos diferentes. Tamén en
Italia a Denominazione dei Orixine Controllata protexe a queixos como o
parmesano (baixo a marca Parmigiano-Reggiano); noutros países temos o queixo
feta, en Grecia, ou os stilton e cheddar, no Reino Unido .

O leite máis utilizado na fabricación de queixos é o leite enteiro de vaca,
debido principalmente a que é o leite con maiores números de produción. Os
queixos obtidos a partir de leite vacún proceden de zonas fértiles, aptas para a
gandería bovina, como as chairas do norte de Europa, os Alpes, os Pireneos ou a
Cordilleira Cantábrica. Hoxe en día a produción destes queixos estendeuse por
todo o mundo, co emprego do leite procedente de granxas leiteiras.

Claros exemplos de queixos de vaca son o gouda neerlandés, o emmental suízo, ou
o queixo de tetilla de Galicia, todos eles con texturas, sabor e cor
característicos. En xeral, o leite de vaca dá ao queixo un sabor máis suave que
o que dan outros tipos de leite, aínda que iso depende doutros moitos factores,
polo que é doado atopar queixos de vaca de sabor moi forte, como o Harzer Käse
alemán ou o gorgonzola italiano.

O leite de vaca enteiro é moi rico en graxa, polo que é común utilizar leite
desnatado, ou semidesnatado, co fin de reducir o contido en graxa. Con todo, a
graxa é un dos elementos que máis inflúe no sabor do queixo e, por norma xeral,
usar leite desnatado é sinónimo de perda de sabor.

Nas zonas mediterráneas, onde non abundan as vacas, é máis común usar leite de
ovella ou de cabra, o cal dá un punto de acidez ao queixo. O queixo manchego, o
roquefort, ou o feta están feitos de leite de ovella. Un exemplo de queixo de
cabra con denominación de orixe é o queixo majorero, elaborado na illa canaria
de Fuerteventura. Tamén é posible mesturar distintas clases de leite, como no
caso do queixo de Cabrales (Principado de Asturias, España), no que se utiliza
unha mestura de leite de vaca, ovella e cabra.

Tamén se utiliza o leite doutros mamíferos, como a de búfala na mozzarella
orixinal (hoxe en día emprégase tamén o leite de vaca), pero é algo bastante
máis difícil de atopar, en comparación cos leites xa mencionados.

Os queixos frescos son aqueles nos que a elaboración consiste unicamente en
callar o leite e eliminar a maior parte do soro. A estes queixos non se lles
aplican técnicas de conservación adicionais, polo que aguantan moito menos tempo
sen botarse a perder. O seu mantemento poderíase comparar ao dos iogures, pois
compre conservalos en lugares refrixerados. O feito de que a maduración do
queixo sexa máis breve fai que teñan sabores suaves e texturas pouco
consistentes.

Con estas características, empréganse como ingredientes para ensaladas, como o
queixo de Burgos, un dos máis consumidos en España. En Italia o queixo por
excelencia nas ensaladas é a mozzarella, que se elabora introducindo a callada
do leite en auga quente, de tal xeito que se van creando masas en forma de bólas
por efecto da temperatura. En certas zonas do sur italiano consómese a
mozzarella ás poucas horas da súa elaboración. A mozzarella tamén é o queixo
máis utilizado como ingrediente das pizzas, con todo, para iso utilízase unha
variedade máis deshidratada, que non corresponde a un queixo fresco.

Tamén se utilizan queixos frescos en sobremesas, ou como ingredientes de salsas.
O mascarpone italiano e o queixo quark alemán son outros exemplos deste queixo,
caracterizados polas súas texturas cremosas.

Exemplos de queixos curados poden ser o queixo manchego ou o gouda. Con todo, o
gouda adóitase exportar cun curado aproximado de medio ano, mentres que na
Holanda Meridional pódese atopar máis curado, podendo chegar aos dous anos.

O semente-padanno e o parmesano tamén se curan, podendo exceder tempos de tres
anos. Teñen unha textura extremadamente dura, o que facilita o seu consumo de
forma relada, como condimento ou recheo de pastas italianas.

Recentemente unha empresa viguesa comezou a comercializar en España unha
variedade de queixo en conserva, capaz de conservarse varios anos sen abrir e
sen ver variadas ningunha das súas características.

O queixo ten un estado natural sólido, pero é posible obter unha textura máis
cremosa aumentando significativamente a cantidade de nata, e polo tanto de
graxa. Estes tipos de queixo adoitan consumirse acompañados de pan, sendo común
o uso dos mesmos en torradas.

Certos queixos franceses teñen unha gran tradición pola súa textura cremosa. O
queixo camembert, de características semellantes ao brie, é un dos máis famosos,
característico pola súa codia branca florida, consumida xunto ao queixo e que
lle dá un toque de amargor. A denominación de orixe deste queixo obrígao a
comercializarse sempre de forma redonda e envasado nunha caixa de madeira.

Un tipo de queixo de produción máis moderna é o queixo crema, comunmente chamada
queixo philadelphia. Trátase dunha crema branca, distribuída en tarrinas
semellantes ás de margarina ou manteiga. Consómese amplamente no almorzos e na
sobremesas, e unha variedade de Estados Unidos é o ingrediente principal
dalgunhas de tortas de queixo.

Na elaboración de sobremesas adóitanse usar cremas de queixo, combinadas con
sabores doces. Un exemplo diso é a crema de queixo mascarpone, moi usada na
elaboración de tiramisús. O queixo quark tamén empregase en multitude de
receitas de sobremesa na cociña alemá ou austriaca.

Tamén é posible atopar queixos de textura semicremosa, pois non se pode
considerar sólida nin crema, como a Torta del Casar de Estremadura, en España.
Este queixo, aínda que se pode consumir cru, é típico por ser cociñado uns
minutos ao forno, de xeito que quede total ou parcialmente líquido. Do mesmo
xeito que o camembert, ten unha codia florecida, consumida xunto ao queixo por
quen gustan de sabores fortes ou amargos.

Estes queixos distínguense pola presenza de mofos, os cales danlles as súas
cores verdes ou azuis. Quizais sexa a variedade que máis rexeitamento poida
causar á primeira ollada, debido á cor e ao forte cheiro, que pode lembrar ao da
descomposición. Con todo, o seu intenso sabor é un dos máis apreciados polos
gourmets do queixo.

Para conseguir a proliferación dos mofos hai que almacenar os queixos en lugares
con humidades moi elevadas, normalmente da orde do 90%. Excelentes lugares para
iso foron tradicionalmente as covas. Os mofos que proliferan nos queixos
normalmente son do xénero Penicillium, no que varias das súas especies reciben o
nome do queixo no que se atopan, como o Penicillium camemberti (na codia do
camembert), ou o Penicillium roqueforti, do queixo roquefort. Unha crenza
popular totalmente falsa é que estes queixos poden conter vermes ou larvas.

Un queixo que se adoita chamar "rei dos queixo" é o roquefort, producido nas
covas francesas de Roquefort-sur-Soulzon, segundo marca a súa denominación de
orixe protexida. Outros queixos famosos polos seus mofos son o queixo de
Cabrales asturiano, o queixo stilton procedente de Inglaterra ou o queixo
gorgonzola italiano, que pode atoparse nunha variedade doce (aínda que
lixeiramente picante), e outra de sabor moito máis forte e picante.

Os datos nutricionais do queixo poden variar en función do seu contido en graxa,
pero en xeral pódese dicir que é unha rica fonte de calcio, proteínas, e
fósforo. 100 gramos de queixo manchego conteñen 21 gramos de proteínas e entre
600 e 900 miligramos de calcio. Ao tratarse basicamente de leite concentrado,
fan falta 600 gramos de leite para igualar esta cantidade de proteínas, e 550
gramos para a de calcio.

O queixo tamén comparte co leite os seus problemas nutricionais, derivados do
alto contido en graxas saturadas, consistentes en triglicéridos e ácido graxo
saturado. Este tipo de graxas inflúen moi negativamente en enfermidades
cardiovasculares. O Centro da Ciencia de Interese Público sitúa ao queixo como a
primeira fonte de graxa saturada nos Estados Unidos, nos que cada habitante
consome de media un 13,6 kg ao ano. Con todo esta cantidade é bastante máis
pequena que a de países europeos como Grecia (27 kg) ou Francia (24 kg), nos que
se ten un índice relativamente baixo de enfermidades do corazón. Este feito
coñécese como a paradoxa francesa, e apúntase a que se poida xustificar polo
alto consumo de produtos da dieta mediterránea, como o viño tinto ou o aceite de
oliva.

Moitas axencias de todo o mundo advirten dos riscos do consumo de queixos feitos
con leite fresco (non pasteurizada). A Administración de Drogas e Alimentos
estadounidense sostén que os queixos de leite fresco poden causar enfermidades
infecciosas como a listeriose, brucelose, salmonelose, e até mesmo tuberculose.
Nos Estados Unidos, unha lei de 1944 obriga a todos os queixos de leite fresco
(incluídos os importados dende 1951) a ter un curado mínimo de dous meses.
Outros países non europeos tamén optaron por restrinxir legalmente o consumo
destes queixos, como Australia, un dos máis estritos niso, aínda que
recentemente abriu excepcións cos queixos suízos gruyère, emmental, sbrinz e
tamén co queixo roquefort. Con todo, a pasteurización do leite non é totalmente
eficaz á hora de evitar estes problemas, como se pode ver nos datos de
intoxicacións por consumo en Europa (onde en moitos países é legal o consumo de
queixos frescos de leite non pasteurizada), e nos que a maioría de casos
apuntaban a queixos pasteurizados. As precaucións co consumo de queixos han de
ser maiores no caso de embarazadas, como sinalan os Centros para o Control e a
Prevención de Enfermidades dos Estados Unidos, debido ao risco de transmitir
listeriose ao feto.

Estudos no campo da odontoloxía afirman que o queixo pode axudar de forma
significativa na prevención de carie e outras enfermidades dos dentes. Trátase
dun dos alimentos con contido máis alto en calcio e fósforo, así como de caseína
e outras proteínas, que son os principais compoñentes do esmalte dos dentes,
polo que a inxesta de queixo pode axudar a súa remineralización. Á parte disto,
algúns ácidos graxos teñen propiedades antimicrobianas, controlando así o nivel
de placa. Moitos tipos de queixo estimulan tamén o fluxo salivar, o que axuda a
limpar a cavidade bucal de restos de alimentos, amortecendo tamén o medio ácido.
Despois das comidas o pH da saliva descende, pero o calcio e o fósforo do queixo
axudan a previlo.

As persoas que sofren intolerancia á lactosa normalmente evitan consumilo, con
todo queixos como o cheddar só conteñen un 5% da lactosa atopada no leite
enteiro, e nos queixos máis curados é practicamente desprezable. Hai xente que
sofre reaccións ante aminas atopadas no queixo, especialmente a histamina e a
tiramina. Nos máis curados a cantidade destas substancias faise máis notable e
poden producir reaccións alérxicas como a aparición de sarpullidos, dor de
cabeza ou aumento da presión sanguínea.



https://gl.wikipedia.org/wiki/Placa_celular

A placa celular é unha estrutura que se forma ao final da división celular das
células das plantas e algunhas algas, propia da citocinese, que é a precursora
da parede divisoria que separará as dúas células fillas.

A citocinese nas plantas ten lugar por medio da formación dun fragmoplasto, que
é un conxunto de microtúbulos e vesículas que se sitúan no centro da célula, e a
construción nese lugar dunha placa celular. Os microtúbulos do fragmoplasto
axudan a dirixir as vesículas cara ao centro e alí estas fusiónanse, vertendo o
seu contido e formando a unha estrutura discoidal rodeada de membrana, que é a
parede celular precoz. As vesículas evaxináranse do aparato de Golgi ou eran
vesículas endosómicas e van cargadas dos precursores dos compoñentes da parede
celular. Cando se liberan estes compoñentes, polimerízanse formando pectinas e
hemicelulosas e outros compoñentes da parede celular primaria. A dependencia que
ten a formación da placa celular do material que traen as vesículas procedentes
do aparato de Golgi fan que este se manteña secretoriamente activo durante a
división celular, a diferenza do que ocorre na célula animal. Porén, algúns
estudos atoparon que nalgunhas especies, ademais do material das vesículas de
Golgi, utilízase na formación da placa celular tamén material de vesículas
endocíticas que traen material da superfice celular, como material da parede ou
da membrana plasmática.

A inicialmente lábil placa celular consolídase despois formando unha rede
tubular e finalmente unha lámina fenestrada. Unha vez que xa hai placa celular
formada no centro da célula, o fragmoplasto móvese cara á periferia e engade
nova placa aos bordos, que desta maneira van crecendo cara á parede celular
parental, á que finalmente chegará e se fusionará con ela, orixinando unha
parede divisoria completa e finalizando a citocinese.

Unha vez que a placa celular atingue e se fusiona coa parede celular parental,
desaparece o fragmoplasto. Este evento non só significa a separación definitiva
das células fillas, senón tamén a transformación bioquímica da placa,
inicialmente flexible e rica en calosa, nunha placa máis ríxida na que se
depositan microfibrilas de celulosa, que son propias da parede celular primaria.

A placa celular está perforada xa desde o momento da súa formación e esas
perforacións son as que orixinan os plasmodesmos que conectarán a célula da
planta coa súa veciña. Nos plasmodesmos quedan atrapados túbulos do retículo
endoplasmático, que pasan dunha célula á outra.

A placa celular fórmase nun plano perpendicular ao fuso mitótico, que nas
células vacuoladas está marcado polo fragmosoma. Os puntos de fusión da placa
celular coa parede son os marcados pola banda da preprofase, formada por
microtúbulos pegados á membrana plasmática que se forman ao inicio da división e
que despois desaparecen.

O termo placa celular foi utilizado por Strasburger en 1875, o cal tamén se deu
conta que se orixinaba dentro dun sistema de fibrilas, que máis tarde Errera ,
en 1888, chamaría fragmoplasto. A idea de que a placa se formaba por fusión de
vesículas xa a formulou Becker en 1932. Os detalles do proceso non se coñeceron
ata que se empezou a utilizar o microscopio electrónico.



https://gl.wikipedia.org/wiki/Pensilvania

Pensilvania é un dos 50 estados dos Estados Unidos de América. O seu nome
oficial é Commonwealth of Pennsylvania. O estado deu nome ao período xeolóxico
Pennsylvaniano. A capital do estado é Harrisburg.

É un dos estados máis industrializados e urbanizados dos Estados Unidos, sendo
un dos berces da Revolución Industrial do país, a mediados do século XIX. É un
gran produtor de alimentos, química e electrónica. Produce antracita, un tipo de
carbón de altísima calidade e, alén diso, é o maior produtor de carbón
bituminoso do país.

Filadelfia é a maior cidade do Estado, sendo un gran centro portuario, bancario,
financeiro e industrial. A segunda maior cidade do estado é Pittsburgh, que é un
polo educativo e da industria de alta tecnoloxía. Ambos son grandes centros
históricos e culturais americanos.

Pensilvania é famosa pola rexión de Pensilvania Dutch (Países Baixos
pensilvano), localizada no sur do estado. A rexión é famosa pola súa gastronomía
[Cómpre referencia] e pola súa arquitectura. A pesar do nome, a gran maioría dos
habitantes da rexión son alemáns; de feito, o nome "Dutch" foi unha mala
interpretación da palabra alemá deutsch, que significa "alemán" na lingua alemá.
Esta rexión é famosa nos Estados Unidos e Canadá, sendo unha rexión de cuño
turístico, histórico e cultural do Estado.

O nome do estado vén de William Penn. O Rei inglés Carlos II cedeu a rexión a
Penn en 1681. A palabra Pensilvania significa "bosques (silva) dePenn". Este
Penn era un cuáquero que estabeleceu na súa colonia a liberdade relixiosa,
permitindo a grupos relixiosos perseguidos tales como os cuáqueros, entre
outros, se instalaran na rexión. Por isto, por veces o estado denomnínase The
Quaker State, porque a maioría dos seus habitantes, nos principios da
colonización europea do estado, eran cuáqueros. O cognome do Estado é The
Keystone State.

Pensilvania é un dos estados americanos máis ricos historicamente. Foi
colonizada inicialmente por suecos e neerlandeses, sendo posteriormente
expulsados da rexión polos británicos. Pensilvania foi unha das Trece Colonias
que se rebelaron contra o dominio inglés na rexión na Revolución Americana de
1776. Foi en Pensilvania onde se creou a declaración de independencia e a
constitución americana polos pais da nación americana. Converteuse no segundo
estado americano despois de ratificar a Constitución americana o 12 de decembro
de 1787. Durante a Guerra Civil Americana, Pensilvania presenciou da batalla
máis sanguenta da guerra civil, a Batalla de Gettysburg.

Nativos indíxenas tales como os iroqueses e os algonquinos vivían na rexión que
actualmente constitúe o Estado de Pensilvania millares de anos antes da chegada
dos primeiros europeos. En 1609, o explorador inglés Henry Hudson, na súa
tentativa de achar un camiño rumbo ás indias, desembarcou na Baía de Delaware.
Navegando en nome da coroa neerlandesa, Hudson reivindicou a área para os Países
Baixos que, logo, mandarían outras expedicións co intento de explorar a rexión.

En 1643, exploradores suecos fundaran o primeiro asentamento de carácter
permanente da rexión, próximo á actual Filadelfia. Este asentamento converteuse
na capital da colonia sueca de Nova Suecia, que foi conmquistada por tropas
neerlandesas en 1655, anexionándoa aos Novos Países Baixos. En 1664, os ingleses
conquistaron toda a rexión, que quedou baixo o dominio da colonia de Nova York,
e que é actualmente o estado de Nova York.

En 1681, o Rei Carlos II de Inglaterra cedeu a rexión a William Penn, como
pagamento dunha débeda que a coroa tiña co seu pai, un importante almirante da
mariña inglesa. William quería nomear a rexión como Novo País de Gales. Porén,
un membro galés do Consello Real de Inglaterra, onde era necesaria a aprobación
unánime de todos os membros para que o nome fose aceptado, rexeitou o nome. Penn
entón decidiu nomear a rexión como "Sylvania" ("bosque"). O Rei Carlos II
complementou este nome con Penn.

Penn planeou persoalmente o primeiro asentamento inglés permanente, nomeándoo
Filadelfia, fundada en 1685, e garantiu o dereito de liberdade de expresión
relixiosa dentro da súa colonia. Posteriormente explorou o interior do
territorio, pagando aos nativos indíxenas polas terras que o Rei lle dera. Alén
diso, Penn instituíu un trato igualitario nos xuízos aos indíxenas con relación
aos brancos. Isto fixo que os indíxenas e os colonos europeos mantivesen boas
relacións ata mediados do século XIX, mellores que en calquera outra colonia do
nordeste dos Estados Unidos. Grazas á liberdade de expresión relixiosa, varios
escoceses, irlandeses e alemáns instaláronse no estado.

En 1688, o entón Rei da Inglaterra, Xacobe II, foi deposto pola súa filla,
María, e o seu marido, Guillerme de Oranxe. A amizade entre Xacobe e Penn foi a
causa de que María e Guillerme confiscasen todas as terras de William Penn nas
Américas, e o destituísen do cargo de gobernador da colonia de Pensilvania. O
gobernador da veciña colonia de Nova York ocupou o seu lugar. En 1693, Penn
conseguiu convencer Guillerme e María de que el, William Penn, era totalmente
leal á casa real, o que lle permitiu -un ano despois- recuperar as súas terras e
o cargo de gobernador. William Penn morreu en 1718, mais a súa familia continuou
gobernando a colonia ata o inicio da Revolución Americana de 1776.

A guerra dos oito anos comezou en 1754, entre colonos británicos e franceses.
Unha das principais razóns foron as disputas territoriais entre a colonia
británica de Pensilvania e a colonia francesa de Nova Francia sobre o territorio
localizado na confluencia dos ríos Allegheny e Monanhaguela, formando o Río
Ohio, onde actualmente se localiza a cidade de Pittsburgh. As confrontacións
estendéronse a Pensilvania ata 1758, cando os franceses recuaran.

O territorio capturado polos británicos estaba poboado polos nativos indíxenas
ottawa, que encabezaran unha revolta contra os británicos en 1763. Porén, esta
revolta logo acabou coa derrota dos ottawa na Batalla de Bushy Run, o que non
impediu que continuara o resentimento dos ottawa contra os británicos. En 1768,
para solucionar o problema, o goberno de Pensilvania pagou polas terras onde
estaban instalados os ottawa.

En abril de 1775, comezou a Revolución Americana de 1776. En maio do mesmo ano,
o Segundo Congreso Continental reuniuse en Filadelfia, onde os seus membros
votaran pola independencia das 13 colonias, do Reino Unido. En 4 de xullo de
1776, o Congreso americano escribiu a Declaración de Independencia das 13
colonias.

En decembro, debido á ameaza dun ataque británico, o Congreso mudouse a
Baltimore, Maryland, para regresar a Filadelfia en marzo de 1777. Porén, un
ataque británico á Pensilvania en setembro forzou ao Congreso a mudarse
definitivamente, a Lancaster, en Pensilvania. O 26 de setembro, os británicos
capturaron Filadelfia. As tropas americanas lideradas por George Washington
atacaron as forzas británicas o 4 de decembro, para forzar aos británicos a
saíren da cidade, mais Washington foi derrotado.

A pesar das vitorias en Pensilvania, os británicos estaban tendo dificultades
noutras rexións das 13 colonias, e en xuño de 1778, decidiran retirar as súas
tropas de Pensilvania. Parte destas tropas inglesas xuntaríanse cos iroqueses,
atacando un forte americano, no Val Wyoming, Pensilvania, e matando a todos os
seus soldados.

Entre maio e setembro de 1878, os membros da Convención Constitucional
reuníronse en Filadelfia. Pensilvania tornouse o segundo estado en ratificar a
Constitución americana, o 12 de setembro. Filadelfia foi a capital provisional
dos Estados Unidos entre 1790 a 1800, cando a sede de goberno se mudou
definitivamente a Washington DC.

Despois do fin da guerra, e coa independencia dos Estados Unidos, Pensilvania
converteuse no maior centro industrial do novo país. A abundancia de carbón,
madeira e ferro na rexión, así como a presenza de ríos e a construción de
ferrocarrís, foron os principais motivos desta situación. A industria do estado
creceu aínda máis axiña despois do descubrimento das primeiras reservas de
antracita en territorio americano, un tipo de carbón de altísima calidade. A
substitución do carbón bituminoso pola antracita nas industrias siderúrxicas de
Pittsburgh, ao longo da década de 1830, xunto á crecente demanda nacional,
fixeron de Pittsburgh o maior polo siderúrxico do país, en tanto que Filadelfia
pasaba a ser un dos maiores fabricantes de produtos de aceiro e de coiro, así
como un forte centro téxtil. Naquela época, ambas as cidades eran importantes
centros portuarios americanos. A construción dunha malla de canais navegables e
de liñas ferroviarias ao longo do estado realizouse durante a década de 1840.

A maior parte da poboación de Pensilvania era pro-abolicionista, e querían o fin
inmediato do uso do traballo escravo. Ao longo da Guerra Civil Americana, entre
1861 e 1865, Pensilvania, que loitou do lado da Unión, enviou aproximadamente
340.000 soldados ás frontes de batalla, máis que calquera outro estado nortista
con excepción de Nova York. O estado foi o escenario da Batalla de Gettysburg, a
batalla máis sanguenta da guerra, e unha das máis sanguentas da historia,
ocorrida entre o 1 e o 4 de xullo de 1863, onde 83.000 soldados nortistas
comandados por George G. Meade derrotaron 75.000 soldados confederados
comandados por Robert E. Lee. A causa das 55.000 baixas, o 19 de novembro de
1863, o entón presidente americano Abraham Lincoln dedicou a G Adress nunha
homenaxe á todos os soldados americanos mortos na batalla.

Coa demanda material de guerra, Pittsburgh tornárase o maior polo siderúrxico do
mundo, e tamén o maior fabricante de vidro do mundo. O estado era o maior
produtor de petróleo, cemento e aluminio do país, e el só producía máis de 60%
do aceiro americano. Esta prosperidade industrial atraeu moitos inmigrantes e,
no fin do século, vivían máis persoas en cidades que no campo, mais tamén trouxo
varios problemas socioeconómicos. Traballadores industriais traballaban en
pésimas condicións e eran mal pagados. Moitos se xuntaron en sindicatos que
organizarn varias manifestacións, que foron reprimidas violentamente pola
policía.

En 1889, Johnstown sufriu unha inundación na que morreron máis de 2.200 persoas.
A inundación produciuse despois de que o encoro de South Fork cedese despois de
días de fortes choivas.

O crecemento industrial de Pensilvania continuou nas primeiras décadas do século
XX, atinxido seu máximo nos anos da primeira guerra mundial e nos anos que
sucederan á guerra. Porén, a Gran Depresión interrompeu o crecemento económico
do estado. Millares de persoas perderon os seus empregos, e moitas empresas
quebraron. Para tentar minimizar estes problemas, o goberno do estado comezou a
construír autoestradas, grandes edificios gobernamentais e a reforestar as
montañas, para así xerar empregos; e promulgar leis que estipulaban un salario
mínimo para os traballadores e programas de axuda social. A economía do estado
recuperaríase por completo coa chegada da segunda guerra mundial.

O apelido de Pensilvania, The Keystone State, fai referencia á localización
xeográfica do Estado. Keystone, en inglés, significa "pedra angular", e
Pensilvania forma unha ponte xeográfica entre os estados do norte e do sur
americano, e entre as planicies litorais do océano Atlántico e as rexións
centrais do país. Pensilvania limita ao norte e ao nordeste con Nova York, ao
sueste coa Nova Jersey, ao sur con Delaware, Maryland e Virxinia Occidental, ao
leste con Ohio e no extremo noroeste co Lago Erie.

Pensilvania posúe 255 quilómetros de extensión norte-sur e 455 quilómetros
leste-oeste. A superficie do estado é de 119.283 km², dos cales 2.990 km² son
corpos de auga. Os maiores ríos que atravesan o estado son os ríos Allegheny,
Monongahela, o Ohio e o Delaware. O estado, pola gran presenza de ríos e polo
terreo accidentado, posúe unha gran cantidade de cascadas, algunhas de ata 30
metros de altura. Pensilvania é o único dos 13 estados orixinais dos Estados
Unidos que non posúe litoral co Océano Atlántico.

O clima de Pensilvania é temperado, con catro estacións distintas, con veráns
quentes, e invernos fríos. A proximidade de grandes masas de auga no noroeste e
no sueste do estado tornan estas áreas máis agradables ao longo do ano, en tanto
que o nordeste e o oeste do estado posúen as temperaturas de Pensilvania máis
baixas no inverno.

A temperatura media do estado no inverno é de -3,3 °C no norte, -2,8 °C no
noroeste e de 1 °C no sueste. No verán, as maiores temperaturas rexístranse no
sueste. A temperatura media, no verán, no noroeste é de 21 °C, de 24 °C no
suroeste e de 25 °C no sueste. A temperatura máis alta xa rexistrada en
Pensilvania é de 44 °C, o 10 de xullo de 1936, en Phoenixville; e a temperatura
baixa rexistrada foi de -41 °C, o 5 de xaneiro de 1904.

As taxas de precipitación media anual de choiva de Pensilvania son de 104
centímetros. As maiores medias rexistráronse na rexión metropolitana de
Pittsburgh e no leste do estado, onde a media é de 130 centímetros. O
centro-norte e o oeste posúen as menores medias de precipitación, de apenas 98
centímetros. As taxas de precipitación media anual de neve varían entre 50
centímetros no suroeste a 230 centímetros no noroeste.

A actual Constitución de Pensilvania adoptouse en 1968, substituíndo outras
constitucións máis antigas aplicadas en 1776, 1790, 1838 e 1874. As emendas á
constitución deben ser propostas polo Poder lexislativo e, para aprobarse,
precisan recibir ao menos dous terzos dos votos do Senado e da Casa dos
Representantes do Estado, e logo ao menos dous terzos dos votos da poboación
electoral de Pensilvania, nun referendo.

O principal oficial do Poder executivo é o gobernador. Este é elixido polos
electores do estado para mandatos de ata 4 anos de duración. Unha persoa pode
ser elixida cantas veces quixer para o cargo de gobernador, pero non máis de
dúas veces consecutivas. Os oficiais que se escollen polo gobernador-tesoureiro,
commonwealth (secretario de estado), entre outros, tamén serven por períodos
máximos de 4 anos. Como o gobernador, poden ser escollidos cantas veces
quixeren, mais non poden desempeñar as súas funcións máis de dúas veces
consecutivas.

O Poder lexislativo do estado consiste no Senado e a Casa dos Representantes. O
Senado posúe un total de 50 membros, en tanto que a Casa dos Representantes
posúe un total de 203 membros. Pensilvania está dividido en 50 distritos
senatoriais e 203 distritos representativos. Os electores de cada distrito
elixen un senador ou representante, que representará o distrito. O mandato dos
senadores é de 4 anos e o dos representantes de 2 anos. As sesións lexislativas
comezan na primeira terza feira de xaneiro para estenderse ata o final de
novembro. Tales sesións realízanse diariamente.

O tribunal máis alto do Poder xudicial de Pensilvania é o Tribunal Supremo. O os
seus sete xuíces escóllense pola poboación para mandatos de ata 10 anos de
duración, podendo ser reelixidos só unha vez.

O estado está dividido en 67 condados, municipalidades rurais (townships), 56
cidades (citíes) e distritos municipais (boroughs). É un dos poucos Estados
americanos en usar boroughs como subdivisión estatal.

Máis da metade do orzamento de Pensilvania vén de impostos estatais. O resto vén
de orzamentos recibidos do goberno federal e de préstamos. En 2002, o goberno do
estado gastou 55.171 millóns de dólares, xerando 46.165 millóns de dólares. A
débeda gobernamental de Pensilvania é de 20.983 millóns de dólares. A débeda per
capita é de 1.702 dólares, o valor dos impostos estatais per capita é de 1.795
dólares, e o valor dos gastos gobernamentais per capita é de 4.475 dólares.

De acordo co censo nacional de 2000, a poboación de Pensilvania en 2000 era de
12 281 054 habitantes. Unha estimación realizada en 2004 aumentou esta cifra a
12 406 292. O 4,6% da poboación do estado (568 800 habitantes) non naceu nos
Estados Unidos. Pensilvania posúe unha das poboacións hispanas e asiáticas en
máis rápido crecemento de todo país. O crecemento poboacional estancouse na
década de 1970 e 1980, por causa da recesión económica que se abateu sobre o
estado nese momento. Durante a década de 1990, maiores niveis de inmigración e a
recuperación económica do Estado fixeron que a poboación volvese a crecer
novamente. Por primeira vez, os niveis de inmigración aumentaran desde a segunda
guerra mundial.

Os cinco maiores grupos étnicos do estado son alemáns (que forman 25,4% da
poboación), irlandeses (16,1%) italianos (11,5%), afroamericanos (10%) e
ingleses (7,9%).

Historicamente, os cuáqueros instalaron unha política de tolerancia relixiosa
despois da fundación da colonia de Penn, a Pennsylvania inicial, o cal
beneficiou a outros grupos relixiosos que xa vivían na rexión tales como
luteranos da Nova Suecia, e que tamén atraeu a grupos relixiosos europeos, tales
como os amish e os menomitas. Outros grupos tamén se instalaron, como os
moravianos, que fundaran a cidade de Bethlehem, e os presbiterianos, que se
instalaron na fronteira. Esta diversidade relixiosa era rara durante os séculos
XVIII e XIX.

Posteriormente, inmigrantes de varios países católicos europeos comezaron a
instalarse en gran número en Pensilvania despois do comezo da industrialización
do estado. Alén diso, o estado posúe unha das maiores comunidades xudaicas do
país, con aproximadamente 440 mil xudeus. Nas últimas dúas décadas [cando?], a
maior parte dos inmigrantes que se instalaron no estado foron budistas, hindús,
mulsumáns e sikhs.

Máis de 85% da poboación de Pensilvania vive en cidades, e máis de 80% vive en
rexións metropolitanas. As maiores cidades de Pensilvania son, en orde
decrecente, Filadelfia, Pittsburgh, Allentown, Erie, Reading, Scranton,
Bethlehem e Harrisburg.

O produto interior bruto de Pensilvania foi de 383 000 millóns de dólares, o
sexto maior do país. A renda per capita do estado, á súa vez, foi de 29 539
dólares, a décimo oitava maior do país.

Ata a década de 1970, Pensilvania era un estado fundamentalmente industrial. A
súas principais fontes de renda eran, entón, a industria siderúrxica e a
fabricación de produtos industriais. Despois dunha gran recesión económica que
sufriu entre as décadas de 1970 e 1980, a industria siderúrxica, pola
concorrencia do aceiro máis barato doutros países, caeu drasticamente. Varias
fábricas pecharon, e outras mudáronse a outras partes do país. O estado aínda é
o maior polo siderúrxico dos Estados Unidos, pero desde entón, a economía
diversificouse notablemente. Hoxe, a principal fonte de renda do Estado é o
comercio en xeral. A capital industrial de alta tecnoloxía é Pittsburgh, e a
capital financeira é Filadelfia.

Inicialmente, a gran maioría das escolas de Pensilvania estaban administradas
por entidades relixiosas. A primeira destas escolas relixiosas foi instituída a
mediados da década de 1640, por suecos luteranos. En 1834, unha lei aprobada
polo estado instituíu a obrigatoriedade do ensino a todos os nenos entre 6 e 16
anos. Tamén instituíu escolas públicas, para o ensino de nenos de pais pobres.

Actualmente, todas as institucións educativas en Pensilvania precisan seguir
regras e normas ditadas polo Consello Estatal de Educación. Este consello
controla directamente o sistema de escolas públicas, que está dividido en
diferentes distritos escolares. O Consello está composto por 21 membros, 17
deles escollidos polo gobernador e 4 pola Asemblea Lexislativa, por ata 4 anos
de duración. Cada cidade primaria (city), diversas cidades secundarias (towns) e
cada condado, é servida por un distrito escolar. Nas cidades, a responsabilidade
de administrar as escolas é do distrito escolar municipal, en tanto que en
rexións menos densamente habitadas, esta responsabilidade é dos distritos
escolares operando en todo o condado en xeral. Todos as nenos e adolescentes
entre 6 e 16 anos de idade deben asistir á escola.

En 1999, as escolas públicas do estado atenderon a 1.817.000 estudantes,
empregando aproximadamente 114.500 profesores. As escolas privadas atenderon a
339.500 estudantes, empregando aproximadamente 24.500 profesores. O sistema de
escolas públicas do Estado consumiu preto de 13.532 millóns de dólares, e o
gasto das escolas públicas por estudante é de aproximadamente 8.000 dólares.

Pensilvania posúe centos de bibliotecas públicas, algunhas administradas polo
estado e outras polos municipios onde están localizadas as bibliotecas.

Pensilvania, desde os principios da colonización europea, foi un gran polo de
transportes. As primeiras estradas do estado datan da década de 1650. Construíu
un gran sistema de canais navegables e unha extensa rede ferroviaria ao longo do
século XIX. O estado xa foi o maior polo ferroviario dos Estados Unidos. A
recesión económica das décadas de 1970 e 1980 levaran ao peche de varias delas.

Filadelfia e Pittsburgh continúan a ser grandes centros portuarios americanos e,
alén diso, ambas as cidades son grandes polos ferroviarios e de estradas. Tanto
unha como outra dispoñen dun aeroporto internacional cada. En 2002, Pensilvania
posuía 8.206 quilómetros de vías ferroviarias e, en 2003, 193.802 km de estradas
e autoestradas, dos que 2.869 km eran considerados parte do sistema federal de
autoestradas interestatais.

O primeiro xornal publicado en Pensilvania foi o American Weekly Mercury,
publicado pola primeira vez en Filadelfia, en 1719, sendo o primeiro xornal
publicado fóra de Boston, e a cuarta publicada en toda as Trece Colonias.
Actualmente publícanse no estado preto de 400 xornais, dos que aproximadamente
85 son diarios. A primeira estación de radio de Pensilvania fundouse en 1919, en
Pittsburgh, e a primeira emisora de televisión fundouse en 1941, en Filadelfia.
Actualmente, Pensilvania posúe preto de 370 emisoras de radio e aproximadamente
45 de televisión.



https://gl.wikipedia.org/wiki/Paquist%C3%A1n

Paquistán (en urdú پاکستان), e oficialmente República Islámica de Paquistán, (en
urdú اسلامی جمہوریۂ پاكستان), é un estado de Asia Meridional. Cunha poboación de
180 millóns de habitantes, é o sexto país máis poboado do mundo. Ten unha área
de 796.095 km2, o que o sitúa no número 36 en tamaño. Está localizado nunha
rexión moi importante estratexicamente, cunha costa de 1046 km ó longo do Mar
Arábigo e do Golfo de Omán no sur. Limita coa India polo leste, con Afganistán
polo norte o polo oeste, con Irán polo suroeste e con China polo nordeste. Está
separado de Taxiquistán polo territorio afgán do Corredor de Wakhan.

O territorio do moderno Paquistán foi o fogar de varias culturas antigas,
incluíndo a neolítica Mehrgarh e a civilización do val do Indo da Idade de
Bronce. O territorio tivo varios reinos gobernados por pobos de diferentes
crenzas e culturas, como hindús, persas, indogregos, islámicos, turco-mongois,
afgáns e sikh. A área foi dominada por varios imperios e dinastías, como o
Imperio Maurya da India, o Imperio Aqueménida persa, Alexandre o Grande, o
Califato Omeia árabe, o Imperio Mongol, o Imperio Mogol, e Imperio Durrani, o
Imperio Sikh e o Imperio Británico. Como resultado do Movemento de Paquistán
liderado por Muhammad Ali Jinnah e da loita da India pola independencia,
Paquistán acadou a independencia en 1947 como unha nación das rexións da India
con maioría musulmá. Inicialmente un dominio, Paquistán adoptou unha nova
constitución en 1956, converténdose nunha República Islámica. A guerra civil de
1971 debeu na secesión do leste do país nun novo país, Bangladesh.

Paquistán é unha república parlamentaria federal que consta de catro provincias
e catro territorios federais. É un país étnica e lingüisticamente diverso, que
tamén posúe unha gran diversidade na súa xeografía e fauna. É unha potencial
media e rexional, e posúe a sétima maior forza armada do mundo e armas
nucleares, sendo a única nación do mundo musulmán, e a segunda de Asia
Meridional, con esa clase de armas. A súa historia despois da independencia está
caracterizada por períodos de goberno militar, inestabilidade política e
conflitos coa veciña India. O país enfróntase a problemas como a sobrepoboación,
o terrorismo, a pobreza, o analfabetismo e a corrupción. É un membro fundador da
Organización da Conferencia Islámica e é membro das Nacións Unidas, da
Commonwealth de Nacións, dos Próximos once, da SAARC e da OCE.

O nome Pakistan significa literalmente "Terra dos puros" en urdú e persa. Foi
acuñado en 1933 como un acrónimo (Pakstan) ideado por Choudhry Rahmat Ali, un
activista do Movemento de Paquistán. Está formado a partir das iniciais das
rexións do país: Punjab, Afgania, Kashmir (Caxemira en galego), o Sind e o
Baluchistán. A letra i foi incorporada para facer máis doada a pronunciación e
dotar do seu significado ó nome.

Os vindeiros séculos viron á rexión absorber moitas influencias doutras
culturas, cuxas representacións pódense atopar no lugar de Taksila,
representando o período budista, o sitio greco-budista de Takht-i-Bahi, os
monumentos islámicos-sindhi de Thatta, pertencentes ó século XIV, e os
monumentos mogois construídos no século XVII no forte Lahore. Dende o s. XVIII,
a rexión foi dominada pola Compañía Británica das Indias Orientais, dando como
resultado 90 anos de continuo dominio británico, e rematando coa creación de
Paquistán en 1947, a través dos esforzos, do poeta nacional Allama Iqbal e o
fundador do país, Muhammad Ali Jinnah. Dende entón, experimentou gobernos
democráticos e militares, dando como resultado períodos dun importante
crecemento económico e militar e tamén outros de inestabilidade; deste último o
máis significativo foi o que resultou na secesión, en 1971, do leste de
Paquistán, que se convertería en Bangladesh.

O Paquistán está organizado administrativamente en 4 provincias, 3 territorios
federais e un estado autónomo.

Paquistán está situado no sur do continente asiático e linda ao noroeste con
Afganistán, ao nordés coa China, ao leste coa India, ao oeste con Irán e ao sur
co Océano Índico. O seu principal río é o Indo, o cal flúe por Punjab até
desembocar no mar Arábigo. Contra o norte e o occidente do territorio localízase
unha rexión montañosa, na cal están algúns dos cumes máis altos do mundo. O
sueste paquistaní, especialmente cara á fronteira coa India, é unha rexión
desértica.

Paquistán é o segundo país islámico por poboación e o segundo con máis poboación
xiíta no mundo. Arredor do 97% dos paquistanís son musulmáns, a maioría
sunnitas, estimándose os xiítas entre o 5 e o 20%. Un 2,3% son ahmaditas, que
oficialmente non son considerados musulmáns desde a emenda constitucional de
1974.. Hai tamén varias comunidades coranistas, que só aceptan o Corán
rexeitando a Hadîth (tradición). A vilencia sectaria entre denominacións
musulmáns aumentou nos últimos anos, con 400 mortos entre os xiítas só en 2012
pero tamén chamados á fin desa violencia e apelando á unidade entre xiítas e
sunnitas contra ela. Os ahmaditas son particularmente perseguidos, en especial
desde a emenda constitucional de 1974 e mesmo en 1984 prohibíronlle denominar os
seus templos como mesquitas. En 2012 un 12% dos musulmáns paquistanís
considerábanse só musulmáns, sen pertencer a ningunha denominación particular.

O islam sincretizou nalgún grao as crenzas preislámicas, resultando nunha
relixión con algunhas tradicións diferentes ás do mundo árabe. O sufismo, unha
tradición mística islámica ten unha longa historia no país e é moi popular, con
dous santuarios de místicos sufís con longa tradición, os de Alí Hajweri en
Lahore (ca. XII) e Shahbaz Qalander en Sehwan.

Tras o islam as outras dúas grande relixións son o hinduísmo e o cristianismo
con arredor de 2.800.000 de fieis cada unha en 2005.. Tamén hai seguidores da Fe
Bahá'í, uns 30.000, do sikhismo, budismo e zoroastrianismo, con arredor de
20.000 seguidores cada un e uns poucos xainistas. A maioría dos cristiáns son
descendentes de conversos das castas baixas hinduístas punxabís durante a época
colonial británica, fóra do Punxab os cristiáns só teñen presenza nos centros
urbanos. Unha excepción é a comunidade católica de Karachi que ten a súa orixe
en emigrantes procedentes de Goa mais en támiles establecidos na cidade entre a
na primeira metade do século XX.

A sociedade paquistaní é moi xerárquica, con gran importancia das etiquetas
culturais locais e os valores tradicionais islámicos que gobernan a vida persoal
e política. A unidade familiar básica é a familia extensa, malia que hai un
crecemento cara as familias nucleares por razóns socioeconómicas. O traxe
tradicional tanto para homes como para mulleres é o Shalwar Kameez; os pantalóns
e as camisolas son populares tamén entre os homes.[Cómpre referencia] A clase
media medrou ata os 35 millóns de habitantes, e a clase alta e media alta acadou
os 17 millóns nas últimas décadas. As festas de Paquistán, como o Eid ul-Fitr,
Eid al-Adha e o Ramadán son relixiosas na súa orixe.



https://gl.wikipedia.org/wiki/P%C3%A1xina_web

Unha páxina web é un conxunto de ficheiros cun formato HTML, xunto con outros
arquivos que conteñen imaxes, vídeos etcétera, todos eles aloxados nun servidor
web público que permite acceder os mesmos en calquera momento. Estes arquivos
son presentandos e interpretados no ordenador do usuario que os solicite a
través dun navegador web. Xeralmente, están todos organizados dentro dun sitio
web, ligados entre eles a través de hiperligazóns.

A primeira páxina web creouna Tim Berners-Lee e fíxose pública o 6 de agosto de
1991. A primeira páxina web en galego, dedicada á lingua e cultura galega e que
xa morreu, fíxoa Xabier Canosa dende a universidade galesa de Aberystwyth en
1995.

Os contidos dunha páxina web, son organizados (maquetados) dentro dun ou varios
arquivos HTML, e poden incluír outros tipos de arquivos diferentes, que lle dan
o carácter multimedia e interactivo:

Para acceder a unha páxina web, é necesario coñecer o identificador da mesma, e
introducilo na barra de enderezos dun navegador web.

Nos seus inicios, o identificador dunha páxina, era unicamente un enderezo IP.
Por poñer un exemplo, o enderezo IP 85.91.64.254, corresponde á páxina web da
Xunta de Galicia (http://xunta.es), de xeito que se introducimos na barra de
enderezos dun navegador http://85.91.64.254, accederemos á devandita páxina.

Cando xa se empezou a xeneralizar o uso das páxinas web, comprobouse que era
difícil memorizar o enderezo IP que facía referencia a cada páxina web, polo que
se creou outro sistema que permitía referenciar as páxinas web cun nome de
dominio (ex. http://xunta.es).

Todos os nomes de dominio almacénanse nun servidor DNS (Domain Name Server)
xunto co seu enderezo IP, de xeito que ao introducir o nome de dominio este é
consultado, nun paso previo, nun servidor DNS para coñecer cal é o seu enderezo
IP. Logo, dun xeito transparente para o usuario, o navegador web solicita a
páxina polo seu enderezo IP.

As páxinas dinámicas, permiten modificar os seus contidos dende uns formularios
web na mesma páxina, que logo son gardados na base de datos e, no caso de ser
necesario, subidos o servidor dende o equipo do usuario como arquivos (imaxes,
vídeos etc). Un exemplo de páxina dinámica son os wikis, como a propia
Wikipedia.



https://gl.wikipedia.org/wiki/Oc%C3%A9ano

Un océano (do grego: Ωκεανός, Okeanós, 'océano') é unha grande extensión de auga
salgada, que cobre case tres cuartas partes da superficie do planeta Terra,
sendo o principal compoñente da hidrosfera. Aproximadamente o 70% da superficie
da Terra (uns 361 millóns de quilómetros cadrados) está composta por océano,
unha extensión continua de auga que se acostuma a dividir en varios océanos e en
mares máis pequenos. Máis da metade desta área supera os 3.000 metros de
profundidade. A salinidade media é arredor de 35 partes por mil, oscilando
basicamente entre 31 e 38 partes por mil.

Ese continuum de océano mundial acostúmase dividir en océanos e mares en función
dos continentes e arquipélagos circundantes. Deste xeito distínguense cinco
océanos:

Contén substancias sólidas en disolución, sendo as máis abundantes o sodio e o
cloro que, na súa forma sólida, combínanse en cloruro de sodio ou sal común e,
xunto co magnesio, o calcio e o potasio, constitúen preto do 90% dos elementos
disoltos na auga do mar. Ademais hai outros elementos, maiso en cantidades
ínfimas.

Esta é escasa nas rexións polares, en especial no verán cando o xeo se dilúe na
auga. En mares como o Báltico, tamén hai pouca salinidade.

A meirande parte da auga na Terra, o 94 %, atópase nos océanos, da que se
evapora unha maior cantidade de auga pura que da que retorna en forma de
precipitacións. O volume de auga dos océanos permanece inalterable xa que estes
reciben auga a través dos ríos.

Disoltos na auga, aínda que nunha cantidade ínfima, ao ter ese volume tan
colosal os océanos, os elementos disoltos constitúen unhas reservas de materias
primas case inesgotables, aínda que a súa extracción, coa excepción do cloruro
sódico, o sal común, ofrezan actualmente pouca rendibilidade.

Un malentendido moi cotián é que os océanos son de cor azul debido sobre todo ao
azul do ceo. Sendo verdade que a superficie do océano reflicte a cor azul do
ceo, contribuíndo a ter esa cor na tona da auga, non é porén a causa principal.
A causa principal é a absorción que fan as moléculas de auga dos fotóns
vermellos da luz incidente. Este é de feito o único exemplo coñecido de cor na
natureza que resulta da dinámica vibracional máis que da electrónica.

As correntes oceánicas, movementos máis ou menos continuos da auga dun océano,
están causadas polas forzas da rotación terrestre, o vento, o gradiente de
temperatura e de salinidade e mais as mareas. O contorno das costas, así como
outras correntes, tamén inflúen na dirección das correntes e na súa forza.

As correntes oceánicas poden ter percorridos de miles de quilómetros. Inflúen
determinantemente no clima dos continentes, sobre todo nas rexións que bordean
os océanos. En particular a corrente do Golfo ou Gulf Stream, que nace no mar
Caribe, proporciónalle á zona noroccidental de Europa uns invernos moito máis
benignos do que lle correspondería pola súa latitude. Un exemplo oposto é o
arrefriamento das illas Hawaii pola corrente de California.

As correntes próximas á superficie dos océanos débense en xeral aos ventos, e
viran no hemisferio norte no senso do reloxio e no hemisferio sur en senso
contrario. Nas correntes debidas ao vento, o efecto da espiral de Ekman provoca
que as correntes avancen angularmente con respecto aos ventos que as producen.

As correntes de profundidade están causadas polo gradiente de temperatura e
salinidade, co consecuente gradiente de densidade. A circulación termohalina,
unha circulación convectiva (conveccion debida á diferenza de densidades) afecta
dun xeito global o conxunto das masas de auga oceánicas. É moi importante pola
súa significativa participación no fluxo neto de calor desde as rexións
tropicais cara ás polares, sen a que non se comprendería o clima terrestre. Ao
fluír nas profundidades, tamén se chaman "ríos submarinos".

As correntes oceánicas mídense en sverdrups, unidade que ten por símbolo Sv. Un
Sv correspóndese cunha velocidade de fluxo de 106 metros cúbicos por segundo.

A deriva continental provocou a evolución dos océanos (e dos continentes)
terrestres, en tanto que xuntou e separou os antigos océanos, conformando a súa
estrutura actual.



https://gl.wikipedia.org/wiki/Noia

Noia é un concello costeiro da provincia da Coruña, capital da comarca de Noia.
Segundo o padrón municipal (INE 2014) conta con 14.571 habitantes e ten unha
extensión de 37,2 km². O seu xentilicio é noiés.

O concello está situado ao sur da desembocadura do río Tambre na ría de Muros e
Noia. Limita ao norte con Outes (a través da serra de Outes), ao sueste con
Lousame e ao leste con Brión.

No seu percorrido por Noia, o río Tambre ten dous encoros, na actualidade
pertencentes a Gas Natural Fenosa: os encoros do Tambre I e II. No núcleo urbano
desemboca o río Traba.

Os primeiros poboados nas desembocaduras dos ríos Tambre e Traba foron creados
hai uns 5.000 anos. Desa época consérvase o dolmen de Argalo, do período
megalítico. Do período castrexo consérvanse restos do castro da Barquiña, aldea
que foi a orixe primitiva de Noia. Coa romanización de Galicia creáronse pontes
sobre os dous ríos, que foron reformadas na Idade Media, e das que xa non se
conservan restos.

Na Idade Media o porto marítimo tivo moita influencia na expansión económica da
vila, que dependía da mitra compostelá.No ano 1147 a frota que levaba a Segunda
Cruzada viuse obrigada a fondear en Noia debido ao temporal e aproveitaron para
peregrinar a Compostela, onde se lles debeu sumar o conde Fernando Froilaz de
Traba, logo seguiron camiño e axudaron ao rei Afonso Henriques contra os mouros.
Durante o século XIV Noia foi adquirindo a actual configuración urbana, e
levantáronse as murallas, a fortaleza de Tapal, os hospitais, e reedificáronse
varias igrexas, como a de Santa María e San Martiño.

Houbo varios enfrontamentos entre os señores feudais e o Arcebispado. Durante a
Revolta Irmandiña os campesiños destruíron a fortaleza de Tapal. Finalmente, os
señores acabaron vencendo e obrigaron aos Irmandiños a reconstruír torres e
castelos.

Durante o século XVI houbo un renacemento económico e cultural, con novas
construcións e a creación de feiras e mercados de gando. En 1585 Filipe II
vendeu a vila a un comerciante xenovés buscando fondos para os seus proxectos
bélicos, iniciándose un período de decadencia que continuou até o século XVII.
No século XVIII a fidalguía mediaba coa igrexa para subarrendar as terras ao
campesiñado, obtendo grandes ingresos, cos que se construíron pazos, como o de
Argalo ou o de Bergondo. A finais dese século asentáronse na poboación
industrias derivadas da mar.

A comezos do século XIX Noia separouse do Arcebispado. En 1846 tivo lugar na
vila parte do levantamento militar provincialista contra o presidente Narváez,
levado a cabo polos mártires de Carral, que implicou unha época de represalia do
goberno que levou a moitos noieses ao exilio e a emigración.

Na década de 1920 construíuse no río Tambre a primeira gran central
hidroeléctrica galega, promovida pola Sociedad Gallega de Electricidad, cun
edificio deseñado por Antonio Palacios.

Para unha lista completa de todos os lugares do concello de Noia vexa: Lugares
de Noia.



https://gl.wikipedia.org/wiki/Mineral

Un mineral é un corpo producido por procesos de natureza inorgánica, xeralmente
cunha composición química definida e, se se forma en condicións favorables
(espazo, tempo e repouso axeitados), unha estrutura atómica definida pola súa
cela unidade que se expresa na súa forma cristalina e outras propiedades físicas
características. Adoita presentarse en estado sólido á temperatura media da
Terra, aínda que algúns, como a auga e o mercurio, preséntanse en estado
líquido. A ciencia que os estuda chámase mineraloxía. Así pois, as tres
características básicas dos minerais son:

Hai minerais formados por un só elemento, como o xofre, ou por varios, como o
cinabrio.

Un mineral pode ser clasificado con certa facilidade a simple vista, pero isto
non sempre é posible. En moitas ocasións é necesario levar a cabo un estudo
químico da súa estrutura para poder saber ante que nos atopamos. É logo
necesario, para un estudo completo dos minerais, que se teñan en conta non só os
aspectos externos e físicos da peza, tamén é importante o estudo dos átomos que
o compoñen e a súa relación estequiométrica entre eles (fórmula química).

A clasificación que utilizamos hoxe en día para estudar os diferentes tipos de
minerais foi proposta en 1938 polo alemán H. Strunz. Esta séguese a usar nos
nosos días, aínda que axustada lixeiramente. Baséase no estudo da composición
química dos minerais para dividilos despois en diferentes clases. As clases son
as seguintes:

Os minerais están formados pola unión de diversos elementos químicos, pero a
abundancia duns elementos e a escaseza doutros fai que só uns poucos elementos
sexan de importancia e a ter en conta na formación dos minerais terrestres. O
osíxeno e o silicio supoñen o 75% do volume total da codia terrestre. Estes
elementos, xunto co ferro, sodio, potasio, calcio, aluminio e magnesio, supoñen
o 99% do volume total e polo tanto o 99% de presenza no proceso de formación dos
minerais terrestres.

Así pois, non tódolos minerais son igual de abundantes na Terra. A táboa que
segue móstranos cales son os máis importantes segundo o seu volume total que
representan:



https://gl.wikipedia.org/wiki/Manilkara_zapota

A Manilkara zapota é unha árbore tropical da familia das sapotáceas ( antes
chamado Sapota zapotilla ou Achras zapota ) orixinario de México, América
central e América do Sur tropical. Foi introducido nas Filipinas durante a
colonización española. Desde entón, difundiuse por Asia e crece en grandes
cantidades na India, Tailandia, Malasia, Camboxa, Indonesia o Bangladesh,
lugares onde o froito é moi popular e coñécese como chikoo.

Polo seu sabor doce e aromático, numerosos pobos amerindios utilizaban o seu
látex, coñecido como chicle ( do náhuatl tzictli ) , para mascar. De feito, até
hai relativamente pouco tempo utilizábase aínda esta saiba como material para
facer as gomas de mascar.

O proceso da colleita do chicle aseméllase moito á que se usaba para a
extracción do caucho da Hevea brasiliensis. Entre xullo e febreiro, na estación
chuviosa, o toro da árbore márcase de mañá cedo con fendas de machado pouco
fondas e en zigzag, para que a saiba abrolle polos cortes e se deposite en
saquetiños colocados a ese efecto; á tarde, os chicleros apañan o quilogramo e
medio (aproximadamente) de saiba que abrollou e o transportan a plantas de
procesamento.

A M. zapota non se explota até cumprir os 25 anos, e, xa que escarifica os
cortes antigos, só poden drenarse de cada árbore unha vez cada dous ou tres
anos. A demanda da goma de mascar medrou enormemente ao longo do século pasado,
o que conduciu á utilización doutras especies parecidas (M. bidentata ou
Mimusops globosa).

A M. zapota cultívase tamén polo seu froito comestíbel, semellante á ameixa. A
polpa é parda, translúcida e moi doce. En México, esta froita é comercializada
con dous nomes: chicozapote e chupeta, palabra esta última que provén do náhuatl
e significa zapote de mel, precisamente por ser o más doce dos froitos que
producen as árbores da familia das sapotáceas. En Guatemala tamén se cultiva con
este último nome e se comercializa amplamente por todo o territorio
guatemalteco. Úsase incluso a súa madeira para elaborar enfeites artesanais e
esculturas con formas moi diversas: ruínas maias, tatús, xaguares, tucanos etc.
En Venezuela chámanlle zapote.

O mexicano do século XIX Antonio López de Santa Anna, exiliouse nos Estados
Unidos. Mentres vivía en Staten Island, Nova York, mercou un cargamento de goma
de mascar natural, e un coñecido del, o industrial e inventor Thomas Adams
concibiu o proxecto de utilizar o material coma substituto do caucho, que
acadaba prezos estratosféricos para a época.

Porén a resina da M. zapota era demasiado branda para ese fin, e Adams perdeu
grandes cantidades de diñeiro no proceso, logo de intentar fabricar con ela
pneumáticos de bicicleta, xoguetes, botas de chuvia e máscaras. A adicción do
xeneral López de Santa Anna a mascar o material suxeriulle a idea de
comercializalo coma substituto da parafina, que a mocidade usaba para mascar
daquela. En 1869 obtivo unha patente para a goma de mascar, e dous anos despois
comezou a comercializala en masa baixo a marca Adams New York Chewing Gum. En
1875 tivo a idea de mesturar o produto con xarope de pradairo e regalicia para
darlle sabor.

O sabor de menta, tan popular actualmente, non se introduciu até 1880; nese ano,
William White fabricou a primeira goma con ese sabor baixo a marca Yucatán.



https://gl.wikipedia.org/wiki/M%C3%B3naco

Mónaco (en francés: Monaco, en monegasco: Múnegu, en italiano: Monaco, en
occitano: Mónegue), oficialmente Principado de Mónaco (en francés: Principauté
de Monaco, en monegasco: Principatu de Múnegu, en italiano: Principato di
Monaco, en occitano: Principat de Mónegue) é unha cidade-estado situada ao sur
de Francia na costa mediterránea, en Europa. Cunha superficie de 1,9 km² é o
segundo país máis pequeno do mundo, despois da Cidade do Vaticano. Debido a ese
pequeno tamaño posúe soamente pouco máis de catro quilómetros de fronteira,
todas con Francia, aínda que se atopa bastante preto de Italia a 11 km. Cos seus
máis de 30.000 cidadáns é o estado soberano con maior densidade de poboación do
mundo, chegando practicamente aos 17.000 habitantes por km².

Mónaco é unha monarquía constitucional e un Principado gobernado pola Casa de
Grimaldi dende o ano 1297, sendo hoxe o Xefe de Estado o Príncipe Alberte II.
Con todo, a pesar de ser un estado independente, a defensa do Principado é
responsabilidade do Estado francés. Mónaco é o nome do país, así como o nome da
súa única cidade e capital. A miúdo é considerado como un paraíso fiscal, sendo
a maioría dos seus habitantes xente rica de países estranxeiros, os cales
supoñen en torno ao 84% da poboación.

A orixe do nome de Mónaco non está clara habendo diferentes teorías. Unha delas
di que o nome quere dicir "só por si mesmo", debido unha a un suposto antigo
templo que estaría na zona chamado "Herakles Monoikos" (do grego antigo:
Heracles só), en referencia ao heroe grego Heracles (coñecido na mitoloxía
romana como Hércules), ao que se lle rendía culto en dito santuario. Debido a
esta última teoría o principal porto monegasco chámase hoxe en día "Porto de
Hércules". Outra teoría di que o nome procede dunha antiga tribo ligur que
habitou a zona no século VI a.C. chamada "Monoikos".

O territorio actual de Mónaco serviu de abrigo aos primeiros habitantes da
rexión a partir de finais do Paleolítico inferior, aproximadamente fai 300.000
anos, sendo nunha caverna do Xardín exótico de Mónaco restos óseos de animais, o
cales serviron de alimento a estes homes prehistóricos. A presenza humana esta
tamén testemuñada no Paleolítico medio e no superior. A partir do ano 1500 a.C.
comezan a acharse dentro das covas trazos de obras de arte (gravados e
esculturas), volvéndose cada vez máis numerosas as sepulturas funerarias,
individuais ou colectivas, entre as que destaca a sepultura do home chamado "de
Grimaldi" (non confundir coa familia real), que contén a unha muller e a un
adolescente.

Dominada por diversos pobos da antigüidade, foi colonia dos fenicios, dos cales
posuía o templo do deus Melkart. Con todo, segundo Diodoro Sículo e o xeógrafo
Estrabón, os primeiros habitantes sedentarios da zona foron os lígures, que
emigraron dende a cidade de Xénova en Italia. Con todo, cómpre sinalar a antiga
lingua lígur, sen conexión coas linguas indoeuropeas, non ten que ver coa lingua
lígur falada hoxe en día no Principado, tamén coñecida como monegasco. Segundo
parece a colonia de Mónaco debeuse quizais á apertura cara o mar dun pobo lígur
situado no interior.

Logo, no século VI a.C., os gregos de Marsella (entón Massalia), fundarían a
colonia de Monoikos (probable asimilación do fenicio "Melkart") no estreito onde
actualmente de atopa Mónaco. Monoikos estaba asociada a Heracles (heroe coñecido
polos romanos como Hércules), adorado baixo o nome de Herakles Monoikos. Segundo
os propios Diodoro Sículo e Estrabón, os gregos e os lígures crían por igual que
Hércules pasara pola rexión. Despois da Guerra das Galias, Xulio César
instalouse nesta terra, xa abandonada polos gregos, o que significou o paso
deste territorio ao control da República Romana como parte da provincia romana
da Gallia Narbonensis co nome de Portus Herculis Monæci. Na Eneida é mencionada
polo poeta Virxilio.

Mónaco permaneceu baixo dominio romano até a caída do Imperio Romano de
Occidente o 4 de setembro de 476. O estreito foi eventualmente ocupado por
sarracenos e diversas tribos xermánicas. Os sarracenos foron expulsados en 975 e
no século XI o estreito foi novamente poboado polos lígures, os cales levaron a
Mónaco a lingua lígur actual, da que é un dialecto o monegasco actual. En 1191,
o emperador do Sacro Imperio Romano Xermánico, Henrique VI, concedeu a soberanía
sobre Mónaco á cidade de Xénova, de onde eran orixinarios os lígures. O 10 de
xuño de 1215, unha comitiva de Xibelinos (os Hohenstaufen, facción que apoiaba
ao Sacro Imperio), comandados por Fulco del Cassello, comezou a construción
dunha fortaleza sobre Mónaco, que constituía un punto estratéxico para controlar
a rexión fronte os seus adversarios, os Güelfos (inimigos do Xibelinos, da casa
de Welf), os cales tamén estabeleceron os seus cuarteis a fin de apoiar ás
guarnicións.

O 8 de xaneiro de 1297, o Güelfo Francisco Grimaldi, descendente de Otto
Canella, cónsul de Xénova en 1133, tomou a fortaleza pola forza. Grimaldi, que
non posuía mais que un pequeno exército, disfrazouse de monxe franciscano para
penetrar na fortaleza e, unha vez dentro, abriulles aos seus soldados. Con todo,
os Güelfos foron finalmente derrotados e Francisco desterrado en 1301. Así, a
familia Grimaldi apoiouse entón no Rei de Francia. O curmán de Francisco,
Rainiero de Grimaldi, ao servizo de Filipe de Castela, comandou unha frota de
galeras vencendo aos neerlandeses na Batalla de Zieriksee en 1304. Foi nomeado
entón almirante de Francia e, pai de Carlos de Grimaldi, fundou a dinastía que
leva o seu nome, que serviría fielmente á monarquía francesa durante os séculos
vindeiros.

Retomando a loita contra Xénova, Carlos de Grimaldi ocupou a cidade o 12 de
setembro de 1331, é autoproclamouse Señor de Mónaco en 1342. Mentres que
adquiría o señorío de Menton en 1346, Carlos seguía a servir á Coroa Francesa,
comandando unha compañía de alabardeiros na batalla de Crécy, en tanto que
socorría por mar ao campamento francés tralo sitio de Calais. Logo, en 1355,
obtivo o señorío de Roquebrune-Cap-Martin. Con todo, en 1357, faleceu durante o
sitio comandando polo xenovés Simone Boccanegra. A totalidade do principado foi
entón asimilado por Xénova, fóra de Mentón, defendido por Rainiero II, fillo de
Carlos, que rapidamente reconquistou Roquebrune.

Os fillos de Rainiero II, Ambrosio, Antón e Xoán retomaron Le Rocher e
convertéronse todos en co-señores (institución pouco frecuente na Idade Media).
Xoán conservou pola súa banda só Mónaco e a Condamina, permanecendo en loita
continúa contra os xenoveses. O seu fillo, Catalán, só o sucedeu por tres anos,
e a súa neta Claudina Grimaldi foi desposada en 1465 por un Grimaldi d'Antibes,
Lambert Grimaldi d'Antibes, o cal obtivo en 1489 o recoñecemento da súa
independencia polo Rei de Francia e o duque de Savoia. Xénova tentou un último
sitio en 1509 sen éxito, renunciando definitivamente a Mónaco .

O 11 de outubro de 1505, antes do último intento de invasión xenovesa, accedeu
ao trono Luciano I de Grimaldi, que morrería asasinado en 1523 polo seu curmán
Bartolomeu Doria. Luciano non deixou mais que un fillo de pouca idade, Honorato,
cuxa tutela foille confiada ao seu tío Agustiño, bispo de Grasse, que foi
recoñecido señor. Agustiño non obtivo de parte de Francisco I de Francia o apoio
que posuían os Grimaldi, e colocou a Mónaco baixo protectorado castelán en 1524
durante máis dun século. O neto de Honorato, Honorato II, posto baixo a tutela
do príncipe de Valdetare, tomou o título de Príncipe en 1602, título que non foi
recoñecido até 1633 por Filipe IV. Ademais retornou á alianza con Francia e
expulsou manui militari á gornición castelá, obtendo o ducado de Valentinois.
Luís I de Mónaco comandou o seu rexemento de cabalaría e obtivo unha embaixada
por parte do Vaticano en 1701.

Coa Revolución francesa, trala noite do 4 de agosto de 1789, cando se aboliron
os privilexios feudais pola Asemblea Nacional Constituínte, os príncipes de
Mónaco perderon tódalas súas posesións francesas e os ingresos derivados delas.
De 1793 a 1814 Mónaco estivo integrado en Francia baixo o nome de Fort
d'Hercule, formando parte da rexión dos Alpes Marítimos e asociado a San Remo. O
tratado de París de 30 de maio de 1814 volveu colocar ao Principado na órbita
anterior a 1789, mais cando Honorato IV arribou a Mónaco en marzo de 1815 para
tomar posesión dela, foi detido por Pierre Cambronne. Era o comezo dos Cen Días.

Mónaco colocouse entón baixou protectorado do Reino de Sardeña no segundo
tratado de París, asinado o 20 de novembro de 1815 e confirmado polo tratado de
Sutpinigi en 1817. Até 1847, o principado de Mónaco ocupaba unha superficie
total de 24 km² (dez veces máis co actual Principado) e comprendía tres comunas:
Mónaco (1.250 habitantes), Roquebrune (hoxe Roquebrune-Cap-Marin) (850
habitantes) e Menton (4.900 habitantes). A parte máis vasta e rica do principado
era a chaira mentonesa, cos seus cultivos de cítricos e oliveiras. Con todo,
durante o movemento revolucionario de 1848, Menton e Roquebrune proclamaron a
súa revogación da familia Grimaldi e proclamáronse "cidades ceibes" baixo a
protección do Reino de Sardeña. En 1869, o Piemonte cedeu Niza a Francia logo do
apoio de Napoleón III ao comezo da unificación italiana. Niza, Menton e
Roquebrune votaron entón a súa anexión a Francia, que foi ratificada polo
tratado franco-monegasco de 1861. Así Mónaco abandonou finalmente o protectorado
que tivo dende 1815 e a súa independencia foi formalmente recoñecida,
separándose de toda protección de Francia ou Italia.

Este último tratado prevía a axuda de Francia dun paso do ferrocarril francés
sobre o territorio monegasco (con dúas estacións). Foi entón que o príncipe
Carlos III tivo a idea de crear os xogos do Casino de Montecarlo (o xogo de azar
era ilegal nos países veciños), o que permitiu ao principado enriquecerse e
desenvolverse rapidamente. En 1863 acordou o privilexio de explotar o casino, os
hoteis e o teatro a François Blanc, fundador da Sociedade de Baños e Mar do
Círculo de Estranxeiros a fin de achegar ingresos á Corte. En 1866, Carlos III,
quen impulsara estes traballos, trocou o nome do barrio dos Spélugues, pasando a
ser Montecarlo na súa propia honra. Finalmente, a inauguración do ferrocarril
Niza-Vincitimille en 1868 afianzou a prosperidade. Tamén se fundou unha Oficina
de Correos, que comezou a editar os seus propios selos postais en 1865 e se
obtivo da Santa Sé a creación dun bispado. Ademais o propio Carlos III, en 1869,
eliminou os impostos de bens persoais e mobiliarios, feito que conduciu a unha
intensa actividade de construción. Construíronse durante esta época unha ópera,
numerosos museos e a Fundación do Instituto Oceanográfico.

Mónaco até esa época era unha monarquía absoluta, e príncipe de Mónaco dispoñía
de plenos poderes, mais coa reforma da Constitución en 1911, o país pasou a ser
unha monarquía constitucional. En xullo de 1918, foi asinado un acordo de
protección limitada do Principado por Francia. O tratado formou parte do Tratado
de Versalles e estableceu que a política de Mónaco non podería oporse aos
intereses políticos, militares nin económicos de Francia. En 1922, o principado
perdeu tamén o seu monopolio dos xogos da Costa Azul.

En xuño de 1940, durante a Segunda Guerra Mundial, prodúcese a chegada das
tropas italianas, o que inquietou ao Príncipe Luís II, que cría que se
produciría unha anexión e a súa posterior destitución, polo que se achegou ao
Goberno de Vichy do Mariscal Pétain, ao que pediu, con éxito, axuda. Máis tarde,
en setembro de 1943, Hitler ordenou a invasión de Mónaco polo exército alemán,
que non opuxo moita resistencia, con todo Mónaco foi finalmente liberado por
tropas de Estados Unidos ao final da guerra.

Despois da guerra, en 1949, Rainiero III ascende ao trono e dez anos despois
suspende a constitución tras varios desacordos co Consello Nacional. En 1962,
promulgase unha nova Constitución e ao ano seguinte, asínase un novo tratado con
Francia, do cal se crearon novos acordos de veciñanza e moeda, que se renovaron
en 2002 coa posta en circulación do euro en Mónaco, aínda que este estado non é
membro da Unión Europea (UE). Mónaco converteuse en membro oficial das Nacións
Unidas con plenos dereitos de voto en 1993.

O Principado de Mónaco é o segundo Estado independente máis pequeno do mundo
despois do Vaticano. Está situado sobre a costa mediterránea a 18 km de Niza e a
12 km da fronteira franco-italiana. Estando, excepto pola súa fachada marítima,
rodeado polo territorio francés, máis precisamente no Arrondissement de Nice e
por tanto no departamento francés dos Alpes Marítimos e a rexión francesa de
Provenza-Alpes-Costa Azul. O principado de Mónaco forma parte da Costa Azul,
rexión turística que non ten límites oficiais.

O seu territorio está practicamente urbanizado na súa totalidade, pero comprende
de numerosos espazos verdes, sendo o seu punto máis alto atópase a 163 metros
por riba do nivel do mar, na vertente sur do Mont Agel, ao final do Chemin des
Révoires. O cumio desta montaña, 1.109 m altitude, está en Francia. Non ten
recursos naturais.

Mónaco é gobernado por unha monarquía constitucional dende 1911, co Príncipe
como Xefe de Estado. A rama executiva consiste nun Ministro de Estado (Xefe de
Goberno), quen preside un gabinete (Consello de Goberno) de seis membros. O
Ministro do Estado é un cidadán francés designado polo príncipe, que o elixe
entre candidatos propostos polo goberno de Francia, que se encarga dos asuntos
de defensa e seguridade do principado. Mónaco é, xunto con Liechtenstein e a
Cidade do Vaticano, un dos tres únicos estados en Europa onde o monarca segue
tendo un papel activo na política e o goberno.

Baixo a Constitución de 1962, o Príncipe comparte o seu poder cun Parlamento
unicameral, o Consello Nacional. Os 24 membros do corpo lexislativo son elixidos
por medio de votación directa e democrática, e teñen un período de cinco anos.
Eles, cumpren a función de facer as leis e regulamentar os decretos reais. Os
principais asuntos locais son dirixidos polo Concilio Comunal, o cal se compón
de quince membros elixidos e presididos por un alcalde. O Concilio Comunal fai
as veces de concello e cumpre a función de facer as xestións locais para o seu
desenvolvemento.

A dinastía Grimaldi é unha casa nobre orixinaria de Italia, fundada por
Francisco Grimaldi que tomou en 1099 o señorío de Mónaco xunto aos seus soldados
vestidos de franciscanos. Naquel principado reinaron os seus sucesores até a
actualidade se exceptuamos varias descontinuidades. A última produciuse co
matrimonio da princesa Carlota de Mónaco, nai de Rainiero III, con Pierre de
Polignac.

Os seus integrantes máis destacados na actualidade son Alberte II, Príncipe
Soberano de Mónaco, fillo e sucesor do príncipe Rainiero III e de Gracia
Patricia de Mónaco, Carolina de Mónaco, irmá maior de Alberto e Estefanía,
Estefanía de Mónaco, irmá menor de Alberte e Carolina e Andrea, Carlota e Pierre
Casiraghi, fillos de Carolina de Mónaco e de Stéfano Casiraghi, que no caso de
que Alberte de Mónaco morra sen descendencia lexítima, pasarían a ocupar os
primeiros postos da liña sucesoria.

Mónaco é o segundo país máis pequeno do mundo, só por detrás da Cidade do
Vaticano, consistindo o estado consiste nun só concello (commune). Non hai
distinción xeográfica entre o Estado e a Cidade de Mónaco, non obstante as
responsabilidades do Goberno (nivel estatal) e as do Concello (nivel municipal)
son diferentes. De acordo á constitución de 1911, o principado se subdividiría
en tres municipalidades:

Estas tres municipalidades foron fusionadas en 1954, despois de varias
acusacións que dicían que o Goberno estaba a actuar de acordo coa lema «Divide e
vencerás». Máis tarde volvéronse a separar máis tarde, aínda que esta vez coa
categoría de barrios, sendo creados ademais outros catro barrios.

Un barrio adicional foi planeado en novas terras obtidas ao mar, que serían
rematadas para o 2014. O príncipe Alberte II anunciou no seu discurso de Ano
Novo en 2009 que estes plans quedaron en suspenso debido á situación económica
actual. Actualmente, o principado está dividido en 10 barrios cos seus
respectivos números oficiais. A Le Portier, nome do futuro barrio proposto,
foille anticipado o número 11.

Unha das principais fontes de ingresos de Mónaco son os turistas, polo xeral
atraídos polo clima e o casino (no cal aos propios monegascos non se lles
permite). En 2001, un novo e importante proxecto de construción ampliou o peirao
utilizado por cruceiros no porto principal. O Principado tratou de dar un pulo
aos servizos e pequenas industrias, e non así a aquelas industrias
contaminantes, tales como as de cosméticos e biotérmicas. O estado mantén os
monopolios en numerosos sectores, como o tabaco e o servizo postal. A rede
telefónica (Monaco Telecom) era propiedade do estado, mais agora este posúe o
45% das súas accións, mentres que o 55% restante perténcelle a Cable and
Wireless (49%) e á Compagnie Monégasque de Banque (6%). Con todo, hoxe en día, a
telefonía segue sendo un monopolio. Os niveis de vida son altos, comparables aos
das áreas metropolitanas prósperas francesas.

Mónaco non é membro da Unión Europea, mais está estreitamente vinculado a ela a
través dunha unión aduaneira con Francia. A moeda de uso corrente é o euro con
deseños monegascos na súa cara nacional. No ano 2000, un informe dos
parlamentarios franceses Arnaud Montebourg e Vincent Peillon, dicía que Mónaco
alegara a laxitude das políticas de branqueo de diñeiro, mesmo dentro do seu
famoso casino, e que o Goberno de Mónaco exercía presión política sobre o poder
xudicial a fin de que os presuntos crimes non foran axeitadamente investigados.

A Organización para a Cooperación e o Desenvolvemento Económico (OCDE), publicou
no ano 1998 un primeiro informe sobre as consecuencias fiscais dos sistemas
financeiros dalgúns países, nos que Mónaco aparecía na lista de países con pouca
claridade fiscal. Despois, no ano 2004, a OCDE denunciou no seu último informe a
falta de cooperación deste Principado para revelar a información financeira dos
seus cidadáns, así tamén como no caso de Andorra, Liechtenstein, Liberia e as
Illas Marshall.

Dende o ano 2003, o Fondo Monetario Internacional (FMI), determinou que Mónaco,
xunto con outros 36 territorios, é un paraíso fiscal. O Principado non aplica
gravames sobre a renda aos seus habitantes, o que atraeu a un número
considerable de ricos "refuxiados fiscais", residentes de países europeos que
obteñen a maioría dos seus ingresos da actividade fóra de Mónaco.

A poboación de Mónaco é inusitada xa que os monegascos son unha minoría no seu
propio país. A maior parte dos residentes son cidadáns franceses, seguidos polos
italianos (16%) e os monegascos (16%). O restante 21% pertence a outras 125
nacionalidades (entre as que as maioritarias son os británicos, os suízos e
alemáns), que fan que a poboación de Mónaco sexa internacional. A relixión
oficial do estado estado é o catolicismo.

O país conta con dez barrios, aínda que os tradicionais do país son tres,
Monaco-Ville, centro político, turístico e empresarial, La Condamine, distrito
económico e industrial de Mónaco e Monte Carlo, onde se atopa o Real Casino. Dos
novos barrios o máis poboado é Larvotto, onde se atopa a praia homónima e
principal do país, aínda que o máis densamente poboado é Saint Roman. É ademais
o país máis edificado de Europa e un dos primeiros do mundo.

En Mónaco prevalecen os estilos arquitectónicos que se deron en Francia. Entre
as súas construcións mais significativas atópase a Catedral de Mónaco, adicada a
San Nicolao, do ano 1875, construída con pedras brancas da Turbie sobre o
emprazamento dunha antiga igrexa do século XII. O edificio presenta un estilo
románico bizantino, mentres que o seu interior alberga interesantes pezas. Outra
das construcións emblemáticas, ademais do Palacio dos Príncipes, é o edificio
que alberga o Museo Oceanográfico e o Acuario. A súa fachada, de cara ao mar, é
considerada como unha obra mestra de arquitectura monumental.

No principado de Mónaco dispútase un dos grandes premios máis antigos da Fórmula
1, o Gran Premio de Mónaco, organizado por primeira vez en 1929. A primeira
carreira foi gañada por William Grover-Williams (alcumado "Williams") manexando
un Bugatti pintado de verde, cor que se convertería co tempo en insignia dos
corredores británicos. O Gran Premio de Mónaco dispútase nas rúas de Monte
Carlo, coincidindo coa festa do Día da Ascensión. Ten gran cantidade de subidas
e baixadas, esquinas pechadas e estreitas vías, polo que probablemente é un dos
circuítos máis esgotadores para pilotos e vehículos, sendo un dos máis seguidos
polos espectadores na televisión. O Gran Premio de Mónaco formou parte do
primeiro campionato de Fórmula 1 en 1950, e a partir de 1955 disputouse todos os
anos.

Tamén en Monte Carlo dispútase desde 1969 o Masters de Monte Carlo de Tenis,
torneo da "Serie Masters" do tour masculino da ATP. Disputado sobre terra
batida, o torneo levase a cabo cada ano no mes de abril ou maio. Antes da
creación da Tennis Masters Series a inicios dos 90, o evento levaba o nome de
Aberte de Monte Carlo. O torneo de disputouse por primeira vez en 1897, aínda
que a era aberta deste evento tivo inicio en 1969.

O principal equipo de fútbol do país é AS Monaco FC, que xoga na Ligue 1
francesa e disputa os seus encontros locais no Stade Louis II. O Club chegou a
ser finalista da Liga de Campións da UEFA no ano 2004, na cal perdeu fronte ao
FC Porto cun marcador de 0 a 3.



