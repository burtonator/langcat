https://lez.wikipedia.org/wiki/%D0%90%D0%BA%D1%83%D1%88%D0%B0

Акуша (дарг. Ахъуша) — Дагъустан республикадин Акуша районда авай хуьр. Акуша
хуьруьнсоветдик акатзава. Хуьруьнсоветдин кьилин хуьр я.

Хуьр Акуша райондин кефер пата, Акуша вацIал, Магьачкъала шегьердилай 133 км
яргъал ала.

Хуьруьн тIвар VI виш йисариз талукь тир тарихдин хроникада гьатна . 1819 йисуз
хуьр А. П. Ермолова кьунвай ва адан эгьлияр Урусатдин Императордиз
муьтIуьгъарнай.

XIX виш йисуз Акуша хуьр вири Дарги округдихъ галаз Урусат империядин гъилик
акатнай. Империядик квай чIавуз, хуьр Дагъустан вилаятдин Дарги округдин Акуша
наибвалдиз талукь тир.

2010 йисан агьалияр сиягьриз къачунин нетижайриз килигна хуьре 4 697 касди
уьмуьр ийизвай . Вири даргияр, суни-мусураманар я.



https://lez.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD

Азербайжан (азер. Azərbaycan Respublikası, Азәрбајҹан Республикасы) —
Кьиблепатан Къавкъазда авай уьлкве. Адан чилерин чIехи пай Виликпатан Азиядиз,
гъвечIи пайни (тахминан 3-9 %, кеферпатан лезги чилер) Европадиз талукь я. 9
миллиондилай пара агьалияр ва 86 600 км² (адак Къарабагъни кваз) чилерин майдан
галай Азербайжан Кьиблепатан Къавкъазда виридалайни чIехи гьукумат я.

Кьилин ва виридалайни чIехи шегьер — Баку я. Гьукуматдин официал чIал цIап чIал
я. Пулунин тек — азербайжандин манат я. Диндин тушир уьлкве я.

Кьилел президент алай унитар уьлкве я. 2003 йисалай къедалди Азербайжандин
президент Илгьам Алиев я.

Къе Азербайжан зарб камаралди вилик физвай экономика гвай аграрни-индустриал
уьлкве я. 2012 йисан малуматрив кьурвал, уьлкведин къенепатан вири бегьер 98.776
млрд. АСШ-дин доллар туькIуьрзавай. Им агьалидин са касдал къвезвай пулунин
кьадар 10 624 агъзур доллар тирди лагьай чIал я. ГьакI ятIани кIвалах, пул
къведай чкаяр гьат тийизвай жемятдин гзафни-гзаф пай чара авачиз гъурбатдиз
чкIизва, иллаки Урусатдиз.

«Азербайжан» гаф дегь парфия ва юкьван фарс чIаларин «Атурпатакан» (Āturpātakān)
гафуникай арадал атана. Им Атропатена (ва я Мидия-Атропатена) гьукуматдин тIвар
тир. Александр Македонскийди дяведалди вигьинар авурла Мидиядин агьеменияр
династиядикай тир эхиримжи сатрап Атропата (Артурпатак) уьлкведин кефер пата
Атропатена тIвар алай пачагьвал туькIуьрнай. Адаз гьакIни ГъвечIи Мидия
лугьудай. Гьа Атурпаткан уьлкведин фарс чIалал «Адербадган» (перс.
Âzarâbâdagân‎) тIварцIикай гилан Азербайжан гаф арадал атанай.

1918 йисалди Азербайжан гафуникай анжах Урмия вирин къваларив галай чилер
къалурун патал менфят къачузвай. ТIа лагьайтIа дегь Атропатена гьа и чилерал
алай. ГьакI ятIани чара-чара девирра Азербайжан гаф Урмия вирин кефердихъ галай
Араз вацIалай анихъни гьалтзавай.

Сифте яз и термин 1918 йисан 28 майдиз Азербайжандин Демократиядин Республика
малум авур чIавуз уьлкведин официал тIвар хьиз кардик кутунай.

И. М. Дьяконов ва В. Ф. Минорский тарихдарри къейд авурвал, XX виш йисалди
Азербайжан гаф, цIапари уьмуьр ийизвай анжах Ирандин кеферпатан регион фикирда
кьурла лугьузвай. Чпиз чара гьукумат туькIуьрзавай цIапариз Ирандин РагъакIидай
Азербайжан ва РагъэкъечIдай Азербайжан вилаятарни чпин чилерик кутадай,
гуьгъуьнлай кьилиз акъат тавур къастар авай.

Азербайжандин гимндин тIвар «Азербайжандин марш!» (азерб. «Azərbaycan Marşı!»)
я. Гимндин макьам 1918 йисуз азербайжандин композитор Уьзеир Гьажибекова
туькIуьрнай, гафарни зари Агьмед Жаваданбур я. И гимн гьеле совет бередилай
вилик девирдани Азербайжандин официал гимн яз кардик квай.

Азербайжандик 66 район, 77 шегьер (абурукай 11 республикадиз табий тир чIехи
шегьерар я), 257 посёлок, 4260 хуьр ва 1 автономиядин республика Нахчиван
акатзава.

Азербайжандин хъуьтуьл климат ва уьмуьр авуниз кутугай шартIари сифте яшайишдин
инсанриз фад заманайрилай ина чпиз макан кутуниз мумкинвал ганай. Сифте
яшайишдин инсанри уьмуьр гьалай чкайрин гелер виридалайни пара кьадарда
Къарабагъдин, Нахчивандин ва Къазах райондин зонайра дуьздал акъатзава.
Къарабагъдин Азых, Таглар ва Зар кьветIера геологри сифте инсанрин кIарабар ва
алатар хьтин дуьньядин метлеб авай затIар жагъанай. Азых кьветIедай сифте
инсандин са свах амай кIаник рекьуьн кIус жагъанай.

Дегь чIавуз гилан Азербайжандин гегьенш чилерал цIапар къведалди лезги чIаларал
рахазвай алпан халкьари уьмуьр ийизвай. Чав агакьай лингвистикадин малуматрилай
аквазвайвал, гьа тайифайрин дуьз несилар гилан арчияр, къирицIар, агъулар,
табасаранар, лезгияр, цIахурар, удияр, рутулар ва муькуь лезги миллетар я. Са
удийрилай гъейри амай миллетар чара-чара тайифайрин сад-садахъ галаз акахьунин
нетижада арадал атанвайди я. Чпин сифтегьан къамат, чIал ва дин хвенвайбур са
удияр я. Вилик удияр Алпандин вирибурулайни нуфус авай чIехи халкь тир. Абуруз
чпин культура, кIел-кхьинар авай. Гила абур Азербайжанда терг хьана къвердавай
цIапариз элкъвезвай халкьарикай сад я.

Бязи алимри тестикьарзавайвал, Алпанда классдин жемият чи. э. вилик II виш йисан
эхирда туькIуьр хьанвай. Адалай вилик уьлкве гагь Мидиядин сатраприн, гагьни
Атропатенадин пачагьрин гьукумдик квай. Чи э. вилик II виш йисан сифте кьилера
Куьре вацIалай Араз вацIал кьван экIя хьанвай Алпан ЧIехи Армениядин паталай
дяведалди къачунвай. Чи эрадилай вилик II виш йисан эхир кьилера алпандин
тайифайри чпиз чара пачагьвал туькIуьрнай, амма а пачагьвал персиядин Сасанидрин
аслувилик квай. Ва 457 ийсуз сасанидри алпанрин пачагъвал терг авунай.

VII виш йисуз арабри Алпания фарсаривай дяведалди къачунай. Гьа береда фарсарин
кIеви таъсирдик яргъалди квай Куьре вацIун чапла пата авай алпан тайифайри чпин
милли кьетIенвал квадарна фарс чIалалди рахазвай. Им асул гьисабдалди гьа чIавуз
Азербайжандин кьилин шегьерар хьайи Аран ва Ширван вилаятрин чIехи шегьеррин
агьалийриз талукь тир. Амма хуьрерин эгьлийри чпин хайи чIалар хвенвай. Гьа
чIаларикай гила чун рахазвай лезги чIалар арадал атанай.

VII виш йисан юкьвара Алпан Арабрин Халифатдин кьушунрин мукьвал-мукьвал
вигьинрик акатнй. Алпандин Гардман вилаятдин кьил тир Жаваншир князьдин тIвар,
душмандиз акси румар гудай береда къалурай кьегьалвилиз килигна виринриз
чкIанай. Адакай ахпа вири Алпандин регьбер хьанай. Анжах VIII виш йисан сифте
кьилера халкьдин къарагъунар ва къалабулух къуватралди алудиз алакьай арабри
Алпан ва гьакIни вири Кьиблепатан Къавкъаз кIаник кутунай. Гьа чIавалай чкадин
эгьлийрик ислам дин кутунин процесс гатIумнай.

ЦIийи иесийри инсанрал эцигай залан харжидин система, вини везифайрал алай ксари
миллетдиз гузвай зулумар ва къанунар чIурунин вакъиаяр, ибур вири алпанвийриз
арабар ва абурун гъилибанар тир феодал чиновникар дакIан хьуниз гъанвай. Пехъи
халкьдин арада фад-фад наразивилер ва къалабулухар акатиз хьанай. IX виш йисуз
арабрин аксиниз Бабек кьилел алаз сифте яз ирандин хуррамитар къарагънай. Али
аль Масуди ва Ибн ан Надим дегь араб тарихдаррин гъилив кхьинрин малуматриз
килигна, Бабекан машгьурвал цуькведавай чIавуз адан гьукумдик акатай чилер
кьибледавай Эрдебил шегьердал кьван, рагъэкъечIдай пата Каспи гьуьлел кьван,
кефер пата Мугъан арандал кьван ва рагъакIидай пата Нахчивандал кьван экIя
хьанвай.

IX—X виш йисарин къене къвердавай зайиф хьайи арабрин таъсирдин чкадал майдандиз
цIийи сиясатдин гъулгъулаяр акъатнай. Гилан Азербайжандин рагъакIидай пата сифте
Ширваншагьрин гьукумат, гуьгъуьнлайни Шеддадидрин гьукумат (Генжедин эмират)
арадал атанай.

Аранда ва Ширванда гьукум гьалзавай мурусман династияррин къати эсердин
куьмекдалди чкадин агьалияр мусурманвилиз элкъуьрунин процессар йигиндаказ
физвай. ГьакI ятIани дуьз XI—XII виш йисарал кьван агьалидин чIехи пайди чпин
адетдин динар ва христианвал хвенай.

Са кIус геж, Азиядай Кьиблепатан Къавкъаздиз зурба кьадарда туьрк-огъузар
атунилай кьулухъ, чкадин агьалидин гзафни-гзаф пай ассимиляция хьана туьрквал
кьабулнай. ГьакI, XI—XIII виш йисарин къене азербайжан халкь арадал атанай.
ЦIапарин энтогенезда чара-чара халкьари иштиракнай, ибур чеб алпанар, куьрдер,
ирандин халкьар, татар ва мсб. тир. ЦIапарин энтогенез тамам яз XV виш йисуз
акьалтI хьанай. XVI виш йисан къене цIапаринни туьркверин арада авай тафават
къвердавай чIехи жезвай ва абур сад-садавай тамамдаказ къакъатнай. Къакъатунин
кьилин себебрикай сад, Сефевийрин девирда иран халкьарин таъсирдик мадни пара
квай цIапари шийивал кьабулун тир.

1037 йисалай 1194 йисал кьван гегьенш чилерал гьукум гьалай Селжукрин
гьукуматдик Кьиблепатан Къавкъаздин чилерни акатнай. Селжукрин империя
туьхвейдалай гуьгъуьниз сиясатдин майдандал кыпчак Илдегизидрин династия
экъечIнай. Кьилин шегьерар хьиз Тебриз, Эрдебил ва Нахчиван хкянай абуру чпиз
«Азербайжандин ЧIехи Атабегар» статус ганай. Чпин гьукумдин къуватралди атабегри
Ирандин Азербайжан ва гилан Азербайжандин са пад сад авунай.

И гьукуматни 1225 йисуз Хорезмшагь Жалаладдинан кьушунрин кIаник акатна терг
хьанай. Гуьгъуьнлай, монголар Хорезмдин, Ирандин ва Къавкъаздин винел дяведалди
атайла вич Жалаладдинни абурун телефуник акатна кьенай.

XIII виш йисан сифте кьилера регион монголрин кIаник акатнай. Виш йисан юкьвара
ина монголрин Хулагуидрин империя туькIуьр хьанай. Империядин асул база Ирандин
Азербайжан, кьилин шегьерни Тебриз тир.

Дербентдилай Багъдаддал кьван экIя хьайнвай Хулагуидрин империя чкIайдалай
кьулухъ и чилерал, сад-садахъ галаз даим дявеяр тухузвай туркман - огъузрин
тайифайрин Агъ Къуюнлу (азерб. Лацу хпер авайбур) ва Къара Къуюнлу (азерб.
ЧIулав хпер авайбур) гьукуматар арадал атанай. Гьа тайифаяр иниз Кьулан Азиядай
монголри чуькьвена акъуднай. 1410 йисуз Къара Къуюнлуйрин гьукумдик Кьиблепатан
Къавкъаздин чIехи пай, Кеферпатан Иран ва Ирак акатнай. 1461 йисуз региондин
винел гьукум Агъ Къуюнлуйрин гъилериз элячIнай.

XV виш йисан юкьвара Агъ Къуюнлуйринни Османрин Империядин арада дяве гатIуннай.
И регионда Османрин Империя виридалайни къуватлу тир виляй, чарадик къекъвезвай
Агъ Къуюнлуйриз гуржийрин пачагьвилер, Трапезунд империя ва гьатта бязи
европадин гьукуматар сад авуна османрин аксиниз союз туькIуьриз кIанзавай. Амма
1461 йисуз Османрин зурба кьушунри Трапезунд империя чилихъ галаз сад авунай, ва
1473 йисуз Тержандин мукьвал абуру Агъ Къуюнлуйрин кьил тир Узун Гьасанан
кьушунар барбатIнай.

1987—1994 йисарин къене Азербайжандиз Армениядай 200 агъзурав агакьна катайбур
атанай, гьа катайбурукай 170 агъзур цIапар, 30 агъзурни курдар ва муькуь
миллетрин векилар тир. ГьакIни, уьлкведиз Кьулан Азиядай (асул гьисабдалди
Къазахстандай) саки 40 агъзур кас туьрквер-месхетияр атанай. 1940-й йисара
Сталинан къарардалди абур чпин хайи чилер тир Месхетиядай Кьулан Азиядиз
акъуднай. Идалайни гъейри, эрменийри цIапаривай къакъуднавай Сувун-Къарабагъдай
500 агъзурав агакьана кьажарри чпин чилер гадарна Азербайжандин муькуь районриз
ва шегьерриз чкIанай. Расис Мусабекован фикирдалди, Азербайжандин агьалидин 10 %
катайбур я.

Азербайжан Республикадин гьукуматдин чIал — азербайжан чIал я. Азербайжан чIал
туьрк чIаларин группадин угъуз чIаларин хзандик акатзава. Гьайдар Алиева 2001
йисан 9 августдиз кьабулай къарардалди и югъ азербайжан чIалан ва алфавитдин югъ
хьиз къейдзава.

Рахазвайбурун кьадардиз килигна кьведлагьай чкадал урус чIал акъвазнава. 1994
йисуз вири агьалидин 38 % урус чIалал рахазвай. Къе урус чIалал рахазвайбурун
чIехи пай урусламиш хьанвай лезгияр, татарар, цIапар, чувудар ва украинар,
тIимил пайни этник урусар я. Баку, Сумгаит хьтин чIехи шегьерра уьмуьр гьалзавай
лезгийрин лап чIехи пай фадлай урус чIалал элячIнава. Гзаф вахтара ахьтин хзанра
чIехи жезвай аялриз лезги чIалакай гьич хабарни авач, кIвале абур урусдал,
къецел цIап чIалал рахазвайди я. Ажеб кар я, амма идалай гъейри Азербайжанда
урус чIалал элячIнавай гьатта лезги хуьрерни ава. Месела, Хъачмаз райондин
Мукьтадир ва Набран хуьрерин лезгияр урус чIалал рахазва, гзаф пай жегьилриз
лезги чIал бегьем чизвач.

Азербайжан гзаф-миллетрин уьлкве тирвиляй ина чIаларни пара ава. Закатала,
Белокан, Къах, Шеки, Угъуз районра авар, цIахур, рутул, уди, ингилой чIалар
гегьенш хьанва, Кьвепеле, Исмаиллы, Къуба, КцIар, Хъачмаз, Шабран районрин
агьалидин са пай лезги ва тат чIаларал рахазва, кьибле пата авай Лерик,
Ленкаран, Масаллы, Ярдымлы, Астара районра уьмьур ийизвай талышар талыш чIалал
рахазва.



https://lez.wikipedia.org/wiki/%D0%90%D0%B7%D0%B0%D0%B4%D1%83%D0%B3%D1%8A%D0%BB%D0%B8_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Азадугъли» хуьруьнсовет (урус. Село Азадоглы) — Дагъустан Республикадин
Мегьарамдхуьруьн райондик акатзавай муниципалитет.

Хуьруьнсовет Дагъустан Республикадин Мегьарамдхуьруьн райондин
кефердинни-рагъэкъечIдай пата, дуьз Дербент райондихъ галаз сергьятдал, Кьулан
вацIун чапла кьерел, райондин юкь тир Мегьарамдхуьрелай 39,5 км яргъал ала.

2013 йисан агьалияр сиягьдиз къачунин малуматрив кьурвал хуьруьнсоветда 1 707
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
1 697 кас тир . 2002 йисан малуматриз килигна, хуьруьнсоветдин агьалияр 1 656
кас тир . Агьалидин вири лезгияр, суни - мусурманар я.



https://lez.wikipedia.org/wiki/%D0%90%D0%B3%D1%8A%D0%BB%D0%B0%D0%B1_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Агълаб» хуьруьнсовет (урус. Село «Аглоби») — Дагъустан Республикадин Дербент
райондик акатзавай муниципалитет (хуьруьнсовет).

Хуьруьнсовет Дагъустан Республикадин кьибле пата, Каспий гьуьлуьн кьерин
кьулувиле, Дербент райондин кьибле пата, Рубас вацIал, федерал M29 «Кавказ»
трассадин мукьув, Дербент шегьердилай 18 км кьибле пата чка кьунвайди я.

2002 йисан агьалияр сиягьдиз къачунин малуматрив кьурвал хуьруьнсоветда 2037
касди уьмуьр гьалзавай . 2012 йисан малуматриз килигна, хуьруьнсоветдин агьалияр
2541 касди туькIуьрзавай. Агьалидин чIехи пай лезгияр, гъвечIи пай цIапар,
гьакIни гзаф тушиз табасаранар авайди я, вири суни ва шии - мусурманар я.



https://lez.wikipedia.org/wiki/%D0%90%D0%B3%D1%8A%D0%B0_%D0%A6I%D0%B8%D0%BD%D0%B8%D1%82I

Агъа-ЦIинитI (урус. Ашага-Цинит) — Дагъустан республикадин Хив районда авай,
«Агъа-АрхитI» хуьруьнсоветдик акатзавай хуьр.

Хуьр Хив райондин кьибле пата, райондин юкь тир Хив хуьрелай 6 км яргъал, Чирагъ
вацIун чапла къерехдал ала.

Агъа-ЦIинитI хуьр, ЧIуру Сурар ва Къурбанувр тIварар авай чкайрал алай кьве
гъвечIи хуьрерин сад-садахъ гилиг хьуналди арадал атанвай. Са тIимил геж иниз
Вини-ЦIинитI хуьруьн эгьлиярни куьч хьанвай. Вини-ЦIинитI хуьруьн бине кутурбур
Рухун хуьряй тирди гьисабзавайди я. Дегь чIван хуьрер алай чкайра чи. э. вилик
IV — чи. э. IV виш йисариз талукь тир Алпандин девирдин тарихдин имаратар
дуьздал акъуднай.

Хуьре мискIин ва адак гъвечIи гуьжре галай. Ана хуьруьнвийри чпин ругьани
игьтияжвилер бегьемарзавай. Араб чIал Абукар-Эфендидиз, Махмудаз, Эминаз чидай.

XIX виш йисуз Агъа-ЦIинитI хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Агъа-АрхитI, Вини-АрхитI ва
Вини-ЦIинитI хуьрерихъ галаз Агъа-АрхитI хуьруьнжемятдик акатзавай.

1930 йисуз хуьре садлагьай гражданвилин сифте чирвилерин мектеб кардик кутунай.
Садлагьай муаллимар Манаф, Абдулвагьаб тир. Совет береда виринра колхозар
туькIуьрзавай чIавуз, ЦIинитIрин эгьлиярни колхозра кIвалахзавай.

Ватандин ЧIехи дяведин йисара хуьряй фронтдиз 30 кас рекье гьатнай. Абурукай
гзафбур женгера телеф хьанай. ВЧIД-дин иштиракдар цIинитIви Мегьамедов
Абдулвагьаб — тIвар-ван авай тфенг ядай гьавадин аскер тир. Хуьруьн умуми
чирвилерин юкьван мектеб адан тIварунихъ гала. Ватандин дяведин ветеранрин
гьуьрметдай хуьре обелиск эцигнава.

2002 йисан агьалияр сиягьдиз къачунин малуматрив кьурвал хуьре 695 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Агъа-ЦIинитI хуьруьн агьалийрин
кьадар вири лезгияр яз 459 кас тир .

Хуьре гуьгъуьнин сихилрин векилар ава: Асанар, ГьицIияр, Пелеяр, Селимар,
Урузар, СехитIар, Дакьарар.



https://lez.wikipedia.org/wiki/%D0%90%D0%B3%D1%8A%D0%B0_%D0%9A%D0%B0%D1%80%D0%B0%D0%BD%D0%B0%D0%B9

Агъа Каранай (урус. Нижний Каранай) — Дагъустан республикадин Буйнакск районда
авай хуьр. Вини Каранай хуьруьнсоветдик акатзава.

Хуьр Буйнакск райондин рагъакIидай пата, райондин администрациядин юкь тир
Буйнакск шегьердилай 15 км яргъал ала.

1864 йисуз Къавкъаздин Дяведин финифра Агъа Каранай хуьр вири Дагъустандихъ
галаз Урусат империядин гъилик акатнай. Империядик квай чIавуз, хуьр Дагъустан
вилаятдин Темир-Хан-Шурадин округдин Темир-Хан-Шурадин наибвилиз талукь тир.

2010 йисан агьалияр сиягьриз къачунин нетижайриз килигна хуьре 192 касди уьмуьр
ийизвай. Вири аварар, суни-мусурманар я.



https://lez.wikipedia.org/wiki/%D0%90%D0%B3%D1%8A%D0%B0_%D0%96%D0%B0%D0%BB%D0%B3%D1%8A%D0%B0%D0%BD

Агъа Жалгъан, ЦIийи Жалгъан (урус. Нижний Джалган) — Дагъустан республикадин
Дербент районда авай, «Хазар» хуьруьнсоветдик акатзавай хуьр.

Хуьр Дагъустан Республикадин кьибледа, Дербент райондин рагъэкъечIдай пата,
Дербент шегьердилай 17 км кьибле пата, Каспий гьулуьн аранда чка кьунвайди я.

Агъа Жалгъан хуьруьн бине, 1960 йисуз Вини Жалгъан хуьряй куьч хьанвайбуру
кутунвай.

2002 йисан агьалияр сиягьдиз къачунин малуматрив кьурвал хуьре 2139 касди уьмуьр
гьалзавай . 2007 йисан малуматриз килигна, хуьруьн агьалияр 2139 касди
туькIуьрзавай.

Официал статистикадиз килигна Жалгъанрин агьалийрин чIехи пай документра цIапар
хьиз къейд авунвайди я, вири суни мусурманар я. Амма абурун вири сад-садахъ
галаз рахуна цIап чIалаз элячIнавай ва совет бередин агьалияр сиягьдиз къачунин
нетижайра цIапар хьиз гьисабдиз къачунвай , тарихдин къене ассимиляция хьана
цIапариз элкъвенвай татар я. ГьакIни хуьре табасаранри, лезгийри ва агъулри
уьмуьр гьалзавайди я .



https://lez.wikipedia.org/wiki/%D0%90%D0%B3%D1%8A%D0%B0_%D0%94%D0%B6%D0%B5%D0%BD%D0%B3%D1%83%D1%82%D0%B0%D0%B9

Агъа Дженгутай (урус. Нижний Дженгутай, къум. Тёбен Жюнгютей) — Дагъустан
республикадин Буйнакск районда авай хуьр. Агъа Дженгутай хуьруьнсоветдик
акатзава. Хуьруьнсоветдин кьилин хуьр я.

Хуьр Буйнакск райондин кьибле пата, райондин администрациядин юкь тир Буйнакск
шегьердилай 20 км яргъал, Параулозень вацIал ала.

XVII—XIX виш йисарин къене хьайи Мехтули ханвилин кьилин дараматар Агъа
Дженгутай хуьре авай.

1864 йисуз Къавкъаздин Дяведин финифра Агъа Дженгутай хуьр вири Дагъустандихъ
галаз Урусат империядин гъилик акатнай. Империядик квай чIавуз, хуьр Дагъустан
вилаятдин Темир-Хан-Шурадин округдин Дженгутай наибвилиз талукь тир. Наибвилин
кьилин хуьр тир.

2015 йисан агьалияр сиягьриз къачунин нетижайриз килигна хуьре 7 899 касди
уьмуьр ийизвай. Вири къумукьар, суни-мусурманар я.



https://lez.wikipedia.org/wiki/%D0%90%D0%B3%D1%8A%D0%B0-%D0%A6I%D0%B8%D0%BD%D0%B8%D1%82I

Агъа-ЦIинитI (урус. Ашага-Цинит) — Дагъустан республикадин Хив районда авай,
«Агъа-АрхитI» хуьруьнсоветдик акатзавай хуьр.

Хуьр Хив райондин кьибле пата, райондин юкь тир Хив хуьрелай 6 км яргъал, Чирагъ
вацIун чапла къерехдал ала.

Агъа-ЦIинитI хуьр, ЧIуру Сурар ва Къурбанувр тIварар авай чкайрал алай кьве
гъвечIи хуьрерин сад-садахъ гилиг хьуналди арадал атанвай. Са тIимил геж иниз
Вини-ЦIинитI хуьруьн эгьлиярни куьч хьанвай. Вини-ЦIинитI хуьруьн бине кутурбур
Рухун хуьряй тирди гьисабзавайди я. Дегь чIван хуьрер алай чкайра чи. э. вилик
IV — чи. э. IV виш йисариз талукь тир Алпандин девирдин тарихдин имаратар
дуьздал акъуднай.

Хуьре мискIин ва адак гъвечIи гуьжре галай. Ана хуьруьнвийри чпин ругьани
игьтияжвилер бегьемарзавай. Араб чIал Абукар-Эфендидиз, Махмудаз, Эминаз чидай.

XIX виш йисуз Агъа-ЦIинитI хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Агъа-АрхитI, Вини-АрхитI ва
Вини-ЦIинитI хуьрерихъ галаз Агъа-АрхитI хуьруьнжемятдик акатзавай.

1930 йисуз хуьре садлагьай гражданвилин сифте чирвилерин мектеб кардик кутунай.
Садлагьай муаллимар Манаф, Абдулвагьаб тир. Совет береда виринра колхозар
туькIуьрзавай чIавуз, ЦIинитIрин эгьлиярни колхозра кIвалахзавай.

Ватандин ЧIехи дяведин йисара хуьряй фронтдиз 30 кас рекье гьатнай. Абурукай
гзафбур женгера телеф хьанай. ВЧIД-дин иштиракдар цIинитIви Мегьамедов
Абдулвагьаб — тIвар-ван авай тфенг ядай гьавадин аскер тир. Хуьруьн умуми
чирвилерин юкьван мектеб адан тIварунихъ гала. Ватандин дяведин ветеранрин
гьуьрметдай хуьре обелиск эцигнава.

2002 йисан агьалияр сиягьдиз къачунин малуматрив кьурвал хуьре 695 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Агъа-ЦIинитI хуьруьн агьалийрин
кьадар вири лезгияр яз 459 кас тир .

Хуьре гуьгъуьнин сихилрин векилар ава: Асанар, ГьицIияр, Пелеяр, Селимар,
Урузар, СехитIар, Дакьарар.



https://lez.wikipedia.org/wiki/%D0%90%D0%B3%D1%8A%D0%B0-%D0%97%D0%B0%D1%85%D0%B8%D1%82I

Агъа-ЗахитI (урус. Ашага-Захит) — Дагъустан республикадин Хив районда авай,
«ЗахитI» хуьруьнсоветдик акатзавай хуьр. Хуьруьнсоветдин администрациядин юкь я.

XIX виш йисуз Агъа-ЗахитI хуьр вири Куьре округдихъ галаз Урусат империядин
гъилик акатнай. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Вини-ЗахитI ва Кьулан-ЗахитI
хуьрерихъ галаз Агъа-ЗахитI хуьруьнжемятдик акатзавай. Хуьруьнжемятдин кьилин
хуьр тир.

2002 йисан агьалияр сиягьдиз къачунин малуматрив кьурвал хуьре 1 132 касди
уьмуьр гьалзавай . Агьалидин вири лезгияр, суни - мусурманар я. 1886 йисан
агьалияр сиягьдиз къачунин нетижайрин малуматрив кьурвал, Агъа-ЗахитI хуьруьн
агьалийрин кьадар вири лезгияр яз 396 кас тир .



https://lez.wikipedia.org/wiki/%D0%AF%D0%BB%D1%86I%D1%83%D0%B3%D1%8A

Ялцугъ (урус. Ялцуг) — Дагъустан республикадин СтIал Сулейман районда авай
тунвай хуьр.

Хуьр СтIал Сулейман райондин кьиблединни - рагъакIидай пата, райондин юкь тир
Кьасумхуьрелай тахминан 11 км яргъал чка кьунвайди я.

Хуьруьн арадал атуникай малуматар авач. ТIварцIикай баян гун мумкин туш. Ялцугъ
хуьруьн тIвар, литературадин лезги чIалан бине эцигай зурба зари Этим Еминан
куьмекдалди акъатайди я.

Хуьруьн бине Кьеан хуьряй атайбуру кутунвайди я. Гуьгъуьнлай иниз Цилинг, КІири
ва КIеле хуьрерин эгьлиярни куьч хьанвай.

XIX виш йисуз Ялцугъ хуьр вири Куьре округдихъ галаз Урусат империядин гъилик
акатнай. Империядик квай чIавуз, хуьр Дагъустан вилаятдин Куьре округдин
Хъутур-Куьредин наибвалдиз талукь тир. Макьар, ХпитIар, Бигер ва ЦицIер
хуьрерихъ галаз Ялцугърин хуьруьнжемятдик квай.

Куьч жедалди хуьруьн агьалийрин вири лезгияр, суьнни - мусурманар тир. 1886
йисан агьалияр сиягьдиз къачунин нетижайрин малуматрив кьурвал, хуьре 91
майишатар авай, агьалийрин кьадар 266 кас тир: 129 итим ва 137 паб.



https://lez.wikipedia.org/wiki/%D0%AF%D0%BB%D1%86%D1%83%D0%B3%D1%8A

Ялцугъ (урус. Ялджух) — Дагъустан республикадин Ахцегь районда авай саки
гадарнавай сувун хуьр.

Хуьр Ахцегь райондин рагъэкъечIдай пата, райондин администрациядин юкь тир
Ахцегь хуьрелай 8 км яргъал, Шалбуздагъ цIиргъинин рагъакIидай патан хел тир
Сенгер (2345 м) суван хушал, Мугъулах вацIуз акахьзавай булахдин къерехдихъ
гала.

1839 йисуз Ялцугъ хуьр вири Самур округдихъ галаз Урусат империядин гъилик
акатнай. Урусат империядик квай чIавуз ам Дагъустан вилаятдин Самур округдин
Докъузпара наибвалдик акатзавай. КIурукIун ва Филискъар хуьрерихъ галаз
Ялцугърин хуьруьн-жемият туькIуьрзавай. 1929 йисуз хуьр цIийз арадал гъайи
Ахцегь райондик кутунвай.

1953 йисуз Ялцугъ хуьруьн агьалияр, Филискъар ва Филифар хуьрерин агьалийрихъ
галаз Мегьарамдхуьруьн райондин Советский хуьруьз куьчарнай .

1886 йисан Урусатдин Империядин агьалияр сиягьриз къачунин нетижайриз килигна,
хуьре 1 229 касди уьумуьр ийизвай . Вири лезгияр, суни-мусурманар тир.

2013 йисуз хуьруьз 11 кас кьадарда кьве хзан куьч хьанай, дараматрин чӀехи
харапIайриз элкъвена.

Тарихдал гьалтайла ялцугъвияр агъадихъ галай сихилриз пай жезва: Зиярар,
Гьажияр, Тварквар, Церехар а мсб.



https://lez.wikipedia.org/wiki/%D0%AD%D0%BC%D0%B8%D1%80%D0%B2%D0%B0%D0%BD

Хуьр Кьвепеле райондин кьиблединни — рагъакӀидай пата, райондин кьилин шегьер
тир Кьвепеле шегьердилай 16,5 км яргъал чка кьунва. Эмирван хуьр, Кьвепеле
райондинни Исмаилли райондин тӀебиатдин сергьят арадал гъанвай Гекчай вацIун
чапла къерехда, асул яз тамунни суван чкада алайди я.

Ч.э.в. II виш йисуз и хуьр алпанрин халкьар яшамиш жезвай чка тир. Ина гилани
алпан девирдиз талукь тир тарихдин чкаяр ава, мисал патал, дегь алпан сур.
Адалай ахпагьан чIавара иниз эрменияр куьч хьана ацукьнавай. Амма Суван
Къарабагъдин гьуьжетдилай кьулухъ хуьре авай эрменийрин вирида хуьр гадарна
хъфенвайвиляй алай чIавуз хуьруьн агьалийрин вири лезгийри туькIуьрзава.

Алай чӀавуз хуьруьн 260 кьван кӀвале 1548 кас яшамиш жезва. Вири лезгияр, суни —
мусурманар я.

Эмирванвияр лезги чIалан ахцегь нугъатдал рахазва, амма азербайжандин гьукуматди
лезги чIал вилик тухудай ихтияр гузвачирвиляй ва лезгияр цIапарихъ галаз
акадрунин политикадин куьмекдалди хуьре лезги чIалан гьалар йисар къвез - къвез
канда жезва.



https://lez.wikipedia.org/wiki/%D0%AD%D0%BC%D0%B8%D0%BD%D1%85%D1%83%D1%8C%D1%80

Эминхуьр (урус. Эминхуьр) — Дагъустан республикадин СтIал Сулейман районда авай
хуьр. «Эминхуьруьнсовет»дин администрациядин юкь ва сад тир хуьр.

Хуьр СтIал Сулейман райондин рагъэкъечIдай пата, райондин юкь тир Кьасумхуьрелай
16 км яргъал, Ростов - Баку трассадин къвалав чка кьунвайди я. Мукьвал алай
хуьрер: Советский, ЗахитI, ЦIийи Макьар, Чуьхверхуьр.

1998 йисалди хуьруьн тIвар, цIапдал чIехи там мана гузвай «Аламише» тир.
Дагъустандин поэззиядин классик Етима Эминан 160 йисан юбилейдихъ алакъа аваз
хуьруьз цIийи «Эминхуьр» тIвар эцигнай.

Эминхуьр, 1966 йисан зурзунрилай кьулухъ, Хутаргъ, Кьеан, ХпитIар, ЦицIер,
Бигер, ЯлцIугъ хуьрерин эгьлийрин иниз куьч хьунин рекьелди арадал атайди я.

2012 йисуз хуьре 1628 - далай пара майишатар гваз 3753 кас яшамиш жезвай.
Агьалидин вири лезгияр, суьнни - мусурманар я.



https://lez.wikipedia.org/wiki/%D0%AD%D0%BB%D0%B3%D1%8C%D0%B5%D0%B4_%D0%98%D1%81%D0%BC%D0%B0%D0%B8%D0%BB%D0%BE%D0%B2

Исмаилрин Элгьед — Советрин Союздин Кьегьал, Ватандин ЧIехи дяведа иштиракай
кас. Лезги миллетдин векил я.

Ротадин командир Элгьед Исмаилова Майданек концлагер азад авунин карда
иштиракнай.

Мерд къилихрин, зегьметдал рикI алай, ингье вичиз туькьуьл кьисмет несиб хьайи
Элгьед Исмаилов КцIар райондин Кичан хуьре дидедиз хьана. 1940 йисуз Къубадин
педмекеб акьалтӀарна Азербайжандин Гьукуматдин Университетдин тарихдин
факультетдик экечӀай жегьил армиядиз фена. Ада Ватандин ЧIехи дяве вилик
аскервиле экъечIнай. Ягъ-ягъунрик кьил кутурла ада чешне къалурнай ва гьавиляй
адал аскерриз регьбервал гун тапшурмишнай. Ам дяведа къалурай кьегьалвилерай
«Яру Гъед», кьуд Ватандин ЧӀехи дяведин I дережадин орденриз ва гзаф медалриз
лайихвилер аваз хьанай.

Ватандиз хтайла адан кьисмет масад хьанай. Гада фашистрин хура акъвазай чIавуз
адан кьуьзуь дах Серкер 1944 йисуз советрин аксина теблигъат тухузвай кас хьиз
къелемдиз гана дустагъда тунай ва ам гьана кьенвай. Гьахъ авачирвилериз туьш
хьайи Элгьед Дагъустандиз физ мажбур хьана. Ада 1947 йисуз Кьурагь районда
муаллимвал авунай. Элгьед Исмаилова яргъал йисара чӀугур зегьметдин нетижа яз
1974 йисуз Азербайжан Республикадин Кьилин Дувандин къарардалди адан бубадин
тӀвар михьидиз акъудна. 1977 йисуз Э. Исмаилов КцIариз хтанай. Анжах 7 йисалай
мадни Дагъустандиз хъфиз мажбур хьанай. 1993 йисуз ада КцIара цӀийи кьилелай
хтана ва 2007 йисуз ина рагьметдиз фена.



https://lez.wikipedia.org/wiki/%D0%A8%D1%85%D0%B0%D1%80%D0%B0

Шхара (гуржи შხარა) - Кьилин Къавкъаздин цIиргъинин юкьван пата авай суван кIукI
я. Гуржистандин виридалайни кьакьан тIинкI я. Чара-чара малуматрив кьурвал,
суван кьанкьавал 5 068 м, 5193 м тахьайтIа 5201 м я. Суван юкьван пай Сванетияда
ава, кефер пай - Безенгида, Урусатдихъ сергьятдал ала, Кутаиси шегьердилай кефер
патахъ 90 км яргъал чка кьунва. Уникум тир 12 км авай Безенгидин цал тIвар алай
суван массивдин пай я.

«Шхара» - «зулар авай», «зулар-зуларин» лагьай чIал я. Аквадай гьалда, гранитни
кристаллдин чепрекьан, сув туькIуьрайбур, нубатдалди масакIа хьунухьдихъ галаз
галкIанвайди я.

Гранитдикайни чепрекьандикай туькIуьр хьанвайди я. Гуьнеяр муркIарин гьамбарри
кьунва, кеферпатан гуьнедал Безенги муркIарин гьамбар ала, кьиблепатандал -
Шхара муркIарин гьамбар (адакай Ингури вацI са пай эгечIзава). Альпинизмдин
тIвар-ван авай чка я. СССГ-дин альпинистри 133-лагьай йисуз сад алай сеферда
Шхарадал хкаж хьана.

Шхара суван кьиблепатан гуьнедин кIане 2200 м авай кьакьандай Ушгули хуьр ала
(Местиа район, Сванетия). Ам ЮНЕСКО-дин Виридуьньядин Ирсинин Сиягьдиз кутунва.



https://lez.wikipedia.org/wiki/%D0%A8%D0%B0%D0%BC%D0%B8%D0%BB_%D1%80%D0%B0%D0%B9%D0%BE%D0%BD

Шамил район (1960 йисал кьван — Кахиб район, 1994 йисал кьван — Советский район)
— Урусат Федерациядин Дагъустан республикада авай муниципалитетдин район.

Район Дагъустандин рагъакIидай пата ала ва Ахвах, Хунзах, Гуниб, ЧIарода,
Тлярата ва ЦIумада районрихъ галаз са сергьятра ава.

ЦИК ДАССР-дин Президиумдин 1928 йисан 22 ноябрьдин къарардив, виликан Авар, Анди
ва Гуниб округар алай чилерал, администрациядин юкь Урада хуьр алаз Кахиб район
арадал гъанвай. 1932 йисуз райондин администрация Кахиб хуьруьз тухванай. 1960
йисуз РСФСР ПВС-дин къарардалди райондин тIвар Советскийдиз дегишарнай ва
администрациядин юкь хьиз Советское хуьр тайинарнай. 1994 йисуз Дагъустан
Республикадин Вини Советдин Президиумдин къарардалди райондиз Шамил район тIвар
эцигнай ва Советское хуьруьн тIвар Хебдадиз дегишарнай.

2010 йисан Вириурусатдин агьалияр сиягьдиз къачунин нетижайрин малуматриз
килигна, Шамил райондин миллетрин сиягь:

Райондик 25 муниципалитетар (хуьруьнсоветар) ва 52 хуьр акатзава (яцIу шрифтдив,
са шумуд хуьрерин арадай администрациярин юкьвар къалурнава);

Районда республикадин метлеб авай 25 тарихдин имаратар ава: XII — XVII виш
йисарин сурар, чилин кIаник галай дараматар, шейгьрин сурун къванер, XI — XV виш
йисариз талукь тир петроглифар.

Районда 80 архитектурадин имаратар ава, абурукай 17 федерал, амайбурни
республикадин метлеб авайбур я. Абурун арада XVI — XVII виш йисарин къаравулдин
минараяр, ХI виш йисан Датун клиса ва мсб.



https://lez.wikipedia.org/wiki/%D0%A7I%D0%B5%D1%85%D0%B8_%D1%86%D0%B8%D0%BD_%D0%BF%D0%B8%D1%82%D1%83%D0%BD

1,5 метрдалай 4 метр кьван агакьзавай чIехи гъуьлягъ я. ЦIийи Гвинеядал жагъай
рекорддин экземплярдин бедендин яръивал 4,78 метр тир. Маса питунрикай чIехи
паюнилай гъейри, чIехи цин питун акьван зурба заланди туш, абурай 22,5
килуграммдал кьван къведайди я.

Адавай куьлуь нек-хъвадайбурни нез жедайди, амма чIехи цин питундин рациондин
кьилин пай гъуьлягъар, асул гьисабдалди питунрин маса жуьреяр я.

Идалай вилик чIехи цин питунар Liasis сихилдик яни Morelia сихилдик кутазвай
тир, амма ахпа са шумуд морфологиядин кьетIенвилерин гъиляй ам кьилди тир
монотипдин сихилдиз чара авуна.



https://lez.wikipedia.org/wiki/%D0%A7I%D0%B5%D1%85%D0%B8_%D1%85%D1%8A%D0%B8%D1%82%D0%BA%D1%8C%D0%B8%D0%BD%D1%83%D0%BD

ЧIехи хъиткьинун (ингл. Big Bang) — Чилин-цаварин сифте кьилерай виликфинин
тегьерар кхьизвай космологиядин модель, яни — каинатдин гьяркьуь хьунин эвел, и
гьяркьуь хьунин вилик Чилер-цавар сингулярвилин гьалда авай тир.

АлайчIаван чирвилериз килигна, чна къе гуьзетзавай Чилер-цавар (каинат) са бязи
сифте кьилин сингуляр везиятдай 13,7 ± 0,13 млрд ийс инлай вилик арадиз атанва
ва гьа чIаварилай арадатIана гьяркьуь ва къайи жезва . АлайчӀаван физикадин
теорийрин кардик кутунин малум тир ограниченийриз килигна, тегьерар кхьинин
мумкинвилер гузвай виридалайни фад тир момент 1032 К кьван температура (Планкдин
температура)ва 1093 г/см³ кьван къалинвал авай (Планкдин къалинвал) Планкдин
эпохадин момент гьисабзава. КӀвенкӀве, каинат гзаф чӀехи энергиядин къалинвал,
температурани илисун (давление) авай чӀехи сажуьредин ва изотроп среда тир.
Гегьеншрун ва кайи хьун процессрин нетижада каинатда газдикай жимивал
конденсация хьун хьиз, амма элементар кӀусариз талукь тир фазадин элячӀунар
кьиле фенай.



https://lez.wikipedia.org/wiki/%D0%A7I%D0%B5%D1%85%D0%B8%D0%B1%D1%80%D0%B8%D1%82%D0%B0%D0%BD%D0%B8%D1%8F_(%D0%BE%D1%81%D1%82%D1%80%D0%BE%D0%B2)

ЧӀехибритания (ингл. Great Britain, вэлс Prydain Fawr, гэл. Breatainn Mhòr,
корнск. Breten Veur, скотс. Great Breetain) — чӀехивилел гьалтайла Европада
садлагьай, дуьньяда кӀуьдлагьай остров я. Чилин кьадар — 229 946 км² я.
Агьалийрин кьадар — 63 млн кьван кас я, и къалурзавай лишандал гьалтайла
Великобритания дуьньяда пудлагьай остров я (Явадинни Хонсюдин гуьгъуьнилай).
Британиядин островрик акатзава. ЧӀехибританиядал Садхьанвай Королвиликай 95
вишекайди ала, гьа гьисабдикай яз, Англиядин, Шотландиядин, Вэлсдин дибвилин
паярни.

Кефер паталай кьибле патал кьван яргъивал — 966 км, рагъакӀидай паталай
рагъэкъечӀдай патал кьван — 508 км я. Островдин къерехрив Атлантик гьуьл гва.
Норвегиядикайни Даниядикай кьери Кеферпатан гьуьлелди чара жезва, Франциядикай —
гуьтӀуь Па-де-КалениЛа-Манш проливралди, Ирландиядин островдикай — Ирландиядин
гьуьлелди, Пак Георгдин, Кеферпатан проливралди.

Кьибле пата рельеф дибвилин гьисабдалди дугундинди я. Вэлсда Кембрия сувар ава
(абурун лап вини кьил — Сноудон сув, 1085 м.). Англиядин кефер пата Пеннинрин
сувар (лап вини кьил — Кросс Фелл сув, 893 м.), абур рагъакӀидай пата Камберленд
сувариз (лап вини кьил — Пайк сув, 978 м.) ва Кьиблепатан Шотландиядин кьакьан
чкадиз (лап вини кьил — Меррик, 843 м.) элячӀзава. Эхиримжиди Юкьван
Шотландиядин дугундалди уьлкведин виридалайни кьакьан тӀинкӀер гвай (Бен-Невис,
1344 м ва Бен-Макдуи, 1309 м.) Кеферпатан Шотландиядин нагорьедикай чара жезва.

Яргъивилел гьалтайла виридалайни чӀехи вацӀар Северн (220 км), Темза (215 км) я.
Виридалайни чӀехи вирер — Лох-Ломонд (71 км²), Лох-Несс (56 км²).



https://lez.wikipedia.org/wiki/%D0%A7%D3%80%D1%83%D0%BB%D0%B0%D0%B2_%D1%85%D1%8A%D0%B0%D0%BB%D1%85%D1%8A%D0%B0%D0%BC

ЧӀулав тӀеквен (хъалхъам) — генгвал-заманда авай област я, ва и чкадин
гравитациядин ялун (вичелди чӀугун) акьван чӀехиди я хьи, экуьнин тадивилихъ
юзузвай объектар анлай экъечӀиз жезвач (гьакӀни гьа экуьнин квантарни).

Генгвал (пространство)-заманда авай ихьтин областрин авайвилин теориядин
мумкинвал Эйнштейндин барабарвилерин са бязи дуьз гьялунрикай хкатзава. И
гьялунрикай сад Шварцшильда 1915-й ийса жагъанва. И термин ни арадал гъанватӀа
малум ттуш, амма ама Джон Арчибальд Уилер патай гегьенш массайриз чирнава.
Виликди ихьтин астрономиядин объектриз «коллапс хьанвай гъетер», ва я
«коллапсарар» (ингл. collapsed stars), ва гьакӀни «чӀаганвай гъетер» лугьудай
(ингл. frozen stars).

Амма чӀулав хъалхъамрин авайвал маса моделрин сергьятра мумкин я. Гьавиляй,
гуьзетдай ганайбур кӀвенкӀвени-кӀвенкӀве умуми нисбивилин теориядин контекста
анализни интерпретация ийизва. Амма кӀевидаказ лугьудатӀа, гъетерин массайрин
чӀулав хъалхъамриз мукьва тир генгвал-замандин областриз талукь тир шартӀариз
килигдатӀа, умуми нисбивилин теория экспериментрин рекьелди субутнавач (лагьана
кӀанзава хьи, акьалтӀай массив чӀулав хъалхъамриз талукь тир шартӀара а теория
хъсандаказ субутнава).

Гьавиляй, чӀулав хъалхъамрин авайвилин субутрикай фикирар къалин ва массив (ва
са шумуд маса гуьзетиз жедай хасиятар авай) астрономиядин объектрин авайвилин
субутар хьиз кьабул авуна кӀанзава, ва и объектар умуми нисбивилин теориядин
чӀулав хъалхъамар хьиз интерпретация ийиз жеда. Адалай гъейри, фад-фад вине
къалурнавай тарифдик кӀевидаказ кьун тийизвай, амма чӀулав хъалхъамриз вичин
хасиятралди мукьва тир объектар чӀулав хъалхъамар яз гьисабзава — мисал яз,
ахьтин объектар коллапсдин геж девирда коллапсазавай гъетер хьун мумкин я. Алай
чӀаван астрофизикада и тафаватдиз чӀехи фикир гузвач, вучиз лагьайтӀа, «саки
коллапс хьанвай» («чӀаганвай») гъетрен ва «гьакъикъи» («лап цӀуру чӀаварлай
авай») чӀулав хъалхъамдин гьузетдай аквадайвилер практикадин жигьетдай сад я.
Адан себеб ам я хьи, коллапсардин ва «гьакъикъи» чӀулав хъалхъамдин элкъвена
вири патарихъ авай физикадин чуьллерин тафаватар экьунин тядивилиз пайнавай
гравитациядин радиусдиз хас тир къайдадин вахт галаз дережадин къанунрив
кьадайвилив тӀимил жезва.

Космосдин мад са сир винел акъатнава. Алимри лугьузвайвал, цава авай чӀулав
тӀеквенар маса галактикайриз физвай рекьер я кьван. Анра генани виликди фенвай
цивилизацияр ава. Алимрин фикирдалди, а галактикайрай чи планетадиз атун патал
миллион йис герекзава. Чилинвийриз лагьайтӀа, гилан техникадин куьмекдалди анриз
фин патал 10 миллион йис вахт лазим я. Гележегда илим ва техника виликди фейила
инсанар а галактикайризни акъатун мумкин я.



https://lez.wikipedia.org/wiki/%D0%A7%D1%83%D0%B2%D0%B5%D0%BA

Чувек (урус. Чувек, таб. Чувекк) — Дагъустан республикадин Хив районда авай,
«Чувек» хуьруьнсоветдик акатзавай хуьр.

XIX виш йисуз Чувек хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Кьибле - Табасарандин наибвалдиз талукь тир. Гъвандик ва Арчуг хуьрерихъ галаз
Гъвандик хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 619 касди уьмуьр
гьалзавай . Агьалидин вири табасаранар, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Чувек хуьруьн агьалийрин кьадар
вири табасаранар яз 363 кас тир.



https://lez.wikipedia.org/wiki/%D0%A7%D0%B8%D1%85%D1%8A%D0%B8%D1%81%D0%BA%D0%B0%D1%80

Чихъискар (урус. Джиг-Джиг) — Дагъустан республикадин Ахцегь районда авай
гадарнавай хуьр.

Хуьр Ахцегь райондин кьибле пата, райондин администрациядин юкь тир Ахцегь
хуьрелай 28 км яргъал, вацӀун къерехдихъ гала.

XVIІ виш йисан сифте кьилерай 1839 йисал кьван Чихъискар Дукъузпарадин азад
жемиятдик квай.

1839 йисуз хуьр вири Самур округдихъ галаз Урусат империядин гъилик акатзава.
Империядик квай чIавуз, хуьр Дагъустан вилаятдин Самур округдин Докъузпара
наибвалдиз талукь тир. Игъир хуьруьхъ галаз Игъиррин хуьруьн-жемятдик квай.

Чихъискрин агьалияр Мегьарамдхуьруьн райондин Бутахуьруьн Къазмайриз куьч
хьанай.

1886 йисан Урусатдин Империядин агьалияр сиягьриз къачунин нетижайриз килигна,
хуьре 437 касди уьумуьр ийизвай . Вири лезгияр, суни-мусурманар тир.



https://lez.wikipedia.org/wiki/%D0%A7%D0%B8%D0%BD%D0%B0%D1%80_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Чинар (урус. Чинар) — Дагъустан республикадин Дербент районда авай, «Чинар»
хуьруьнсоветдик акатзавай хуьр. Хуьруьнсоветдин администрациядин юкь я .

Хуьр Дагъустан Республикадин кьибле пата, Дербент райондин юкьван пата, Дербент
шегьердилай 14 км кефердинни - рагъакIидай пата ала.

Хуьр юкьван гьалдин чIулун зонадал алайди я. Ина гад чими, кьуьд хъуьтуьл я.
Юкьван гьисабдалди йисан къваларин норма 300—400 мм, гьавадин ламувал 70 % я .

Хуьр кьулувилин ва суван кIанин рекьекьулдинни тварцин набататар экъечIзавай
чуьлдал алайди я. Ина гуьгъуьнин набататар экъечIзава: рекьекьул, пырей, пехърен
хали ва муькуь эчIелин хъчар. Хуьруьн агъана гьяркьуь пешерин тамар ава. Тамара:
рагун мегъуьн тар, туьк алай мегъуьн тар, инид тар, гьверши тар, никIин гьверши
тар, къарагъаж, цуцун тар, алуча, кицIин жикIид тар, матIар алай бересклет, къен
ракъурдай крушина, къавкъаздин чуьхвер, гакIан жум ва маса хьтин тарар ава. Зур
виш йис идалай вилик хуьруьн къваларив гвай чкаяр тамари кьунвай, амма
гуьгъуьнлай инсанри абурун чIехи пай кIарасриз атIана куьтягнава.

2002 йисан агьалияр сиягьдиз къачунин малуматрив кьурвал хуьре 4357 касди уьмуьр
гьалзавай . 2010 йисуз 5227 кас. Гзафмиллетрин хуьр я:



https://lez.wikipedia.org/wiki/%D0%A7%D0%B8%D0%B4%D1%80%D0%B8%D0%BA%D1%8C

Пурни (лат. Méntha piperíta, урус. Мята перечная) — гзаф йисарин набатат я.
Кьакьанвал 1 метр кьван жеда.

И набатат дарманар патал сифте Европада, Англияда кардиз кутаз эгечӀнай, вични
ХII вишйиса. Инсанриз пурнияр дегьзаманайрилай инихъ чида. Чи эрадилай вилик
410-й йисуз абур Мисрида кардик кутазвай. Ана абурукай эфирдин чӀем къачузвай. И
кар патал гидродистилляция ийизвай, яни цин бугъ турбайрай ракъуриз, михьиз,
чӀем къачузвай. Къадим девирдин Римда мугьманар кьабулдалди вилик абурун кефияр
хъсанарун патал кӀвалин иесиди столрин винел пад таза пурнийрин пешералди
михьдай, кӀвализ пурнийрин яд хъичирдай. Чи девирдин юкьвара студентриз кьилел
пурнийрин хилерикайни пешерикай авунвай таж алукӀун теклифдай, мефтӀеди хъсандиз
кӀвалахда лутьуз.



https://lez.wikipedia.org/wiki/%D0%A6I%D0%B8%D0%B9%D0%B8_%D0%A4%D0%B8%D1%80%D0%B8%D0%B3%D1%8A_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«ЦIийи Фиригъ» хуьруьнсовет (урус. Село Новый Фриг) — Дагъустан Республикадин
Дербент райондин чилерал алай Хив райондик акатзавай муниципалитет.

Хуьруьнсовет Дагъустан Республикадин Дербент райондин кьибле пата, райондин юкь
тир Дербент шегьердилай 23,5 км яргъал ала.

2013 йисан агьалияр сиягьдиз къачунин малуматрив кьурвал хуьруьнсоветда 1877
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
1946 кас тир . 2002 йисан малуматриз килигна, хуьруьнсоветдин агьалияр 1999 кас
тир . Агьалидин вири лезгияр, суни - мусурманар я.



https://lez.wikipedia.org/wiki/%D0%A6I%D0%B8%D0%B9%D0%B8%D1%85%D1%83%D1%8C%D1%80_(%D0%9A%D1%8C%D0%B2%D0%B5%D0%BF%D0%B5%D0%BB%D0%B5)

ЦIийихуьр — Азербайжан республикадин Кьвепеле районда авай хуьр ва
муниципалитет.

Хуьр Кьвепеле райондин кьиблединни - рагъэкъечIдай пата, райондин кьилин шегьер
тир Кьвепеле шегьердилай 22 км яргъал чка кьунвайди я.

Алай чӀавуз хуьре 1 796 кас яшамиш жезва. Саки вири лезгияр, суни — мусурманар
я.

ЦIийихуьрвияр лезги чIалан ахцегь нугъатдал рахазва, амма азербайжандин
гьукуматди лезги чIал вилик тухудай ихтияр гузвачирвиляй ва лезгияр цIапарихъ
галаз акадрунин политикадин куьмекдалди хуьре лезги чIалан гьалар йисар
къвердавай канда жезва.



https://lez.wikipedia.org/wiki/%D0%A6I%D0%B5%D0%BB%D0%B5%D0%B3%D1%83%D1%8C%D0%BD

ЦIелегуьн (урус. Целягюн) — Дагъустан республикадин Мегьарамдхуьруьн районда
авай, «ЦIелегуьн» хуьруьнсоветдик акатзавай хуьр.

Хуьр Мегьарамдхуьруьн райондин юкьванни-кефер пата, райондин юкь тир
Мегьарамдхуьрелай 7 км яргъал ала.

Гилан хуьруьн тарих вичин бинедин хуьр тир ЦIуру ЦIелегуьнрин (Вини ЦIелегуьн)
тарихдихъ галаз алакъалу я.

XIX виш йисан 1866 йисуз ЦIелегуьн хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Гуьней наибвалдиз талукь тир. Енгиже, Магьмутахуьр ва Салиян
хуьрерихъ галаз Магьмутахуьруьнжемятдик акатзавай.

1966 йисуз, къати чилин зурзунрин себебдалди Вини ЦIелегуьн, Магьмутахуьр ва
Агъа Ярагъ хуьруьн эгьлияр арандиз куьч хьана гилан ЦIелегуьн хуьр кутунай.

2013 йисан агьалияр сиягьдиз къачунин малуматрив кьурвал хуьре 1747 касди уьмуьр
гьалзавай . 2012 йисан малуматрив кьурвал, хуьруьн агьалияр 1801 кас тир . 2002
йисан малуматриз килигна, хуьруьн агьалияр 1726 кас тир . Агьалияр лезгийрикайни
агъулрикай ибарат я, вири суни - мусурманар я. 1886 йисан Урусат Империядин
агьалияр сиягьдиз къачунин малуматрив кьурвал, ЦIуру ЦIелегуьн хуьруьн агьалидин
кьадар, вири лезгияр яз 615 кас тир.



https://lez.wikipedia.org/wiki/%D0%A6I%D0%B0%D1%85%D1%83%D1%80_%D1%87I%D0%B0%D0%BB

ЦIахур чӀал — цIахур халкьдин хайи чIал. Нах-Дагъустан чIаларин хзандин лезги
чIаларин группадик акатзава. ЧIал асул гьисабдалди Дагъустандин Рутул районда ва
Азербайжандин Къах ва Закатала районра гегьенш я. Урусатда цIахур чӀалал
рахазвайбурун кьадар — 10 596 кас я (2010 йис). ЧӀал пуд нугъатриз пай жезва:
цIахур-сувагел, гелмецI-курдул ва сапунчи нугъатар. Литературадин цIахур чIал
гьеле арадал атанвач.

2009 йисуз Азербайжанда «Бута Фильм» киностудияди «Къиблайыка йыкьыгьийна»
(Кьулухъ пад кьибледихъ) тIвар алай цIахур чIалал сифте тир фильм чIугунай .

2010 йисуз тухвай Вири Урусатдин агьалияр сиягьдиз къачунин малуматрив кьурвал,
Урусатда цIахур чIалал рахазвайбурун кьадар 10 596 кас тир. Азербайжанда уьмуьр
гьалзавай цIахуррин кьадар малум туширвиляй дуьньяда цIахуррин вири санлай
кьадар гилани малум туш. Амма бязи официал тушир малуматриз килигна Азербайжанда
25-30 агъзур кьван цIахурар ава .

ЦIахур чIал Дагъустандин Рутул райондин 13 хуьре (21,15 %) ва Азербайжандин
Закатала ва Къах районрин 19 хуьрера гегьенш я.

Азербайжан республикади тухузвай, бинедин халкьар ассимиляция авуна цIапариз
элкъуьрунин политикадин нетижада кьибле пата цIахур чIал терг хьунин кичIевилик
ква. Мектебра цIахур чIалал тарсар гудай ихтияр авач, аялриз «Дидед чIал»
тарсуна цIап чIални литература чирзава. Сергьятдин постара ахъай тавуна,
Дагъустандай цIахур чIалал газетар хкидай ихтиярар гузвач. Пара кьадарда цIахур
хуьрер, эгьлияр сад-садахъ галаз рахуна цIап чIалаз элячIна, ассимиляция хьана
цIап хуьрериз элкъвена терг хьана, мес: Илису, Сарыбаш ва мсб.

Гилан цIахур чIала пуд асул нугъатар ава: цIахур-сувагел, гелмецI-курдул ва
сапунчи нугъатар. Системадинни-структурадин кьетIенвилерай гелмецI-курдул нугъат
рутул, къирицI ва будугъ чIалариз гзаф мукьва я.

1934 йисуз А. Н. Генкоди латин графикадин бинедаллаз цIахур алфавит туькIуьрнай.
ЦIахур чIалал муьжуьд тарсарин улубар (учебникар) акъуднай. Амма кьуд ийисалай
цIахур чIалал тарс гунар акъвазрнай, ва анжах 1989 йисуз гуьнгуьна хутунвай,
амма цIийи кирилл алфавит галаз. Азербайжанда цIахур кхьинар латин графикадин
алфавитдалди кардик ква.



https://lez.wikipedia.org/wiki/%D0%A6I%D0%B0%D1%80%D0%B0%D1%85%D1%83%D1%8C%D1%80

ЦIарахуьр (урус. Царахкент) — Дагъустан республикадин СтIал Сулейман районда
авай тунвай хуьр.

Хуьр СтIал Сулейман райондин юкьван пата, райондин юкь тир Кьасумхуьрелай
тахминан 3 км яргъал чка кьунвайди тир.

1839 йисуз ЦIарахуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир. Агъа Къартас ва Вини Къартас хуьрерихъ галаз Агъа
Къартасрин хуьруьнжемятдик квай.

Хуьр гъвечIи тирвиляй, 40 кIваликай ибарат тир, 1959 йисуз цIарахуьрвийриз
Кьасумхуьруьз куьч жез теклифнай. И тегьерда хуьр чукIурнай ва цIарахуьрвияр
кьасумхуьрвийриз элкъвенай.

Куьч жедалди хуьруьн агьалийрин вири лезгияр, суьнни - мусурманар тир. 1886
йисан агьалияр сиягьдиз къачунин нетижайриз килигна, хуьре 40 кIвал авай,
агьалийрин кьадар 103 кас тир.



https://lez.wikipedia.org/wiki/%D0%A6%D0%BC%D1%83%D1%80

Цмур — Дагъустан республикадин СтIал Сулейман районда авай хуьр. «Цмуррин»
хуьруьнсоветдин администрациядин юкь.

Аквадай гьалда, хуьруьн тIвар туьрк чIалан «Чумур», лезги чIалал «Ругъ», яни
цацар алай чилин валар мана гузвай гафуникай арадал атанвайди мумкин я. Вилик
хуьр гьар патай анжах ругъарин валари элкъвена кьунвай.

Хуьр СтIал Сулейман райондин рагъакIидай пата, райондин юкь тир Кьасумхуьрелай
рагъакIидай патахъ 7,5 км яргъал, Цмур вацIун дугунда чка кьунвайди я.
Республикадин кьилин шегьер Магьачкъаладилай кьибле патахъ 193 км яргъал ала.
Цмур вацIун дугун, райондин виридалай иер чкайрикай сад я. Хуьруьн къваларив
тамар, сувар, багъар, вацIар ва булахар ава. Гьа и хуьре, вири уьлкведиз тIвар
акъатнай «Рычал Яд» цин чешме авайди я.

Цмуррилай 400 м кеферни - рагъакIидай пата, Рычал вацIун къерех сад - садалай
вине авай айванар хьиз кьантIар - кьантIар хьана фенвай чкадин алгъай гуьнеда,
сифте ракьун девирдиз талукь тир, 200 х 100 м алцумар алай цIуру заманада
инсанар яшамиш хьайи чка ава.

Хуьрелай 600 м кеферни - рагъакIидай пата, Рычал вацIун эрчIи пата, Цин -
Электорстанциядин эцигунин кIвалахар кьиле тухудайла чIехи зиянар галукьай,
къене кIул патахъ элкъвенай скелетар авай, накьвадин кучудунар авай дегь чIаван
сур ава. И имаратдай дуьздал акъудай затIарин арада, хъенчIин гетIеяр, къапар ва
гьабрук са кIуф галай квар авай. Сур скифринни алпандин девирдиз талукь я.

Сурарин къванерал ва бязи кIвалерин цларар алай кхьинри шагьидвалзавайвал, Цмур
хуьр 400 - 500 йис идалай вилик арадал атанвайди я. Адан бине, ЧкIар,
Хъалхъамар, ЧIуру Салар хьтин са шумуд гъвечIи хуьрерин эгьлийри кутунвайди я.
Эгьлияр са шумуд сихилрикай ибарат тир: Бажияр, Агъасияр, НуькIвер, Кьавалар,
Тарашар. Хуьр рекьин кьвечхелда чка кьунвайвиляй, табасаранрин, агъулрин,
даргийрин, яхулрин хуьрерай Кьасумхуьруьн базардиз рекье гьатайбур инлайтIуз
физвай. Ина йиф акъудна, пакам кьиляй чпин рехъ давамарзавай. Цмурвийрин асул
крар лежбервал ва малдарвал тир. ГьакIни, сувавияр нафтIадин кеспийра кIвалахиз
Азербайжандиз физвай.

XIX виш йисуз Цмур хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Котур
- Куьре наибвалдиз талукь тир. Гачалхуьр ва Ивигар хуьрерихъ галаз Цмуррин
хуьруьнжемятдик квай.

1950 йисуз Цмур хуьре Цмуррин ЦЭС-дин эцигунин кIвалахдихъ кьил кутунай. 1955
йисан сентябрьдиз ам кIвалахдик акатнай. Электричество Цмур ва Гачалхуьрериз
ганвай. Амма 1959 йисан апрельдиз станция маргъалдик акатнай ва кIвалахар
акъвазарнай.

Алай чIавуз хуьруьн 132 кIвале 534 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 110 майишатар авай, агьалийрин кьадар 598 кас тир.



https://lez.wikipedia.org/wiki/%D0%A6%D0%B8%D1%86I%D0%B8%D0%B3%D1%8A

ЦицIигъ (урус. Цициг) — Дагъустан республикадин СтIал Сулейман районда авай
тунвай хуьр.

Хуьр СтIал Сулейман райондин рагъакIидай пата, райондин юкь тир Кьасумхуьрелай
15,4 км яргъал чка кьунва.

ЦIуру эгьлийрин эхтилатриз килигна, хуьр 300 - 400 йис идалай вилик арадал
атанвайди я. Адан бине Къуба ханвалдин Штул, ЗахитI ва Наби хуьрерай атайбуру
кутунвай. Хуьруьн тIвар, лезги чIалал «ЦIицI» мана гузувай гафуникай арадал
атанвайди я. ЦицIигъ хуьр арадал къведалди и чкадал НацIархуьр тIвар алай хуьр
авай. А чкадиз гилани «НацIархуьр» лугьузвайди я. ЦицIигъ хуьруьн чилер, сад -
садан арада 1 км кьван яргъавал авай КIеле, Хъпуьхъ ва ЧIилихъ хуьрерин мулкарив
сергьятарзавай. Гьавиляй революциядилай виликни гуьгъуьниз и хуьрер,
администрация ЦицIигъ хуьре авай, са хуьруьнжемятдик квай. Жемятдин месэлаяр
жемятрин кIватIалда кавхайри, фекьийри ва дуванхъанри гьял ийизвай.

XIX виш йисуз ЦицIигъ хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Котур
- Куьредин наибвалдиз талукь тир. КIеле, Хъпуьхъ, ЧIилихъ ва КуркIурхуьр‎
хуьрерихъ галаз ЦицIигърин хуьруьнжемятдик акатзавай.

1893 йисуз хуьруьн чилера живедин мяденар жагъанвай. Инай 1500 - елай пара пут
живе акъудна тухванвай. Мяден квай чкада урус ва инглис специалистар
кIвалахзавай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьре 66 майишатар
авай, агьалийрин кьадар 376 кас тир: 180 итим ва 196 паб. Гьар йисуз абуру
гьукуматдиз налогар вугузвай. 28 хзан гзаф кесиб яшамиш жезвайвиляй налогдикай
ада тир. Куьч жедалди хуьре 60 кьван кIвалер авай.



https://lez.wikipedia.org/wiki/%D0%A6%D0%B8%D1%86I%D0%B5%D1%80

ЦицIер (урус. Цицер) — Дагъустан республикадин СтIал Сулейман районда авай
тунвай хуьр.

Хуьр СтIал Сулейман райондин кьиблединни - рагъакIидай пата, райондин юкь тир
Кьасумхуьрелай тахминан 12 км яргъал кьунвайди я.

Хуьруьн арадал атуникай са кьиса ава: и чилера цицIерин булвал тирвиляй ада и
тIвар къачунай. Хуьруьн 300 - елай пара йисар ава. Адаз вичин мискIин авай.
Фекьидин везифа Шейх тIвар алай касди кьиле тухузвай. Иниз Штул ва ЦIехуьл
хуьрерай инсанар куьч хьанвай.

XIX виш йисуз ЦицIер хуьр вири Куьре округдихъ галаз Урусат империядин гъилик
акатнай. Империядик квай чIавуз, хуьр Дагъустан вилаятдин Куьре округдин Хъутур
- Куьредин наибвалдиз талукь тир. Макьар, ХпитIар, Бигер ва ЯлцIугъ хуьрерихъ
галаз ЯлцIугърин хуьруьнжемятдик квай.

Куьч жедалди хуьруьн агьалийрин вири лезгияр, суьнни - мусурманар тир. 1886
йисан агьалияр сиягьдиз къачунин нетижайрин малуматрив кьурвал, хуьре 20 гьаятар
авай, агьалийрин кьадар 110 кас тир: 61 итим ва 49 паб.



https://lez.wikipedia.org/wiki/%D0%A6%D0%B5%D0%B3%D0%B2

Цеквер (Цекквер, [c:ek:ʷ]; лат. Formicidae) - арада перде авай лувар квайбурун
дестедин цекверинбурун ивнихзандикай тир гьашаратрин хзан я. Жемятдин гьашаратар
я, 3 каста арадал гъизва - дишияр, эркекар ва кIвалахунин индивидар. Дишиярни
эркекар лувар квайбур, кIвалахунин индивидар - лувар квачирбур я. Спелар
кIалам-кIалам хьайибур, дишийринбурни кIвалахунин индивидринбур 11—12,
эркекринбур 12—13 кIаламдикай ибарат я (са бязи жуьрейриз 4,6 ва 10
кIаламдикай). Спелдин асул кIалам (скапус) адетдалди масабурулай хейлин яргъиди
я. Хурун кьулухъ патан пай (эпинотум) - кьулухъ-хурухъ галаз акахьнавай руфунин
садлагьай сегмент я. Руфун вич садлагьайни кьведлагьай сегментри арадал гъанвай
кьалуналди эпинотумдихъ гилиг жезва. Са бязи агъахзанрин акатзавай цеквериз
(мирмицинар, Понеринар ва мсб.) вилик фенвай мизмир ава. Зайиф хьанвай дамархьун
квай лувар.

Цеквер хзанриз кIватIхьана мукарра яшамишзава. И мукариз цекверин кIунтI
лугьудайди я, абур накьвада, кIарасра, къванерик туькIуьрзава; са бязибуру
цекверин кIунтIар куьлуь набататрикай авур паярикай эцигзава.



https://lez.wikipedia.org/wiki/%D0%A5%D1%8A%D1%83%D0%BA%D1%8C%D0%B2%D0%B0%D1%80

Хъукьвар (урус. Куг) — Дагъустан республикадин Хив районда авай, «Хъукьварин»
хуьруьнсоветдик акатзавай хуьр. Хуьруьнсоветдин администрациядин юкь я.

XIX виш йисуз Хъукьвар хуьр вири Куьре округдихъ галаз Урусат империядин гъилик
акатнай. Империядик квай чIавуз, хуьр Дагъустан вилаятдин Куьре округдин Кьибле
- Табасарандин наибвалдиз талукь тир. Яргиль хуьруьхъ галаз Хъукьвар
хуьруьнжемятдик акатзавай. Хуьруьнжемятдин кьилин хуьр тир.

2013 йисан агьалияр сиягьдиз къачунин малуматрив кьурвал хуьре 835 касди уьмуьр
гьалзавай . 2012 йисан малуматриз килигна хуьруьн агьалияр 855 кас тир . 2002
йисуз хуьруьн агьалияр 794 касди туькIуьрзавай . Агьалидин вири лезгияр, суни -
мусурманар я. 1886 йисан агьалияр сиягьдиз къачунин нетижайрин малуматрив
кьурвал, Хъукьвар хуьруьн агьалийрин кьадар 579 кас тир: табасаранар 564 кас
(97,4%), лезгияр 15 кас (2,6%).



https://lez.wikipedia.org/wiki/%D0%A5%D1%83%D1%8C%D0%BF%D1%83%D1%8C%D0%BA%D1%8C

Хуьпуькь (агъул. Хуьпуькь, урус. Хпюк ) — Дагъустан республикадин Кьурагь
районда авай хуьр. «Хуьпуькь» хуьруьнсоветдин администрациядин юкь ва сад тир
хуьр я.

Хуьр Дагъустан Республикадин Кьурагь райондин кефердинни - рагъакIидай пата,
райондин администрациядин юкь тир Кьурагь хуьрелай 15 километр яргъал,
Магъу-дере, Агъул-дере, Гушан-дере ва Хуьпуькь-дере кIамарин юкьва, Хуьпуькь
вацIун кьерел чка кьунвайди я.

XIX виш йисуз Хуьпуькь хуьр вири Куьре округдихъ галаз Урусатдин империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Ашар, Урсун, Хпеж, Кукваз ва Шимихуьр хуьрерихъ
галаз Хпеж хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 351 касди уьмуьр
гьалзавай . Вири агъулар, суни - мусурманар я. 1886 йисан Урусат Империядин
агьалияр сиягьдиз къачунин малуматрив кьурвал, Хуьпуькь хуьруьн агьалияр 310 кас
яз вири лезгияр тир.



https://lez.wikipedia.org/wiki/%D0%A5%D0%BE%D1%80%D0%B2%D0%B0%D1%82%D0%B8%D1%8F%D0%B4%D0%B8%D0%BD_%D1%88%D0%B5%D0%B3%D1%8C%D0%B5%D1%80%D0%B0%D1%80

Град - općina-дин (лезгидал - жемят, муниципалитет) чкадин административ
эквивалент я. Тафаватвал агъадихъ галайдакай ибарат я - адетдалди садлагьайбурук
шегьеррин мягьлеяр (районар) акатзава, гьа чIавуз, эхиримжибур хуьрерин
кIватIалрикай ибарат я. Къейд ийин, кьведни, жемятар (муниципалитетар) ва
шегьерар, мукьвал-мукьвал садалай пара яшамишдай чкадикай ибарат я,
административ территория хьиз къачуртIа граддик шегьердив гвай агъашегьерарни
гъвечIи хуьрер кутайди я. Кьилдин яшамишдай чкаяр (Населйе, хорв. - Naselje) -
виридалайни гъвечIи, Хорватиядин статистикадин бюроди гьиссаб авур,
статистикадин текар я, амма абур административ текар туш - абуруз, чеб акатзавай
жемятдин (муниципалитетдин) тахьайтIа шегьердин советри, регьбервал ийизва.

1991-лагьай йисуз Хорватияда 70 шегьер ва 419 жемят (муниципалитет) авай тир,
абур 21 (кьилин шегьер Загреб кваз, адав кьилдин вилаятдин статус гва) вилаятдик
(жупания, хорв. - županija) акатзавай.

2001-лагьай йисуз 122 шегьер (Загреб квачиз) ва 423 жемят (муниципалитет) авай
тир. И чилин паюн 2001-лагьай йисуз агьалияр сиягьдиз къачудайла кIвалахарзавай
тир.

2006-лагьай йисуз эхиримжи редакция хьанва. Адав кьурвал, Хорватияда 127
шегьерни 429 жемят (муниципалитет) авай тир. И административ паюн эхиримжи (2011
йис) агьалияр сиягьдиз къачунин патал кIвалахарзавай тир.

2013-лагьай йисуз Поповачадин жемятди (муниципалитет) шегьеррин статус къачунва.
Идан нетижада, шегьеррин виридан сиягь 128 кьадардал кьван ва жемятрин
(муниципалитет) виридан кьадар 428 кьадардал кьван агакьна.



https://lez.wikipedia.org/wiki/%D0%A5%D0%B0%D0%BC%D0%B0%D0%BC%D0%B0%D1%82%D1%8E%D1%80%D1%82

Хамаматюрт (урус. Хамаматюрт) — Дагъустан республикадин Бабаюрт районда авай
хуьр. «Хамаматюрт» хуьруьнсоветдик акатзава.

Хуьр Бабаюрт райондин рагъакIидай пата, Терек вацIун эрчIи къерехдал, райондин
юкь тир Бабаюрт хуьрелай 19,5 км яргъал ала.

Къумукьрин версиядив кьурвал, хуьр царьдин кьушунрин полковник тир
Ханмагомед-бег Солтанбекован Аксай иесидин кIвалер авай чкадал арадал атанвай .

Чеченрин версиядив кьурвал, XIX виш йисуз хуьруьн тIвар Убийхажиотар тир ва
Терек вацIун мукьвал, Бабаюрт хуьруьн рагъакIидай пата алай. Яд акьалтунилай
кьулухъ хуьр цIийи чкадиз тухванай ва тIвар авайвал амукьнай .

2015 йисан агьалияр сиягьдиз къачунин малуматрив кьурвал хуьре 4 870 касди
уьмуьр ийизвай. Агьалидин чIехи пай къумукьар я, вири суни - мусурманар я.



https://lez.wikipedia.org/wiki/%D0%A4%D0%B8%D1%80%D0%B8%D0%B3%D1%8A

Фиригъ, Вини Фиригъ (урус. Фриг) — Дагъустан республикадин Хив районда авай
тунвай хуьр.

Хуьр Хив райондин кьибле пата, райондин юкь тир Хив хуьрелай тахминан 13 км
яргъал, Рычал вацIун чапла къерехдал алай.

XIX виш йисуз Фиригъ хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Хъутур-Куьредин наибвалдик акатзавай тир. Тркал ва Цлахъ хуьрерихъ галаз Тркал
хуьруьнжемятдик акатзавай.

Гуьгъуьнлай, колхаз арадал гъайи чIавуз хуьруьнвияр колхозрал кIвалахзавай. 30-й
йисалай — 60-й йисал кьван агьалийрин итим пай къванцин цIивин хкудзавай
АрхитIрин мяденда кIвалахзавай. Бязибур Дербент райондин ципицI багъра, гетер
кьунин кеспийра ва Баку шегьердиз нафтIадин кеспиятра кеспи ийиз.

Хуьре мискIин ва адахъ галай гьуьжре авай. Айдуш, Герейхан хьтин савад авай
ксариз араб чIал хъсан чидай. Гуьжреда сухтайриз араб чIалал кIелиз-кхьиз
чирзавай.

Ватандин ЧIехи дяве чIавуз хуьряй фронтдиз 40 кас рекье гьатнай. Абурун зуралай
гзаф пай женгера телеф хьанвай ва хабар авачиз квахьнай.

1967 йисуз фиригъвияр Камархуьруьнни Куьре хуьруьн эгьлийрихъ галаз Дербент
райондиз куьч хьана ана ЦIийи Фиригъ хуьр арадал гъанвай.

1886 йисан агьалияр сиягьдиз къачунин нетижайрин малуматрив кьурвал, Фиригъ
хуьруьн агьалийрин кьадар вири лезгияр яз 415 кас тир . Куьч жедалди агьалидин
вири лезгияр, суни - мусурманар тир. Алай чIавуз хуьр амач.



https://lez.wikipedia.org/wiki/%D0%A4%D0%B8%D0%BB%D0%B8%D1%84%D0%B0%D1%80

Филифар, Филиф-Гуьне (урус. Филиф-Гюне) — Дагъустан республикадин Ахцегь районда
авай гадарнавай сувун хуьр.

Хуьр Ахцегь райондин рагъэкъечIдай пата, райондин администрациядин юкь тир
Ахцегь хуьрелай 15 км яргъал, Шалбуздагъдин цIиргъинин рагъакIидай патан
хилерикай садал ала.

Филиф хуьр Ялахъ хуьруьвай къакъатнавай бицӀи хуьр хьиз са кьадар мукьва вахтара
арадал атанвайди я. 1953 йисуз Филиф хуьруьн эгьлияр, Ялцугъ ва Филискъар
хуьрерин агьалийрихъ галаз Мегьарамдхуьруьн райондин Советский хуьруьз куьч
хьанай.

Филифра мукьвал алай Ялахъ хуьряй куьч хьана атайбуру уьмуьр ийизвай. Агьалидин
вири лезгияр, суни - мусурманар тир.



https://lez.wikipedia.org/wiki/%D0%A4%D0%B5%D1%80%D0%B5%D0%BD%D1%86_%D0%9F%D1%83%D1%88%D0%BA%D0%B0%D1%88

Ференц Пушкаш (венгр Puskás Ferenc, тамам тӀвар Ференц Пурцельд Биро
(венгр Purczeld Bíró Ferenc); 1927 йисан 2 апрель, Будапешт, Венгрия — 2006
йисан 17 ноябрь, Будапешт) — венгриядин футболист, гзафбурун паталай футболдин
тарихда виридалайни зурба футболист яз гьисабзавайди я, венгриядин «Къизил
командадин» иштиракчи.

Ференц Пушкаш — гьеле уьмуьр гьалзавай чIавуз венгриядин виридалайни хъсан
футболист тир. Будапештдин мультиспортдин стадион Ференц Пушкашан тIварунихъ
гала. ФИФА-дин гьар йисан дуьньядин виридалайни хъсан голдин приз Пушкашан
тӀварунихъ гала.



https://lez.wikipedia.org/wiki/%D0%A4%D0%B0%D1%80%D1%81_%D1%87%D3%80%D0%B0%D0%BB

Фарси, ЦӀийи фарси (زبان فارسی [zæ'bɒːne fɒːr’siː]) — Инд-европадин чӀаларин
хзандин иран чIаларин группадик акатзавай, гзаф девлетлу ва виш йисаралди алцум
жезвай литература авай, иран чӀаларин арада кӀвенкӀве аваз физвай чӀал. И
чӀалал, вири дуьньядин литературади кьабулнавай ва дуьньядин эсеррин хазинада
гьатнавай, шедевр тир эсерар кхьенвайди я. Гилан фарс чӀал цӀийи чӀал я, ам Иран
гьукумат арабри дяведалди къачунвай ва уьлкведа Ислам динди винизвал къачузвай
девирда араб чIалан къати таъсирдик акатнавай дегь пегьлеви чIалакай арадал
атанвайди я ва а чӀалан давам я.

Фарси, пуд сад-садаз мукьва тир вариантриз чара хьанвай ва Азиядин пуд
уьлквейра, Иранда, Афганистанда ва Тажикистанда официал чӀалар хьиз кьабулнавай
плюрицентрик чIал я. Абурукай виридалайни вилик фенвай ва дуьньядиз мадни
машгьурди Иран Ислам Республикадин фарс чӀал я, идаз себеб уьлкведи дуьньядин
дережада кьунвай экономикадин потенциал ва и чӀалал рахазвайбурун чӀехи кьадар
я. Ирандин фарс чӀалаз «рагъакӀидай патан фарси»ни лугьузвайди я. Фарс чӀалан
рагъэкъечӀдай патан вариантар Афганистандин гьукуматдин чӀал тир дари ва
Тажикистандин тажик чIалар я.



https://lez.wikipedia.org/wiki/%D0%A3%D1%81%D1%83%D0%B3%D1%8A%D1%87%D0%B0%D0%B9

Усугъчай, Ушугъ — Дагъустан республикадин Докъузпара районда авай хуьр. Райондин
администрациядин юкь ва кьилин хуьр я. «Усугъчай» хуьруьнсоветдин
администрациядин кьилин хуьр.

Хуьр Дагъустан Республикадин Докъузпара райондин лап кефер пата,
Мегьарамдхуьруьн райондихъ галаз сергьятдин патав, Кьулан вацIун эрчIи кьерел,
Гъуцар сув, Яру сув ва Гитин кьил суварин кIанив чка кьунвайди я. Хуьруьн
къваларив емишрин багъар ва хуьруьнвийрин майишатар ава.

Тарихдин малуматрикай Усугъчай Лезгистандин дегь хуьрерикай сад тирди чир жезва.
«Абумуслиман тарих» улубда Усугъчай хуьруьн тIвар сияте яз кьунва ва ина кьиле
фейи вакъиаяр чи эрадин VIII виш йисуз талукь тирди къалурнава.

2002 йисан агьалияр сиягьдиз къачунин малуматрив кьурвал хуьре 1 836 касди
уьмуьр гьалзавай . Агьалидин вири лезгияр, суни - мусурманар я.



https://lez.wikipedia.org/wiki/%D0%A3%D1%80%D1%83%D1%81%D0%B0%D1%82_%D0%A4%D0%B5%D0%B4%D0%B5%D1%80%D0%B0%D1%86%D0%B8%D1%8F

Урусат (урус. Россия), Урусатдин Федерация (урус. Российская Федерация),
куьрелди УФ (урус. РФ) — РагъэкъечӀдайпатан Европада ва Кеферпатан Азияда алай
дуьньядин виридалайни чӀехи гьукумат. 2015 йисан малуматриз килигна агьалидин
кьадар 143 657 134 — 146 200 000 кас я. Чилин майдан — 17 098 246 — 17 125 187
км² я. Майдандин чӀехивилиз килигна дуьньяда садлагьай чкадал ва агьалидин
кьадардиз килигна кӀуьдлагьай чкадал ала.

Урусатдин виридалай чӀехи ва кьилин шегьер Москва я. Гьукуматдин чӀал — урус
чӀал я.

Урусат — федератив тегьердин акахьай республика я. Гьукуматдин кьил — президент
я. Кьилиз акъудунин везифаяр Урусатдин Гьукуматди кьиле тухузва. Векилвилинни
къанунар акъуддай орган — Урусатдин Парламент — Федерациядин Совет я, ам
Гьукуматдин Думадикай ва Федерациядин Советдикай ибарат я. 2012 йисан 7-лагьай
тӀулдиз Владимир Путин Урусатдин Президентдин къуллугъдал ацукьна. 2012-лагьай
йисан 8-лагьай тӀулдиз Дмитрий Медведев Урусатдин Гьукуматдин председательвилин
везифадал атанай.

Урусат Федерациядик 85 субъект ква. Абурукай 46 — вилаят, 22 — республика, 9 —
край, 3 — федерациядин метлеб авай шегьер, 4 — автономиядин округ, 1 —
автономиядин вилаят хьтин субъектар я.

Грек чӀалалди «Росия» (грек. Ρωσία) тӀвар кьунвай сифте гъиливкхьинар X виш
йисарин кьулариз талукь я. И тӀвар Византиядин император Константин
Багрянородныйди кхьей «Мярекатрикай» ва «Империя идара авуникай» гъиливкхьинра
Русь уьлкведин тӀвар грек чӀалалди къалурнавай. Кирилл гьарфаралди и гаф сифте
яз 1387 йисуз кардик кутунай. XV—XVI виш йисарин къене урусрин ватан тир
Москвадин князьвал алай чилериз грек чӀалан таъсирдалди дегиш хьанай «Росия»
лугьузвай.

Конституциядалди тайин хьанвай Урусатдин чилерин майдан 17 125 407 км² я. Ам
дуьньяда виридалайни чIехи уьлкве я. Урусат тамамдаказ Чилин кеферпатан паюнал,
Евразия материкдал ала. Ада Европадин майдандин 3 млн км² ва Азиядин майдандин
14 млн км² кьунва. Урусатдин чилерин 45 % тамарал къвезва. Уьлкве Лас ва
Кеферпатан МуркIарин океанрин ва гьакIни Балтик, ЧIулав, Азов, Каспи гьуьлерин
ятари кьунва. Гьавиляй дуьньяда виридалайни яргъи кьер (37 653 км) Урусатдиз
ава. Уьлкведин юкьва авай Урал сувари Урусат Европа ва Азия патариз пайзава.
РагъэкъечIдай патай рагъакIидай патаз Урусатдин яргъавал 10 000 км, кефер патай
кьибле патаз авай яргъавал 4 000 км я.

Са сергьятрал алай уьлквейрин кьадардиз килигна Урусатди дуьньяда садлагьай чка
кьазва. Къураматда Урусат агъадихъ галай уьлквейрихъ галаз са сергьятра ава:
Норвегия, Финляндия, Эстония, Латвия, Литва, Польша, Беларусия, Украина,
Гуржистан, Азербайжан, Къазахстан, Монголия, Китай, Кореядин
Халкьдинни-Демократиядин Республика. Американи Япониядихъ галаз Урусатдиз
гьуьлуьн сергьятар ава.

Урусат Баренц, Карадин, Лаптевар, РагъэкъечӀдай патан-Сибирдин, Чукоткадин,
Беринг, Охотадин, Япон, ЧӀулав, Азов, Балтикадин гьуьлерин ятари кьунва.

Урусата авай вирер: Каспий гьуьл (дуьньяда виридалай чӀехи вир, ам учӀуди я, а
вирен патаг алай чилел Урусатдин виридалай агъана авай чка ава −28м), Байкал
(дуьньяда авай виридалай дерин вир, ва дуьньядин виридалай михьи яд авай чка),
Ладога, Онега ва Чуддин вир ва масабур.

Дуьнядин виридалай яргъи вацӀар Урусатда ава — Лена, Обь, Иртыш, Енисей, Волга,
Амур, Дон, Кеферпатан Двина.

Урусатдин 45,4 % пай тамари кьунва. Тамари кIевнай чилерин вири санлай майдан
796,2 млн гектар я. Уьлкведин майдандин чIехивилиз ва вичихъ жуьреба-жуьре
тIебиатдин зонаяр аваз хьуниз килигна, Урусатда гьайванринни набататрин алемар
гзаф девлетлубур я. Лап кефер патан арктик баябанра, чкадин гьайванрин асул
тIуьнрикай тир, хьирхьамар, полюсдин бубуяр, лютикар экъечIзава. Тундрада и
набататрин сиягьдик бицIи верхьин, макъун ва цIивелин тарар акатзава. Тамун
тундрада нарат тарцин хзандиз талукь тир муьтквер, кедр, пихта ва даур
лиственница хьтин тарар экъечIзава. Са кьадар кьибледихъ къвердавай мегъуьн,
гийин, гъверши, гъулцин хьтин гьяркьуь пешер галай тарарин тамар эгечIзава.
Приамурьеда пара кьван кьери тарарин жуьреяр экъечIзава, ибур: моголиядин
мегъуьн тар, маньчжуриядин гъверши тар, ильм (къарагъаждин жуьрейрикай сад),
хъархъун тарар я. Чуьлуьн ва чуьлни тамар акахьай регионра мегъуьн тамар,
жуьреба-жуьре векьер ва къуьлуьн набататар экъечIзава. ЧIулав гьуьлуьз мукьва
тир субтропик регионра цак алай мегъуьн тарарин рукар, цIирицI тарари, чIулав
макъун тарари, самшит тарари винизвал ийизва.

Адыгъея, Республика Алтай, Башкортостан, Бурятия, Дагъустан, Ингушетия,
Калмыкия, Къарачай-Черкессия Республика, Карелия, Кеферпатан Осетия — Алания,
Республика Коми, Республика Крым, Къабарда-Балкъар, Марий Эл, Мордовия, Саха
(Якутия), Татарстан, Тыва, Удмурт Республика, Хакасия, Чечен Республика, Чуваш
Республика — Чувашия;

Алтай край, Забайкальедин край, Приморьедин край, Камчаткадин край, Краснодар
край, Красноярск край, Пермь край, Ставрополь край, Хабаровск край;

Агъа Новгороддин вилаят, Амур вилаят, Архангельск вилаят, Астрахань вилаят,
Белгород вилаят, Брянск вилаят, Владимир вилаят, Волгоград вилаят, Вологда
вилаят, Воронеж вилаят, Иваново вилаят, Иркутск вилаят, Калининград вилаят,
Калуга вилаят, Кемерово вилаят, Киров вилаят, Кострома вилаят, Курган вилаят,
Курск вилаят, Ленинград вилаят, Липецк вилаят, Магадан вилаят, Москва вилаят,
Мурманск вилаят, Новгород вилаят, Новосибирск вилаят, Омск вилаят, Оренбург
вилаят, Орёл вилаят, Пенза вилаят, Псков вилаят, Ростов вилаят, Рязань вилаят,
Самара вилаят, Саратов вилаят, Сахалин вилаят, Свердловск вилаят, Смоленск
вилаят, Тамбов вилаят, Тверь вилаят, Томск вилаят, Тула вилаят, Тюмень вилаят,
Ульяновск вилаят, Челябинск вилаят, Ярославль вилаят;

Ненец автономиядин округ, Хант-Манси автономиядин округ — Югра, Чукоткадин
автономиядин округ, Ямал-Ненец автономиядин округ.

2010-лагьай йисан Вириурусатдин агьалияр сиягьдиз къачунин нетижада уьлкведа
шегьеррин статус 1100 яшамишдай чкайрив гва (2002-лагьай йисан агьалияр сиягьдиз
къачунин нетижада Урусатда 1098 шегьер тир). Москвади 3 шегьер (Московский,
Щербинка ва Троицк) туькьуьнин гъиляй 2013-лагьай йисан 1-лагьай гьердалди
шегьеррин сан-гьисаб 1097-дал кьван тӀимил хьана.

Агьалийрин кьадардикай малуматар 2014-лагьай йисан 1-лагьай гьердалди къимет
эцигунив кьурвал гана.

862 — лай йисуз Новгород шегьерда Рюрика цӀийи урусрин гьукуматдиз бине эцигна.
ЦӀуд йисалай къулухъ и гьукуматдин чӀехи шегьер Киев хьана . Сифте и гьукуметдин
дин ширк язвай. Гуьгъуьнин 988 — лай йисуз Урусатди христианвал кьабулна.
1100-лай йисара и гьукумат чкӀана пара гъвечи гьукуматриз.



https://lez.wikipedia.org/wiki/%D0%A3%D1%80%D1%83%D1%81%D0%B0%D1%82%D0%B4%D0%B8%D0%BD_%D1%88%D0%B5%D0%B3%D1%8C%D0%B5%D1%80%D0%B0%D1%80

2013-лагьай йисан гьер вацран садлагьай йикъан гьалдиз килигна шегьеррин
сан-гьисаб 1097-див тӀимил хьана, вучиз лагьайтӀа 2012-лагьай йисан чиле вацран
садлагьай йикъалай инихъ Московский, Щербинкани Троицк шегьерар Москвадин
ибаратдик акатна ва Урусстатди абур кьилдин шегьерар хьиз мад гьисабзавайди туш.

Къирим федерал округдин 17 шегьер (КъФО-да тухванвай агьалияр сиягьдиз къачунин
малуматар), Татарстанда арадал гъанвай цӀийи Иннополис шегьер, ва гьакӀни
2014-лагьай йисан 2-лагьай кьамугдиз Москва вилаятда терг хьанвай Юбилейный
шегьер (Королев шегьердин ибаратдик акатна) гьисабдиз къачуна, 2013-лагьай йисан
гьер вацран садлагьай йикъан гьалдиз килигна, Урусатдин Федерациядин шегьеррин
кьадар 1114-див агакьнава.

2015-лагьай йисан кьамуг вацран садлагьай йикъан гьалдиз килигна, УФ-дин
шегьеррин сан-гьисаб 1112-див тӀимил хьана, вучиз лагьайтӀа 2015-лагьай йисан
22-лагьай гьердиз Москва вилаятдин Железнодорожный шегьер Балашихадин ибаратдик
акатнай ва 2015-лагьай йисан 1-лагьай кьамугдиз Москва вилаятдин Климовск шегьер
Подольскдин ибаратдик акатнай.

2015-лагьай йисан баскӀум вацран цӀудлагьай йикъан гьалдиз килигна, шегьеррин
сан-гьисаб 1113-див чӀехи хьана, вучиз лагьайтӀа 2015-лагьай йисан мара вацран
29 йикъан, № 578-ОЗ нумрадихъ галай «Амур вилаятдин Углегорск шегьер
дегишруникай» къанундив кьурвал Углегорск лугьудай шегьервилин хуьр шегьердиз
дегишарна, 2015-лагьай йисан 30-лагьай фундукӀдиз адал Циолковский цӀийи тӀвар
эцигна.

2015-лагьай йисан цӀехуьл вацран садлагьай йикъан гьалдиз килигна, УФ-дин
шегьеррин сан-гьисаб 1112-див тӀимил хьана, вучиз лагьайтӀа Москва вилаятдин
Ожерелье шегьер Каширадин ибаратдик акатна.

Урусатдин Федерациядин вилаятар вилик ракъурунин министрвили акъуднавай
къайдайрин кӀватӀалдив кьурвал, уьлкведин шегьерар агъадихъ галай тегьерда чара
ийида:

1Москвадин цӀийи сергьятрин къене авай 3 шегьер (Московский, Щербинка ва Троицк)
квачиз; гьакӀни Королев шегьердин цӀийи сергьятрин къене терг хьанвай Юбилейный
квачиз.

2013-лагьай йисан 1-лагьай йикъав, уьлкведа шегьеррин кьадар 1097-див тIимил
хьанва, вучиз лагьайтIа Москвади Московский, Щербинка ва Троицк шегьеррин
территорияр туькьуьнин гъиляй.



https://lez.wikipedia.org/wiki/%D0%A3%D1%80%D1%83%D1%81%D0%B0%D1%82%D0%B4%D0%B8%D0%BD_%D1%82I%D0%B0%D1%80%D0%B0%D1%82I

Урусатдин тӀаратӀ — Урусатдин Федерациядин официал гьукуматдин символ. 1993
йисан 11 декабрьдиз тестикь авунвайди я.

1693 — 1917 йисара Урусатдин империяда лацу — вили — яру рангарин тӀаратӀ кардик
квай.

1853 — 1883 йисара Романоврин несилдин «ЧӀулав — хъипи — лацу» рангар алай
тӀаратӀ кардик квай. И тӀаратӀ — барабар чӀехивал авай, вини — чӀулав, юкьван —
хъипи ва агъа — лацу рангарин пуд къаткай зуларикай ибарат тир дуьз пипӀерин
парча тир.

1918 — 1991 йисара РСФСР-дин тӀаратӀ, ва гьакӀни СССР-дин тӀаратӀ (1924 йисан 18
апрель — 1991 йисан 25 декабрь) кардик квай.



https://lez.wikipedia.org/wiki/%D0%A3%D1%80%D1%83%D1%81%D0%B0%D1%82%D0%B4%D0%B8%D0%BD_%D1%82%D3%80%D0%B0%D1%80%D0%B0%D1%82%D3%80

Урусатдин тӀаратӀ — Урусатдин Федерациядин официал гьукуматдин символ. 1993
йисан 11 декабрьдиз тестикь авунвайди я.

1693 — 1917 йисара Урусатдин империяда лацу — вили — яру рангарин тӀаратӀ кардик
квай.

1853 — 1883 йисара Романоврин несилдин «ЧӀулав — хъипи — лацу» рангар алай
тӀаратӀ кардик квай. И тӀаратӀ — барабар чӀехивал авай, вини — чӀулав, юкьван —
хъипи ва агъа — лацу рангарин пуд къаткай зуларикай ибарат тир дуьз пипӀерин
парча тир.

1918 — 1991 йисара РСФСР-дин тӀаратӀ, ва гьакӀни СССР-дин тӀаратӀ (1924 йисан 18
апрель — 1991 йисан 25 декабрь) кардик квай.



https://lez.wikipedia.org/wiki/%D0%A3%D1%80%D0%B3%D0%B0_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Урга» хуьруьнсовет (урус. Ургинский сельсовет) — Дагъустан Республикадин Хив
райондик акатзавай муниципалитет.

Администрациядин юкь — Урга хуьр я. Хуьруьнсоветдик акатзавай хуьрер: Урга,
Атрик, Вертил, Фурдаг, Хурсатил.

Хуьруьнсовет Дагъустан Республикадин Хив райондин кефер пата, райондин юкь тир
Хив хуьрелай 16,5 км яргъал ала.

2013 йисан агьалияр сиягьдиз къачунин малуматрив кьурвал хуьруьнсоветда 845
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
891 кас тир . 2002 йисан малуматриз килигна, хуьруьнсоветдин агьалияр 821 кас
тир . Агьалидин вири табасаранар, суни - мусурманар я.



https://lez.wikipedia.org/wiki/%D0%A2%D0%B8%D0%B3%D1%8C%D0%B8%D1%80%D1%85%D1%83%D1%8C%D1%80%D1%83%D1%8C%D0%BD_%D0%9A%D1%8A%D0%B0%D0%B7%D0%BC%D0%B0%D1%8F%D1%80

Тигьирхуьруьн Къазмаяр (урус. Тагиркент-Казмаляр) — Дагъустан республикадин
Мегьарамдхуьруьн районда авай, «Тигьирхуьруьн Къазмайрин» хуьруьнсоветдик
акатзавай хуьр.

Хуьр Мегьарамдхуьруьн райондин рагъэкъечIдай пата, райондин юкь тир
Мегьарамдхуьрелай 31,5 км яргъал ала. Мукьвал алай хуьрер: Самур, Хтун Къазмаяр.

Тигьирхуьруьн Къазмайрин бине, Мегьарамдхуьрелай тахминан кьуд км яргъал алай
ЦIуру Тигьирхуьряй арандиз куьч хьанвайбуру кутунай. Вини хуьр, винел пад кьулу
кIунтIал, чIехи тамун агъа кьиле алай.

XIX виш йисан 1866 йисуз ЦIуру Тигьирхуьр (Вини Тигьирхуьр) вири Куьре
ханвалдихъ галаз Урусат империядин гъилик акатнай. Империядик квай чIавуз, хуьр
Дагъустан вилаятдин Куьре округдин Гуьней наибвалдиз талукь тир. ЦIуру Къуйсун
ва Мегьарамдхуьруьхъ галаз Мегьарамдхуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 2765 касди уьмуьр
гьалзавай . Агьалидин вири лезгияр, суни - мусурманар я.



https://lez.wikipedia.org/wiki/%D0%A2%D0%B5%D0%BC%D0%B8%D1%80-%D0%A5%D0%B0%D0%BD-%D0%A8%D1%83%D1%80%D0%B0

Буйнакск (урус. Буйнакск, авар. , кум. , дарг. — Шура, яхул. — ЩурахIи) —
Урусатдин Дагъустан республикада шегьер, Буйнакск райондин администрациядин юкь.

Шегьер Дагъустандин юкьван пата, суван Шура-озень вацIал чка кьунвайди я.
Республикадин кьилин шегьер Магьачкъаладилай 41 км яргъал ала.

Улу - бубайрилай амай сивяй - сивиз атай кьисадиз килигна, шегьердин бине
Тамерланан (Темир-Хан) тIварцихъ галкIанва. 1396 йисуз Тамерланан кьушунри,
чкадин сувавийри Теми́р-Хан-Шура́ тIвар ганвай вирин мукьув, чпиз лагерь
туькIуьрна амукьнавай. (Ша́ра́ — дарги чIалал «вир», яни, вири санлай —
«Тамерланан вир»; 1854 йисуз вир кьурурнавай). Абур акъвазванай чкадал са тIимил
вахтунилай хуьр арадал атанвай. Сифте а хуьр Тарки Шамхалвалдик акатзавай, ахпа
Бамат князвалдин гъилик экечIнай. 1832 йисуз хуьруьн мукьвал, урусрин са
тIварцIин къеледин бине кутунвай. 1834 йисуз къеле мадни гьяркьуь авунвай, ва
анаг Кеферпатан Дагъустандин кьушунрин командирар амукьзавай чка тир. 1843 йисан
11 ноябрьдиз имам Шамила, 4 агъзур кьван касди душмандикай хуьзвай къеле
элкъуьрна кьунвай, амма тамамдаказ къачуз тахьана, 15 декабрьдиз урусриз куьмек
гуз атанвай генерал-майор Фрейтаган кьушунрин паталай кIаник акатнавай. 1847
йисуз къеле Каспий гьуьлуьн кьерин кьушунрин регьберрин резиденция хьанвай.

1866 йисалай Темир-Хан-Шуради шегьердин статус къачунвай ва Дагъустан виляйтдин
администрациядин юкь хьанвай. XIX виш йисан эхирда шегьердин агьалияр 9089 тир
(абурук 2427 кьадардин гарнизон кваз): 4633 - православиядин христианар, 1950 -
чувудар, 1241 - мусурманар (абурукай 455 шийияр, амайбур сунияр тир), 685
эрменияр, 433 католикар, 121 протестантар ва 26 цIуру адетхъанар. Шегьерда 634
кIвалер, 128 туьквенар ва гьамбарханаяр, клисадин мектебар, папарин гимназия, 2
чувудрин мектебар, азархана, амбулатория, дявевилин лазарет (кьушунрин
азархана), типография ва улубхана. КапI-тIят ийидай чкайрикай: 4 клиса (2
православиядин, католиквилин ва эрменийрин), 2 мискIин, 2 синагога. 10 фабрикаяр
ва заводар (абурук пиво, кирпичар, запун гьасилзавай ва мсб.).

1919 йисан ноябрдилай — 1920 йисан майдал кьван Темир-Хан-Шура шегьер, а чIавуз
Кеферпатан Къавкъазда арадал атанвай цIийи Суван Республикадин гьукумат авай чка
тир. Гуьгъуьнлай, 1920 йисан гатфаралди шегьер Урусатдин Кьиблепад Гьукуматдик
квай. 1920 йисан 13 ноябрьдиз Темир-Хан-Шурада кьиле фейи Къавкъаздин халкьарин
адетдилай къецяй тадиз кIватIалда Сталина Дагъустан автономиядин республика хьиз
малумарнавай. 1922 йисуз шегьердин тIвар, Дагъустанда совет гьукум паталай женг
чIугунвай У. Д. Буйнакскийдин гьуьрметдай Буйнакск-диз масакIа хъувунвай.

1970 йисан 17 майдиз хьайи чилин зурзунрикай Буйнакскдиз чIехи чукIурунар
галукьнавай.

1999 йисан 4 сентябрьдиз, шегьерда, инсанри уьмуьр гьалзавай дараматар
къиткьинунрин сериядиз кьил кутунвай, садлагьай теракт хьанвай.

2002 йисан агьалияр сиягьдиз къачунин малуматриз килигна, Буйнакск шегьедин 26
343 кас агьалийрикай:

Шегьерда кIвалахзавай фабрикаяр: мебелдин, кIвачин къапарин, трикотаждин ва
парталар цвадай фабрика.

Заводар: агрегатрин, алатар туькIуьрзавай ва шинар расзавай, консервдин (мураба,
компотар, межеяр гьасилзавай) заводар.



https://lez.wikipedia.org/wiki/%D0%A2%D0%B5%D0%BA%D0%B8%D0%BF%D0%B8%D1%80%D0%BA%D0%B5%D0%BD%D1%82

Текипиркент (урус. Текипиркент) — Дагъустан республикадин Докъузпара районда
авай, Миграгъ хуьруьхъ галаз «Миграгърин» хуьруьнсоветдик акатзавай хуьр.

Хуьр Дагъустан Республикадин Докъузпара райондин юкьван пата, райондин юкь тир
Усугъчай хуьрелай 6 км кьибле патахъ яргъал, Усугъчай вацIун чапла кьерел чка
кьунвайди я.

XIX виш йисуз Текипиркент хуьр вири Самур округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Самур округдин
Докъузпарадин наибвалдиз талукь тир. Миграгъ хуьруьхъ галаз Миграгърин
хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 291 касди уьмуьр
гьалзавай . Агьалидин вири лезгияр, суни - мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Текипиркент хуьруьн
агьалияр 322 кас тир.



https://lez.wikipedia.org/wiki/%D0%A2%D0%B0%D1%82%D0%B0%D1%8E%D1%80%D1%82

Татаюрт (нем. Eigenheim) — Дагъустан Республикадин Бабаюрт районда авай хуьр.
«Татаюрт» хуьруьнсоветдик акатзава.

Хуьр Бабаюрт райондин юкьван пата, райондин юкь тир Бабаюрт хуьрелай 17 км
яргъал ала.

Хуьруьн сифтегьан тIвар немец чIалал Eigenheim (Эйгенгейм) тир. Дуьньядин
садлагьай дяведин береда хуьруьз цIийи тIвар эцигнай Новониколаевка.
Къумукьринни нугъайрин арада хуьр Татаюрт хьиз машгьур тир. 1944 йисуз немецар
куьч авурдалай кьулухъ хуьруьз Совхоз имени 15 лет ДАССР тIвар эцигнай,
гуьгъуьнлайни Татаюрт.

Хуьруьн бине, Бессарабиядай иниз куьч хьанвай немецри 1900 йисуз колония хьиз
кутунай. Куьч хьана атай немецри ина 2000 десятин майдандин чилер къачунай.
Колония зарб камаралди вилик физвай ва чIехи жезвай. 1914 йисуз хуьруьн агьалияр
458 кас тир. 1919 йисуз чеченри Хасавюрт округдиз тарашдай вигьинар авурдалай
кьулухъ, немецри чпин хуьрер туна хъфенай. СССР-дин абад вахтара абур элкъвена
колониядиз хтанай.

ГКО-дин «Дагъустандин ва Чечнядинни-Ингуш АССР-ра авай немецар куьчарун» № 827
чинебан къарардалди, 1941 йисан 22 октябрьда Дагъустанда авай вири немецар,
абурук и Вандерлоо колониядин немец эгьлиярни кваз, акъудна Сибирдиз ва
Къазахстандиз дугурнай. Колониядиз мукьвал алай хуьрерин къумукьарни ногъаяр
куьчариз ацукьарзавай. Реабилитацииядилай кьулухъ са шумуд немец хзанар элкъвена
хуьруьз хтанай, а чIавуз иниз чеченарни куьч хьана ацукьнай .

2015 йисан агьалияр сиягьдиз къачунин малуматрив кьурвал хуьре 2 449 касди
уьмуьр ийизвай. Акахьай агьалидин хуьр я, ина къумукьри, нугъайри ва чеченри
санал уьмуьр гьалзава, вири суни - мусурманар я. 2007 йисуз хуьре пуд немец
хзанар амай .



https://lez.wikipedia.org/wiki/%D0%A2%D0%B0%D1%80%D1%83%D0%BC%D0%BE%D0%B2%D0%BA%D0%B0_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Тарумовка — Дагъустан республикадин Тарумовка районда авай хуьр. Райондин кьилин
хуьр ва администрациядин юкь я.

Хуьр Тарумовка райондин кьибле пата, Магьачкъала — Астрахань трассадал,
Магьачкъала шегьердилай 175 км яргъал ала.

Хуьруьн бине 1786 йисуз астраханви прокурор Андрей Тарумова кутунай. Ада ина
гьукуматди вичиз пай ганвай чилерал лежберар ацукьарнай. Гьа адан гьуьрметдайни
хуьруь вичин тIвар къачунай. Лежберри Средняя, Беловая ва Прорва вацIара гъетер
кьунрал, ципицIбанвилел ва пек расунал алахънай.

2010 йисан агьалияр сиягьриз къачунин нетижариз килигна хуьре 5 372 кас яшамиш
жезвай .

80-й йисарин юкьварал кьван агьалидин чIехи пай урусар тир. Амма гуьгъуьнлай,
Дагъустандин суван хуьрерин эгьлийрин агъаниз эвичIунин ва ина авай урусрин
инлай къакъатунин нетижада, маса хуьрерани хьиз Тарумовка хуьруьн агьалидин
составни пара дегиш хьанай, гила ина урусри агьалидин зур пай туькIуьрзава,
амайбур аварар, даргияр ва маса дагъустанвияр я.



https://lez.wikipedia.org/wiki/%D0%A1%D1%83%D1%8C%D0%B3%D1%83%D1%82

Суьгут (урус. Сюгут) — Дагъустан республикадин Рутул районда авай, «ЦIахур»
хуьруьнсоветдик акатзавай хуьр.

Хуьр Дагъустан Республикадин Рутул райондин рагъакIидай пата, Къавкъаздин кьилин
цIиргъинин кеферпатан гуьнеда, райондин юкь тир Рутул хуьрелай 28 км кефердинни
- рагъакIидай пата, Самур вацIал, Каяна вацIун сивел ала.

XIX виш йисуз Суьгут хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин Лучек
наибвалдиз талукь тир. Хиях ва ЦIахур хуьрерихъ галаз ЦIахур хуьруьнжемятдик
акатзавай.

2002 йисан агьалияр сиягьдиз къачунин малуматрив кьурвал хуьре 111 касди уьмуьр
гьалзавай . Агьалидин вири цIахурар, суни - мусурманар я. 1886 йисан Урусат
империядин агьалияр сиягьдиз къачунин малуматрив кьурвал, Суьгут хуьруьн
агьалияр, вири цIахурар яз 189 кас тир .



https://lez.wikipedia.org/wiki/%D0%A1%D1%83%D0%BB%D1%82%D0%B0%D0%BD%D0%BD%D1%83%D1%85%D0%B0

Султаннуха — Азербайжан республикадин Кьвепеле районда авай муниципалитет ва
хуьр.

Султаннуха Кьвепеле райондин юкьван пата, райондин кьилин шегьер тир Кьвепеле
шегьердилай кьибле патахъ тахминан 10,5 км яргъал чка кьунва. Хуьр Кьвепеледин
радиолокациядин станциядин мукьув алайди я.

Хуьре дегь алпан девирдин тарихдин имаратар амукьнава. Султаннуха вилик удинрин
хуьрерикай сад тир, немецви филолог А. А. Шифнера вичин кӀвалахра и хуьр,
агьалияр удин чӀалал рахазвай хуьр хьиз къалурнава. Амма XX виш йисан сифте
кьилера ина кьве чӀалал рахазвай, сад садак какахьнавай азербайжан — удинар
гьалтзавай. Гила и хуьре удин чӀал тамамдаказ терг хьанва.

Алай чӀавуз хуьре 2 261 кьван кас яшамиш жезва. Миллетрал гьалтайла, чӀехи пай
лезгияр, амайбурни азербайжан хьанвай удинар я, чӀехи пай суни-мусурманар я.
Хуьруьн эгьлияр лезги чӀалан ахцегь нугъатдиз мукьва нугъатдал ва азербайжан
чӀалал рахазва.



https://lez.wikipedia.org/wiki/%D0%A1%D1%83%D0%B2%D0%B0%D1%80_(%D0%B0%D0%BD%D1%81%D0%B0%D0%BC%D0%B1%D0%BB%D1%8C)

«Сувар» ансамбль — 1996 йисан июндиз Азербайжандин Баку шегьерда арадал атанвай
манийринни кьуьлеринлезги ансамбль. Вичин суракьар вири дуьньядиз чкӀанвай
«Сувар» къе лезгийрин рикӀ алай пешекар коллектив я. Ансамбль арадал гъана, адаз
регьбервал авур кас Керимрин Седакъет я.

Ансамбльдин тӀвар сув (урус. гора) + гзафвилин форма къалурзавай ар паюникай
арадал атанвайди я. И тӀварцӀи лезги чилерал алай кьакьан сувар символ яз
хьузва.

Бакудин Жегьил Тамашачийрин Театрда вичин сад лагьай концерт гайи «Сувар»
ансамблдихъ муьжуьд макьамдар ва вад манидар авай. Лезги халкьдин манияр ва
кьуьлдай гьаваяр халкьдив агакьарун вичин вилик къаст эцигай ансамблдин
манидарар Руслан Пирвердиева, Агьмед Къурбанова, Магьире Шириновади, Дилбер
Агъаевади лезги манийрин мелерин бине кутуна. Гуьгъуьнлай ансамблдик Решад
Ибрагьимов, Роза Гьажимурадова, Жемиле Залова, Жавагьир Абдулова ва Эльвина
Гьейдарова хьтин манидарар экечӀна.

2004 йисуз С. Керимовади сифте яз Бакуда «Сувар» тӀвар алай кьуьлерин мектеб
кардик кутуна ва хореограф Зейнал Жигерхановахъ галаз санал 10-далай гзаф цӀийи
кьуьлер арадиз гъана. Гьа чӀавалай «Сувар» манийринни кьуьлерин ансамбль хьиз
халкьдин рикӀ алай коллективдиз элкъвена. 2006 йисуз Азербайжандин Гьукуматдин
Операдинни Балетдин Театрда кьиле фейи, ансамблдин 10 йисан юбилейдиз талукьарай
концертда 50-дав агакьна маничийрини кьуьлдайбуру чпин алакьунар къалурна. Алай
вахтунда «Сувар» Бакудин зурба кьуьлерин мектебдиз элкъвенва. «Сувар» ансамблди
лезгийрин дегь чӀаварин кьуьлерин бинедаллаз цӀийибур туькӀуьрзава, халкьдин
манийрихъ цӀийи дад кутазва.

«Суварикай» республикадин телевиденидин «Ижтимаи» каналди са сятдин фильм
чӀугуна къалурнай. Азербайжандин маса каналрини коллективдикай цӀудралди сюжетар
гьазурна. Ансамблди Москвадин Кремлдин чӀехи имаратда, Миллетрин КӀвале,
Санкт-Петербург, Ярославль ва маса шегьерра концертар гана. Турциядин TRT
каналдин теклифдалди 2009 йисуз и уьлкведа хьайи коллективдикай гьа каналди са
сятдин фильм чӀугуна къалурна.

Къедалди ансамблдин манийрин 4 альбом ва «Зи хайи эл» тӀвар алаз Азербайжандин
лезгийрикай ихтилатзавай кьве фильм арадиз атанва. Гьарма сад кьве сятдин
материалдикай ибарат тир и фильмра лезгийрин ацукьун-къарагъуникай, халкьдин
адетрикай, культурадикай ва музыкадикай эхтилатзава. 2004 йисуз ва 2007 йисуз
арадиз гъанвай и филмар КцӀара чӀугунватӀани, ана эхтилат физвай адетар вири
лезгийриз талукьбур я. Сценарист ва режиссер тир С. Керимовади чка атунивай вичи
тесниф авур манийрикайни менфят къачунва. Авазар «Сувар» ансамблди тамамарзава.



https://lez.wikipedia.org/wiki/%D0%A1%D1%82%D3%80%D0%B0%D0%BB_%D0%A1%D1%83%D0%BB%D0%B5%D0%B9%D0%BC%D0%B0%D0%BD_%D1%80%D0%B0%D0%B9%D0%BE%D0%BD

СтIал Сулейманан район (урус. Сулейман-Стальский район) — Урусат Федерациядин
Дагъустан республикада авай муниципалитетдин район.

Район Дагъустан Республикадин кьибле пата ала. Республикадин Дербент, Хив,
Табасаран, Кьурагь ва Мегьарамдхуьруьн районрихъ галаз са сергьятра ава.

ЦИК ДАССР-дин 4-й сессияди 1928 йисан 22 ноябрьда кьабулай къарардалди, виликан
Куьре округдин Гуьней, Улусс, Хъутур-Куьредин наибвилерикай ва
Кьибле-Табасарандин наибвилин 9 лезги хуьрерикай Кьасумхуьруьн кантон арадал
гъанвай. 1929 йисуз кантон райондиз элкъуьрнай. 1963 йисуз райондик Кьурагь
район ва Мегьарамдхуьруьн райондин са пай кутунай. 1965 йисуз район вичин
виликан сергьятра гуьнгуьна кухтунай.

1969 йисан 12 майдиз РСФСР-дин Вини Советдин къарардалди, машгуьр лезги зари
СтIал Сулейманан юбилейдин гьуьрметдай райондиз тIвар СтIал Сулеймандиз
дегишарнай.

2010 йисан Вири Урусатдин агьалияр сиягьдиз къачунин нетижайрин малуматриз
килигна, СтIал Сулейман райондин миллетрин сиягь :

СтIал Сулейманан райондин хуьруьнсоветар ва абурук акатзавай хуьрер, (къалин
шрифтдив администрациярин юкьвар къалурнава); .

Гадарнавай хуьрер: Агъа Макьар, Агъа Ярагъ, Бигер, Бурши Макьар, Вини Арагъ,
Вини Ярагъ, Вини Макьар, Векьелар, ДаркIуш, Ивигар, Кьеан, КIеле, КуркIурхуьр,
Макьар, Мехкергъ, Рухун, ХпитIар, Хутаргъ, ЦIарахуьр, Чуьхверхуьр, ЦицIер,
ЦицIигъ, Чантархуьр, ЧIилихъ , ЯлцIугъ.



https://lez.wikipedia.org/wiki/%D0%A1%D1%82%D3%80%D0%B0%D0%BB_%D0%A1%D0%B0%D1%8F%D0%B4

Саяд-Пери-тахминан 1880 йисуз Куьре магьалдин Агъа СтIалрин хуьре Давутрин
тухумдикай тир Гьасан-Гьуьсенан хзанда дидедиз хьайи вад лагьай руш я.
Саяд-Перидихъ вичиз кIани - Мирземегьамедан Шихрагьим лугьудай гада аваз, рушахъ
гьа девирда еке пул тир 100 ганач лугьуз, а пул гайи, гьа чIавуз Агъа СтIалдал
кавхавалзавай Кьурагь патан векил Пампур Гьуьсейна, Саяд-Пери гужуналди вичин
стха хуьрехуьруьнви Шабанан хва Исмаилаз тухвана. Адакай са аял аваз, хуьруьз
катна хтайла, бубади Шихрагьим хуьре авай девлетлу Дербетан хтул рушал
эвленмишнавай. И арада Саяд-Перидиз Алимегьамед аял хьана. Шихрагьимакайни умуд
атІай Саяд-Пери и кардилай гуьгъуьниз, гьайифдилай рагьметдиз фена. Таза аял
Алимегьамед, халайри хвена, мехъерарни авуна. Пирмегьамед гада хьайидалай
гуьгъуьниз, стIалжем хьана Алимегьамедни кьена. Саяд-Перидин птулни халайри
хвена чIехи авуна. Адан аял вахтар халадин хъуьл Сеферан кIвале фена. Ватандин
ЧIехи дяведин четин йисара, Пирмегьамед Дербентдиз акъатна, алай вахтунда адахъ
Саяд, Сиряд рушарин ва чIехи бубадин тIвар алай Исмаил хва аваз, Пирмегьамед
Дербент шегьердин патав гвай Карл Марксан тIварунихъ галай совхозда уьмуьр
ийизва.

Шихрагьимавай къакъудна, дакIан касдиз, Хуьрехуьруьз, мал хьиз пулдихъ гайила,
Саяд-Периди, гьахъ-дуван авачир гьакимриз, кавхадиз, фекьидиз, агьдин бейтер
лагьанай.

СтӀал Саядан манияр вичин ва лезги дишегьлидин ихтияр авачир кьисметдикай
теснифнавай, девирдин гьахъсузвилер русвагьзавай бейтер — зариди «дуьнья тирвал»
авунвай гьараяр я: «Кавхадиз», «Дуьнья тирвал гьарайна за», «Садакайни чара
хьанач» ва мсб. И ва маса шииррай аквазвайвал, СтӀал Саяд вичин хатӀ авай шаир
я. С. Саядан «Ашкъидин гьарай» тӀвар алай кӀватӀал Магьачкъалада 1992 йисуз
акъатна.



https://lez.wikipedia.org/wiki/%D0%A1%D1%82%D0%B8%D0%B2%D0%B5%D0%BD_%D0%94%D0%B6%D0%B5%D1%80%D1%80%D0%B0%D1%80%D0%B4

Сти́вен Джордж Дже́ррард (ингл. Steven George Gerrard;1980 йисан
30 май(19800530), Уистон, Мерсисайд, ЧIехибритания) — инглис футболхъан,
Британиядин империядин ордендин кавалер я. MLS лигадин «Лос-Анджелес Гэлакси»
кӀеретӀдин къугъвадайди я. Вичин карьерадин чӀехи паюнин къене ам юкьван
зур-хуьдайди яз авай тир, гьакӀни агалтдай, флангдихъай авай, гьужумдай юкьван
зур-хуьдайди яз ва чӀугванвай гьужумхъан яз экъечӀзавай тир. Адалай гъейри, са
бязи вахтара Стивена гьакӀни агалкьунралди эрчӀи патан хуьдайди яз къугъвазвай
тир.

Вири вичин карьерадин къене ам са кӀеретӀдик квай тир. 1998-лагьай йисуз
кӀеретӀдин кьилин ибаратдик кваз ам садлагьай сеферда никӀел экъечӀна,
2000-лагьай йисуз ам «бинедин» къугъвадайди хьана. 2003-лагьай йисуз Сами
Гьуьюпиядикай капитанрин чӀук кьабулнава. «Эндфилдал» экъечӀунин чӀаван къене
ада кьве Англиядин кубок, пуд Футболдин лигадин кубок, кьве Англиядин
суперкубок, Чемпионрин лига, УЕФА-дин кубок, кьве Европадин суперкубок гъалиб
авуна.

2000-лагьай йисуз Джеррардди садлагьай сеферда миллетдин кӀватӀалдин патахъай
къугъвана. Кьуд Европадин чемпионатда ва пуд дуьньядин чемпионатда иштираквал
авуна. 2006-лагьай йисан дуьньядин чемпионатдал вичин кӀвачихъ кьве туп галаз ам
кӀеретӀдин квайни квай бомбардир хьана. Рио Фердинанд авачир гъиляй 2010-лагьай
йисан дуьньядин чемпионатдал садлагьай сеферда ам кӀеретӀдин капитан хьана.
2012-лагьай йисан Европадин чемпионатдилай са тӀимил вилик ам «пуд асландин»
дегиш тежер капитан яз тестикьарна. Акъажунар акьалтӀайдалай кьулухъ ам символ
тир кӀватӀалдик акатна..

Вири дуьньяда «Ливерпульдин» фанатрин арада тухузвай хабар кьунив кьурвал,
«Коп-диз кьетӀен таъсир авур 100 къугъвадайди» лугьудай эхиримжи сиягьда легенда
тир Кенни Далглишдилай алудна Стивена садлагьай мукь (чка) кьунва. Зинедин
Зидана ам 2009-лагьай йисан вири дуьньядин квайни квай футболхъан я лагьана.
2005-лагьай йисуз Стивен УЕФА-дин версиядай йисан квайни квай къугъвадайди яз
гьисабна, . Адалай гъейри, ам 7 сеферда ПФА-дин версиядай символир тир
кӀватӀалдик кутуна, пуд-пуд сеферда УЕФА-дин ва FIFPro-дин символ символир тир
кӀватӀалрик кутуна.

Адалай гъейри, ам 2006-лагьай йисуз ПФА-дин версиядай ва 2009-лагьай йисуз
Пешекарвилин журналистрин ассоциациациядин версиядай йисан квайни-квай
футболхъан яз гьисабна. 2010-лагьай йисуз The Guardian газетди адан гьуьрметдай
вири чӀаварин символ тир кӀватӀалдал тӀвар эцигна..

2015-лагьай йисан 7-лагьай гьердиз MLS-дин «Лос-Анджелес Гэлакси» кӀеретӀди
Джеррарддихъ галаз икьрарвилив агакьуникай малумарна. Икьрардин яргъивал 18
варз, малуматрив кьурвал, адан виридан къимет $ 9 млн я. Ингилис Премьер-лигадин
2014—2015 сезон акьалтӀайдалай кьулухъ чиле вацра ам кӀеретӀдик акахьна.

4-лагьай чиледиз, «Лос-Анджелес Гэлакси» ва «Торонто» къугъунин ара атӀай
чӀавуз, америкадин кӀеретӀди кӀвал тир «Стабгьаб Сентер» аренадал чпин хайи
тамашахъанриз «гъетрен» къугъвадайди чирхчир авуна. АСШ-рин Аслутуширвилин
йикъан виляй Стивен Джеррарди виридаз пиво къачуна.

11-лагьай чиледиз Джеррарди садлагьай сеферда цӀийи клуб патал къугъвана — «Клуб
Америкадиз» акси тир кӀиливилин гьалтунал ада сифте кьилин 45 декьикьадин къене
къугъвана. А матч Гэлаксиди гъалиб авуна 2:1. Адалай пуд югъ алатайла Джеррарди
ЛА патал официал акъажунра (АСШ-рин кубокда) садлагьай сеферда къугъвана —
«Лос-Анджелес Гэлакси» ва «Реал Солт-Лейк» къугъунин ара атӀай чӀавуз ам Игнасио
Магантодин чкадал экъечӀна. Стивенан клуб кӀаник акатна 1:0.

17-лагьай чиледиз ада МЛС-да дебют авуна. Адан кӀвачихъ са голни са нетижа авай
ассист — Джеррардан гунугин куьмекдалди адан Ливерпулдин патан виликан
кӀеретӀ-кӀили Робби Кина гьа къугъуна хет-трик авуна. Сан-Хосе Эртквейксдиз акси
тир матч «Стабгьаб Сентер» аренадал тухвана, эхирдин нетижа Гэлаксидин хийирдиз
5:2 я.



https://lez.wikipedia.org/wiki/%D0%A1%D1%82%D0%B0%D0%BB%D0%B8%D0%BD

Иосиф Виссарионович Сталин (1879—1953) — революционер, Советрин гьукуматдин
чӀехиди, ЦК ВКП (б)дин чӀехиди яз, СССР-дин кьиле хьана 1924—1953-йисара.

Иосиф Сталин 1879-йисуз дидедиз Гори шегьерда хьана, Тифлисдин губерниядик квай.
Миллетдин жигьетдай адан буба-диде гуржуяр тир. Са кӀус чӀехи хьайила ам
Тифлисдиз хашперес диндин семинария кӀелиз фена. Ахпа ам марксистрин кӀеретӀдик
экечӀна Москвадиз хъфена кӀвалахал. Са шумуд сефер Сталин Урусатдин Империядин
къуватри Сибирьдиз ракъурнай. ГьакӀ ятӀани, 1917-йиса Урусатда Революция хьайила
ам адан чӀехибурукай сад тир, Лениназ куьмекариз. 1924-йисуз Ленин кьейила
Сталиникай партияда ва 1940-йисуз гьукуматдин чӀехиди хьана. Вичихъ кьве гадани
са руш авай. Кьена 1953-й йисуз.

Сталин парабурун рикӀе амукьна, халкьар депортацияр авурвиляй. ГьакӀ хьана,
1944-й йисуз 23 февралдиз чеченарни ингушар вагонра туна Къазакъстандиз
ракъурна. Абурукай са пай рекьени гишила кьена. Гьа йисуз 8-мартдиз
къарачай-балкъарар Сибирдиз ракъурна.



https://lez.wikipedia.org/wiki/%D0%A1%D0%BE%D0%BA%D1%80%D0%B0%D1%82%D0%B5%D1%81

Со́кратес Бразиле́йру Сампа́йу ди Со́за Вие́йра ди Оливе́йра ва я Со́кратес
(порт. Sócrates Brasileiro Sampaio de Souza Vieira de Oliveira) (1954 йисан
19 февраль(19540219), Белен, Пара штат —2011 йисан 4 декабрь, Сан-Паулу) —
бразилиядин футболист, зур хуьдайди, 1982 ва 1986 йисара хьайи дуьньядин
чемпионатра Бразилиядин кӀватӀи командадин капитан тир.

World Soccer журналди гузвай къиметриз килигна Сократес XX виш йисан виридалайни
хъсан футболистрин сиягьда 63-й чкадал ала. ФИФА 100 иштиракчи я.

Сократес философия илимдал рикӀ алай налогрин агент тир Раймундодин хзанда
дидедиз хьанай. Адан пуд стха, Софоклус, Состенес ва Раймундо авай. Гъуьгъуьнлай
Раймундодикайни профессионал футболист хьанвай. Сократесан ругуд йис хьайила
адан хзан Рибейран-Претудиз куьч хьанай.

1978—1984-йисара ам «Коринтиансдин» къугъвадайди тир, 1984-йисалай 1985-йисни
кваз ам италиядин «Фиорентинадин» футболист.



https://lez.wikipedia.org/wiki/%D0%A1%D0%B5%D1%80%D0%B3%D0%BE%D0%BA%D1%8A%D0%B0%D0%BB%D0%B0_%D1%80%D0%B0%D0%B9%D0%BE%D0%BD

Сергокъала район (урус. Сергокалинский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин рагъэкъечIдай пата ала. Республикадин
Къарабудахкент, Къаякент, Къайтагъ, Дахада, Акуша ва Леваши районрихъ галаз са
сергьятра ава.

ЦИК ДАССР-дин 4-й сессияди 1928 йисан 22 ноябрьда кьабулай къарардалди, виликан
Дарги, Къайтагъ-Табасаран ва Магьачкъала округар гилигунивди Коркмазкъала кантон
арадал гъанвай, адан администрациядин юкь Коркмазкъала хуьр тир. 1929 йисуз
кантон райондиз элкъуьрнай. 1937 йисуз Коркмазкъала райондин тIвар Сергокъаладиз
дегишарнай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Сергокъала райондин миллетрин сиягь :

Сергокъала райондин хуьруьнсоветар ва абурук акатзавай хуьрер, (яцӀу шрифтдив
администрациярин юкьвар къалурнава);



https://lez.wikipedia.org/wiki/%D0%A1%D0%B5%D0%B4%D1%80%D0%B5%D0%B4%D0%B4%D0%B8%D0%BD_%D0%9C%D0%B8%D1%80%D0%B7%D0%B0%D0%BB%D0%B8%D0%B5%D0%B2

Мирзалийрин Седреддин — Советрин Союздин Кьегьал, Ватандин ЧIехи дяведа
иштиракнавайди, офицер.

Седреддин Мирзалиев Кьблепатан Лезгистандин КцIар райондин Хуьлуьхъ хуьре
дидедиз хьана.

Ватандин ЧӀехи дяве къарагъайла хуьлуьхъви Седреддин Исмиханан хцин 19 яшар
цӀийиз тамам хьанвай, Дяведа сифте взводдин, гуьгъуьнлай ротадин командир хьайи
ада душмандин аксина кьегьалвилелди женг чӀугунай, 1943 йисуз гуьлледи адан
рикӀяй тӀвек акъуднай. Са йис кьван вахтунда госпиталда къаткай жегьил 1944
йисуз цӀийи кьилелай фронтдиз рекье гьатнай ва дяве куьтягь жедалди женгера
хьанай.

Вич Ватандин ЧӀехи дяведин I дережадин ордендиз ва маса орденризни медалриз
лайих акур офицерди дяве куьтягь хьайила Къунахкент райондин военкоматда
инструкторвиле, IV ва I частарин началниквиле къуллугънай. Гуъгъуънлай ада
Бакудин Азизбегов райондин исполкомдин пландин отделдиз, са кьадар вахтунилай
райкомдин теблигъатдин отделдиз регьбервал ганай.

1951 - 1956 йисара С. Мирзалиева Бакуда 539-й полкунин штабдин началникдин
куьмекчивиле кӀвалахна. Са вахтунда Азизбегов райондин военкоматда отделдиз
регьбервал гайи, военкомдин заместителвиле кӀвалахай, вичихъ чӀехи алакьунар
авай полковник Седреддин Мирзалиева 5 йисуз Гуьйчайдин, 7 йисуз Генжедин
военкоматриз регьбервал ганай.



https://lez.wikipedia.org/wiki/%D0%A1%D0%B0%D0%BC%D1%83%D1%80_(%D0%9C%D0%B5%D0%B3%D1%8C%D0%B0%D1%80%D0%B0%D0%BC%D0%B4%D1%85%D1%83%D1%8C%D1%80%D1%83%D1%8C%D0%BD_%D1%80%D0%B0%D0%B9%D0%BE%D0%BD)

Самур (урус. Самур) — Дагъустан республикадин Мегьарамдхуьруьн районда авай,
«Самур хуьруьнсоветдик» акатзавай хуьр. Хуьруьнсоветдин администрациядин юкь ва
сад тир хуьр я. Агьалийрин кьадардиз килигна, Самур хуьр районда пудлагьай
чкадал ала.

Хуьр Мегьарамдхуьруьн райондин рагъэкъечIдай пата, Самур вацIун мукьвал,
райондин юкь тир Мегьарамдхуьрелай 33,5 км, Каспи гьуьлелай 8 км яргъал, «Самур»
ракьун рекьин станциядал ала. Хуьруьн къвалав, Урусатдин Федерацияда тек сад тир
субтропикдин лиана тарарин там экIя хьана.

Хуьруьн бине, асул гьисабдалди Кьурагь ва СтIал Сулейман районрин Бахцугъ,
Пиперхуьр, Цилинг ва маса суван хуьрерин эгьлийри арандиз куьч хьана кутунай.

2013 йисан агьалияр сиягьдиз къачунин малуматрив кьурвал хуьре 3400 касди уьмуьр
гьалзавай . 2012 йисан малуматрив кьурвал, хуьруьн агьалияр 3417 кас тир . 2002
йисан малуматриз килигна, хуьруьн агьалияр 3484 кас тир . Агьалидин вири
лезгияр, суни - мусурманар я. Хуьре урбанизациядин, яни хуьряй шегьерриз куьч
хьунин процесс йигиндаказ физвайвиляй хуьруьн агьалидин кьадар йисандивай тIимил
жезва.



https://lez.wikipedia.org/wiki/%D0%A1%D0%B0%D0%BC%D1%83%D1%80%D0%B4%D0%B8%D0%BD_%D0%BE%D0%BA%D1%80%D1%83%D0%B3

Самур магьал (урус. Самурский округ) — 1839 — 1928 йисара хьайи, Дербентдин
губерниядик, Дагъустан вилаятдик ва Дагъустандин АССРдик квай администрациядин
тек.

Магьал наибвалриз пай жезвай. 1899 йисуз наибвилер участокриз элкъвенай. Вичин
нубатда гьа наибвилер хуьруьн-жемиятрикай ибарат тир.

Самурдин округ 1839 йисуз арадал гъанай. 1840 йисалай округ Каспи вилаятдин
Къуба уезддин, 1846 йисуз — Дербентдин губерниядин, 1860 йисуз — Дагъустандин
вилаятдин, 1921 йисузни Дагъустандин АССРдин составрик квай.

1928 йисан ноябрь вацра Дагъустандин АССР-да кантонриз паюнин система къуватда
гьатнававиляй вири округар терг авунай. Округдин къене сифте кантонар,
гуьгъуьнлай гьа кантонрикай гилан районар тешкилнай.

1915 йисуз округда вад гражданвилин, яни диндиз талукь тушир мектебар авай:
абурукай кьвед Ахцегьра, Хуьруьг, Рутул ва Филер хуьрера гьарна са мектеб.

1886 йисан агьалияр сиягьдиз къачунин нетижайрив кьурвал, округда 63 235 касди
уьмуьр ийизвай .



https://lez.wikipedia.org/wiki/%D0%A1%D0%B0%D0%BC%D1%83%D1%80%D0%B2%D0%B0%D1%86I

Самур вацӀ, ЧӀвегьер вацӀ, Кьулан вацӀ — Дагъустанда ва са кьадар Азербайжанда
авай вацI. ВацIун лап чIехи пай Дагъустандин чилерал къвезвайтIани адан ятар и
кьве уьлкведин арада барабар пайнава. ЧIехивилел гьалтайла Самур Дагъустанда
кьведлай чкадал, Азербайжанжа кьудлагьай чкадал ала. Ада вичин кьил Рутул
райондин кьакьан суварай къачузва ва Каспи гьуьлуьк акахьзава. Гарагърилай
эгечIна дуьз СДК-дал кьван вацI Урусатдинни Азербайжандин сергьятдин винелайтIуз
физва.

ВацIун тIварцIин арадал атуникай чара-чара алимрин шумудни са фикирар ава.
Садбуру Самур гаф алан-массагет тайифайрин чIалал, и ятара уьмуьр гьалзавай
цуцIул мана гузвайди гиман ийизва. Муькуьбурун фикирдалди, вацIун тIвар рутул
чIалан са — «сад», мыри — «вацI» гафарикай арадал атанва.

Лезги чIала вацIун кьве тIвар ава. ЧIвегьер ва Кьулан вацI. ЧIвегьер гаф Ахцегь
райондин сувара авай гадарнавай гзаф дегь ЧIвегьер хуьруьн тIварцIихъ алакъалу
тирди гиман ийида. ВацIун кьведлагьай тIвар тир Кьулан вацI кьве пай хьанвай са
лезги халкьдин юкьни-юкьвалай авахьзавайвиляй ганвайди я.



https://lez.wikipedia.org/wiki/%D0%A1%D0%B0%D0%BB%D0%B8%D1%8F%D0%BD

Салиян (урус. Сальян) — Дагъустан республикадин СтIал Сулейман районда авай,
«Испикрин» хуьруьнсоветдик акатзавай хуьр.

Хуьр СтIал Сулейман райондин кьибледа, райондин юкь тир Кьасумхуьрелай кьибле
патаз 5,5 км яргъал чка кьунвайди я. Мукьвал алай хуьрер: Асалдхуьр, Испик,
ЦIийи Испик.

1966 йисалай кьулухъ салиянвийрин зур пай ЦIийи Испикриз, муькуь пайни
Кьасумхуьруьз, Кьулан СтIалриз ва Дербентдиз куьч хьанвай.

XIX виш йисуз Сийидар вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир. Арал ва гилан Мегьарамдхуьруьн райондин Махмудхуьр ва
ЦIелегуьн хуьрерихъ галаз Махмудхуьруьнжемятдик акатзавай.

Алай чIавуз хуьре 18 майишатар гваз 62 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 39 майишатар авай, агьалийрин кьадар 173 кас тир.



https://lez.wikipedia.org/wiki/%D0%A1%D0%B0%D0%B1%D0%BD%D0%BE%D0%B2%D0%B0

Сабнова (урус. Сабнова) — Дагъустан республикадин Дербент районда авай хуьр.
«Сабнова»дин администрациядин юкь ва сад тир хуьр я.

Хуьруьн дегь тIвар «Сэбинэ-Сэнова» тир, им фарс чIалал «сэ» – пуд, «бинэ» –
бине, фундамент, «сэ» – пуд, «нова» – кIам лагьай чIал тир.

Хуьр Дагъустан Республикадин кьибле пата, Дербент райондин рагъакIидай пата,
Дербент шегьердилай 7 км рагъакIидай пата, Суходол вацIал (Сабнавачай), Ачигсырт
сувун гуьнедал ала.

2002 йисан агьалияр сиягьдиз къачунин малуматрив кьурвал хуьре 3361 касди уьмуьр
гьалзавай . 2010 йисан малуматриз килигна, агьалияр 3820 кас тир . Агьалийрин
вири цIапар, шии - мусурманар я.



https://lez.wikipedia.org/wiki/%D0%A0%D1%83%D1%85%D1%83%D0%BD

Рухун (урус. Рухун) — Дагъустан республикадин СтIал Сулейман районда авай тунвай
хуьр.

Хуьр СтIал Сулейман райондин рагъакIидай пата, райондин юкь тир Кьасумхуьрелай
14,5 км яргъал чка кьунвайди я.

Хуьруь бине кьунвай дуьз тарих малум туш. Адан тIварцIикай баян гун мумкин туш.
Рухун вичин зурба алимрив, зарийрив, араб чIалан ва ислам диндин алимрив гьамиша
машгьур тир ва Куьре округдин культурадин юкьварикай сад тир. Рухун — ХVIII виш
йисан зурба заридин, диндин алимдин Рухун Алидин хайи хуьр я. Улу - бубайрилай
амай сивяй - сивиз атай кьисади лугьузвайвал, Рухун хуьруьн бине, Чепе хуьряй
атай пуд, ГъарачI, Селим ва Шамхал стхайри кутунай. Хуьр, адан къваларив галай
Къазихадхуьр, СикIрегъар, ТIулархуьр, Къекъергар, Бахчадхуьр хьтин гъвечIи
хуьрерин сад - садахъ гилиг хьунивди арадал атанвайди я.

XIX виш йисуз Рухун хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Котур
- Куьредин наибвалдиз талукь тир. Мехкергъ ва Ичин хуьрерихъ галаз Рухунрин
хуьруьнжемятдик акатзавай.

1966 йисуз, къати зурзунрилай кьулухъ, рухунвияр, вилик Кайи КIеле тIвар алай,
ЦIийи Макьариз куьч хьанвай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьре 78 майишатар
авай, агьалийрин кьадар 472 кас тир. Гьар майишатди гьукуматдиз йиса 5 рубль
налог вугузвай. Гьар хзанди йиса 5 рубль гузвай, вири санлай — 210 рубль
туькIуьрзавай. Налогдикай садни ада тушир, им ам лагьай чIал я хьи, виридаз чпин
мулкар - девлетар авай.



https://lez.wikipedia.org/wiki/%D0%A0%D1%83%D1%82%D1%83%D0%BB_%D1%80%D0%B0%D0%B9%D0%BE%D0%BD

Рутул район (урус. Рутульский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин кьиблединни-рагъакIидай пата ала. Республикадин
Чарода, Лак, Кули, Агъул, Ахцегь ва Кьурагь районрихъ галаз са сергьятра ава.
Райондин рагъакIидай пад Азербайжандихъдихъ галаз сергьятра ава.

ЦИК ДАССР-дин 4-й сессияди 1928 йисан 22 ноябрьда кьабулай къарардалди, виликан
Самур округдин Лучек участокдикай Рутул кантон арадал гъанвай. 1929 йисуз кантон
райондиз элкъуьрнай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Рутул райондин миллетрин сиягь :

Рутул райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%A0%D1%83%D1%82%D1%83%D0%BB

Рутул (урус. Рутул, рут. МыхІа) — Дагъустан республикадин Рутул районда авай,
«Рутул» хуьруьнсоветдик акатзавай хуьр ва адан администрациядин юкь. Райондин
администрациядин юкь ва кьилин хуьр я. Рутул халкьдин тарихдинни культурадин
чIехи метлеб авай юкьварикай сад.

Хуьр Дагъустан Республикадин Рутул райондин кьиблединни - рагъэкъечIдай пата,
Самур вацIун дугунин вини кьиле, Лалаан ва Рутул вацIарин сивел, республикадин
юкь тир Магьачкъаладилай 280 км кьибле пата ала.

XIX виш йисуз Рутул хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин Лучек
наибвалдиз талукь тир. Играх, ИчIа, Кича, Лакун ва Хуник хуьрерихъ галаз Рутул
хуьруьнжемятдик акатзавай. Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 3 958 касди
уьмуьр гьалзавай . Агьалидин вири рутулар, суни - мусурманар я. 1886 йисан
Урусат империядин агьалияр сиягьдиз къачунин малуматрив кьурвал, Рутул хуьруьн
агьалияр, вири рутулар яз 2 127 кас тир .

Хуьре гуьгъуьнин 61 сихилар ава: КIирзилиер, Сагьидер, Чилхъуйер, Гьали-Юсуфар,
Месийер, ЧIаIкъыйер, Эьмэдер, КIаIраIгъыйер, Мамашийер, Сийдийер, Къазибегер,
Аддулвэлиер, Къафланар, Бэхъер, Кичиханар, Эмыйер, Татар, Гьивизарыйер,
БакIыйер, Къадимер, Артухъыйер, Кетер, ГьаIсанханар, Диллерийер, Танхъыйер,
Джырыхыйер, Темезер, Палашер, Суьлийер, Халакыйер, БицIанийер, Карыйер,
ТIкьыйер, Сандусарар, Йеричивар, ХыркIыйер, Хъинкийер, КьартIыйер, ЦентIийер,
Кьуцурыйер, АIмычер, Кьубыйер, ГьуIмыйер, Мацанар, Къункъунар, Лаккуйер,
Дзыдзыхъыйер, ШинтIийер, БитIийер, Суьхьуьйер, Къазатийер, Къузукьуйер,
ШитIанийер, Шебетийер, МагъаIрамар, КIакIалыйер.



https://lez.wikipedia.org/wiki/%D0%A0%D1%83%D0%B1%D0%B0%D1%81_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Рубас» хуьруьнсовет (урус. Рубасский сельсовет) — Дагъустан Республикадин
Дербент райондик акатзавай муниципалитет (хуьруьнсовет).

Администрациядин юкь хуьр — Рубас хуьр я. Хуьруьнсоветдик акатзавай хуьрер:
Рубас, Коммуна.

Хуьруьнсовет Дагъустан Республикадин кьибле пата, Дербент райондин кьиблединни -
рагъакIидай пата, Дербент шегьердилай 18 км кьиблединни - рагъакIидай пата,
Табасаран райондихъ галаз сергьятдин мукьвал, Рубас вацIал чка кьунвайди я.

2002 йисан агьалияр сиягьдиз къачунин малуматрив кьурвал хуьруьнсоветда 1818
касди уьмуьр гьалзавай . 2010 йисан малуматриз килигна, агьалияр 4192 кас тир
(вири райондин агьалийрин 4,2 %). Гзафмиллетрин хуьруьнсовет я, ина цIапар,
табасаранар, лезгияр санал уьмуьр гьалзавайди я, вири суни ва шии - мусурманар
я.



https://lez.wikipedia.org/wiki/%D0%A0%D1%83%D0%B1%D0%B0%D1%81

Рубас (урус. Рубас) — Дагъустан республикадин Дербент районда авай, «Рубас»
хуьруьнсоветдик акатзавай хуьр.

Хуьр Дагъустан Республикадин кьибле пата, Дербент райондин кьиблединни -
рагъакIидай пата, Дербент шегьердилай 18 км кьиблединни - рагъакIидай пата,
Табасаран райондихъ галаз сергьятдин мукьвал, Рубас вацIал ала. Мукьвал алай
хуьрер: Коммуна, Агълаб.

Виликан суван чувудрин хуьр тир . ХХ виш йисуз иниз Полтава губерниядай чувудар
куьч хьанвай .

XIX виш йисуз Рубас хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Улусс
магалдиз талукь тир. Агълаб, Арабляр, Баят ва Муллахуьр хуьрерихъ галаз Арабляр
хуьруьнжемятдик акатзавай.

1966 йисуз хьайи къати чилин зурзунрин себебдалди иниз Хив райондин Чулак
хуьруьн эгьлияр куьч хьанай.

2002 йисан агьалияр сиягьдиз къачунин малуматрив кьурвал хуьре 3326 касди уьмуьр
гьалзавай . Гзафмиллетрин хуьр я, ина табасаранар, цIапар, лезгияр, агъулар
санал ала, саки вири суни ва шии - мусурманар я. 1886 йисан Урусат Империядин
агьалияр сиягьдиз къачунин малуматрив кьурвал, Рубас хуьруьн агьалияр 189 кас
тир: чувудар — 145 (76,7%), цIапар — 44 (23,3%) кас .



https://lez.wikipedia.org/wiki/%D0%A0%D0%BE%D1%85%D1%82%D0%B0%D0%BA_(%D0%BE%D0%BA%D1%80%D1%83%D0%B3)

Ругьтак (ингл. Rohtak, пандж.: ਰੋਹਤਕ ਜ਼ਿਲਾ, хинди: रोहतक ज़िला) — Гьарйяна
индиядин штатда авай округ. Административ юкь ва виридалайни чӀехи яшамишдай
мукь (чка) юкь — Ругьтак шегьер я. Округдин майдан 1668 км² я. 2001-лагьай
вирииндиядин агьалияр сиягьдиз къачунин малуматрив кьурвал, округдин агьалийрин
сан-гьисаб 940 128 кас. ЧӀехи йисара авай агьалийрин арада авай кӀел-кхьинин
дережа — 74,56 %, индиядин юкьван гьалдин дережадилай (59,5 %) виниз я.

Округди Делидилай кефердинни рагъакӀидай патахъ мукь (чка) кьунва. Ругьтакди
агъадихъ галай административ текрихъ галаз сергьят сад ийизва:



https://lez.wikipedia.org/wiki/%D0%A0%D0%BE%D0%B3%D1%8C%D1%82%D0%B0%D0%BA_(%D0%BE%D0%BA%D1%80%D1%83%D0%B3)

Ругьтак (ингл. Rohtak, пандж.: ਰੋਹਤਕ ਜ਼ਿਲਾ, хинди: रोहतक ज़िला) — Гьарйяна
индиядин штатда авай округ. Административ юкь ва виридалайни чӀехи яшамишдай
мукь (чка) юкь — Ругьтак шегьер я. Округдин майдан 1668 км² я. 2001-лагьай
вирииндиядин агьалияр сиягьдиз къачунин малуматрив кьурвал, округдин агьалийрин
сан-гьисаб 940 128 кас. ЧӀехи йисара авай агьалийрин арада авай кӀел-кхьинин
дережа — 74,56 %, индиядин юкьван гьалдин дережадилай (59,5 %) виниз я.

Округди Делидилай кефердинни рагъакӀидай патахъ мукь (чка) кьунва. Ругьтакди
агъадихъ галай административ текрихъ галаз сергьят сад ийизва:



https://lez.wikipedia.org/wiki/%D0%A0%D0%B0%D0%B7%D0%B4%D0%BE%D0%BB%D1%8C%D0%B5_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Раздолье — Дагъустан республикадин Тарумовка районда авай хуьр. Раздолье
хуьруьнсовет туькIуьрзава, адан кьилин хуьр я.

Хуьруьн бине 1749 йисуз, нугъай куьчерияр ацукьнавай Тягалону тIвар алай чкадал
кутунай. Ина Дондай, Кубандай, Сибирдай куьч хьана атанвай инсанар секин жезвай.
Абурун асул машгъулат лежбервал тир: цуькI, дуьгуь, салан мейваяр цазвай.

2010 йисуз хуьре 1 146 касди уьмуьр гьалзавай . 2014 йисан агьалияр сиягьриз
къачунин нетижариз килигна хуьре 1 220 кас яшамиш жезвай . Хуьруьн агьалидин
милли состав агъадихъ галай хьиз я: 34 % — урусар, 34 % — аварар и 29 % —
даргияр. 80 - й йисарал кьван хуьре анжах урусар яшамиш жезвай, гуьгъуьнлай иниз
суван халкьар куьч хьана ацукьнай.



https://lez.wikipedia.org/wiki/%D0%A0%D0%B0%D0%B6%D0%B0%D0%B1_%D0%90%D0%BC%D0%B8%D1%80%D1%85%D0%B0%D0%BD%D0%BE%D0%B2

1887 йисуз Ахцегьа дидедиз хьана. Кьве йисан урус мектеб куьтягьна, ам Бакудиз
фенай, фялейрин зегьметдик ва инкъилабдин гьерекатрик экечӀна. Урус ва
азербайжан чӀалар хъсандиз чирна, Ражаб макъалаяр ва гьикаяяр кхьинал машгъул
хьана. 1914 йисуз ам Москвадиз фена университетдик экечӀнай, амма хъуьтӀуьз
стӀалжем хьана хуьруьз элкъвенай.

Ражаб Амирханова 1912–1914-йисара Петербургда акъатзавай «Дагъустандин ярар» ва
«Мусурманрин газет» газетриз са жерге макъалаяр («Чи зайифвал», «Илим», «Шаирдин
кьиникь», «Дагъустанвидин къейдер» ва мсб.) акъудна. И газетрин хсуси мухбир яз,
Р. Амирханова лезги халкьдин ва Бакудин фялейрин четин гьалдикай ахъадаказ
кхьена, зегьметчи халкьдиз кӀелун-кхьин чируниз ва девлетлуйрин пацукай азад
хьуниз эвер гана. «Заз азадвал ва кӀел-кхьин виридалайни багьа я», — малумарна
мухбирди вичин са макъалада.

Р. Амирханова лезги литературада садлагьай гьикая — «ШакӀуртдин чар» кхьена, ам
1912 йисуз урус чӀалал «Дагъустандин ярар» газетдиз акъудна. Ражаб Амирханова
лезги публицистикадин ва гьикаятдин бине кутуна. Ам 1914 йисуз залан азардик
рагьметдиз фена, хайи Ахцегьа кучукнава.



https://lez.wikipedia.org/wiki/%D0%A0%D0%B0%D0%B3%D1%8C%D0%B8%D0%BC%D1%80%D0%B8%D0%BD_%D0%92%D0%B8%D1%82%D0%B0%D0%BB%D0%B8%D0%B9_%D0%9C%D0%B5%D0%B6%D0%B8%D0%B4%D0%B0%D0%BD_%D1%85%D0%B2%D0%B0

Рагьимрин Виталий Межидан хва тахьайтIа РахIимрин Виталий Меджидан хва — лезги
юкьварар кьадайди, Азербайжандин миллетдин кIватIалдин член я. 2008-лагьай йисан
Пекиндин Олимпиададин «арсдин» призер, 2009-лагьай ва 2010-лагьай йисаррин
Дуьньядин чемпионатрин «кишпирдин» призер я. Азербайжандин спортдин лайихлу
устIар я.

Рагьимрин Виталий 1984-лагьай йисан 27-лагьай пахундиз Эрмениядин ГСР-дин Мегъри
шегьерда дидедиз хьана. 1990-лагьай йисуз Рагьимрин хизан Азербайжандиз куьч
хьанва. 1994-лагьай йисуз Виталия грек-ни-римдин юкьварар кьунин секциядал
кхьена. «„Классикадал“ зун стхади тухвана, — Виталия рикIел хкизава. — Авайвал
лагьайтIа, заз гьа чIавуз грек-ни-римдинни азад тир юкьварар кьунин жуьреяр сад
хьиз аквазвай. ГьикI хьайитІани зи хкягъуникай за гьайиф чIугвазавайди туш».



https://lez.wikipedia.org/wiki/%D0%9F%D1%82%D0%B8%D0%B4%D1%85%D1%83%D1%8C%D1%80

Птидхуьр (урус. Птикент) — Дагъустан республикадин СтIал Сулейман районда авай,
«Уллугъетягърин» хуьруьнсоветдик акатзавай хуьр.

Хуьр СтIал Сулейман райондин кьибледа, райондин юкь тир Кьасумхуьрелай кьибле
патаз 11 км яргъал чка кьунвайди я. Мукьвал алай хуьрер: Уллугъетягъ, Татархан,
Сайтархуьр.

XIX виш йисуз Птидхуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир. ДаркIуш, КIахцугъ, Вини Арагъ ва Татархан хуьрерихъ галаз
Татарханрин хуьруьнжемятдик акатзавай.

Алай чIавуз хуьруьн 84 кIвале 275 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 24 майишатар авай, агьалийрин кьадар 211 кас тир.



https://lez.wikipedia.org/wiki/%D0%9F%D0%B8%D0%BF%D0%B5%D1%80%D1%85%D1%83%D1%8C%D1%80

Пиперхуьр (урус. Пиперкент) — Дагъустан республикадин СтIал Сулейман районда
авай, «Шихидхуьруьн» хуьруьнсоветдик акатзавай хуьр.

Хуьр СтIал Сулейман райондин кьибледа, райондин юкь тир Кьасумхуьрелай кьибле
патаз 9 км яргъал чка кьунвайди я. Мукьвал алай хуьрер: Уллугъетягъ, Шихидхуьр,
Бутахуьр, Хтун, Сайтархуьр.

Хуьруьн тIвар кьве, «пипин» (тарцин жуьре) ва «хуьр», гафарикай арадал атана. Са
вахтунда хуьруьн тIвар «Къуза» тир, туьрк чIалал «хъен авай пад» мана гузва.
Гьакъикъатда, хуьр суван хъен авай, кефер пата авайди я. Аквадай гьалда, хуьруьн
мукьвал пипин там авайвиляй хуьруьз Пиперхуьр лугьуз хьанвай. Пипин там ана
гилани авайди я. Хуьруь бине кьунвай тарих малум туш. Хуьруьз дегь тарих ава.
Вад чкада дегь чIаван сурар, ва пак ксарин сурар ава.

1966 йисан чилин зурзунрилай виликан ва гуьгъуьнин вахтара Пиперхуьруьн эгьлияр
Мегьарамдхуьруьн райондин Самур хуьре чпин гъилик квай чилериз са шумудра куьч
хьанвай.

XIX виш йисуз Пиперхуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир. Сайтархуьр ва Уллугъетягъ хуьрерихъ галаз Уллугъетягърин
хуьруьнжемятдик акатзавай.

Алай чIавуз хуьруьн 43 кIвале 159 кас яшамиш жезва. Агьалидин вири лезгияр,
суьнни - мусурманар я. 1970 йисуз хуьре 42 майишатра 191 кас яшамиш жезвай. 1886
йисан агьалияр сиягьдиз къачунин нетижайрин малуматрив кьурвал, хуьре 60
майишатар авай, агьалийрин кьадар 365 кас тир.



https://lez.wikipedia.org/wiki/%D0%9F%D0%B5%D1%80%D0%B2%D0%BE%D0%BC%D0%B0%D0%B9%D1%81%D0%BA%D0%B8%D0%B9_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Первомайский» хуьруьнсовет (урус. Первомайский сельсовет) — Дагъустан
Республикадин Дербент райондик акатзавай муниципалитет (хуьруьнсовет).

Администрациядин юкь хуьр — Имени Мичурина хуьр я. Хуьруьнсоветдик акатзавай
хуьрер: Имени Мичурина, Рыбзавод-51, Андреевка, Юный Пахарь.

Хуьруьнсовет Дагъустан Республикадин кьибле пата, Дербент райондин рагъэкъечIдай
пата, Каспий гьуьлуьн кьере, Дарвагчай вацIун сивел, Дербент шегьердилай 32 км
кефер пата чка кьунвайди я.

2002 йисан агьалияр сиягьдиз къачунин малуматрив кьурвал хуьруьнсоветда 1910
касди уьмуьр гьалзавай . 2010 йисан малуматриз килигна, агьалияр 1903 кас тир
(вири райондин агьалийрин 1,9 %). Агьалийрин вири цIапарин этник группа тир
терекемеяр я, суни - мусурманар я.



https://lez.wikipedia.org/wiki/%D0%9F%D0%B0%D0%B4%D0%B0%D1%80_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Падар (урус. Падар) — Дагъустан республикадин Дербент районда авай хуьр. «Падар»
хуьруьнсоветдин администрациядин юкь ва сад тир хуьр я.

Хуьр Дагъустан Республикадин кьибле пата, Дербент райондин кефердинни -
рагъакIидай пата, Дербент шегьердилай 26 км кефердинни - рагъакIидай пата,
федерал M29 «Кавказ» трассадин мукьвал ала.

XIX виш йисуз Падар хуьр вири Къайтагъ-Табасаран округдихъ галаз Урусат
империядин гъилик акатзава. Империядик квай чIавуз, хуьр Дагъустан вилаятдин
Къайтагъ-Табасаран округдин Агъа-Къайтагъ наибвалдиз талукь тир. Татляр ва
Къарадагълы хуьрерихъ галаз Падар хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 2120 касди уьмуьр
гьалзавай . 2010 йисан малуматриз килигна, агьалияр 2266 кас тир. Агьалийрин
вири цIапарин этник группа тир терекемеяр я, суни - мусурманар я. 1886 йисан
Урусат Империядин агьалияр сиягьдиз къачунин малуматрив кьурвал, Падар хуьруьн
агьалияр 292 кас тир, вири цIапар (терекемеяр) тир .



https://lez.wikipedia.org/wiki/%D0%9F%D0%B0%D0%B4%D0%B0%D0%BD%D0%B0_%D0%BA%D1%8C%D1%83%D0%BB%D1%83%D0%B2%D0%B0%D0%BB

Падана дугун тахьайтIа Падана-Венециядин дугун (итал. Pianura Padana тахьайтIа
Val Padana, эмил.-ром. Pianûra Padâna) - Италиядин кефер пата авай кьулувал,
Альпайрин, Аппенинринни Адриатикадин гьуьлуьн арада алайди я, асул гьисабдалди
По вацIун бассейнда.

Кьулувилин тIвар Дегь чIаван Римдин девирда арадиз акъатна. Римвийри и
кьулувилин асул тир По вацIуз «Padus» луьгьузвай тир. И гафуникай латин
«Padaneus» тахьайтIа «Padanus» прилагательное туькIуьрна.

Падана кьулувилин кьилдин паяр чпел тIвар алаз ава - Ломбардиядин аран
(кьулувилин юкьван пай), Венециядин аран (кьулувилин кефердинни рагъэкъечIдай
пад)

Падана кьулувилел По, Адидже, Брентани маса вацIари къалин вацIун чил арадал
гъизва. ВацIун алахьун гатфаризни зулуз жезвайди я. Адриатикадин гьуьлуьз
авахьзавай вацIар лап рехъ алатна къекъвез жедайбур я. Мукьвал-мукьвал яд
акьалтунар жезва (эхиримжи чIехибур 1951, 1957, 1966 лагьай йисариз хьана).
Абурукай хуьн патал вацIар уьцIвеларна ("обвалование" авуна). Чилериз яд гудай,
ятар масанихъ алудна уьленар кьурурдай ва гимияр къекъведай каналрин къалин чил
ава.

Фадлай чIавара Падана кьулувилел пешер гьяркьуь (мегъуьн тар, шабалтдин тар,
гъулцин тар, пипин тар, къарагъаж) ва ад алахьдай векъин чкадал жедай (чинар,
цIвелин тар) тамар экъечIзавай тир, амма абур саки михьиз атIанва. НацIун
уьленрани торф квай чкайра набататривай хъсандиз амукьиз хьана.

Падана кьулувал - Италиядин техилдин мяден я, дибвилин хуьруьн майишатдин
магьсулар - къуьл, гьажикIа, дуьгуь, ципицIни емишрин урукар я. Им Италиядин
шекердин чугъундур расунинни шекер акъудунин юкь я. Гьужлудаказ маларни лапагар
хуьзва.



https://lez.wikipedia.org/wiki/%D0%9D%D1%8E%D0%B3%D0%B4%D0%B8

Нюгди (урус. Нюгди) — Дагъустан республикадин Дербент районда авай хуьр. «Нюгди»
хуьруьнсоветдин юкь ва сад тир хуьр я.

Хуьр Дагъустан Республикадин кьибле пата, Дербент райондин кьибле пата, Дербент
шегьердилай 24 км кьиблединни рагъэкъечIдай пата, Гуьлгери вацIал ала.

Хуьруьн тIвар тат чIалал «ЦIийи Хуьр» мана гузва. ТIварцIин юкьва авай "биши"
консонант "к" → "г"-диз элячIнава. Дуьз тIвар "Нюкдих" я. Гафун диб "нюк" —
"цIийи", ва "дих" — "хуьр" лагьай чIал я.

Хуьруьн сифтегьан тIвар «Муьшкуьр» тир. Вилик Нюгди суван чувудрин хуьр тир.
Гилан Нюгди хуьр Муьшкуьр хуьруьнни Молла-Халил хуьрерин сад садахъ гилиг хьунин
рекьелди арадал атанвайди я. 1918 - 1919 йисара Муьшкуьр хуьр сувавийринни
деникийвийрин ташарунихъ кьведра акатнавай. Абуру хуьре авай кIвалер вири
чукIурнавай. 1925 йисал кьван са кIвални гуьнгуьна хутунвачир, эгьлияр чиликай
атIанвай кIвалера (къазмайра) амукьзавай. 1930 йисуз хуьре чувудрин кьве колхоз
кардик квай — Калинина (28 х-в) ва Ворошилова (19 х-в) .

XIX виш йисуз Нюгди хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Улусс
магьалдиз талукь тир. Азадугъли, Салик ва ЛукIар хуьрерихъ галаз ЛукIар
хуьруьнжемятдик акатзавай.

Чкадин чувудри ва совет бередин кхьираг Авшалумов Хизгил Давидовича чпин улу
бубаяр дегь заманада Табасаран райондин Хили-Пенджик хуьряй атайди лугьузва.

2002 йисан агьалияр сиягьдиз къачунин малуматрив кьурвал хуьре 1700 касди уьмуьр
гьалзавай . 2012 йисан малуматриз килигна, хуьруьн агьалияр 1765 касди
туькIуьрзавай . Агьалидин чIехи пай лезгияр ва цIапар я, ина гьакIни гзаф тушиз
суван чувудар ва даргияр ава, вири суни ва шийи - мусурманар я. 1886 йисан
Урусат Империядин агьалияр сиягьдиз къачунин малуматрив кьурвал, Нюгди хуьруьн
агьалияр 493 кас тир: чувудар — 483 (98,0%), цIапар — 10 (2,0%) кас . 1869 йисуз
хуьруьн 74 куьчейрикай 68 куьче тат чIалал рахазвай чувудрин куьчеяр тир . 1897
йисуз хуьруьн агьалийрин 94 % суван чувудри туькIуьрзавай. Алай чIавуз хуьре
чувудрин 7 хзанар ава.

Хуьре, Алпандин садлагьай епископ Пак Григорисан гзаф азабралди кьиникьинихъ ва
несигьатдихъ галаз алакъа авай IV виш йисан вакъиаяр рикIел хуьн патал эцигнавай
Пак Григорисан дегь клиса ава.



https://lez.wikipedia.org/wiki/%D0%9D%D0%B8%D0%B6

Ниж (уди. НыъжI, НиъжI) — Азербайжан республикадин Кьвепеле районда авай чIехи
шегьервилин хуьр (посёлок). Агьалийрин кьадардал гьалтайла районда кьудлагьай
чкадал ала.

Хуьр Кьвепеле райондин рагъакIидай пата, райондин кьилин шегьер тир Кьвепеле
шегьердилай кьиблединни - рагъакIдай патахъ 40 км яргъал чка кьунва.

Хуьруьн майдан тахминан 100 км² я, вири патарай цанвай чилери кьунва. Емишдин
тарар цанвай кIвалин кьилив гвай чилер авай дараматрив эцигна ацIанва. Ниж
«шакка» (эхир, кьил) лугьудай мягьлейрикай ибарат я: Фалчулу, Манджулу,
Агъдаьлаьки, Маьликли, Фаьримли, Малбел, Ваьзири, Даьлаькли, Джирмаьлаь,
Дарамаьлаь, Даьрабагъ, Къожаьбаьли, ПуьцIуьли, Йалгашлы ва Абдаллы. Абдаллы ва
Йалгашлы мягьлейра цIапари уьмуьр гьалзава.

2009 йисан агьалияр сиягьдиз къачунин нетижайриз килигна, хуьруьн агьалияр 5 744
агъзур касди туькIуьрзавай. Бязи малуматрив кьурвал, алай чӀавуз хуьре
7000-дилай пара касди уьмуьр гьалзава. Агьалийрин чӀехи пай удияр я.

2012 йисан малуматриз килигна агьалийрин 50 % удинри, 40 % азербайжанри, 10 %
лезгийри туькIуьрзава.

1854 йисуз хуьре садлагьай удинрин мектеб эцигнавай, ана кIвалахзавай муаллимар
хуьруьнви удинар тир. КIелунар давамариз абур Москвадиз, Горидиз (ругьани
семинария), Тбилисидиз (комерциядин кьулан мектеб) физвай.

1931 — 1933 йисара мектебра кIелунар хайи удин чIалал тухузвай, амма 1937
йисалай цIапдал тухуз гатIумнавай.



https://lez.wikipedia.org/wiki/%D0%9D%D0%B0%D1%85-%D0%B4%D0%B0%D0%B3%D1%8A%D1%83%D1%81%D1%82%D0%B0%D0%BD_%D1%87I%D0%B0%D0%BB%D0%B0%D1%80

Нах-дагъустандин чIалар (кефердинни-рагъэкъечIдай патан къавкъаздин чIалар) —
асул гьисабдалди Кеферпатан Къавкъаздин рагъэкъечIай пата (Дагъустанда, Чечняда
ва Ингушетияда), Азербайжандин кефер пата ва са кьадар Грузияда, Турцияда,
Иорданияда ва Мукьва РагъэкъечIдай патан маса уьлквейра гегьенш хьанвай чIаларин
хзан.

Гипотезадал бинеламиш хьанвай фикирралди Кеферпатан Къавкъаздин чIаларин агъа
хзандик акатзава.

ГьакIни, лингвистикада нах-дагъустан чIаларин группада авай нах хилен чIаларилай
гъейри амай чIалар кьунвай, дагъустандин чIалар лугьудай термин гьалтзава .



https://lez.wikipedia.org/wiki/%D0%9D%D0%90%D0%A2%D0%9E

Кеферпатан Атлантикадин Икьрардин Тешкилат, НА́ТО, Кеферпатан Атлантикадин
Альянс (ингл. North Atlantic Treaty Organization, NATO; франц. Organisation du
traité de l'Atlantique Nord, OTAN) — Европадин гзаф гьукуматар, АСШ ва Канада
сад йизвай дявединни-сиясатдин блок. Адан бине "Европа советдин таъсирдикай хуьн
патал" 4 апрелдиз, 1949-й ийса АСШ-ра кутуна . Гьа чӀава НАТО-дин
гьукуматар-членар 12 уьлкве хьанай — АСШ, Канада, Исландия, ЧӀехибритания,
Франция, Бельгия, Нидерландар, Люксембург, Норвегия, Дания, Италияни Португалия.
И «трансатлантикадин форум» гьукуматар-галкӀчийрин важиб марагъар хьун патал я.



https://lez.wikipedia.org/wiki/%D0%9C%D1%8B%D1%85%D0%BB%D1%8B%D0%BA%D1%8A%D0%BE%D0%B2%D0%B0%D0%BA%D1%8A

Мыхлыкъовакъ — Азербайжан республикадин Кьвепеле районда авай хуьр ва
муниципалитет. И муниципалитетдик вич Мыхлыкъовакъ хуьр ва Солгужа хуьр
акатзава.

Хуьр Кьвепеле райондин кефердинни — рагъакӀидай пата, райондин кьилин шегьер тир
Кьвепеле шегьердилай 22,5 км яргъал чка кьунвайди я.

Алай чӀавуз хуьре 3.788 кас яшамиш жезва. Агьалийрин чӀехи пай лезгияр ва
азербайжанар, суни — мусурманар я.

Хуьруьн эгьлияр лезги чӀалан ахцегь нугъатдал рахазва, амма азербайжандин
гьукуматди лезги чӀал вилик тухудай ихтияр гузвачирвиляй ва лезгияр цӀапарихъ
галаз акадрунин политикадин куьмекдалди хуьре лезги чӀалан гьалар йисар
къвердавай канда жезва.



https://lez.wikipedia.org/wiki/%D0%9C%D1%83%D1%8C%D1%85%D1%80%D0%B5%D0%BA

Муьхрек (урус. Мюхрек) — Дагъустан республикадин Рутул районда авай, «Муьхрек»
хуьруьнсоветдик акатзавай хуьр.

Хуьр Дагъустан Республикадин Рутул райондин юкьван пата, райондин юкь тир Рутул
хуьрелай 19 км кефердинни-рагъакIидай пата, Джилихуьр вацIал ала.

XIX виш йисуз Муьхрек хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин Лучек
наибвалдиз талукь тир. Играх, ИчIа, Лакун, Рутул, Хуник ва Рутул хуьрерихъ галаз
Рутул хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 209 касди уьмуьр
гьалзавай . Агьалидин вири рутулар, суни - мусурманар я. 1886 йисан Урусат
империядин агьалияр сиягьдиз къачунин малуматрив кьурвал, Муьхрек хуьруьн
агьалияр, вири рутулар яз 694 кас тир .



https://lez.wikipedia.org/wiki/%D0%9C%D1%83%D1%8C%D0%B7%D0%B5%D1%84%D1%84%D0%B5%D1%80_%D0%9D%D0%B8%D0%B7%D0%B0%D0%BC%D0%B0%D0%BD_%D1%85%D0%B2%D0%B0_%D0%9C%D0%B5%D0%BB%D0%B8%D0%BA%D0%BC%D0%B0%D0%BC%D0%B5%D0%B4%D0%BE%D0%B2

Муьзеффер Низаман хва Меликмамедов (1948 йисан 25 июнь(19480625)) — лезгийрин
тӀвар-ван авай зари, тарихдар, лезги чӀалан пешекар, журналистни публицист я.

1948-йисан 25-июлдиз гилан Азербайжандин Къуба райондин Дигагь хуьре дидедиз
хьана. Къуба шегьердин интернат мектеб тафаватлувилелди акьалтӀарай ам «Къизил
Къусар» газетдин редакцияда кӀвалахал акъвазна. Азербайжандин Гьукуматдин
Университетдин журналистикадин факультетда кӀелдайла кӀвенкӀвечи яз
Ж.Жаббарлыдин тӀварунихъ галай стипендия къачур ада университет яру дипломдалди
акьалтӀарна.

М.Меликмамедова лезги чӀалалди гьукуматдин газет арадал гъун патални гзаф
алахъунар авуна. Са шумудра Дагъустандин милли сиясатдин, информациядин ва
къецепатан алакъайрин рекьяй министрдин кьилив фена…

ССРГ чкӀидай вахтунда, вири халкьари хьиз, лезгийрини халкьдин гьерекатдик кьил
кутуна. А вахтунда М.Меликмамедов Азербайжандинни Дагъустандин 480-далай гзаф
лезги хуьрериз фена, чкадин агьалийрихъ галаз гуьруьшмиш хьана, абур аямдин
гьаларин гъавурда туна, лезги халкьди вичин дигмиш хьанвай месэлаяр гьикӀ гьялна
кӀанзаватӀа лагьана…



https://lez.wikipedia.org/wiki/%D0%9C%D1%83%D1%8C%D0%B7%D0%B5%D1%84%D1%84%D0%B5%D1%80_%D0%9C%D0%B5%D0%BB%D0%B8%D0%BA%D0%BC%D0%B0%D0%BC%D0%B5%D0%B4%D0%BE%D0%B2

Муьзеффер Низаман хва Меликмамедов (1948 йисан 25 июнь(19480625)) — лезгийрин
тӀвар-ван авай зари, тарихдар, лезги чӀалан пешекар, журналистни публицист я.

1948-йисан 25-июлдиз гилан Азербайжандин Къуба райондин Дигагь хуьре дидедиз
хьана. Къуба шегьердин интернат мектеб тафаватлувилелди акьалтӀарай ам «Къизил
Къусар» газетдин редакцияда кӀвалахал акъвазна. Азербайжандин Гьукуматдин
Университетдин журналистикадин факультетда кӀелдайла кӀвенкӀвечи яз
Ж.Жаббарлыдин тӀварунихъ галай стипендия къачур ада университет яру дипломдалди
акьалтӀарна.

М.Меликмамедова лезги чӀалалди гьукуматдин газет арадал гъун патални гзаф
алахъунар авуна. Са шумудра Дагъустандин милли сиясатдин, информациядин ва
къецепатан алакъайрин рекьяй министрдин кьилив фена…

ССРГ чкӀидай вахтунда, вири халкьари хьиз, лезгийрини халкьдин гьерекатдик кьил
кутуна. А вахтунда М.Меликмамедов Азербайжандинни Дагъустандин 480-далай гзаф
лезги хуьрериз фена, чкадин агьалийрихъ галаз гуьруьшмиш хьана, абур аямдин
гьаларин гъавурда туна, лезги халкьди вичин дигмиш хьанвай месэлаяр гьикӀ гьялна
кӀанзаватӀа лагьана…



https://lez.wikipedia.org/wiki/%D0%9C%D1%83%D1%8C%D0%B3%D1%8A%D0%B2%D0%B5%D1%80%D0%B3%D0%B0%D0%BD

Муьгъверган (урус. Мугерган) — Дагъустан республикадин Мегьарамдхуьруьн районда
авай, «Муьгъверган» хуьруьнсоветдик акатзавай хуьр.

Хуьр Мегьарамдхуьруьн райондин юкьванни-кефер пата, СтIал Сулейман райондихъ
галаз сергьятдин мукьвал, Самур вацIун чапла кьерел, райондин юкь тир
Мегьарамдхуьрелай 17,5 км яргъал ала. Хуьруьн вини патайтӀуз республикадин
«Мегьарамдхуьр-Ахцегь-Рутул» трасса физва.

Гилан хуьруьн тарих вичин бинедин хуьр тир ЦIуру Муьгъверганрин (Вини
Муьгъверган) тарихдихъ галаз алакъалу я.

XIX виш йисан 1866 йисуз Муьгъверган хуьр вири Куьре ханвалдихъ галаз Урусат
империядин гъилик акатнай. Империядик квай чӀавуз, хуьр Дагъустан вилаятдин
Куьре округдин Гуьней наибвалдиз талукь тир. Хуьрел ва ЦIуру Киркар хуьрерихъ
галаз Киркарин хуьруьнжемятдик акатзавай.

2013 йисан агьалияр сиягьдиз къачунин малуматрив кьурвал хуьре 1473 касди уьмуьр
гьалзавай. 2012 йисан малуматрив кьурвал, хуьруьн агьалияр 1526 кас тир. 2002
йисан малуматриз килигна, хуьруьн агьалияр 1756 кас тир. Агьалидин вири лезгияр,
суни — мусурманар я. 1886 йисан Урусат Империядин агьалияр сиягьдиз къачунин
малуматрив кьурвал, ЦIуру Муьгъверган хуьруьн агьалидин кьадар, вири лезгияр яз
657 кас тир.



https://lez.wikipedia.org/wiki/%D0%9C%D1%83%D1%87%D1%83%D0%B3%D1%8A

Мучугъ, МучIар (азер. Mucuq) — Азербайжан республикадин КцӀар районда авай хуьр.
«Мучугъ» хуьруьнсоветдик акатзава. Хуьруьнсоветдин кьилин хуьр я.

Хуьр КцIар райондин кефер пата, Дагъустандихъ галаз сергьятдин мукьвал, райондин
кьилин шегьер тир КцIар шегьердилай 68 км яргъал ала.

Мучугърин хуьр алай чка КцIарин муькуь хуьрерилай тафават авайди я лагьайтIа,
ягъал жеч. Мучугърин хуьр Яргунрилай виниз сув галай патахъ фейила, чапла гъилик
карвандин рекьелай къерехда, рехъ куьтях жезвай са кIама ава. Яни Мучугъриз сув
патахъ шегьре рехъ авай къунши хуьр авач. Гьа и кар себеб яз (са версия хьиз)
мучугъвийри мугьманар пара масанвилив – икрамвилив кьабулда. КIама авай хуьряй
кьве вацI авахьзава. Хуьруьнвийри «Мучугърин вацI», «Кьуру вацI» тIвар ганвай и
вацIар Кьулан вацIухъ какахзава. Пуд пад кьакьан пелери цIарцIе тунвай хуьр гине
авайди хьиз аквазва.

Мучугъ хуьруьн мягьлейрин тIварар (ойконимар): Уба мягьле, Гьуку мягьле, Гъугъан
мягьле, КIунтIан мягьле, Агъа мягьле, Калал мягьле.

НикIер (Паласаяр) Финдун кам (Балабекан ник), Абдулкъанидин чилер, Беделан
гьафиза, Къузада Шихкериман чил, Мамедалидин чил, Бубадин чил (МенцIид хандакI),
Мусадин ник, Къелемлухда Хийирбекан ник, Биягъра Керимханан ник, Гемреда Ражабан
ник, Гавдишандин ник, ТIигьиржалрин ратар, Пелелай вирин кIиник галай Фетегьан
ник.

Кикер (Леф пад кьуна) Кьай гуьнедин кикер, Хеметан кек, Супадин булахдин кек,
ХандакI кек, Шимед кек, Хъиран булахдин кек, Къадиран гуьне, Уьшкуь кек,
Агъаметан кек, Асад кек, Зиядханан кек, Мегьралидин кек, Зейналан кек,
Шайдабеган кек, Медетан кек, Базаран кек, КьацI ягъадай кек. Кекерин
кьакьанвилер: Син кек- 1108 м, Кьай кек- 1160,8 м, Уругъ пел-1308 м, Сув – 1565
м. И пелел геологри эцигнавай гуьдендин плита ала. Пелелай рагъ авай юкъуз
Сумгаитдин цIаяр аквазва.

Зиккуратар – Яран пелер Мучугърин хуьруьн юкьвал кьве пел ала. Уругъ пел ва Арад
пел. Уругъ пелел хуьруьнвийри Яран сувариз цIаярда ва анлай Лезгийрин пак яз
гьисабзавай пуд сув — Шар сув 4243 м, Басар сув 4466 м, ГъуцIар сув 4142 м
аквазва. Арад пелни сакрал пел хьун мумкин я. Лугьунрай, сур чIавариз ГъуцIариз
къурбандар гудай береда акьахна цаварин иесийриз зикр ийидай пел. Яни инсанрин
дуаяр, минетар ГъуцIарив агакьриз куьмекзавай пел.



https://lez.wikipedia.org/wiki/%D0%9C%D1%83%D0%BB%D0%BB%D0%B0%D1%85%D1%83%D1%8C%D1%80

Муллахуьр (урус. Моллакент) — Дагъустан республикадин Дербент райондин чилерал
алай Кьурагь райондин хуьр. Арабляр хуьруьхъ галаз «Муллахуьруьнсовет»дик
акатзава.

Хуьр Дагъустан Республикадин Каспий гьуьлуьн кьерин кьулувиле, Дербент райондин
кьибле пата, Рубас вацIун сивел, Дербент шегьердилай 17 км кьибле пата чка
кьунвайди я. Мукьвал алай хуьр: Арабляр.

1895 йисуз Муллахуьр Куьре округдин Уллу магалдин Аглоби хуьруьнжемятдик квай
гъвечIи цIап хуьр тир. Хуьруьн 7 кIвале 36 касди уьмуьр гьалзавай . ХХ виш йисан
1920-й йисарай гатIумна иниз Кьурагь райондин Кутул хуьруьн эгьлияр къвез -
къвез куьч жезвай . ЦIуру эгьлийрин эхтилатралди, хуьруьз сифте куьч хьанвай
ксар 19 виш йисан, тахминан 1880 йисуз, арадал акъатнай. Къе хуьре кутулвийрилай
гъейри, гьакIни эхнигвияр, штулвияр ва муькуь хуьрерин эгьлийрини уьмуьр
гьалзавайди я.

2002 йисан агьалияр сиягьдиз къачунин малуматрив кьурвал хуьре 978 касди уьмуьр
гьалзавай . Агьалидин вири лезгияр, суьнни - мусурманар я . 1886 йисан Урусат
Империядин агьалияр сиягьдиз къачунин нетижайриз килигна, 1886 йисуз хуьре 40
касди уьмуьр гьалзавай, вири цIапар тир.



https://lez.wikipedia.org/wiki/%D0%9C%D1%83%D0%B3%D0%B0%D1%80%D1%82%D1%8B_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Мугъарты хуьруьнсовет (урус. Село «Мугарты») — Дагъустан Республикадин Дербент
райондик акатзавай муниципалитет (хуьруьнсовет).

Хуьруьнсовет Дагъустан Республикадин кьибле пата, Дербент райондин лап
рагъакIидай пата, Дербент шегьердилай 33 км кьиблединни - рагъакIидай пата,
Мугъартычай вацIун мукьвал чка кьунвайди я.

2002 йисан агьалияр сиягьдиз къачунин малуматрив кьурвал хуьруьнсоветда 1532
касди уьмуьр гьалзавай . 2010 йисан малуматриз килигна, агьалияр 1614 кас тир.
Агьалийрин вири тарихдин къене ассимиляция хьана цIапариз элкъвенвай чувудар я,
вири суни - мусурманар я.



https://lez.wikipedia.org/wiki/%D0%9C%D1%83%D0%B3%D0%B0%D1%80%D1%82%D1%8B

Мугъарты (урус. Мугарты) — Дагъустан республикадин Дербент районда авай хуьр.
«Мугъарты» хуьруьнсоветдин администрациядин юкь ва сад тир хуьр я.

Хуьр Дагъустан Республикадин кьибле пата, Дербент райондин лап рагъакӀидай пата,
Дербент шегьердилай 33 км кьиблединни — рагъакӀидай пата, Мугъартычай вацIун
мукьвал ала.

Вилик Мугъарты туьрк чIалал рахазвай суван чувудрин хуьр тир, гуьгъуьнлай абурун
вири ассимиляция хьана чеб цӀапар хьиз кьатӀунвайди я..

XIX виш йисуз Мугъарты хуьр вири Къайтагъ-Табасаран округдихъ галаз Урусат
империядин гъилик акатзава. Империядик квай чӀавуз, хуьр Дагъустан вилаятдин
Къайтагъ-Табасаран округдин Кеферпатан-Табасаран наибвалдиз талукь тир. Митаги
хуьруьхъ галаз Мугъарты хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 1532 касди уьмуьр
гьалзавай. 2010 йисан малуматриз килигна, агьалияр 1614 кас тир. Агьалийрин вири
тарихдин къене ассимиляция хьана цIапариз элкъвенвай чувудар я, вири суни —
мусурманар я. 1886 йисан Урусат Империядин агьалияр сиягьдиз къачунин малуматрив
кьурвал, Мугъарты хуьруьн агьалияр 934 кас тир, чӀехи пай цӀапар 703 (75,3 %),
тӀимил пай суван чувудар 231 (24,7 %) тир.



https://lez.wikipedia.org/wiki/%D0%9C%D0%B8%D1%87%D0%B5%D0%B3%D1%8C

Мичегь (урус. Миджах) — Дагъустан республикадин Ахцегь районда авай хуьр.
«Смугъулрин» хуьруьнсоветдик акатзава.

Хуьр Ахцегь райондин юкьван пата, райондин администрациядин юкь тир Ахцегь
хуьрелай 10 км яргъал, ГелмецI-Ахцегь цIиргъинин рагъэкъечIдайпатан гуьнедал,
Камин вацI Ахцегь вацIуз акахьзавай чкадал ала.

КIеви Мичегь къеледин патав 1730 йисуз ягъунар хьанвай, гьина Надир шагьдин
къушунри сувавияр кIаник кутунай. Мичегьрин сурара, 1848—1849 лагьай йисара имам
Шамилан къушунри Ахцегь къеле кьун патал авур женгера рагьметдиз фейи муьрид —
Алимаммат Бедиралидин хва кучуднавайди я.

1839 йисуз Мичегь хуьр вири Самур округдихъ галаз Урусат империядин гъилик
акатнай. Империядик квай чIавуз, хуьр Дагъустан вилаятдин Самур округдин
Ахцегьпара наибвалдиз талукь тир. Смугъулар , Къучагъар ва Хълар хуьрерихъ галаз
Смугъулрин хуьруьнжемятдик квай.

2010 йисан агьалияр сиягьриз къачунин нетижариз килигна хуьре 154 касди уьмуьр
ийизвай. Вири лезгияр, суни-мусурманар я.



https://lez.wikipedia.org/wiki/%D0%9C%D0%B8%D0%BA%D0%B8%D1%85

Миких (урус. Миких) — Дагъустан республикадин Рутул районда авай, «ЦIахур»
хуьруьнсоветдик акатзавай хуьр.

Хуьр Дагъустан Республикадин Рутул райондин рагъакIидай пата, райондин юкь тир
Рутул хуьрелай 24 км кефердинни - рагъакIидай пата, Самур вацIал ала.

XIX виш йисуз Миких хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин Лучек
наибвалдиз талукь тир. ГелмецI ва Курдул-Лекь хуьрерихъ галаз ГелмецI
хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 371 касди уьмуьр
гьалзавай . Агьалидин вири цIахурар, суни - мусурманар я. 1886 йисан Урусат
империядин агьалияр сиягьдиз къачунин малуматрив кьурвал, Миких хуьруьн
агьалияр, вири цIахурар яз 290 кас тир .



https://lez.wikipedia.org/wiki/%D0%9C%D0%B5%D0%B3%D1%8C%D0%B0%D1%80%D0%B0%D0%BC%D0%B4%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Мегьарамдхуьруьнсовет» (урус. Магарамкентский сельсовет) — Дагъустан
Республикадин Мегьарамдхуьруьн райондик акатзавай муниципалитет.

Администрациядин юкь — Мегьарамдхуьр хуьр я. Хуьруьнсоветдик акатзавай хуьрер:
Мегьарамдхуьр, Тигьирхуьр.

Хуьруьнсовет Дагъустан Республикадин Мегьарамдхуьруьн райондин юкьван пата,
Самур вацIун чапла кьерин мукьвал ала.

2013 йисан агьалияр сиягьдиз къачунин малуматрив кьурвал хуьруьнсоветда 7 319
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
7 328 кас тир . 2002 йисан малуматриз килигна, хуьруьнсоветдин агьалияр 6 587
кас тир . Агьалидин вири лезгияр, суни - мусурманар я.



https://lez.wikipedia.org/wiki/%D0%9C%D0%B5%D0%B3%D1%8C%D0%B0%D0%BC%D0%B5%D0%B4_%D0%9C%D0%B5%D0%B3%D1%8C%D0%B0%D0%BC%D0%B5%D0%B4%D0%B0%D0%BD_%D1%85%D0%B2%D0%B0_%D0%93%D1%8C%D0%B0%D0%B6%D0%B8%D0%B5%D0%B2

1897 йисан 10 декабрдиз Куьре магьалдин Мегьарамдхуьре агьвал ва савад авай
хзанда дидедиз хьана. ТӀебии алакьунар авай гадади агалкьунралди Алкьвадрин
медреса, Кьасумхуьруьн мектеб, Дербентда ва Къубада муаллимвилин курсар
куьтягьна, хайи хуьруьн советрин мектебда муаллимвиле ва регьбервиле кӀвалахна.
1932 йисуз Дагъустандин С. Сулейманан тӀварунихъ галай пединститутда, ахпа
Москвада аспирантурада кӀелна. Лезгийрикай кӀвенкӀве яз ада филологиядин илимрин
кандидатвилин ва докторвилин дережаяр къачуна.

Ам 1958 йисуз рикӀин азардик рагьметдиз фена, Магьачкъалада кучукнава. Адан
тӀвар Мегьарамдхуьруьн сад лагьай юкьван мектебдал эцигнава.

М. Гьажиев чи чӀал дериндай чирна-жагъурай садлагьай лезги алим я. Дагъустандин
тарихдин, чӀалан ва эдебиятдин институтда къуллугъай къад йисан вахтунда алимди
20-далай виниз къиметлу кӀвалахар арадиз гъана: лезги чӀалан тарсарганарни
эдебиятдин хрестоматияр, илимдин макъалаярни ктабар, лезги чӀалан гафарганар
дидедин ва урус чӀаларал кхьена, чапдай акъудна, халкьдив агакьарна, ам савадлу
ва илимдар авуник чӀехи пай кутуна. Илимдин къекъуьнар тежрибадихъ галаз
алакъалу авуна: гзаф йисара Дагъустандин пединститутда тарсар гана. М. Гьажиеваз
лезги чӀалалай гъейри мадни араб, табасаран, азербайжан ва урус чӀалар чизвай.

Мегьамед Гьажиев шаир, драматург ва таржумачини тир. Ада аялар патал теснифнавай
шиирар 30-60-йисара Гь. Гьажибегова, А. Фетягьова ва Н. Агьмедова туькӀуьрнавай
тарсарган (учебник) ва хрестоматийра гьатнава. 1936 йисуз М. Гьажиева конкурсдиз
«Дагълара» пьеса вугана. Ада лезги чӀалаз урус кхьирагрин эсерар (Л. Толстойдин
«Гьажи-Мурад» повесть, М. Горькийдин «Диде» роман ва мсб.) таржума авуна, кьилди
ктабар яз чапдай акъудна. М. Гьажиева чӀалан илимдик ва милли эдебиятдик чIехи
пай кутуна.



https://lez.wikipedia.org/wiki/%D0%9C%D0%B0%D1%80%D0%BA_%D0%A2%D0%B2%D0%B5%D0%BD

Марк Твен (ингл. Mark Twain, халисан тIвар Сэ́мюэл Лэ́нгхорн Кле́менс, Samuel
Langhorne Clemens;1835 1 (30) ноябрь(18351130), Флорида, Миссури, АСШ —1910
йисан 1 (21) апрель, Реддинг, Коннектикут, АСШ) — кьетIен чIехи американ
кхьираг, журналист ва жемятдин крархъа я. Адан яратмишунди жуьреба-жуьре жанрар
желб чIугвазава - юмор, сатиру, философиядин фантастика, публицистика ва мсб,
гьакIни вири жанра ада гьамиша жув гуманист ва демократ хьиз къалурзава.

Уильям Фолкнердин фикирдалди, Марк Твен «садлагьай халисан американ кхьираг я,
гьакIни чун вири адан ирс гьалтайбур я». Эрнест Хемингуэйди лагьайвал, вири алай
чIаван американ эдебият Марка Твенан Гекльберри Финнан кьилел атай вакъиаяр»
тIвар алай са ктабдай акъатна. Урус кхьирагрикай Максим Горький ва Александр
Куприн Марк Твенакай рикIин чимивилелди рахана.



https://lez.wikipedia.org/wiki/%D0%9C%D0%B0%D0%BA%D1%8C%D0%B0%D1%80_(%D0%A1%D1%82I%D0%B0%D0%BB_%D0%A1%D1%83%D0%BB%D0%B5%D0%B9%D0%BC%D0%B0%D0%BD_%D1%80%D0%B0%D0%B9%D0%BE%D0%BD)

Макьарар (урус. Макар) — Дагъустан республикадин СтIал Сулейман районда авай
тунвай хуьр.

Хуьр СтIал Сулейман райондин кьиблединни - рагъакIидай пата, райондин юкь тир
Кьасумхуьрелай тахминан 12 км яргъал, Макьарарин вирин мукьув чка кьунвайди я.

XIX виш йисуз Макьарар вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин
Хъутур-Куьредин наибвалдиз талукь тир. Бигер, ЦицIер, ХпитIар ва ЯлцIугъ
хуьрерихъ галаз ЯлцIугърин хуьруьнжемятдик квай.

1962 йисуз хуьруьнэгьлияр Герейханован совхоздин 2-лагьай отделениедиз куьч
хьана ацукьнай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьре 20 майишатар
авай, агьалийрин кьадар 115 кас тир: 61 итим ва 54 паб.



https://lez.wikipedia.org/wiki/%D0%9B%D0%B5%D0%B7%D0%B3%D0%B8_%D0%B3%D0%B0%D0%B7%D0%B5%D1%82

Лезги газет — Дагъустанда лезги чIалал акъатзавай жемиятдинни-политикадин газет.
Газетди Дагъустанда жезвай жемиятдинни-политикадин вакъиайриз экв гузва, гьакIни
лезги халкьдин культурадикайни тарихдикай макъалаяр акъудзава.

Газетдин бине 1928 йисуз «ЦIийи дуьнья» тIварцIелди кутунвай. Ахпа акъудун
вахтуналди акъвазарнавай. Гуьгъуьнлай, 1943 йисуз «Социализмдин пайдах»
тIварцIелди республикадин лезги чIалан газет хьиз давам хъувунай. 1951 йисалай
1957 йисал кьван газетдин тIвар «Дагъустандин гьакъикъат» тир ва урус чIалан
«Дагестанская правда» газетдай макъалаяр лезги чIалаз элкъуьрзавай. 1957 йисуз
газет «Коммунист» газетдиз дегишарнай ва «Дагестанская правда» газетдин хел жез
акъвазарна. 1991 йисалай газетди гилан тIвар хуьзва.



https://lez.wikipedia.org/wiki/%D0%9B%D0%B5%D0%B7%D0%B3%D0%B8_%D0%AD%D0%B3%D1%8C%D0%BC%D0%B5%D0%B4

Лезги Агьмед (1762 йис, Къубадин уезд, Вурвар — 1840 йис) — лезги шаир, ашукь.
Ада вичин эсерар кьуд - лезги, азербайжан, араб ва фарс чIаларал тесниф ийизвай
тир. Лезги Агьмед дуьньяда къекъвей, гьа девирдин гьар са кардикай хабардар,
халкьдиз къуллугъ авур шаир тир.

Лезги Агьмед 1762 йисуз гилан КцIар райондин Вурварин хуьре лежбердин хизанда
дидедиз хьана. Са бязибуру и чIалан устаддин бинеяр Къурушдилай я лугьузва.

XVIII виш йисан сеняткаррин арада тIвар-ван авай, ашукьрин межлисра гьамиша
уфтан хьайи Лезги Агъмедакай сифте малуматар ва адан азербайжанви ашукь Хесте
Кьасумахъ галаз хьайи гьуьжетунра лагьай чIалар 1894 йисуз Тифлисда урус чIалал
акъатай «Къавкъаздин вилаятрикай ва тайифайрикай эхтилатзавай кIватIалда»
гьатнава. Лезги Агьмеданни Хесте Кьасуман арада хьайи гьуьжетрин кьуд чIал 1937
йисуз Бакуда азербайжан чІалал акъатай «Ашукьар» ктабда гьатнава.

Кьуьчхуьр Саидан вилер акъудай Сурхай хандиз шиирралди зурба туьнбуьгь авур
Лезги Агьмеда вичин эсерра гьа гьахъсуз аям дериндай русвагьна ва ханаринни
бегрин инсафсузвилерихъ эхир жедайдахъ агъанай.

Лезги чIалал Лезги Агьмедан эсерар сифте яз 1965 йисуз «КIиливал» (эдеб. чIалал.
«Дуствал») кIватIалдин 2-лагьай нумрада чап хьана: «Шекер хьтин», «Хъел хьана
хьи», «Мурсал хандиз», «Дуьнья я им, къведай вири бередай» ва «Хабар туш».
Алатай асирдин 70-лагьай йисарилай кьил кутуна Лезги Агьмедан эсерар
жуьреба-жуьре кIватIалрин ва учебникрин чинриз акъатна. Месэла, 1978 йисуз
акъатай «Лезги поэзиядин антологияда» адан «Хъел хьана хьи», «Ашукь Саидаз» ва
«Лезги Агьмеданни Хесте Кьасуман гьуьжет» гьатнава. И шиирар 1990 йисуз
Магьачкъалада басма хьайи «Лезгийрин революциядилай вилик квай девиррин
литература» ктабдани ава.

Эхиримжи йисарра шаирдин эсерар азербайжан ва урус чIаларални акъатна. 1987
йисуз Бакуда чапнавай «Дагъустандин гецIияр» (эдеб. чIалал: «Дагъустандин
савкьватар») кIватIалда Лезги Агьмедан пуд шиир ва 1988 йисан 1 сентябрдиз
Хасавюрт шегьердин «КIиливал» газетда кьве шиир ганва. И газетди сифте яз Лезги
Агьмедан шикиларни чапна. Шаирдин къамат художник Низами Къагьриманова чIугунва.
Лезги Агьмедан шикил «Самур» журналдин 1993 йисан 3-й нумрадани ганва. Шаирдикай
КцIар райондин ТIигьиржалрин хуьре уьмуьрнавай сейли ашукь, пара йисара элдин
межлисриз ярашух гайи Уружани (1828-1893) пара малуматар ганва.

Шаирдин эсерар илимдин бинедаллаз сифте яз Гьажи Гьашарова ахтармиша ва алимди
абуруз лайихлу къиметни гана. Ам эдебиятдиз хкун патал Къуруш Мегьамеда, Кьасум
Фаталиева, Мавлуд Ярагьмедова, Къурбан Акимовани чIехи зегьметар чIугуна. ЯтIани
Лезги Агьмед кIелзавайбур патал гьелени сирлуди яз амай шаиррикай я. Гьеле ада
уьмуьрдихъ ва яратмишунихъ авсиятда суал аламай месэлаяр пара ава.



https://lez.wikipedia.org/wiki/%D0%9B%D0%B3%D0%B0%D1%80

Лгар, ЛгапIирхуьр (урус. Лгапиркент) — Дагъустан республикадин Ахцегь районда
авай гадарнавай сувун хуьр.

Хуьруьн тIварцин арадал атунин гьакъиндай са версия ава хьи, цIуру заманда
хуьруьз Сириядай Сулейман тIвар алай кас атанай, ада кьуьзуь жедалди лгавийрин
малар чIура хуьзвай. Ам рагьметдиз фейила, хуьруьнвийри адаз сур гьазурна ам
кучудиз кIан хьайила, садлагьана гьинай ятIани лиферин луж атана ва вирибурун
вилик адан мийит кхажна Гъуцар сувал тухунай, гьина ам ахпа кучуднай. Кьисадив
кьурвал, а вакъиадилай кьулухъ хуьруьз ЛгапIирхуьр тIвар эцигнай, яни «пIир»
авай хуьр.

Хуьр Ахцегь райондин рагъэкъечIдай пата, райондин администрациядин юкь тир
Ахцегь хуьрелай 14 км яргъал, Шалбуздагъ цIиргъинин кефердинни-рагъакIидай патан
хушал ала.

XVI виш йисалай 1839 йисал кьван хуьр Дукъузпара азад жемиятдик квай. 1839 йисуз
Лгар вири Самур округдихъ галаз Урусат империядин гъилик акатнай. Империядик
квай чIавуз, хуьр Дагъустан вилаятдин Самур округдин Докъузпара наибвалдиз
талукь тир. Храх ва Ухул хуьрерихъ галаз Ухулрин хуьруьн-жемиятдик квай.

1886 йисан Урусатдин Империядин агьалияр сиягьриз къачунин нетижайриз килигна,
хуьре 598 касди уьумуьр ийизвай . Вири лезгияр, суни-мусурманар тир.



https://lez.wikipedia.org/wiki/%D0%9B%D0%B0%D0%BA_%D1%80%D0%B0%D0%B9%D0%BE%D0%BD

Лак район, Яхул район (урус. Лакский район, ях. Лакрал район) — Урусат
Федерациядин Дагъустан республикада авай муниципалитетдин район.

Район Дагъустан Республикадин кьибле пата ала. Рутул, Чарода, Леваши, Акуша,
Кули ва Гуниб районрихъ галаз са сергьятра ава.

1820 йисуз Урусат империядик акатай Къазикъумух ханвал 1859 йисуз Дагъустан
вилаятдин Къазикъумух округдиз элкъуьрнай. 1922 йисуз и Къазикъумух округ Лак
округдиз элкъуьрнай ва гуьгъуьнлай, 1935 йисуз Яхул округ гилан Лак ва Кули
районриз апайнай.

1944 ийсуз яхулрин са пай хайи чилерай акъудна, Юкьван Азиядиз дугурнавай
аккин—чеченрин чилерал гужалди куьчарна ана ЦIийи Лак район арадал гъанвай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Яхул райондин миллетрин сиягь :

Лак райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%9B%D0%B0%D0%BA%D0%B0

Лака (урус. Лака, таб. Ликаъ) — Дагъустан республикадин Хив районда авай,
«Хвереж» хуьруьнсоветдик акатзавай хуьр.

Хуьр Хив райондин юкьван пата, Чирагъ вацIун дугуна, машгуьр Магу-Дере кIамун
гьахьунал, райондин юкь тир Хив хуьрелай 4 км яргъал ала.

XIX виш йисуз Лака хуьр вири Куьре округдихъ галаз Урусат империядин гъилик
акатнай. Империядик квай чIавуз, хуьр Дагъустан вилаятдин Куьре округдин Кьибле
- Табасарандин наибвалдиз талукь тир. Хвереж хуьруьхъ галаз Хвереж
хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 414 касди уьмуьр
гьалзавай . Агьалидин вири табасаранар, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Лака хуьруьн агьалийрин кьадар,
вири табасаранар яз 216 кас тир.



https://lez.wikipedia.org/wiki/%D0%9AI%D1%83%D1%84%D1%83%D0%B1%D0%B0

КIуфуба (азер. Kufoba) — Азербайжан республикадин КцӀар районда авай хуьр.
«Ширвановка» хуьруьнсоветдик акатзава.

Хуьр КцIар райондин кефер пата, Самур вацIун кьерел, Дагъустандин
Мегьарамдхуьруьн райондихъ галаз сергьятдин мукьвал, райондин кьилин шегьер тир
КцIар шегьердилай 33 км яргъал ала.

Хуьруьн тIвар дегь КIуф хуьруьн тIварцIихъ галаз алакъалу тирди шак алачиз я. Ва
гилан КIуфубадин эгьлияр дегь КIуф хуьруьн эгьлийрин несилар тирдал гиман ала.
Урусатдин дяведин архивдин материалра къалурнавайвал, 1837 йисуз Къубадин
гъулгъула къаткурдайла урус генералри лезгийрин цIудралди хуьрер чукIурнай.
КIуф, Тагьар, Уьзден, Маши, Харах хьтин дегь лезги хуьрерин гелер гьа чIавалай
квахьна.

КIуфуба хуьре агъадихъ галай сихилрин веледри уьмуьр ийизва: Куьчайбур, Умарар,
Усманар .



https://lez.wikipedia.org/wiki/%D0%9AI%D1%83%D1%80%D1%83%D0%BAI%D1%83%D0%BD

КIурукIун (урус. Балуджа) — Дагъустан республикадин Ахцегь районда авай
гадарнавай сувун хуьр.

Хуьр Ахцегь райондин рагъэкъечӀдай пата, райондин администрациядин юкь тир
Ахцегь хуьрелай 6 км яргъал, Муглах вацIун эрчIи къерехдихъ гала.

XVI виш йисан сифте кьилерай 1839 йисал кьван хуьр Дукъузпарадин азад жемятдик
квай. 1839 йисуз КIурукIунар хуьр вири Самур округдихъ галаз Урусат империядин
гъилик акатнай. Империядик квай чIавуз, хуьр Дагъустан вилаятдин Самур округдин
Докъузпара наибвалдиз талукь тир. Филискъар ва Ялцугъ хуьрерихъ галаз Ялцугърин
хуьруьн-жемиятдик квай.

1929 йисуз КIурукIун цIийиз арадал гъанай Ахцегь райондик кутунай. КIурукIунрин
эгьли тир Бабаеве Жалилакай малуматар амукьнава. 1891 йисуз ада Эривандин
муаллимвилин семинария куьтягьнай, Ахцегьрин мектебда вад йис урус чIалан ва
арифметикадин тарсар гузвай .

Профессор Хидир Рамазанова кхьизвайвал, цан цадай чилерин кьитвиляй XIX виш
йисан юкьвара КIурукIунрин эгьлийрин са пай Азербайжандин аран районриз (пара
мумкин я Хъачмаз райондиз) куьч хьанай.

1869 йисуз хуьре 377 кас агьалияр авай, абурукай: 212 — итим, 165 — дишегьли.
Хуьр 60 мягьлейрикай ибарат тир. 1886 йисан Урусатдин Империядин агьалияр
сиягьриз къачунин нетижайриз килигна, хуьре 381 касди уьумуьр ийизвай . Вири
лезгияр, суни-мусурманар тир.



https://lez.wikipedia.org/wiki/%D0%9AI%D0%B8%D1%80%D0%B8_%D0%91%D1%83%D0%B1%D0%B0

КIири Буба — абрек, лезги халкьдин кьегьал, Кеферпатан Къавкъазда “лезги Робин
Гуд” лакIабдалди машгуьр тир. Ада гьахъвилин пад кьазвай, зайифбуруз гъиляй
къведай куьмекар гузвай, къаних ва чIуру къилихрин инсанрин аксиниз экъечIзавай,
шкьакь девлетлубур тарашна пулар - девлетар кесибриз арада пайзавай.

Лезги зариятда КIири Бубадин амалрин ва вичин тарифар ийизвай гзаф шийирар ава,
месела Билал Адилован «Дамах ая» шиирдин кьатI:

“Ваз чидани КIири буба вуж ятIа И кьегьал кас адалатдин женг чугур? Бубадин
тIвар къе мецерал алатIа Са чIавузни лезгидин юкь жеч какур !”

Халкьдин туькIуьрай сивин эсеррикай аквазвайвал, КIири Бубадин къамат кесиб
къатар патал камалэгьлидин, кьегьалдин, гьахъвилиз къуллугъзавай ватандашдинди
тир .



https://lez.wikipedia.org/wiki/%D0%9AI%D0%B8%D1%80%D0%B8

КӀири (урус. Икра) — Дагъустан республикадин Кьурагь районда авай хуьр. Бахцугъ,
Ругун ва Сараг хуьрерихъ галаз «КӀири» хуьруьнсоветдик акатзава. Хуьруьнсоветдин
администрациядин юкь я.

Хуьр Дагъустан Республикадин Кьурагь райондин рагъэкъечӀдай пата, Кьурагь
вацIал, Кьурагь хуьрелай 20 км яргъал чка кьунвайди я. Гьуьлуьн дережадилай 1380
кьакьанда ала. Хуьруьн чилерин вири санлай майдан — 2800 гектар я, мулкарин
майдан — 1929 га, векьин чкаяр — 673 га, чӀурар — 1081 га.

ЦӀуру эгьлийрин эхтилатралди, сифте и хуьр «КӀелед КӀунт» тӀвал алай чкадал
алай. Хуьре сифте кӀвалер суван кьиблепатан гуьнедал алай «Контурар» тӀвар алай
районда эцигнавай. Ина пара кьадарда амукьнавай тарихдин имаратри ва кучудунри,
хуьр са чӀавуз мусурманввл диндин вилик галай девирдиз талукь тирди субутарзава.
Хуьруьн тарихдин «КӀири» тӀварцӀин арадал атуникай гуьжетунар физва, садбуру и
тӀвар, вилик хуьруьн агъа кьиле пара кьадарда экъечӀзавай кӀирийрин тарарихъ
галаз алакъа кутазва. Гуьгъуьнлай, Дагъустан Урусатдик акатайдилай кьулухъ,
урусри, чпиз лугьуз регьят хьурай лугьуз хуьруьз «Икра» тӀвар эцигнавай.
Хуьруьнвийрин асул кӀвалахар лежбервал, малдарвал, гъилин устӀарвал ва кустарвал
тир. Хуьре 17 чатар кардик квай. УстӀарри чпин гьасил авур затӀар кӀвалин
аваданвилеризни тӀуьнин продруктриз масакӀа ийизвай. Чпин крара чатун устӀарри
кӀарасдин цӀивинрикай менфят къачузвай, гьавиляй кӀарасдин цӀивинин гьазурунин
кӀвалахрал хуьре чара ксар алахънавай. Хуьре гьакӀни хъенчӀин устӀарвал гзаф
вилик фенвай. Гьайи къведайди ам я хьи, кӀиривийрин гъилин устӀарвиликай
амукьайди са виликан агалкьунрин гелер я.

XIX виш йисал кьван хуьруьн регьбервал, жемятди кхягъзавай кавхади ийизвай.
Адахъ кьвед пуд куьмек ийиидай ксарни галай. XIX виш йисан эхирда хуьре,
Темирхан-Шура (Буйнакск) шегьерда ацукьнавай царьдин сердерди тайин ийизвай,
чиновник — кавха везифа арадал гъанвай. Кавхадин асул буржийрик, хуьре
жемиятдин — къайда ва эгьлийрин арада регьмвал хуьн акатзавай. Абуру чеб ва чпиз
куьмек ийизвай ксар, къайдаяр чӀурзавай эгьлийрикай къакъудзавай штрафралди
хуьзвай. XIX виш йисан эхиррай эгечӀна, хуьруьн эгьлийрин, иллаки итимрин арада
кеспи ийиз шегьерриз фидай лежбервал гегьенш жез гатӀумнавай. Виринра уьмуьр
четин ва залан тир, ва халкьдин арада рази туширвилер ва протестар арадал
къвезвай. А йисара къати протестантрикай сад, КӀири хуьряй лезги халкьдин
кьегьал КIири Буба тир. Гила адан несилри, хайи дигедай акъудна Сибирьдиз
ракъурунив ва Бакудин дустагъда тунив къастар хаз тахьанвай, викӀегь ва мерд
касдин рикӀел аламукьуниз чӀехи гьуьрмет ийизва. Сифте вахтара кӀиривийрин
гзафбур Бакудин нафтӀадин мяденра хкаж хьанвай.

Хуьруьн сифтегьан мектеб 1918 йисуз мискӀинда араб чIалал ахъайнвай. 1927 йисуз
халкьдин куьмекдалди сифте кьилин чирвилерин мектебдин дарамат эцигнавай.
Мектебдин регьберар Магьарамов Ага, Кьурбанов Абдуселим, Дадаев Гьасан тир. 1936
йисуз сифте кьилин чирвилерин мектебдикай ирид йисан мектеб хъувунвай, ва
директорвиле, хуьруьн эгьлийрикай садлай специалист, М. Мисриханов тайин авунай.
1967 йисуз КӀирида цӀийи мектебдин дарамат эцигна юкьван мектеб ахъайнавай.

1930 йисуз хуьруьн 27 майишатар садхьана кооператив туькӀуьрнавай. Кооперативдин
председатель Асалиев Асан тир. Абуру сада-садаз куьмек гунин лежбервилин комитет
(КРЕСТКОМ) арадал гъанвай. И коллектив майишат 1931 йисал кьван амукьнавай. 1931
йисуз хуьре потребительрин сад хьанвай кооператив (КПО) туькӀуьрнавай. 1932
йисуз КПО-дин чкадал малдарвилин кооператив амадагвал арадал атанвай. Адан
председателяр, чара вахтара Ашурбеков Кучага, Загиров Загир тир. Ва 1937 йисуз,
партиядин XII — й кӀватӀалдин тӀварунихъ галай, халис колхоз арадал гъанвай.
Адалай кьулухъ хуьре колхоздин фермайрин, гьамбарханайрин, базайрин зарб
эцигунар гатӀумнавай.

XIX виш йисуз КӀири вири Куьре округдихъ галаз Урусат империядин гъилик
акатзава. Империядик квай чӀавуз, хуьр Дагъустан вилаятдин Куьре округдин
Кьурагь наибвалдиз талукь тир. Кутул ва Ругун хуьрерихъ галаз КӀири
хуьруьнжемятдик акатзавай.

Ватандин ЧӀехи дяведиз хуьряй 222 кас рекье гьатнавай, абуру 105 кас дяведа
телеф хьанвай, 117 кас элкъвена ватандиз хтанвай. Дяведин майданда чпиз
кьегьалвилин гьуьрмет къазанмишнавайбурун арада политрук Османов Шафи, офицер
Гамзаев Багаудин, жергедин аскерар Р. Алимирзоев, Р. Эскендаров , Л. Батманов,
Ж. Рустамов, М. Алимирзоев ва мсб. тир. Абуруз дявевилин пишкешар вуганвай. Амма
кьетӀен баркаллувал хуьруьн дамах тир, кичӀевал квачир комбат Эсед
Бабастановичаз талукь я. Дяведа къалурай жуьрэтлувилин, викӀегьвилин ва
кӀевивилин паталай адаз кьейидалай кьулухъ, Совет Союздин Кьегьал хьтин чӀехи
тӀвар ганвай. Гила адан тӀварунихъ хуьре колхоз ва мектеб ава. Регьмет хьайи
аскеррин гьуьрметдай хуьре Салигьов Эседан имарат ва муькуь аскеррин обелиск
эцигнавайди я.

2002 йисан агьалияр сиягьдиз къачунин малуматрив кьурвал хуьре 1 532 касди
уьмуьр гьалзавай. Агьалидин вири лезгияр, суни — мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, КӀири хуьруьн агьалияр
1 343 кас тир.



https://lez.wikipedia.org/wiki/%D0%9AI%D0%B5%D0%BB%D0%B5%D0%B4

КIелед (урус. Кала, рут. КIелед) — Дагъустан республикадин Рутул районда авай,
КIелед хуьруьхъ галаз «Амсар» хуьруьнсоветдик акатзавай хуьр.

Хуьр Дагъустан Республикадин Рутул райондин юкьван пата, райондин юкь тир Рутул
хуьрелай 7 км яргъал, Самур вацIун дугуна, Шиназ вацIун сивел чка кьунвайди я.

«КIелед» гафунин рутул чIалал мана авач. Хуьруьн эгьлийрин вирида, ина, тарихдин
къене рутулрихъ галаз ассимиляция хьана рутулриз элкъвенвай, татрин несилри
уьмуьр гьалзавайди лугьузва. Малум тирвал, тат чIалал келе гафуни «чIехи»,
«кьилин» манаяр гузва .

XIX виш йисуз КIелед хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин Лучек
наибвалдиз талукь тир. Амсар ва Пилек хуьрерихъ галаз Амсар хуьруьнжемятдик
акатзавай.

2002 йисан агьалияр сиягьдиз къачунин малуматрив кьурвал хуьре 426 касди уьмуьр
гьалзавай . Агьалидин вири рутулар, суни - мусурманар я. 1886 йисан Урусат
империядин агьалияр сиягьдиз къачунин малуматрив кьурвал, КIелед хуьруьн
агьалияр, вири рутулар яз 196 кас тир .

Хуьре гуьгъуьнин ругуд сихилрин векилри уьмуьр гьалзава: Шалшалар, Герийер,
Инкьиймар, ГьаIсийер, Къасымар ва Чихтиер.

Хуьруьн мектебдин вилик галай рагал, 1877 йисуз Дагъустандани Чечняда хьайи
къарагъунин чIавуз телеф хьайи кьве жегьил-шагьид кучуднавай пIир ала. Абурун
ивидин къене авай мийитар яргъал алай Согратль хуьряй чпин дидедиз жагъана, хайи
КIелед хуьруьз хкана ина кучуднавайдалай кьулухъ, хуьруьнвийрин арада и чка пак
тир чка хьиз гегьенш хьанвай. Абуру шагьидрин сурарин винел мавзолей-гуьмбет
туькIуьрнавай .



https://lez.wikipedia.org/wiki/%D0%9AI%D0%B5%D0%BB%D0%B5

КIеле (урус. Келе) — Дагъустан республикадин СтIал Сулейман районда авай тунвай
хуьр.

Хуьр СтIал Сулейман райондин рагъакIидай пата, райондин юкь тир Кьасумхуьрелай
тахминан 17,5 км яргъал чка кьунва.

КIеле дегь хуьр я. Адан къерехра ислам диндилай вилик девирдин кучудунар
амукьнава. Хуьруькай садлагьай малуматар алимри Кьурагь хуьруьн цIуру мискIиндин
цлан къванел алай Кьурагь жемятдин карта къалурзавай кхьинрай къачунвай. И къван
1356 йисаз талукь я.

Хуьр алай чка кьакьан танарин тарарин тамарив бул я, ина пипин ва мегъуьн тарар,
гьверши ва къавах тарар, гъулцин ва верхьи тарар кьакьан жезва, ничхирар, вагьши
гьайванар ва жуьреба - жуьре емишар пара ава. ГъвечIи вацIарилай хкатзавай
булахринни чешмейрин булвал и чкадиз кьетIен иервал гузва. Амма КIелейрин
килигиз лайихвал авай тIебиятдин кьилин чкаяр — кьве чарчар я, абурукай садан
кьакьанвал 40 метр кьван я. И чилериз гьамиша артух дикъет гудай вирида. 1886
йисуз Урусатдин пачагьдин къарардив, КIеле хуьруьз ва адан къваларив галай
муькуь хуьрериз талукь тир тамар Урусат гьукуматдин мал - мулк хьиз адан
иесивилик акатнай. Адалай кьулухъ тамуз казакри килигзавай. Гилани тамун патав
галай никIин тIвар «Урусрал» я. Фад заманарилай инихъ КIеле хуьруьз «ЧатI-легъв»
тIвар алай, вилик, мумкин я анжах гатуз, кIелевияр чеб яшамиш жезвай, чка талукь
я. И чкада лап 1960 - й йисарал кьван кьул - шалман чIугвадай завод
кIвалахзавай.

XIX виш йисуз КIеле хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Котур
- Куьредин наибвалдиз талукь тир. КуркIурхуьр, Хъпуьхъ, ЦицIигъ ва ЧIилихъ
хуьрерихъ галаз ЦицIигърин хуьруьнжемятдик акатзавай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьре 59 майишатар
авай, агьалийрин кьадар 410 кас тир: 209 итим и 201 паб.



https://lez.wikipedia.org/wiki/%D0%9A%D1%8C%D1%83%D1%8C%D1%87%D1%85%D1%83%D1%8C%D1%80

Кьуьчхуьр (урус. Кочхюр) — Дагъустан республикадин Кьурагь районда авай, саки
тунвай хуьр. Бугъда тепе хуьруьхъ галаз "Кьуьчхуьруьнсовет"дик акатзава.
Хуьруьнсоветдин администрациядин юкь я.

Хуьр Дагъустан Республикадин Кьурагь райондин кьибле пата, райондин
администрациядин юкь тир Кьурагь хуьрелай 10 км яргъал, инсандин гъил агакь
тийир гьуьлуьн дережадилай 2100 метр кьакьанда алай чкадал чка кьунвайди я.
Чилерин вири санлай майдан 5000 гектар. Хуьруьн майишатдин мулкарин майдан 4000
гектар, абурукай кьуьгъверар — 400 га, векьин чкаяр — 1 200 га, чӀурар — 2500
га.

Хуьруь бине кьунвай дуьз тарих гьеле малум туш, амма Кьуьчхуьруьз гзаф девлет
авай тарих ава. Им Кьурагь райондин виридалайни дегь хуьрерикай сад я. Хуьруьн
диб «Кьешенг мягьле» тирди гьисабзава. Гуьгъуьнлай, и мягьледихъ мукьвал алай
хуьрерин эгьлиярни гилиг хьанвай. Хабардар ксари малумарзавайвал, хуьруьн
тӀварни гьа куьч хьайибурун куьмекдалди арадал атанвайди я. Кьуьчхуьр иниз кьуд
гъвечӀи хуьрерин эгьлияр куьч хьунин рекьелди арадал атанвайди я, адан тӀварни
«Кьудхуьр» ва я «Куьч хьайибурун хуьр» ойконимрикай арадал атун мумкин я.
Кьурагь райондин саки вири хуьрериз хьиз Кьуьчхуьруьзни дегь чӀавуз къаравулдин
минараяр, къелеяр, цлар авайди тир ва хуьруьз анжах варарай гьахьиз жедай. Хуьре
къенин йикъалди пуд гьавадин тунвай зурба жуьмя мискӀин амукьнава, адан цлан
къванерал араб чIалал кхьинар ала. Хуьре гьакӀни, 20 метр кьакьандал алай
тагъдин муьгъ ама. Гьайиф хьи, кьуьчхуьрвияр сувун хуьряй кьулувилиз куьч
хьайидилай кьулухъ мискӀинни муьгъ къвез-къвез чкӀизва.

XIX виш йисуз Кьуьчхуьр вири Куьре округдихъ галаз Урусат империядин гъилик
акатзава. Империядик квай чӀавуз, хуьр Дагъустан вилаятдин Куьре округдин Хъутур
- Куьредин наибвалдиз талукь тир. Цилинг хуьруьхъ галаз Кьуьчхуьруьнжемятдик
акатзавай.

Археологиядин малуматри, сувавияр дегь заманайрилай инихъ лежбервилелни
мардалвилел алахънавайди тестикьарзава. Асул гьисабдалди зулун къацар цазвай.
НикӀербанвилин, кьвед ва пуд никӀин системадин шикилда гьална тур кьуьгъверин
никерин тегьер виниз тир. Вири ник миянарзвачир ва вахт-вахтунда ийизвачир,
эчӀел кьеридиз эчӀинзавай. Хуьруьнвийри лежбервиликай гзаф менфят къачузвай,
агакьзвачир техилдин магьсулар округдин чӀехи бегьерар цазвай хуьрерай
къачузвай. Хуьруьн майишат кьулухъ галамай алатрал бинеламиш хьанвай. Накьв
расуна яцар кутӀуннавай туьрезар кардик кутазвай. Яцар — чӀугвадай къуват хьиз
къуллугъзавай. Халкьдин арада гзаф гегьенш гьатнавай зегьметдин алатар дергесар,
мукалал, кацаяр, ругунар, кьуьквер, арабаяр, кӀарасдин перер тир. XIX — XX виш
йисарилай гатӀумна, кьуьчхуьрвийри чпинбурулай мадни къулай, тамам хъсанарнавай
урус чешнедин алатар кардик кутаз эгечӀнавай. Абурун арада: ракьун куьтен,
ракьун ва кӀарасдин сасар алай гъелерар, ракьун пер авай. XIX виш йисан эхирда
урусрин дергесди, тӀимил нетижа гудай къулай тушир лезги дергес арадай
акъуднавай. Кьуьчхуьрвийри сифте сефер балкӀанар кутӀуннавай урус тегьердин
арабадикай менфят къачуз чирнавай. Урусрихъ галаз мукьва алакъаяр хьайидилай
кьулухъ, чкадин адетдин лежбервилин магьсулрик картуфар гилиг хьанвай.

1937 йисуз хуьре садлагьай иридсан мектеб ахъайнавай. Ана мукьвал алай хуьрерин
аяларни кӀелзавай. 1935 йисуз хуьре колхоз арадал гъанвай. Кьве йисалай кьулухъ
и колхоздиз гилан Бугъда тепе хуьруьн чилерай чилер чара авунай. Къуьлуьн
магьсулар цуниз гзаф мублагъ чилер тир. Сувавийри и чилер белгенар хьиз кардик
кутазвай ва хъуьтӀуьз ана лапагар хуьзвай. 1957 йисуз кьуьчхуьрви Эхмед ина
садлагьай кӀвал эцигнай. Адан гуьгъуьнаваз муькуьбурни атана ина секин хьанвай.
1966 йисан чилин зурзунрилай кьулухъ Кьуьчхуьруьн агьалийрин саки вири арандиз,
Бугъда тепедиз куьч хьанвай. Алай чӀавуз Бугъда тепейра 300 кьван майишатар ва
716 — далай пара касди уьмуьр гьалзава. Пара кьван кьуьчхуьрвияр Дагъустандин
ЦIаяр, Дербент, Магьачкъала, Баку, Билиж посёлокда уьмуьр гьалзавайди я.

Ватандин ЧIеди дяве чӀавуз фронтдиз 160 кьуьчхуьрви рекье гьатнай. Абурукай 89
кас чпин хайи ватандиз элкъвена хтанвай, амайбурун са пай женгера телеф хьана,
муькуь пайни хабар авачиз квахьна.

2002 йисан агьалияр сиягьдиз къачунин малуматрив кьурвал хуьре 68 касди уьмуьр
гьалзавай. 1886 йисан Урусат Империядин агьалияр сиягьдиз къачунин малуматрив
кьурвал, Кьуьчхуьруьн агьалияр 1 134 кас тир.

Кьуьчхуьр — мазанрин, алимрин, устӀаррин ва маса зурба ксарин хайи диге я.
Кьуьчхуьр Саид, Гьажи Керемали-эфенди (са шумуд йис ам Истамбулдин ва Каирдин
университетра кӀелзавай, хуьре адаз мавзолей эцигнавайди я), Гьажи
Мегьамед-эфенди, Къадир-эфенди, Мирзяли-эфенди (ам чидайбуру, адаз хуш,
хъуьтӀуьл, иер ван авайди лугьузвай), Фекьи Гьажимет хьтин зурба ксарин тӀварар
Куьре округдин къецепатазни чкӀанвай. Николай II пачагьди гьукум гьалзавай
девирда кьуьчхуьруьн устӀарар Азербайжанда ва Урусатда машгьур хьанвай. Абурун
арада Тагьир, Хидир, Мирземегьамед, Латиф хьтин чинар ава. Тагьир буба чӀехи
меценат хьиз машгуьр хьанвай: вичин такьатралди ада Баку шегьердай улубар
хканвай ва Кьуьчхуьрни Гелхен хуьрера медресеяр ахъайнавай. Гьа а чӀавуз ирид
хуьруьн урядниквиле кьуьчхуьрви Улушан кӀвалахзавай. Хуьрун, халкьдин арада
чирвилер, илим чукӀурдай садлагьай кас Гьажимурад тирди гьисабиз жеда. Ада
муаллимвилин семинар акьалтӀарна, 1912 йисуз Кьурагьда ахъа хьанвай урус
мектбеда кӀвалахзавай. Гъуьгъуьнлай йисара ада вичин кӀвалах Дербент шегьерда
давамарнавай ва вири хуьруьнвийрин арадай Ленинан Ордендиз лайхвилер авай
садлагьай кас хьанвай.

И хуьре зурба тӀвар-ван авай мазан, зари, бунтарин иштиракдар Кьуьчхуьр Саида
уьмуьр гьалзавай. Ам лезги ва дагъустандин литературадин классик я. Адан
маниярни чӀалар гилани виридан мецерал ала ва вилик хьиз къенин юкъузни важибвал
кваз я.



https://lez.wikipedia.org/wiki/%D0%9A%D1%8C%D1%83%D1%8C%D1%85%D1%83%D1%8C%D1%80

Кьуьхуьр (азер. Quxur) — Азербайжан республикадин КцӀар районда авай кьакьан
суван хуьр. «СтIурин» хуьруьнсоветдик акатзава. Саки гадарнавай хуьр я.

Хуьр КцIар райондин рагъакIидай пата, Докъузпара райондихъ галаз сергьятдин
мукьвал, ЧIехи Къавкъаздин хушарал, райондин кьилин шегьер тир КцIар шегьердилай
115 км яргъал ала. Хуьр инсандин гъил агакь тийизвай чкадал ала.

Кьуьхуьруьн мягьлейрин тIварар (ойконимар): Къуртан мягьле, ЦӀийи мягьле, Юкьван
мягьле.

Уьмуьр авунин гзаф векъи шартӀар авайвиляй хуьруьн эгьлийри арандиз куьч хьана
Кьуьхуьруба хуьр арадал гъанай.

Агьалидин вири лезгияр, суни-мусурманар я. Хуьурьунэгьлияр асул гьисабдалди
малдарвилел алахънавайди я.

Кьуьхуьре агъадихъ галай сихилрин веледри уьмуьр ийизва: ЧипетIар, МихетIар,
Кузар, Манатар, Тукъвацар .



https://lez.wikipedia.org/wiki/%D0%9A%D1%8C%D1%83%D1%80%D0%B0%D0%B3%D1%8C_%D1%80%D0%B0%D0%B9%D0%BE%D0%BD

Кьурагь район (урус. Курахский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин кьибле пата ала. Кьибле пата Ахцегь ва
Мегьарамдхуьруьн районрихъ галаз, кефер пата Агъул ва Хив районрихъ галаз,
рагъакIидай пата Рутул ва рагъэкъечIдай патани СтIал Сулейман райондихъ галаз са
сергьятра ава.

Райондин рельефдин чӀехи пай сувари кьунва. Райондин кьибле патайтIуз Самур
цIиргъ яргъи хьанва, адан яргъивилихъди Мегьарамдхуьруьн, Ахцегь ва Рутул
районрин Кьурагь райондихъ галаз сергьят физва.

ДагЦИК-ан 4-й сессиядин 22.11.1928 тарихдин къарардалди, виликан Куьре округдин
Агъул ва Кьурагь участокрин чкадал, Лак округдин Чирагъ хуьр ва Куьре округдин
Хъутур-Куьре участокдин Вини-Макьар, Бурши-Макьар ва Агъа-Макьар хуьрерни
кутунивди Кьурагь кантон арадал агъанвай. ВЦИК-ан 3.06.1929 тарихда кьабулай
къарардалди, кантон райондиз элкъуьрнай.

ВЦИК-ан 1.09.1934 тарихдин къарардалди, Буркихан, Гоа, Дулдугъ, Курагъ, Рича,
Тпиг ва Хутхул хуьруьнсоветар Кьурагь райондивай чара авуна Агъул район арадал
гъанвай.

ПВС РСФСР-дин 1.02.1963 тарихдин къарардалди Кьурагь район терг авуна, адан
чилер Кьасумхуьруьн райондик кутунай. ПВС РСФСР-дин 12.01.1965 тарихдин
къарардалди район виликан сергьятра гуьнгуьна хутунай.

Райондин агьалидин чIехи пай лезгияр, тIимил пайни агъулар я. Кьурагь районда
вад агъул хуьр ава: Хвереж, Укуз, Усугъ, Квардал ва Хуьпуькь.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Кьурагь райондин миллетрин сиягь :

Кьурагь райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%9A%D1%8C%D0%B2%D0%B0%D0%BD%D1%86I%D0%B8%D0%BB

КьванцIил (урус. Канциль) — Дагъустан республикадин Хив районда авай,
«КьванцIил» хуьруьнсоветдик акатзавай хуьр. Хуьруьнсоветдин администрациядин юкь
я.

Хуьр Хив райондин рагъэкъечIдай пата, райондин юкь тир Хив хуьрелай 9 км яргъал
ала. Мукьвал алай хуьрер: Асадхуьр, Дардархуьр.

XIX виш йисуз КьванцIил хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Асадхуьр ва Дардархуьр хуьрерихъ
галаз КьванцIил хуьруьнжемятдик акатзавай. Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 467 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, КьванцIил хуьруьн агьалийрин
кьадар вири лезгияр яз 636 кас тир .



https://lez.wikipedia.org/wiki/%D0%9A%D1%8A%D1%83%D0%BC%D1%83%D0%BA%D1%8C%D0%B0%D1%80

Къумукьар (къум. къумукълар) — Дагъустандин халкьарикай сад. Туьрк халкьарин
группадик акатзава. Абурун хайи чIал – къумукъ чIал я. Векилрин кьадардиз
килигна Дагъустанда пудлагьай чкадал ала. Дагъустандилай гъейри къумукьар
кIватIидаказ Кеферпатан Осетияда ва Чечняда уьмуьр тухузва.

2010 йисан малуматриз килигна Урусатда 503,1 агъзур къумукьар авай, абурукай
431,7 агъзур кас Дагъустандал къвезвай.

Къумукьрин хайи макан – Дагъустандин суварин ценерив гвай юкьван патан ва Каспи
гьуьлуьн кьерел алай районар я. И чилериз адет тирвал – Къумукьрин кьулувал
лугьуда.

«Къумукъ» тIвар гьикI ва квекай арадал атанватIа там малум туш. Амма идан
патахъай тарихдар алимрин шумудни са фикирар ава. А. А. Бакиханов, С. А.
Токарев, А. И. Тамай, С. Ш. Гаджиева ва чIехи пай маса алимрин фикирдалди,
къумукъ гаф кыпчак туьркверин кимаки ва я кыпчакрин маса тIвар тир куман
гафарикай арадал атанвайди мумкин я .

П. К. Услара ктабда кхьейвал, XIX виш йисуз Кеферпатан Къавкъазда аранда уьмуьр
тухузвай туьрк агьалидиз чкадинбуру къумукъ лугьузвай .

Дагъустанда, Чечняда ва Ингушетияда къумукъ анжах къумукъ миллетдин векилриз
лугьузвай. Б. А. Алборова къумукь гаф туьрк чIаларин кум (лезг. "къум")
гафуникай арадал атанвайди гиман ийизва.

Вичин нубатда, тарихдар алим Я. А. Фёдорова VIII—XIX виш йисариз талукь тир
гъиливкхьинар делил яз кьуна тестикьарна хьи, «гъумик — къумык — къумух» гафар
Дагъустандин бинедин, юкьван виш йисарин девирдин топонимар я .

XIX виш йисан эхирдин тарихдар А. В. Старчевскийди вичин ктабда къумукьриз арияк
тIвар ганвай. Муькуь алим Н. Я. Марра къумукьар тузлилер тIварцIелди кьазва. П.
К. Услара шагьидвалзавайвал, къумукь чIала кеферпатан къумукьар къалурзавай
мичихич гаф ава, и гаф Чечнядихъ галаз сергьятдин мукьвал алай Мичик вацIун
тIварцIихъ галкIанва. Амма, кьиблепатан къумукьри чпиз хайдахъ къумукълар, яни
къайтагъдин къумукьар лугьузвай .

Дагъустандин маса халкьари къумукьриз чара-чара тIварар ганвайди я: даргийри –
диркъаланти, аварри — лъарагIал, яхулри — арнисса, годоберийри — гъумакиди,
каратайри — лъарагIабди, ахвахри — лъагIидо, багвалри — гьаргIиди, цIапари —
гумуглар, къарачай-балкъарри — къумукъла, чеченри — гIумки .

ТIвар-ван авай тюрколог ва рагъэкъэчIдай пад чирзавай алим В. В. Бартольда икI
лагьанай: «туьрквериз элкъвенай лезгийрикай къумукъ миллет арадал атанай», ада
лезгияр льугьунивди Дагъустандин вири сувун халкьар фикирда кьазва.

«Къумукь халкьдин арадал атунин рекье Дагъустандин бинедин халкьари ва къеце
патай атанвай туьрк халкьари, иллаки кыпчакри иштиракнай. Чкадин миллетри туьрк
чIал кьабулна къумукьриз элкъвенай».

Къумукьар, туьрк чIаларин группадик квай кыпчак чIаларин хзандик акатзавай –
къумукь чIалалди рахазва.

Къумукь чIалаз фад заманарилай чпин кхьинар ва девлетлу литературани фольклор
авай. 1929 йисалди кхьинра араб гьарфаралди туькIуьрнавай ажам алфавитдикай
менфят къачузвай, гуьгъуьнлай абуруз латин алфавит теклифнай, 1938 йисалайни
гилан кирилл графикадин алфавит кардик ква.

Къумукь чIалаз виридалайри мукьва чIалар крым-татар чIал, къарачай-балкъар чIал
ва караим чIалар я.

«Вири лежбервилел ва са кьадар малдарвилел алахънава. Абуру къуьл, сил, мух,
цуькI ва иллаки дуьгуь цазва. Фан магьсулрилай гъейри, къумукьри гзаф вахтара
памбаг цазва ва авур пек чпин игьтияжриз харжзава. Гъетерхъанвили къумукьрин
уьмуьрда кьетIен чка кьунва, осётр ва муькуь гъетер кьунивди хзанри чпин кьил
хуьзва. Къумукьрин арада пара кьадар эрменияр гьалтда, абурун чIехи пай
савдагарар я. Абурун кIвалер дагъустандин маса миллетрин адетдин кIвалериз ухшар
я.»

«Къумукьрин адетарни къилихар муькуь къавкъазвийрихъ галаз сад хьтин бур я, амма
векъи сувахъанрилай тафаватлу яз, къумукьри чпин адетар пакарзавач ва гзаф
вахтара адетрив кутуг тийизвай амалриз рехъ гузва. Месела, къумукьрин арада
ивидин кьисасар хьайила абур фад меслятдал къвезва. Сихилрин арада кIеви дуствал
къумукьриз жезвайди туш. ЧIехи бубайрин несилриз гузвай таъсир акьванни кIеви
туш. Абурун кIвалер умуми дагъустандин жуьрединбур я, амма кIвалин къенен стиль
акахьайди я, ина михьи фарс жуьрединбурулай эгечIна европадин стильда кIвалер
гьалтда. Адетдин сувун парталар европадин алукIунри арадай акъудзава.
Медениятдин жигьетдай пара вилик фенвай халкь яз къумукьар гьамиша къунши
халкьарилай са кьил вине авай ва гьуьрметлубур тир.»



https://lez.wikipedia.org/wiki/%D0%9A%D1%8A%D1%83%D0%BC%D1%83%D0%BA%D1%8A_%D1%87I%D0%B0%D0%BB

Туьрк чIаларин группадин кыпчак чIаларин хзандик акатзава. Адаз виридалайни
мукьва чIалар крым-татар, караим ва къарачай-балкъар чIалар я. Урусатда къумукъ
чIалал 450–500 агъзурав агакьна агьалияр рахазва. Рахазвайбурун кьадардиз
килигна Дагъустанда пудлагьай чкадал ала. Къумукъ чIал Дагъустандин ругуд
«эдеби» чIаларикай сад я. Къумукь чIалал «Ёлдаш» газет акъатзава. ЧIал гегьенш
хьанва Дагъустандин юкьван районра, са кьадар Чечнядин кефер патара ва
Кеферпатан Осетиядин Моздок районда.

XIX виш йисалди къумукъ чIал Дагъустандин кефер пата авсиятдин чIал тир (илимда
ахьтин чIалаз лингва-франка лугьузвайди я, гилан лингва-франка Дагъустанда урус
чIал я) .

1928 йисалди къмукъри араб графикадин ажам алфавитдикай менфят къачузвай. 1928
йисалай 1938 йисалай латин графикадалди туькIуьрнай алфавит тир, 1938 йисалай
къедалди кирилл алфавит кардик ква.

Алай чIаван къумукъ алфавит: А а, Б б, В в, Г г, Гъ гъ, Гь гь, Д д, Е е, Ё ё, Ж
ж, З з, И и, Й й, К к, Къ къ, Л л, М м, Н н, Нг нг, О о, Оь оь, П п, Р р, С с, Т
т, У у, Уь уь, Ф ф, Х х, Ц ц, Ч ч, Ш ш, Щ щ, Ъ ъ, Ы ы, Ь ь, Э э, Ю ю, Я я.

Къумукъ чIала 8 ахъа ванер ава, ибур: а, е, ы, и, о, оь, у, уь я. Бязи гафарв,
иллаки маса чIаларай къачур гафара, аь ванни гьалтда.

Нугъатрин арадай вирибурулайни къакъатнавайди къайтагъ нугъат я. Дарги
халкьарихъ галаз виш йисарин къене алакъада авай и нугъатдик кьетIен сувун
лишанар ква. Месела, къати – къ ван.



https://lez.wikipedia.org/wiki/%D0%9A%D1%8A%D0%B8%D1%80%D0%B8%D1%86I_%D1%87I%D0%B0%D0%BB

КъирицI чIал — къирицI халкьдин хайи чIал. Нах-Дагъустан чIаларин хзандин лезги
чIаларин группадин кьибле патан лезги чIаларик акатзава. Анжах хзандин къене
рахазвай чIал хьиз Азербайжандин Къуба, Исмаиллы ва Хъачмаз районрин са шумуд
хуьрера гегьенш я. И чIалал рахазвайбурун кьадар, чара-чара малуматрив кьурвал 5
- 8 агъзур кас я.

КъирицI чIалаз виридалайни мукьва — ергуьж, гьапут, жекни элик чIалар я.
Лингвистикадин алимри и кьуд чIал къирицI чIалан нугъатар тирди лугьузва. Амма
им гьакъикъатдив кьазвай кар туш. И чIаларин векилри сада-сад са жизви кьванни
гъавурда акьазвайтIани ибур дегь алпандин кьилдин мукьва чIалар я.

«Этнолог» журналдин 1975 йисан малуматрив кьурвал, къирицI чIалал рахазвайбурун
кьадар 6 000 кас тир .

П. В. Котляревскийди малумат гузвайвал, XIX виш йисан 80 - й йисарал къведалди
лезгийрин Муьшкуьр магьалда къирицIрин 61 уба арадал атанай. И убайра 6 137
касди уьмуьр гьалзавай . Гуьгъуьнлай, 2001 йисуз кьиле тухвай
социолингвистикадин чирна-жугъурунри къалурнавай хьи, Къуба районда къирицI
чIалал рахазвайбурун кьадар тахминан 1 - 2 агъзур кас тIимил хьанвай .

КъирицIрин Къуба ва Хачмаз районра 26 кьван хуьрер авайтIани, къирицI чIалал
Къуба районда авай анжах 2-3 хуьрера рахазва. Амай хуьрера къирицI эгьлияр хайи
чIал квадарна гьатта кIвалени хзандин арада цIап чIалал рахазва. Хъачмаз районда
пара кьадарда авай, цIапарикай, лезгийрикай, хъирицIрикай ва будугърикай ибарат
тир акахьай агьалияр авай хуьрерин алакъадин чIал — цIап чIал я.

Будугъ чIалав гекъигайла къирицI чIала вичин асул гафар мадни пара хвенва.
КъирицIви алим, филологиядин илимрин кандидат, Бакудин Славян Университетдин
доцент Вели Хидирова лугъузвайвал, алай чIавуз къирицI чIала тахминан 4 агьзур
кьван асул къирицI гафар ама. Бес будугъ чIалаз виридалайни мукьва тир къирицI
чIалавай и гафар хуьз гьикI алакьна? Кьилин себебар къирицIрихъ мадни пара
хуьрер хьун ва абуру лезги чIалакай мадни гегьеншдиз менфят къачун я

Алай чIавуз Къуба ва Хачмаз районра абурун 30 - дав агакьна хуьрер ама. И
хуьрера къирицI чIалакай тIимил менфят къачузва. Пара хуьрерин агьалияр
азербайжан чIалалди, бязи хуьрерин агьалияр лагьайтIа, лезгидалди рахазва. XX
виш йисан юкьвара къирицI чIалалди 6000 кас рахазвайтIа гила абурун кьадар
генани тIимил хьанва.

Тарихдин чешмейра къалурнавайвал, будугъар, хинелугъар, жекар, эликар, гьапутар
хьиз, къирицIарни лезгияр тир ва абур вири виликан виш йисара лезги чIалалди
рахазвай .

И сиягьда лезги ва къирицI чIаларин умуми лексикадиз талукь 270 гаф гьатнава.
Амма ихьтин гафар мадни пара ава. И гафар чна вич къирицIви тир чIалан алим,
Бакудин Славян Университетдин доцент Вели Хидировахъ галаз санал къелемдиз
къачуна. Ада лугьузвайвал, исятда къирицI чIала лезги ва къирицI чIаларин умуми
лексикадиз талукь 500 - 600 гаф хьунухь герек я. Алимди гьакIни къирицI чIалаз
маса чIаларай, иллаки азербайжан чIалай гзафни-гзаф гафар атанвайди ва и процесс
къени давам жезвайди къейд ийизва. Гьеле яхцIур йис идалай вилик и фикирдал атай
лезги алим, филологиядин илимрин доктор Шемседдин Саадиева кхьенай: "КъирицI
чIалан лексика лезги чIаларин группадин лексикадик акатзава. Идахъ галаз санал,
маса мукьва чIалара хьиз, къирицI чIалан лексикадани араб, фарс ва туьрк
чIаларай атай гафари хейлин чка кьазва. И чIала гьакIни тат чIалай атай гафар
дуьшуьш жезва. Им мус ятIани са кьадар тат агьалияр къирицIвийрик акахьунин
нетижа я жеди. КъирицI чIала виридалайни пара гафар къачузвай чешме азербайжан
чIал я." . Гьакъикъатдани икI я. Эхиримжи 50 - 60 йисуз къирицI чIалаз
азербайжан чIалай лап пара гафар атанва. Азербайжан чIалан гафари къирицI чIалан
къайдадин числительнияр, союзар ва наречияр тамамвилелди арадай акъуднава.
Гьавиляй къирицIвийри алай вахтунда къайдадин числительнияр анжах азербайжан
чIалалди лугъузва. Месела: биринджи "сад лагьай", икинджи "кьвед лагьай",
уьчуьнджуь "пуд лагьай", дуьрдуьнжуь "кьуд лагьай", бешинджи "вад лагьай",
алтынджы "ругуд лагьай" ва икI мад. КъирицIви алим Вели Хидирова лугьузвайвал,
эхиримжи 60 - 70 йисуз къирицI чIала лезги чIалан цIуру къатариз талукь
цIудралди гафарни квадарнава. Мисал яз “ахъа”, “вак”, “ван”, “къав”, “кьезил”,
“кьенер”, “кIанчI”, “патахь”, “пурар”, “ракь”, “чар”, “чам”, “чIав”, “чIул”,
“чIиж”, “хъел”, “цуьк”, “цIар”, “экв”, тIимил ва маса гафар къалуриз жеда. Алай
чIавуз будугъ чIала хьиз, къирицI чIалани асул къирицI чIалан гафар тIимил
туькIуьр жезва. Гафар арадал гъизвай суффиксар “-чи”, “-ваьл//иваьл”,
“-лаьгIаь”, “-сузаь” гила саки бегьер квачиз хьанва. Абурукай маса чIаларай
атанвай гафарикай цIийибур туькIуьрдайла кьериз-цIаруз менфят къачузва:
“наьхирчи”, “адмиваьл”, “чаытиниваьл”, “абурсузаь” ва икI мад. КъирицI чIалан
гафарикай цIийи гафар ва гафарин формаяр арадал гъизвай асул къирицI суффиксрин
бегьерлувал квахьнавайвиляй маса чIаларай гафар къачун адетдин кардиз элкъвенва.
Къачунвай гафари къирицI чIалан тахминан 60 - 65 % процент туькIуьрзава. Гьайиф
къведай кар ам я хьи, жегьилриз гзафни-гзаф асул къирицI гафар чизмач. И
гафарикай са кьадарбур анжах яшлубурун меце ама. В. Хидирова къейд ийизвайвал,
асул къирицI чIалан фонд туькIуьрнавай лексемрин чIехи пай амач ва абур арадал
хкун мумкин туш.

Муькуь лезги чIаларив гекъигайла къирицI чIал са кьадар вилик фенвай
вокализмдив, яни ахъа ванерин системадив, абруптиврин тIимилвилив ва ахъа тушир
ванерин лабиал вариантар авачирвилив тафаватлу я. ЧIалан грамматикада, лексикада
ва фонетикада цIап чIалан гзаф къуватлу таъсир акваз жеда.

ЧIалан делилрал атайла, гьеле сифте яз XIX виш йисан эхирра ва XX виш йис сифте
кьилера "Жек чIал" тIвар алаз къирицI чIалакай малуматар гайи машгьур алимар А.
Дирра ва Р. Эркерта къирицI чIал лезги чIаларин группадик акатзавач лагьанвач.
Абурулай алатайла 1937 йисуз Р. М. Шаумяна будугъ чIал хьиз, къирицI чIални
лезги чIалаз лап ухшар я лагьанва . XX виш йисан юкьвара сифте яз къирицI чIал
илимдин рекьяй чириз эгечIай, къирицI чIалай филологиядин илимрин кандидатвилин
ва докторвилин диссертацияр хвейи машгьур лезги алим Шемседдин Саадиева ва
къирицIви алим Вели Хидирова чпин къимет авай чирна-жугъурунра къирицI чIал
лезги чIаларин группадик акатзавайди мад гъилера субутна .

«Жек чIалакай» (гилан къирицI чIал) акьван дикъет таганвай малуматар А. Дирран
кIваларха ава . Немецви этнограф Р. Эркерта къавкъаздин чIалар сад-садав
гекъигнавай гафарганда «жек чIалан» 535 гаф ва 60 фразаяр гъанвай, ва гьакIни
чIалан грамматикадин характеристикадикай куьруь малуматар ганвай . КъирицI
чIалан гафарикай гъвечIи материал Р. М. Шаумяна гузва. Гьа адан паталай 1940
йисуз къирицI чIалан грамматикадин туькIуьр хьунин тегьердикай сифте тир
малуматар гъанвай .

КъирицI чIалан грамматикадин туькIуьр хьунин тегьердикайни лексикадикай там
чирна-жугъурунар 1972 йисуз Ш. М. Саадиева вичин диссертацияда авунай.

Къавкъаз чирзавай жегьил французви алим Жиль Отьеди 2004 йисуз Париж VII
Университетда къирицI чIлан гьалар къалуруникай докторвилин диссертация хвенай .
2009 йисуз Парижда француз чIалал элик чIалан грамматика басмадай акъатнай.



https://lez.wikipedia.org/wiki/%D0%9A%D1%8A%D0%B0%D1%80%D1%82%D0%B0%D1%81_%D0%9A%D1%8A%D0%B0%D0%B7%D0%BC%D0%B0%D1%8F%D1%80

Къартас Къазмаяр (урус. Картас-Казмаляр) — Дагъустан республикадин
Мегьарамдхуьруьн районда авай, «Къартас Къазмайрин» хуьруьнсоветдик акатзавай
хуьр. Хуьруьнсоветдин тек сад тир хуьр ва администрациядин юкь я.

Хуьр Мегьарамдхуьруьн райондин кефердинн-рагъэкъечIдай пата, Дербент райондихъ
галаз сергьятдин мукьвал, райондин юкь тир Мегьарамдхуьрелай 28,2 км яргъал,
Р217 «Кавказ» авто-рекьин къвалав гала. Алай чкадин рельефдал гьалтайла, хуьр
Каспийдин кьерин кьулувилел Гуьлгери вацIун чапла кьерел ала. Виридалайни
мукьвал алай ракьун рекьин «Билиж» станция хуьрелай 6 км яргъал ала.

XIX виш йисан 1864 йисуз Вини Къартас хуьр вири Куьредин ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Гуьне наибвалдиз талукь тир. Агъа Къартас ва ЦIарахуьр хуьрерихъ
галаз Агъа Къартас хуьруьнжемятдик акатзавай.

Кьуьзуь эгьлийрин эхтилатрикай малум хьайивал, Къартас Къазмайрин бине, XIX виш
йисарин эхирра хьайи лежбервилин реформайрин береда арандиз куьч хьанвай Куьре
округдин (гилан СтIал Сулейман райондин) Вини Къартас хуьруьн лежберри кутунай.
Хуьре уьмуьр гьализ ацукьай садлагьай кас Данил тир. Гьатта гилан хуьруьн
рагъэкъечIдай пата «Бетон» рекьин мукьвал «Данил-къазма» тIвар алай чка ава.
Гуьгъуьнин йисара иниз Вини Къартасрин чилер, девлетар авачир лежберар куьч
хьана, къуьл, мух, сил цун патал чкадин тарарин гапIалар, валар дувулрай акъудна
цан цадан никIер гьазуриз эгечIзавай. Суван хуьряй атанвай лежберрив арандин
зегьем квай гьава кьазвачир ва мурдарарни ветIер авайвиляй никIерин кIвалахар
чIехи жафадалди кьилиз акъудзавай. Абурун зегьметдин алатар акIв ва гъилин мишер
тир, чилер туьрезрив расзавай. Хуьруьз сифте куьч хьанвайбур: Агьадуллагь,
Мегьарам, Сулейман, Гьуьсейн, Рамазан, Киримхан ва мсб. тир. Чиликай атIанвай
кIвалера (цIап. Къазмайра) вирини вири са шумуд хзанар авай. Гьа и себебдалди
хуьруьн тIварцIихъ “Къазмаяр” топоним гилиг хьанвай. Накьвад кирпичрикай кIвалер
эцигиз ахпа гатIумнай. Октябрдин революциядин вилик квай береда Къартас
Къазмайра 15-20 хзанар авай. Вини Къартасра а чIавуз са шумуд сихилри уьмуьр
гьалзавай, ибур: Гьасанар, Будаяр, Кучумар, Жигерханар, Фекьияр, Гьуьмияр,
Зейфатар, Байрамар ва мсб. тир. Октябрдин революция къведалди хуьруьз куьч
хьанвай са кьадар девлетлу лежберар лежбервилелни малдарвилел алахънавай. Яд
гайи чилерал абуру къуьл, сил, мух, дуьгуь хьтин тварцин магьсулар цазвай ва
вини суван хуьруьн мулкарай акъудзавай бегьердив гекъигайла инай абуруз са
шумудра пара ва хъсан бегьерар къвезвай. Дигидай яд абуру Гуьлгери вацIукай чпин
гъилелди эгъуьнна хуьруьз чIугунай 5-6 километр яргъивал авай къубудай
къачузвай.

XX виш йисан 30-й йисарал къведалди, хуьре хзанар анжах са тайин сезонда
амукьзавай, яни гатуз папарни аялар суван хуьруьз чпин мукьвабурун патав
ракъурзавай, вучиз лагьайтIа ина гатуз эхи ийиз тежер хьтин чимивал авай ва а
чIавуз хуьруьн къваларив гвай уьленра ветIер гзаф жезвайвиляй инсариз
мукьвал-мукьвал цIаяр къвезвай.

1934 йисуз, Дагъустанда коллективизация йигиндаказ физвай чIавуз Къартас
Къазмайра «Рокоши» колхоз арадал атанвай. И колхоз Вини Къартасризни талукь тир.
Вири колхозникрин кIватIалда кьабулнай къарардалди колхоздин садлагьай
председательвиле Кахлеров Рамазан хкянай, ам рагьметдиз фейила кьулухъ адан чка
Нагиев Абдалхана кьунвай.

1952 йисуз Къартас Къазмайрин ва Вини Къартасрин «Куйбишев» колхозар сад
хьанвай, амма кьве йис алатайла, колхозникрин чпин тIалабуналди и колхозар мад
чара хъувунай. АкI ятIани и кьве хуьрерин арада мукьвавилинни дуствилин алакъаяр
гилалди амукьнава.

Хуьруьн колхоз а чIавуз Мегьарамдхуьруьн райондин виридалайни кIвенкIве аваз
физвай ва гзаф хилен колхозрикай тир. Ина къуьл, мух, гьажибугъда хьтин тварцин
магьсулар цазвай ва вини дережадин бегьерар кIватIзавай. Гьавадинни-накьвадин
шартIари ина, къарпуз, хали ва буран хьтин халид салан емишар цадай къулай
мумкинвилер гузвай. Ина экъечIзавай емишрин тIвар Кьибле Дагъустандин вири
районриз чкIанвай.

Гуьлгери вацIун дугуна, Къартас Къазмайрин мукьвал 100-лай пара дегь чIаван
сурарин кIунтIар ала. Абурукай, 9-10 метр кьакьанвални 70-80 м диаметр авай цIап
чIалал “Коркмас-тепе” (КичIевал квачир кIунтI) тIвар алай кIунтI чара жезва .

2013 йисан агьалияр сиягьдиз къачунин малуматрив кьурвал хуьре 1791 касди уьмуьр
гьалзавай . 2012 йисан малуматрив кьурвал, хуьруьн агьалияр 1814 кас тир . 2002
йисан малуматриз килигна, хуьруьн агьалияр 1699 кас тир . Агьалидин вири
лезгияр, суни - мусурманар я. 1886 йисан Урусат Империядин агьалияр сиягьдиз
къачунин малуматрив кьурвал, Вини Къартас хуьруьн агьалидин кьадар, вири лезгияр
яз 649 кас тир .



https://lez.wikipedia.org/wiki/%D0%9A%D1%8A%D0%B0%D1%80%D0%B0_%D0%9A%D1%83%D1%8C%D1%80%D0%B5

Къара Куьре (урус. Каракюре) — Дагъустан республикадин Докъузпара районда авай
хуьр. «Къара Куьредин» хуьруьнсоветдик акатзава.

Хуьр Дагъустан Республикадин Докъузпара райондин кефердинни - рагъэкъечIдай
пата, райондин юкь тир Усугъчай хуьрелай 6 км яргъал ала.

Докъузпара районда «Къара-Куьре» тIвар алай кьве хуьр ава, ибур Вини Къара-Куьре
ва Кьулан вацIун кьерел кутунвай ЦIийи Къара-Куьре хуьрер я. Лезгистандин дегь
хуьрерикай сад тир Вини Къара-Куьре ЧIехи Къавкъаздин цIиргъерин суварин тик
хурал ала. Хуьруьн кьилихъ галай рагарал алай харапIа-кIвалерин перишан вилер
хьиз цавуз килигзавай ичIи дакIарри ва вацIун цIалцIам къванерив чIугунвай
гуьтIуь куьчейри хуьруьн дегьвиликай ва абад тир алатай вахтарикай хабар гузва.
Виняй хуьруьн къвалариз гьиниз вил вегьейтIани, хайи чилерин вафалу къаравулар
хьиз акъвазнавай, пара кьадар гегьенш сурар аквада. Абурун арада, чиликай анжах
чIулав кьилин къванер хкатнай лап дегь чIаван сурар, ва гьакIни кьилин къванерал
рагьметдиз фейидакай араб гьарфаралди кхьинар алай са кьадар цIийи сурарни
авазва. Хуьре археологиядин чирунар кьиле тухудайла, мус ятIа хуьруьн къваларив
кIеле авайди малум хьанай. Вичин вахтунда Къара-Куьре лап чIехи хуьрерикай сад
тирди субутарзавайди К. Умаханован «XVII-XIX виш йисара Дагъустандин тарихдин
география» тIвар алай ктабдин кхьинар я. Ктабда кхьенвайди я хьи, 17 виш йисара
Къара-Куьреда 900 кIвал авай. А чIавуз лезги хуьрера адет яз са чIехи кIвале
кьвед-пуд хзан санал амукьзавай. Хуьруьн лап кьуьзуь эгьлийрин эхтилатрикай чаз
малум хьанай хьи, XIX виш йисан юкьвара Атаманрин хзанда, са кIвале 54 касди
уьмуьр тухузвай. Гила, юкьван гьисабдалди къачуна са кIвале тахминан 18-20 касди
уьмуьр тухузвайди гиман авуртIа, им хуьруьн агьалидин кьадар 16-18 агъзур кас
тирди гьисабиз жеда.

1689 йисуз Кьиблепатан Дагъустандин гзаф пай хуьрера хьайи чумадин тIегъун
Къара-Куьрединни патавай алатнач. Азарди лезги хуьрера пара кьадар телефвилер
гъанай. Къара-Куьредин 900 кIвалерикай сагъдиз амукьайбур вирини-вири 60 кIвал
хьанай. Гьа тIегъунилай кьулухъ амукьнавай «Хкун Сурар» къдалди амазма. Телеф
хьайи инсанрин кьадар акьван пара тир хьи, вири бегьем кучудиз агакьариз тежез,
мийит чилик кутуна сур алай чка чир хьун паталди адан винелай кIарасдин хкар
язавай. Гьвиляй сурариз халкьдин арада «Хкун Сурар» тIвар ганвай.

Къара-Куьре хуьр ругуд гъвечIи хуьрерин сад хьуналди арадал атанвайди лугьузвай
малуматар ава. Ибур: «ЧIуру хуьр», «ЧIейар», «Урук», «Яр-къил», «Усух» ва «Сутар
алай хев» хуьрер тир. «ЧIуру хуьр» Къара-Куьредилай муьжуьд километр яргъал ала,
«ЧIейар» хуьр трассадин мукьвал ала. Къавкъаздин дяве чIавуз «ЧIейар» хуьре
къаравулдин минара авай. Къаншардал алай сувун хурал «Урук» хуьр алай. Вич алай
чкада чилин уьцIунар мукьвал-мукьвал жезвай виляй, дуьздал инсанрин кIарабар
акъатзавай. Бязи малуматрив кьурвал, Урук хуьре Алпандин пачагьрин резиденция
авай. Алпандин пачагь Вараза Урук хуьре ял ягъайди малум я. Тажубардай кар я
хьи, Къара-Куьре хуьре чпи-чпиз "Варазар" лугьузвай сихил къедалди ама.
Котовичан ва Исакован экспедицияди «Яр-къил», «Усух» ва «Сутар алай хев» хуьрер
алай чкадал археологиядин эгъуьнар тухудайла юкьван вишсариз талукь хъенчIин цин
гунгарадин амукьаяр дуьздал акъуднай. Хуьруьн кимел алай булахдини вичин сифте
кьил суварилай къачузва ва хуьруьз лап фад заманарилай чIугунвайди я. Адан
хвалан бязи чкайра гьакIни хъенчIин сахсияр амазма.

1864 йисуз Къара Куьре хуьр вири Куьредин ханвалдихъ галаз Урусатдин империядин
гъилик акатзава. Империядик квай чIавуз, хуьр Дагъустан вилаятдин Самур округдин
Докъузпарадин наибвалдиз талукь тир. Кьилдин Къара Куьредин хуьруьнжемят
туькIуьрзавай ва хуьруьнжемятдин кьилин хуьр тир.

Ватандин ЧIехи дяведин четин вахтара пара кьадарда киривияр Азербайжандиз куьч
хьанай. СССР чкIайдалай кьулухъ вини хуьруьхъ галаз, мукьвабурухъ галаз алакъа
саки амачирди лагьайтIани жеда. Азербайжанда киривияр виридалайни пара кьадарда
авай чка Хъачмаз райондин Худат шегьер, Мукьтадир ва Набран посёлокар я. Иниз
киривияр сихилралди куьч хьанай. И хуьрерин кьуьзуь несилри, кьиблепатан
лезгийрин нугъатдилай тафаватлу тир вини Къара-Куьредин кьетIен нугъат хвена.
Месела, литер. «рацIам»-дин чкадал «галцIам» лугьузва, къубадин нугъатдин гаф
тир «цIи?» (вучиз?) чкадал «тIа?» лугьузва, «вил» гафунин чкадал «уьл», литер.
«кIерец»-дин чкадал «кIеребичI», литер. «афни»-дин чкадал «арфунаг» лугьузва ва
икI маса. Амма, жегьил несилар къвердавай цIап чIалал элячIзава. Лезги чIалакай
гьич хабар авачир киривийрин кьадар йисандавай пара жезва. Идан себебар,
азербайжанрихъ галаз са хуьре санал уьмуьр тухун, мектебра лезги чIалан тарсариз
тефин ва акахьай хзанра кIвале цIап чIалалди рахун я. Месела, Мукьтадир
посёлокда адет хьайивал, гьатта гъуьл лезги паб цIап тир хзанра аялдиз
азербайжан чIал чирзавайди я. Худатда авай киривийрин чIалан гьалар идалайни
усал я. Ана лезги чIалакай хабар авай киривияр тупIаралди гьисабиз жеда. Вучиз
лагьайтIа шегьердин агьалидин чIехи пай цIапар я ва лезгияр жемиятдивай къакъат
тавун паталди цIапарин культура ва чIал кьабулнава.

2013 йисан май вацра Урухгана , Къара-Куьредиз талукь тир 1500 гектардин «Елаха»
чIур ва 110 гектар майдан авай «Пуд булахдин чка» тIвар алай векьин чкаяр
Азербайжандиз маса хгана .

Агьалидин вири лезгияр, суни - мусурманар я. 1886 йисан Урусатдин Империядин
агьалияр сиягьдиз къачунин малуматрив кьурвал, Къара-Куьре хуьруьн агьалияр 3
073 кас тир.

Тарихдин къене Къара-Куьре хуьре пуд чIехи сихилар ава, ибур Югулар, Пугъуцар ва
Тварквар я. Вичин нубатда и сихилрик 39 гъвечIи сихилар акатзава. Месела, Югулар
сихилдик 16 гъвечIи сихилар ква, ибур: Шататар, Кавхаяр, Кердеяр, Мумахаяр,
Илагьидинбур, Птугьар, Иверкъар, Надиранбур, Мавланар, Фустанбур, Назаранбур,
Фетегьанбур, Пацаранбур, Мугьуланбур, Мардананбур, Телерар я. Амай кьве чIехи
сихилрик акатзавай гъвечIи сихилрин тIварар гьеле чирзава.



https://lez.wikipedia.org/wiki/%D0%9A%D1%8A%D0%B0%D0%B7%D0%B8%D0%BA%D1%8A%D1%83%D0%BC%D1%83%D1%85_%D0%BE%D0%BA%D1%80%D1%83%D0%B3

Къази-Кумух магьал (урус. Казикумухский округ) — 1860 — 1928 йисара хьайи,
Дагъустандин вилаятдик ва Дагъустандин АССРдик квай администрациядин тек.

Округ наибвалриз пай жезвай. 1899 йисуз наибвилер участокриз элкъвенай. Вичин
нубатда гьа наибвилер хуьруьн-жемиятрикай ибарат тир.

Къазикъумух округ Дагъустандин вилаятдин къене 1860 йисуз виликан Къази-Кумух
ханвилин чилерал арадал гъанай. 1921 йисуз округ Дагъустандин АССР-дик акатнай.
1922 йисуз Къазикъумух округдин тIвар дегишарна Лак округ эцигнай.

1928 йисан ноябрь вацра Дагъустандин АССР-да кантонриз паюнин система къуватда
гьатнававиляй вири округар терг авунай. Округдин къене сифте кантонар,
гуьгъуьнлай гьа кантонрикай гилан районар тешкилнай.

1886 йисан агьалияр сиягьдиз къачунин нетижайрив кьурвал, округда 51 453 касди
уьмуьр ийизвай .



https://lez.wikipedia.org/wiki/%D0%9A%D1%8A%D0%B0%D0%B7%D0%B1%D0%B5%D0%BA_%D1%80%D0%B0%D0%B9%D0%BE%D0%BD

Къазбек район (урус. Казбековский район, авар. НахъбакI мухъ) — Урусат
Федерациядин Дагъустан республикада авай муниципалитетдин район.

Район Дагъустан Республикадин рагъакIидай пата, Чечнядихъ галаз сергьятдал ала.
Къазбек район Гьумбет, Буйнакск, Кизилюрт, Хасавюрт ва ЦIийи Лак районрихъ галаз
са сергьятра ава.

1928 йисан 22 ноябрьдиз ЦИК ДАССР-дин 6-й кIватIалдин 4-й сессияда республика
районриз паюнин цIийи проект кьабулнай. Адав кьурвал, виликан Хасавюрт округдин
Къазбек участокдикай Къазбек подкантон арадал гъанвай. ЦIийи подкантон Хасавюрт
кантондин гъилик квай. ВЦИК-ан 25.12.1930 тарихди къарардалди, администрациядин
юкь Дылым хуьр тайин авуна Къазбек район арадал гъанвай.

1944 йисуз Аух районда авай чеченар депортация авурдалай кьулухъ Къазбек
райондин составдик кьве чечен хуьрер акатнай: Юрт-Аух ва Акташ-Аух хуьрер,
гуьгъуьнлай и хуьрериз аварар куьчарна абурун тIварар масакIа хъувуна Калининаул
ва Ленинаул эцигнай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Къазбек райондин миллетрин сиягь :

Райондик 12 муниципалитетдин образование (хуьруьнсовет) акатзава, абурукай 11
хуьруьнсоветар ва 1 шегьервилин посёлок я .

Къазбек райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%9A%D1%83%D1%8C%D1%80%D0%B5_(%D0%A5%D0%B8%D0%B2_%D1%80%D0%B0%D0%B9%D0%BE%D0%BD)

Хуьр Хив райондин кьибле пата, райондин юкь тир Хив хуьрелай тахминан 27 км
яргъал алай.

XIX виш йисуз Куьре хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Цнал ва Камархуьр хуьрерихъ галаз
Цнал хуьруьнжемятдик акатзавай.

1967 йисуз куьре хуьруьнвияр Фиригъ хуьруьнни Камархуьруьн эгьлийрихъ галаз
Дербент райондиз куьч хьана ана ЦIийи Фиригъ хуьр арадал гъанвай.

1886 йисан агьалияр сиягьдиз къачунин нетижайрин малуматрив кьурвал, Куьре
хуьруьн агьалийрин кьадар вири лезгияр яз 92 кас тир . Куьч жедалди агьалидин
вири лезгияр, суни - мусурманар тир.



https://lez.wikipedia.org/wiki/%D0%9A%D1%83%D1%8C%D1%80%D0%B5%D0%B4%D0%B8%D0%BD_%D0%BE%D0%BA%D1%80%D1%83%D0%B3

Куьредин магьал (урус. Кюринский округ) — 1866 — 1928 йисара хьайи, Дагъустандин
вилаятдик ва Дагъустандин АССРдик квай администрациядин тек.

Округ наибвалриз пай жезвай. 1899 йисуз наибвилер участокриз элкъвенай. Вичин
нубатда гьа наибвилер хуьруьн-жемиятрикай ибарат тир.

Куьредин округ 1866 йисуз Куьредин ханвилин чкадал арадал гъанай. 1921 йисуз
округ Дагъустандин АССР-дик акатнай.

1928 йисан ноябрь вацра Дагъустандин АССР-да кантонриз паюнин система къуватда
гьатнававиляй вири округар терг авунай. Округдин къене сифте кантонар,
гуьгъуьнлай гьа кантонрикай гилан районар тешкилнай.

1886 йисан агьалияр сиягьдиз къачунин нетижайрив кьурвал, округда 79 796 касди
уьмуьр ийизвай .



https://lez.wikipedia.org/wiki/%D0%9A%D1%83%D1%87%D1%83%D0%BD_%D0%9A%D1%8A%D0%B0%D0%B7%D0%BC%D0%B0%D1%8F%D1%80

Кучун Къазмаяр (урус. Кчун-Казмаляр) — Дагъустан республикадин Мегьарамдхуьруьн
районда авай, «КьепIир Къазмайрин» хуьруьнсоветдик акатзавай хуьр.

Хуьр Мегьарамдхуьруьн райондин кьиблединни-рагъэкъечIдай пата, Азербайжандихъ
галаз сергьятдин мукьвал, Самур вацIун эрчIи кьерел, райондин юкь тир
Мегьарамдхуьрелай 23,3 км яргъал, Каспи гьуьлелай 15 км яргъал ала. КьепIир
Къазмаяр, Кучун Къазмаяр ва ГазардкIам Къазмаяр хуьрер сад-садахъ гилиг
хьанвайди я.

Хуьруьн бине 1960 йисалай 1961 йисал кьван суван Кучун хуьряй арандиз куьч
хьанвай эгьлийри кутунай. А йисара, вини хуьруьн эгьлийрин вири аранда кутунай
хуьруьз куьч жедалди кьве Кучун хуьрер авай: гилан Кучун Къазмаяр ва Вини Кучун.
Гуьгъуьнлай, Вини Кучунрин эгьлиярни арандиз куьч хьанвай.

Дуьз 1950-й йисарал кьван Кучун Къазмаяр 20-далай пара куьчеяр авачир гъвечIи
къазмаяр тир. Кьуьзуь несилрин эхтилатрикай, и къазмаяр ХХ виш йисан 10-й йисара
вини хуьряй куьч жезвай са-кьве хзанри арадал гъанвайди малум хьанва. Вилик и
чилер валари, нацIари кьунвай баябан чкаяр тир. Иниз вини хуьряй чпин малар хуьз
чубанар эвичIзавай, абур чиликай атIанвай кIвалера (къазмайра) амукьзавай, ва
маларизни лапагриз махсус парахар эцигзавай. Вини ва ЦIийи хуьрерин арада даим
алакъа авай.

60-й йисарин сифте кьилера Кучун Къазмайра кьве гьавадин кIвалерин эцигунар
йигиндаказ гатIумнай. Кучун Къазмаяр, КьепIир Къазмаяр ва ГазардкIам Къазмаяр
«Яру Октябрь» колхоздин составдик акатнай. 1964 йисуз хуьре сифте кьилин
мектебдин цIийи дарамат эцигнай, 1966 йисуз муьжуьд йисан мектеб ахъайнай.
Идалай вилик аялар КьепIир Къазмайрин мектебдиз кIелиз физвай. Гьа а 1966 йисуз
«Яру Октябрь» колхоз цIийикIа тIуьхкIуьрна «Мирный» колхоз арадал гъанвай. А
вахтунда хуьр электричестводив тамамдаказ таъмин хьанай, радио алакъа
туькIуьрнай.

Алай чIавуз хуьре са шумуд туьквенар, улубхана, ФАП, юкьван мектеб, колхоз
«Садвал» кардик ква. Хуьр газдив, цив таъмин я, юкьван куьче асфальтдив
кIевнава.

2002 йисан агьалияр сиягьдиз къачунин малуматрив кьурвал хуьре 650 касди уьмуьр
гьалзавай . Агьалидин вири лезгияр, суни - мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Вини Кучун хуьруьн
агьалидин кьадар, вири лезгияр яз 261 кас тир.



https://lez.wikipedia.org/wiki/%D0%9A%D1%83%D1%81%D1%83%D1%80

Кусур (урус. Кусур, авар. ГьочотIа) — Дагъустан республикадин Рутул районда
авай, «Рутул» хуьруьнсоветдик акатзавай хуьр. Районда тек сад тир авар хуьр.

Хуьруь Дагъустан Республикадин Рутул райондин рагъэкъечIдай пата, Самур вацIун
дугуна, Дакки вацIун сивел, райондин юкь тир Рутул хуьрелай 50 км
кефердинни-рагъакIидай пата чка кьунва.

XIX виш йисуз Кусур хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин Лучек
наибвалдиз талукь тир. Играх, ИчIа, Лакун, Рутул, Хуник ва Рутул хуьрерихъ галаз
Рутул хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 642 касди уьмуьр
гьалзавай . Агьалидин вири рутулар, суни - мусурманар я. 1886 йисан Урусат
империядин агьалияр сиягьдиз къачунин малуматрив кьурвал, Кусур хуьруьн
агьалияр, вири аварар яз 580 кас тир .

Хуьре гуьгъуьнин сихилрин несилри уьмуьр гьалзава: Тониял, Мазгарал, НацIал,
Мотокъал, Рукекал, ГIертIал, Муъминал, АхIмад-Ханал, Исмалал, Гуккуял.



https://lez.wikipedia.org/wiki/%D0%9A%D1%83%D1%80%D1%85%D1%83%D1%8C%D1%80

Курхуьр (урус. Куркент) — Дагъустан республикадин СтIал Сулейман райондин чIехи
хуьрерикай сад. «Курхуьруьнсовет»дин административ юкь.

Хуьр СтIал Сулейман райондин кеферда, райондин юкь тир Кьасумхуьрелай 3,4 км
кеферни - рагъакIидай пата, Чирагъ вацIун чапла къерехда чка кьунвайди я.
Мукьвал алай хуьрер: Алкьвадар, Сийидар, Вини СтIал.

Курхуьре 1340 йисуз, юкьван вишйисарин лезги зариятдин классик — зари Куьре
Мелик дидедиз хайиди я. Ада, Тамерлана Дагъустандиз вигьинар ийизвай чIавуз
уьмуьр гьалзавай. Зари викIегьвилелди душманрин аксиниз экъечIнай, ада халкь
хайи Ватан хуьз эверзавай. Хуьряй - хуьруьз къекъвена инсанрин жуьрэт хкаждай
патриотвилин шийирар кIелзавай. Амма гуьгъуьнлай, Тамерландин ксари Куьре Мелик
кьуна, адаз регьим авачирвилелди жазаяр ганвай. Халкьдин арада чIканвай кьисади
лугьузвайвал, душманри ам буьркьуь авунай, амма вичин рикIиз умуд авачирвал
агалд тавуна зариди вичин халкьдиз къуллугъ ийиз давамарзавай.

1866 йисалай 1928 йисал кьван Курхуьр вири Куьре округдихъ галаз Урусат
империядин гъилик акатзава. Империядик квай чIавуз, хуьр Дагъустан вилаятдин
Куьре округдин Кьибле - Табасарандин наибвалдиз талукь тир. Курхуьруьн жемятдин
тек сад тир административ юкь тир.

1875 йисуз хуьруь кIеви цIай кьунвай. 51 кIвал лап михьиз канвай, 19 кIвализ
чIехи зиянар галукьнай. Пулунин жигьетдай галукьай умуми зиян 24 439 рубль
туькIуьрнай. Инсанрин телефвилер галачир, анжах пуд касдиз куникди хьайи херер
галукьнай. 1916 йисуз Курхуьре садлагьай мектеб ахъа хьанвай. 1930 йисуз И. В.
Сталинан тIварунихъ галай колхоз арадал гъанвай. Ватандин ЧIехи дяве чIавуз
фронтдиз 220 курхуьрви рекье гьатнай, абурукай 109 кас женгера кьенвай. Хуьре,
дяведин майданда кьейи хуьруьнвияр рикIел хуьн патал обелиск эцигнавайди я. Хуьр
са шумудра чкадай чкадиз куьч жезвай, эхиримжи акьалтIай куьч хьун 1957 йисуз
хьанвай. Гилан Курхуьр алай чкадиз 500 - лай пара хзан куьч хьана ацукьнай.
Чилин зурзунрилай кьулухъ, 1966 йисуз курхуьрвийри, СтIал Сулейман райондин
Хъпуьхъ ва ЧIилихъ суван хуьрерин четинвиле гьатай агьалияр чпин чилериз
кьабулнай, ва абуруз кIвалер эцигиз куьмекар ганай. 1984 йисуз хуьре кьведлагьай
мектеб эцигнай.

Алай чIавуз хуьре 1107 майишатар гваз 3208 кас яшамиш жезва. Агьалидин вири
лезгияр, сунни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 158 майишатар авай, агьалийрин кьадар 931 кас тир.

Хуьре гуьгъуьнин 13 сихилар ава: Купчияр, Къубалуяр, Ярабар, Дугъанар, Сутаяр,
ЦІарахар, Бирякьар, ЦІемпІияр, Фудурар, СикІер, Гачалар, ШинекІар, Лакарар.

Хуьр газдив, электричестводив ва цин гунгунив таъмин я. Кьве мектеб, сагърунин
амбулатория, улубхана, аялрин бахча, мискIин ва спортзал кардик ква.



https://lez.wikipedia.org/wiki/%D0%9A%D1%83%D1%80%D0%BAI%D1%83%D1%80%D1%85%D1%83%D1%8C%D1%80

КуркIурхуьр (урус. Куркуркент) — Дагъустан республикадин СтIал Сулейман районда
авай тунвай хуьр.

Хуьр СтIал Сулейман райондин рагъакIидай пата, райондин юкь тир Кьасумхуьрелай
15,8 км яргъал чка кьунва.

Хуьруь бине кьунвай тарих малум туш. КуркIурхуьруьн тIвар лезги «Куркур»
гафуникай арадал атанва.

XIX виш йисуз КуркIурхуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Котур
- Куьредин наибвалдиз талукь тир. КIеле, Хъпуьхъ, ЦицIигъ ва ЧIилихъ хуьрерихъ
галаз ЦицIигърин хуьруьнжемятдик акатзавай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьре 53 майишатар
авай, агьалийрин кьадар 320 кас тир. Гьар майишатди гьукуматдиз йиса 4 рубльни
75 кепек налог вугузвай. 20 хзан налогдикай ада тир. Куьч жедалди хуьре 60 кьван
кIвалер авай.



https://lez.wikipedia.org/wiki/%D0%9A%D1%83%D0%B4%D0%B8%D1%8F%D0%B1%D1%80%D0%BE%D1%81%D0%BE

Кудиябросо — Дагъустан республикадин Ахвах районда авай хуьр. Кудиябросо
хуьруьнсоветдик акатзава. Хуьруьнсоветдин кьилин хуьр я.

Хуьр Ахвах райондин юкьван пата, райондин администрациядин юкь тир Карата
хуьрелай 11 км яргъал, Изанитлар вацIал ала.

XIX виш йисуз Кудиябросо хуьр вири Анди округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Анди округдин Карата
наибвалдиз талукь тир.

2015 йисан агьалияр сиягьриз къачунин нетижайриз килигна хуьре 2 417 касди
уьмуьр ийизвай. Вири ахвахар, суни-мусурманар я.



https://lez.wikipedia.org/wiki/%D0%9A%D1%83%D0%B2%D0%B8%D0%B3

Кувиг (урус. Кувиг, таб. Ккувикъ) — Дагъустан республикадин Хив районда авай,
«Ляхля» хуьруьнсоветдик акатзавай хуьр.

XIX виш йисуз Кувиг хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Кьибле - Табасарандин наибвалдиз талукь тир. КъуштIил, Гарик, Кулик, Ляхля ва
Уртил хуьрерихъ галаз Ляхля хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 58 касди уьмуьр
гьалзавай . Агьалидин вири табасаранар, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Кувиг хуьруьн агьалийрин кьадар
вири табасаранар яз 227 кас тир .



https://lez.wikipedia.org/wiki/%D0%9A%D1%83%D0%B1%D0%B0%D1%87%D0%B8_%D1%87I%D0%B0%D0%BB

Кубачи чIал, арбук чIал (чпин тIвар: гӀугъбуган [ʕūʁbugan]) - къубачийрин хайи
чIал, дарги чIаларикай сад я. Уркарах райондин рагъэкъечIдай пата чкIанвайди я.
Парабур Урусатдин Европа паюнин кьибле патаз куьч хьанва. Рахадайбурун кьадар -
7000 кас.

Кубачи чIала гуж авай ахъа тушир ванер ава, адетдалди абур литературадин дарги
чIалан вандай ахъа тушир ванерин чкадал акъатзава:

Кубачи чIала «р» ахъа тушир ван аватзава, мукьвал-мукьвал ахъа ванцин яргъивал
гъиз:

Кубачи чIала хнуб жинсинин (классдин) лишан «й» я, маса дарги чIалара «р» лишан
я:

Кубачи чIала глаголдин (ифинитив) акьалтIун «-ий» я, литературадин дарги чIала
«-ес» акьалтIун я:

«са» (сад); «кIве» (кьвед); «гIяб» (пуд); «агъв» (кьуд); «хьу» (вад); «эк»
(ругуд); «вее» (ирид); «ккаа» (муьжуьд); «гIучIум» (кIуьд); «вицI» (цIуд); «гъа»
(къад); «дящ» (виш); «азий» (агъзур).

«вицIнуса» (цIусад); «вицIнукIва» (цIикьвед); «вицIнугIяппя» (цIупуд);
«вицIнуагъва» (цIукьуд); «вицIнухьва» (цIувад); «вицIнуэкка» (цIуругуд);
«вицIнувеея» (цIерид); «вицIнуккая» (цIемуьжуьд); «вицIнугIучIумал» (цIекIуьд).

«саибил» (садлагьай); «кIвеибил» (кьведлагьай); «гIябибил» (пудлагьай);
«агъвибил» (кьудлагьай); «хьуибил» (вадлагьай); «вицIибил» (цIудлагьай);
«гъаибил» (къадлагьай); «гIябцIалибил» (къанницIудлагьай); «гIучIумцIалибил»
(кьудкъанницIудлагьай); «дяшибил» (вишлагьай); «азийбил» (агъзурлагьай).

«дами» (заз); «иттий» (ваз); «идий» (адаз); «ниссий» (чаз); «ишший» (квез);
«иттадий» (абуруз).

«яниб» (ина); «итгуб» (ана); «талаб» (вилик); «гьилаб» (кьулухъ); «шулиб»
(патав, къвалав); «итту» (аниз); «читахьвле» (дуьз); «иттул» (анай); «янил»
(инай); «итту-янил» (анай-инай); «хъайиб» (винел, вине).



https://lez.wikipedia.org/wiki/%D0%9A%D0%BE%D0%BA%D1%82%D1%8E%D0%B1%D0%B5%D0%B9

Коктюбей — Дагъустан республикадин Тарумовка районда авай хуьр. Коктюбей
хуьруьнсовет туькIуьрзава, адан кьилин хуьр я.

Хуьр Тарумовка райондин рагъэкъечIдай пата, Тарумовка хуьрелай 34 км яргъал ала.

Хуьруьн арадал атанай дуьз тарих малум туш, алимри гьатта XVI ва XVIII виш йисар
къалурзава. Хуьруьн тIвар, адан кьулухъ хкаж хьанвай дегь чIаван сурарин
кIунтIариз килигна ганай. Коктюбей гафуни туьрк чIалал «экуь-вили курган» мана
гузва. Хуьр Таловка вацIал алай ватага хьиз арадал атанай. Чкадин эгьлийрин
кеспи гилани гъетерхъанвал я.

2014 йисан агьалияр сиягьриз къачунин нетижариз килигна хуьре 605 кас яшамиш
жезвай.



https://lez.wikipedia.org/wiki/%D0%9A%D0%B8%D1%82%D0%B0%D0%B9

Китай ва я Чин, Китайдин Халкьдин Республика (кит. 中華人民共和國; пиньин: Zhōnghuá
Rénmín Gònghéguó) — РагъэкъечIдай Азияда авай гьукумат.

Агьалийрин кьадардал гьалтайла дуьньяда виридалай зурба гьукумат (1,3
миллиарддилай пара); чилерин чӀехивилел гьалтайла, Урусатдилайни Канададилай
кьулухъ, дуьньяда пудлагьай чкадал ала.

Китай, ЧIехи пачагьвал ва СМОдин Хата авачирвилин Советдин даим авай член я.
Экспертрин гзафбуру Китай, СССРдин чкадал кьведлагьай Зурба къуват авай
пачагьвал хьиз гьисабзава. Ракетайринни — ядердин потенциалдал гьалтайла
дуьньяда пудлагьай чкадал ала, космосдин пачагьвал я, дуьньяда виридалай зурба
кьадардин армия авай уьлкве я. Кеспиятдин продукциядин жуьрейрин чӀехи пай
гьасилунал гьалтайла дуьньядин лидер, гьа гьисабдик, Китай дуьньяда виридалай
зурба машинар гьасил ийизвай уьлкве ва авто — базар я. Къецепатан уьлквейриз мал
ракъурзавай дуьньядин виридалай зурба уьлкве я, Китайдиз фад-фад «Дуьньядин
фабрика» лугьуда.

Китайдин тарих пара кьадарда сагъдиз амукьнавай гъилелди кхьенвай чешмейрив ва
тарихдин малуматрив кьетӀен я. И чешмеярни археологиядин малуматар сад-садахъ
галаз кьадайвал тухвайтӀа, абурун куьмекдалди Китайдин тарих, политикадин уьмуьр
ва социалвилин процессар лап дегь заманарилай гатӀумна чириз жеда. Дегь китайдин
къанунриз элкъвенвай гъилелди кхьинри, кьетӀендаказ Конфуцийдин илимдин тарсар
авай диндинни — философиядин ва тарихдин метлеб авай кхьинри, китай
цивилизациядин филик финиз ва халкьдин дуьнья кьатӀунин тегьердиз гзаф чӀехи
таъсир ганвай.

Гилан китайдин гьукумат ва жемият им, къвалав гвай муькуь азиядин халкьарин
сад-садахъ галаз гзаф виш йисарин къене физвай культурадин ва политикадин
алакъавилин, таъсирдин ва Китайдин кьилин — Хань халкьдихъ галаз акахьунин
(ассимиляциядин) нетижа я. Идахъ галаз гьисабдиз къачуна кӀанда хьи, китайдин
адетдин историографиядик муькуь халкьарин (монголрин, маньчжуррин, уйгъуррин)
тарихдин гьукуматрин тарихни акатзава. Амма гилан Китайди абурун гьукуматар чпин
тарихдин паяр хьиз гьисабзава.

1949 йисуз Китайдин Халкьдин Республикадин яракьвилин къуватри Китайда хьайи
гражданвилин дяведа гъалибвал къачуна. АСШди и дяведа чӀехи дявевилин куьмекар
ганвай, гьа гьисабдик гзаф чӀехи кьадарда танкарин гунивди.

1949 — 1956 йисара СССРдин куьмекдалди Китайда кеспиятдин дибдин хилер арадал
гъанвай, кьилдин иесийривай мулкар ва кеспиятдин маса карханаяр къахчуна абрукай
пачагьвалдин, вири халкьдин мал авунай, хуьруьн майишатда коллективизация кьиле
тухванвай.

1956 йисуз кьле фейи Китайдин Коммуниствилин Партиядин 8-лагьай кӀватӀалда,
хкягъунрин нетижида гъалиб хьанвай Мао Цзэдунан «чӀехи хкадрунин» ва
«коммунизациядин» политикадин идея вилик гьалзавай цӀийи курс малумарнавай.
Адалай кьулухъ, 1966 — 1976 йисара, асул къастар классрин арада женгер мадни
къуватлу ийин ва Китайдин гьукуматдинни жемиятдин «кьетӀен рехъ» туькӀуьрун тир,
«культурадин революция» малум хьанвай.

Гъуьгъуьнлай гьукумдиз атанвай Дэн Сяопина и политика меземмет авунай. 1978
йисан декабрьда хьайи ЦК ККПдин 11 кӀватӀалдин III-й пленумди социалиствилин
базардин экономикадиз курс къачунвай. Дэн Сяопина гьукум тухузвай береда
уьлкведин къецепатан политика, Маодин бередилай тафават аваз, пассив хьанвай.
1980-й йисарин эхирда — 1990-й йисарин сифте кьиле Китайдивай вичин агьалияр
тӀуьнив ва уьмуьр гьализ асул герек тир затӀарив таъмин ийиз, КъВБдин хкаж
хьунин темпар йигинариз ва халкьдин яшайишдин дережа хкажиз гъиляй атанвай.

И реформаяр адан чка кьунвай — Дзян Цземинга (1993 йисалай) ва Ху Цзиньтаоди
(2002 йисалай) давамарнавай. КъВБдин кьадардал гьалтайла алай чӀавуз Китай,
АСШдилай кьулухъ, дуьньяда кьведлагьай чкадал ала. Валютадин резервар садлагьана
кхаж хьанвай. 2004 йисуз къецепатан савдадин кьадар 850 млрд доллардилай пара
тир. Уьлкведин рагъэкъечӀдай патан цин къерехдин регионар мадни гзаф
индустриализация хьанвай, гьакӀ ятӀани КХРдин къене пата авай регионар кесиб
яшамиш жезва. Виридалай кесиб регионрикай сад Тибет я.

Армиядин харжар кхаж хьанвай. Дявевилин официал бюджет 2006 йисуз 14,7 % кьван
кхаж хьанва ва 284 млрд юань (35,5 млрд доллар) туькӀуьрзава.

Китай РагъэкъечIдай патан Азияда чка кьунвайди я. Уьлкведин чилер рагъэкъечӀдай
патай Лас океандин гьуьлерин ятари кьунва. Кефердинни — рагъэкъечӀдай патай
КХДРдихъни Урусатдихъ галаз, кефер патай — Монголиядихъ галаз, кефердинни —
рагъакӀидай патай — Урусатдихъни Къазахстандихъ галаз, рагъакӀидай патай —
Киргизия, Тажикистан ва Афганистандихъ галаз, кьиблединни — рагъакӀидай патай —
Пакистан, Индия, Непал ва Бутандихъ галаз, кьибле патайни — Мьянма, Лаос ва
Вьетнамдихъ галаз са сергьятра ава.

Китайдин чилерин майдан 9,6 млн км² туькӀуьрзава. Майдандал гьалтайла им Азияда
виридалайни чӀехи ва дуьньяда Урусатни Канададилай кьулухъ пудлгьай чкадал алай
уьлкве я. Китайда сад тир сятдин чӀул — UTC+8 я.

Китайдин океандин кьер Кеферпатан Кореядин кефер патай кьил къачуна Вьетнамдал
кьван яргъи хьанва ва адан яргъивал 14 500 км я. Китайдин чилер РагъэкъечIдай
Китайдин гьуьлуьн, Кореядин заливдин, Хъпи гьуьлуьн, Кьибле - Китайдин гьуьлуьн
ятари чуьхуьзава. Остров Тайван Китайдилай Тайван проливди чара авуна.

Китайдин топография пара жуьреба — жуьрединди я, ина кьакьан сувар, платояр,
лекъвер, къумлухар ва гегьенш кьулувилер авайди я. Адет яз ина орографиядин пуд
чӀехи регионар чара ийизва:

Китайдиз гзаф жуьреба — жуьре климат хас я — кьиблединни — рагъэкъечӀдай пата
субтропиквилин климатдилай эгечӀна кефердинни — рагъакӀидай пата агъавал ийизвай
къати — континенталвилин климатдал кьван. Кьибле патан цин къерехда гьава муссон
гарари тайинарзава, абур кьураматдизни океандиз хас тир кужумдай хесетдикай
арада къвезвайди я. Са тайин сезонра жезвай гьавададин юзунрик ва адахъ галаз
санал арадал къвезвай гарарик гатун береда чӀехи кьадарда лам квайди я, амма
хъуьтӀуьз гзаф кьуру жезвайди я. Уьлкведа къвазвай къваларин кьадар ва пай хьун
гзафни — гзаф муссон гарарин атуникайни хъфиникай аслу я. Уьлкведин чӀехи пай
юкьван гьалдин климатдин зонада алайтӀани адан чилера авай гьяркьуьвилинни
яргъивилин чӀуларин арада авай тафаватри температурадин ва метеорологиядин
режимрин жуьреба — жуьревал арадал гъизва.

Уьлкведин пудай кьвед пай суварин цӀиргъери, суварин кьулувалрини платойри ва
баябан чилери кьунва. Агьалийрин тахминан 90 % процент уьлкведин чилерин
вирини — вири 10 % — да яшамиш жезва — цин къерехра ва Янцзы, Хуанхэ (Хъпи вацӀ)
ва Перл хьтин зурба вацӀарин кьерейра авай районра. Яргъалди ва интенсиввилелди
тухузвай хуьруьн майишатдин расунин ва элкъуьрна къваларив гвай гьава
кьацӀурунин себебдилай и чилер экологиядин кӀеви гьалара авайди я.

Китайдин виридалайни кефер пата авай Хэйлунцзян вилаят, Урусатдин Владивосток ва
Хабаровск шегьеррин климатдиз мукьва тир, юкьван гьалдин климатдин зонада алайди
я. Виридалай кьибле пата авай Хайнань остров — тропикдин зонада. ХъуьтӀуьз и
регионрин арада жезвай температурадин тафават чӀехиди я, амма гатуз гъвечӀи
жезва. ХъуьтӀуьз Хейлунгдзянгдинг кефер пата температура −30 °C кьван агъуз
мумкин я, юкьван температура 0 °C кьван я. Гатун июль вацра и вилаятда
температурадин юкьван дережа 20 °C туькӀуьрзава. Уьлкведин кьибле патан
Гуангдунг вилаятда юкьван температура январьда 10 °C — алай июльда 28 °C — дал
кьван юзазва.

Китайда къваларин кьадар уьлкведин патарикай аслу яз темперадурадилайни пара
масакӀа жезва (дегиш жезва). Циньлин суварин кьиблепатан гуьнейра гзаф кьадарда
марфар къвазва, абурун чӀехи пай гатун муссонриз къвезва. Суварилай кеферни
рагъакӀидай патахъ финалди марфар къванин мумкинвал агъуз жезва. Уьлкведин
кефердинни — рагъакӀидай патан районар виридалани кьурагьбур я, анра авай
Такла-Макан, Гоби, Ордос къумлухра къвалар саки авайди туш.

Китайдин кьибле ва рагъэкъечӀдай вилаятрии йиса тахминан вадра жезвай чукӀурдай
тайфунрикай, яд акьалтунрикай, муссонрикай, цунамийрикай ва кьурагьвилерикай
азабар чӀугвазва. Гьар гатфариз уьлкведин кеферпатан районар, кеферпата авай
къумлухрай къати гарари гъизвай хъпи руквадинни — къумадин тӀурфанри кӀевирзава.
И къумад тӀурфанар гьатта Кореядални Япониядал кьван агакьзава.

Уьлкведа энергиядин кьилин чешме цIивин я, ам хкудунин кьадардай Китай дуьньяда
садлагьай чкадал ала. ЦӀивинин мяденар гзафни — гзаф уьлкведин кефер пата кӀватӀ
хьанвайди я. ЧӀехи суьрсетар гьакӀни уьлкведин кефердинни — рагъакӀидай пата
авайди я. ЦӀивинрикай виридалайни кьитвал авай кьибле патан регионар я.
ЦӀивиндин мяденар авай чкайрин чӀехи пай къванцин цIивиндинбур я. Китайда
виридалай пара кьадарда цӀивиндин мяденар авай чка Шаньси вилаят я, уьлкведин
цӀивиндин умуми кьадардикай 30 % ина ава.

Энергия гузвай суьрсетрин муькуь метлеб авай чешме нафтI я. НафтӀадин кьадардал
гьалтайла, Юкьван, РагъэкъечӀдай ва Кьиблединни — РагъэкъечӀдай Азияда Китай
кӀвенкӀве аваз физвай уьлкверихъ гала. НафтӀадин мяденар са шумуд чкада дуьздал
акъуднавайди я, амма виридалайни гзаф кьадарда уьлкведин Кефердинни —
РагъэкъечӀдай патан районра, цин къерехрив гвай районра ава.

2007 йисалай къизил гьасилунин кьадардал гьалтайла Китай дуьньяда виридалай
чӀехи уьлкве хьиз физва. 2010 йисав гекьигайла, 2011 йисуз хкудзавай къизилдин
кьадар 5,89 % дал хкаж хьанвай ва 360,96 тонн туькӀуьрнавай. Китайдин
компанияйри чпин уьлкведани гъурбатдани авай мяденрикай менфят къачуз
активвилелди давамарзава.

Китайда пара кьадарда вацIар ава, абурун виридан санал яргъивал 220 000 км я.
Китайдин вацӀар кьве, къенепатан ва къецепатан системайриз, чара жезва.
Кецепатанбур — Лас, Индиядин, Кеферпатан МуркIадин океанрин экъечӀун авай
Янгдзы, Хуангхе, Хейлунгдзян (Амур), Джуцзянг, Ланьцанцзян (Меконг), Нудзянг ва
Ялуцангпо вацӀар я, и вацӀари уьлкведин майдандин 64 % кьунва. Кьадар тӀимил
авай къенепатан вацӀар сад — садакай яргъал ала ва абурун чӀехи пай абур кьери
хьанва. Абур уьлкведин къенепатан вирериз авахьзава ва я къумлухра, баябанра ва
уьцӀуь уьленра терг хьана квахьзава. И вацӀариз уьлкведин майдандин 36 %
къвезва.

Китайда гзаф вирер ава, абуру кьазвай умуми майдан 80 000  км² я. ТӀебиятдин
тушир вирер ва цин гьамбарарни ава. ВацӀар хьиз, Китайда вирерни къенепатан ва
къецепатанбуруз чара жезва. Къецепатанбуруз асул гьисабдалди, Поянху, Дунтинху
ва Тайху хьтин уьцӀуь тушир вирер талукь я. Кенепатанбуруз уьцӀуь вирер
акатзава, абурукай виридалайни чӀехиди — Цинхай вир я. Кенепатан вирерин арада
пара кьадарда кьуранвайбур ава, месела Лоб-Нор ва Дзюйан.

Китайда, тамарин 3 % туькӀуьрзавай, 500 — елай пара бамбукдин жуьреяр
экъечӀзава. Уьлкведин 18 вилаятдин тамара гьалтзавай бамбукдин кьакьан векьер —
кьалар — гьайванрин гзафбурун уьмуьр гьалдай чкадилай гъейри, гьакӀни къимет
авай хам-малдин чешме я. Абурун кьурана кӀарасар хьиз жезвай танарикай кеспиятда
пара гегьеншдаказ менфят къачузвайди я.

Китайда са шумуд цӀуд халкьари уьмуьр гьалзава, абурукай 56 китайдин гьукуматдин
паталай кьалбунавайди я. Гьар халкьдиз чпин адетар, милли алукӀунар ва гзаф
вахтара чпин чӀал ава. И халкьарик жуьреба — жуьревал ва адетрин девлетлувал
квайтӀани абуру уьлкведин агьалийрин вирини — вири 7 % туькIуьрзава, агьалийрин
асул пай, чпиз «хань» лугьузвай, ханьри (китайри) туькӀуьрзава. Жемият гилан
заманадин тегьердиз гъун ва чара-чара халкьарин акахьай никягьри, халкьарин
адара авай тафават къвез — къвез чӀурзава, акӀ ятӀани гзафбуру чпин тарихдал,
ирсинал ва асул гьи миллетдикай ятӀа гьаниз талукьвилел дамахарзава ва чпин
адетрални диндал вафа кваз я.

2000 йисан ноябрьдиз Китайди вичин тарихда вадлагьай агьалияр сиягьдиз къачун
кьиле тухвана. Агьалияр сиягьдиз къачунин нетижайриз килигна, уьлкведин агьалияр
1 265 830 000 кас тир. 2005 йисуз агьалийрин гзаф хьунин коэффициент 0,58 %
хьанвай. Китайдин ругудлагьай агьалияр сиягьдиз къачунин малуматри
къалурзавайвал, уьлкведин агьалийрин кьадар 1 млрд. 339 млн. 724 агъз. 852 кас
тир ва дуьньяда агьалийрин кьадардал гьалтайла виридалай чӀехи гьукумат я.

Агьалийрин гзаф хьун акъвазрун патал, 1979 йисуз Китайдин гьукуматди аялар хунин
кьадардиз сергьят эцигнавай. АкӀ ятӀани, 1990 йисанни 2000 йисан къене,
уьлкведин агьалияр йиса юкьван гьалда 12 млн касдал кьван пара жезвай. Гила,
тӀимил паюник акатзавай халкьарилай гъейри (Чжуанар, Маньчжурар, Монголар,
Уйгъурар ва мсб.), китайдин асул хань халкьдиз — са хзанда са аялдилай пара хьун
къадагъа я. Къайдадилай къерехдиз акъатнавайди ам я хьи, хзанда дуьньядиз атай
садлагьай аял набутвилер кваз хьайтӀа, кьведлагьай аял хаз виже къведа.
Гьукуматдин мурад, XXI виш йисан сифте кьилерал кьван уьлкведа агьалийрин гзаф
хьун гьамиша сад хьиз амукьдайвал авун я. И политикадиз акси яз экъечIзавайбурни
гзаф ава, иллаки, кIвалахдай къуватдиз ва ирсдардиз игьтияж авай ва винизвал
гада веледриз гузвай хуьруьн эгьлияр. И къанун чIурзавай хзанри, гьукуматди
агьалияр сиягьдиз къачунин кIвалахар кьиле тухудайла гзаф вахтара тапарарзавайди
я. Гьукуматдин официал политика хеси авуниз ва аял чIуруниз акси ятIани,
гьакъикъатда регионрин, районрин гьукуматри аялар хунин кьадардиз сергьят
эцигнавай политикада и тегьерар практикадал кардик кутузва, вучиз лагьайтIа
чкайрин чиновникривай агьалийрин гзаф хьун явашаруниз куьмек гуз тахьайтIа
гьукуматди абурал чIехи штрафар эцигзава.

2000 йисуз Китайда 65-й виниз яшар авай ксарин кьадар 88 млн. 110 агъзур кас
тир, им вири агьалидин 6,96 % я. Алай чӀавуз, агьалийрин арада уьмуьрдин юкьван
гиман тир яргъивал — 71 йис я. Китайдин агьалидин 36,22 % шегьервияр ва
63,78 % — хуьруьнвияр я.

2011 йисуз шегьердин агьалийрин кьадар хуьруьн агьалийрин кьадардилай сифте яз
гзаф хьанай ва 50 %-дилай 51,27 %-дал кьван хкаж хьанвай. Урбанизациядин дережа
гьеле бегьем агъуз я, ва хуьрера кIвалахдай къуватар кьадардилай гзаф яз
амукьзава. XX виш йисан 90-й йисара Китайда шегьердин агьалийрин процент гьар
йисуз юкьван гьалара 0,91 %-дал пара жезвай. Социологри гиман ийизвайвал, и
темпар XXI виш йисан сифте кьилерал кьван амукьда. СМО-ди гузвай прогнозриз
килигна, 2030 йис алукьдалди китайдин шегьеррин агьалияр 884 млн.-див агакьда.
Маса гафаралди, им вири уьлкведин агьалидин 59,1 % пай туькIуьрда.

XX виш йисалди китайвийрин фикирдани авачир чара хьунар, гила — адетдин кар я.
Ина никьягьдилай вилик жинсинин алкъаяр акьван дережадал агакьнава хьи,
гьукуматди абур къанундив ва юриспруденциядив кьантийизвай тегьерда туькӀуьрунин
суал патахъай рикӀивай веревирдер ийизва.

Са хзан - са аял политикади хзанрин адетриз чӀуру таъсир гузва ва аяларик
кистахвал акатунин себеб яз гьисабзава.

Хань халкьдиз, уьлкведани гъурбатда менфят къачузвай, чпин китай чIал ва кхьинар
ава. Китай чӀалал рахазвайбурун умуми кьадар — 1 миллиарддилай пара кас я.

Китайда тӀимил паюник акатpавай 55 халкьрарикай гзафбуруз чпин хайи чӀалар
авайди я. Вилик, хань халкьдихъ галаз саки тамамдаказ акахьна, чпин чӀал
квадарна, китай чӀалал рахазвай хуэй, манджурар ва ше халкьарилай гъейри,
монголар, тибетвияр, уйгъурар, корейвияр, къазахар, сибо, тай, узбекар,
киргизар, татарар ва урусар чпин хайи чӀаларал рахазвай ва кхьизвай. Чпин
кхьинар наси, мяо, цзинпо, лису, ва, лазу халкьаризни авайди тир, амма вилик
фенвачир ва гегьеншдаказ кардик квачир. Амай 34 халкьариз чпин кхьинар авачир,
абуру китай кхьинрикай гилани менфят къачузва.

КХР арадал атайдилай кьулухъ, гьукуматдин программадин сергьятра 10 халкьариз,
абурук джуан, буи, мяо, дунг, хани, ли ва мсб. кваз, кхьинар туькӀуьрнавай.
Лингвистикадин классификациядиз килигна, 29 чӀал китайни — тибет хзандик, 17
чӀал — алтай, 3 чӀал — кьибле азиядин ва 2 чӀал — индоевропадин чӀаларин хзандик
акатзава. Тайваньда гегьенш хьанвай гаошан чӀал индонезиядин чӀаларин хзандик
акатзава. Мад са чӀалан са тайин тир группадиз талуьквал гьеле чирнавайди туш.

Китайдин кхьин — иероглификади вичин сифте кьил, чи.э.в. 16-11 виш йисара гьукум
гьалзавай Шан династияда фал вигьин патал кӀарабрин винел алай затӀарин суьретар
къалурзавай символрикай къачузва. Китайдин иероглифар дегь чӀавуз гьихьтин
тиртӀа гилалди масакӀа тахьана ама. Газетар кӀелун патал 3000 кьван иероглифар
чир хьана кӀанзавайди я, чирвилер авай касдиз 5000 — дилай пара чизва. 1913
йисалай уьлквкедин официал чӀал китай чӀалан путунхуа (мандарин) нугъат язва,
амма идалай гъейри, лугьунин тегьерда сад — сада арада чӀехи тафават авай, китай
чӀалан 7 регионрин нугъатарни авайди я, гьавиляй Китайдин чара — чара регионрин
эгьлийри сада сад гъавурда акьазвач. Абур сад ийизвади тек тир иероглифиядин
система я.

Китайдин динда, адет яз конфуцианвал, даосизм ва буддизм сад-садак акахьнава.
Абур хъсандаказ санал аваз я, идалайни гъейри гзаф вахтара са клисадин
сергьятра. Китайда садлагьай нуфуз къачунвай конфуцианвал, гьакъикъатда,
инсандинни жемиятдин арада рафтарвилин къанунрин диб хьанва. Даосизмди инсанди
вичин асул — мана хъсанрунин ва тӀебиятдихъ галаз гармониядин идеяяр вилик
тухузва. Буддизм дин Китайдиз къеце патай атанвайди я, ва ругьани алемдин сифте
кьил эцигнавайди я. Культурадин революциядин береда Китайда дин къадагъа тир.

Китай, са шумуд динар сад — садахъ галаз санал яшамиш жезвай уьлкве я. Пуд асул,
буддизм, ислам ва христианвал динрилай гъейри ина пара кьадарда маса гъвечӀи
халкьарин чпин кьетӀен, тӀебиятдин къуватриз ва гзаф Гъуцариз агъазвай, динарни
авайди я.

Хуэй, уйгъурри, къазахри, киргизри, татарартатарри, узбекри, тажикри, дунгсянри,
саларри ва баоан халкьари ислам диндиз агъазва, чара — чара чешмейрин малуматрив
кьурвал, Китайда мусурманрин кьадар 19,5 — 29 миллион касдин арада юзазва.
Тибетрин, монголрин, ва югуррин дин — буддизм я. Мяо ва яо халкьарин арада —
христианвал, ва дауррин, орочонрин ва эвенкрин арада шаманизм гегьенш хьанва. Са
бязи китайвияр (ханяр) христианвилин ва я буддизмдин пад кьазвайбур я, амма хань
халкьдин агъазвайбурун гзафбурун дин адетдин — даосизм я.

Китайдин экономикади 2013 йисуз ВВПдай Япония кьулухъ туна дуьньяда кьведлагьай
чка кьунвай. МВФди лагьайвал, 2014 йисан сифте зурйиса КНРдин ППСдай ВНП
Америкадиндилай вилик акъатна. Китайдихъ экономикадин еке алакъаяр ава
Урусатдихъ галаз. Урусатдай Китайдиз пара нафтни газ физва. Китайдай Урусатдиз
къвезва гьар жуьре затӀар, гьабурун арада парталар, телефонар, техника, мебел ва
мсб.

Китайдин Халкьдин Республикади 22 вилаятдин (провинциядин) винел
администрациядин контроль тухузва, гьакӀни, КХРдин гьукуматди Тайван остров чпин
23 лагьай вилаят хьиз гьисабзава. Идалайни гъейри, КХРдик, миллетрин гъвечӀи
паяр яшамиш жезвай 5 автономиядин районар, 4 муниципалитетар ва 2
администрациядин кьетӀен районар акатзава.

22 вилаят, 5 автономиядин район, 4 муниципалитет ва 2 администрациядин кьетӀен
район «континентдин Китай» тӀваруни сад ийизва, иниз Гонконг, Макао ва Тайван
акатзавач.

КХР-дин конституцияда пуд дережадин административ паюн къалурнаваз я: вилаятар
(автономиядин районар, юкьван (центрдин) гъилик квай шегьерар), уездар ва
волостяр. Амма гьакъикъатда континентдин Китайда вич — вичи идара авунин вад
дережа аваз я:

Китайдин кьилин шегьер Пекин я, ятӀани уьлкведин виридалай чӀехи шегьерар Шанхай
ва Чунгцин я.

2000 йисалай эгечӀна Китайдин шегьерар йиса 10 % чӀехи жезвай. Алай чӀавуз
Китайда, агьалияр са миллиондилай пара авай, 100 — елай гзаф шегьерар ава.
Гзафмиллионрин шегьерар какахьна сад хьунивди Кьибле Китайда 40 миллиондилай
пара агьалияр авай зурба шегьерар арадал гъидай къастар ава.

ЧӀехи цал, ва я, китайвийри лугьузвайвал, Яргъи цал — Кеферпатан КитайдайтӀуз
8851,8 километрдал яргъи хьанвай тарихдин имарат ва Дуьньядин муьжуьд
аламатрикай сад я. Цлан 6260 км кирпичдикай эцигнавайди я, 2232,5 км — суван
къванерикай. Адан 360 км гьич цални туш, цив ацӀай яргъи къанав я. Цал эцигунин
кӀвалахар, Китайдин чара-чара гьукуматри, Юкьван Азиядай абурал вигьинар ийизвай
куьчери халкьарикай, чеб хуьн патал, чи. э. в. IV—III виш йисара гатӀумнавай.

Чи эрадилай вилик 221 йисуз вири Китай Цинь империядин гьукумдик сад хьайила, Ши
Хуангди императорди цлан системадик вигьинрикай хуьнин цӀийи хилер гилигиз эмир
авунай. Гъуьгъуьнаваз атай Хань династиядин чӀавуз ЧӀехи цлан эцигунин кӀвалахар
давам ийизвай ва ч.э. III виш йисуз кьилиз акъуднавай. Алай чӀавуз, кефердинни —
рагъакӀидай пата ЧӀехи цалди вичин сифтегьан кӀалуб хвенва, амма рагъэкъечӀдай
пата Цал саки тамамдаказ чӀкана накьвадин кьантӀариз элкъвена.

Пекин шегьердин юкьни юкьвал, дуьньядиз Къадагъа тир шегьер тӀварцӀелди машгьур
хьанвай, императордин кӀвал (дворец) алайди я. И дворецда 500 йисан къене анжах
императордиз ва адан хзандиз яшамиш жедай ихтияр авай, къуллугъэгьлияр ва
амайбур цларин анихъ амукьзавай, 1925 йисалди гьакӀан адетдин инсандиз иниз
гьахьун къадагъа тир. 1987 йисуз ЮНЕСКО-дин виридуьньядин инсаниятдин ирсинин
сиягьдик кутунвай.

КӀвалер 1406 — 1420 йисуз эцигнавайди тир, им китайдин 24 императоррин макан
тир. Вири санлай майдан 720 агъзур км² я, адан къене 9999 кӀвалер ава. КӀвалер
3400 метр яргъивал авай цлан сергьятдин къене ава ва «Къизилдин яд» тӀвар алай
цин къубуди элкъуьрна кьунва. Комплекс кьве, Къецепатан кӀвалериз ва Къенепатан
кӀвалериз пай хьанва. Императорди вичин гьукуматдин крар кьиле тухузвай
Къецепатан кӀвалерин асул чкаяр — Кьилин гармониядин, Тамам гармониядин ва
Гармония хуьнин тавханаяр. Къенепатан кӀвалера, императорди, адан папа, пачагьри
ва абурун папари Гъуцраз ибадат ийзвай, къугъвазвай ва яшамиш жезвай чкаяр ава.
Къадагъа алай шегьердин и паюна авай асул чкаяр — Цавун михьивилин, Ислегьвилин,
Чилин ласвилин (секинвилин) ва Сад хьунин тавханаяр я. ГьакӀни ина императордин
пуд бахчаяр авайди я — Яргъи уьмуьрдин, Регьимвилин ва Ласвилин (Секинвилин)
багъар.

«Терракотадин кьушунар» тӀвар алай кучудунар Шенси вилаятдин Сиань шегьердилай
35 км яргъал чка кьунва. И кучудунар 1987 йисуз ЮНЕСКО-дин сиягьдик кутунвай. Чи
эрадилай вилик 221—210 йисара, садхьанвай Китайдин садлагьай императордиз
эцигнава. Ам эцигунин кардал 700 агъзур фяле кӀвалахзавай. Адан майдан 56,25 кв²
метрдилай пара я ва чилин кӀаник 400 — елай пара кучудунар ава. Комплексдин асул
экспонатар, 1974 йисуз и чкадин лежберри дуьшуьш яз дуьздал акъуднавай —
Терракотадин кьушунар я. Чилин кӀаник галай пуд тагъдин камерайра вири санлай
къачурла 7400 солдатринни балкӀанрин ва 90 дяведин арабайрин фигураяр ава, им
императордин саки вири кьушунар я. Фигураяр инсандин ацӀай буйдиз
бегьемарнавайди я, абурун кьакьанвал 1,8 м я, гьар са солдатдин чин уникум я.

Басмадин ктабар, чини, пек, гуьзгуьяр, таж ва чарчин гъуьлягъар — ибур китайвири
акъуднавай ва чна къенин йикъалди гьар юкъуз менфят къачузвай затӀарин гьеле
тӀимил пай я. Фикир гуниз лайих тир кар ам я хьи, чини расунин технология
китайвийри европавийрилай 1000 йис вилик чирна туькӀуьрнавай. Китайдин кьве
виридалай машгьур акъудай затӀар, философиядин куьмекдалди акъуднавай:
садлагьайди, кьинтийинвилин эликсир жагъуриз алахънавай даосдин алхимикри
дуьшуьш яз барутдин формула дуьздал акъцднавай; кьведлагьайди, геомантияда ва
фэн-шуйда кардик квай алатдал бинеламиш хьанвай микьнатӀисдин кьиблелама тир.

1874 йисан 10 октябрьдиз канададинни — америкадин астроном Джеймс Уотсонан
паталай Пекинда дуьздал акъуднавай астероиддиз Китайдин гьуьрметдай, китай
чӀалал Китайдин бахтунин гъед мана гузвай «(139) Жуйхуа» тӀвар эцигнай.

СССР чкӀайдилай кьулухъ дуьньядин спортдин цӀийи пачагьвал, АСШ-дихъ галаз саки
сад хьиз акъажзавай КХР (Китайдин Халкьдин республика) хьанвай. 2008 йисан Гатун
олимпиададин къугъунар гьакӀни Китайдин кьилин шегьерда — Пекинда кьиле
тухванвай.

Китайдин яракьвилин къуватар дуьньяда виридалай гзаф кьадардинбур я. Китай
ядердинни ракетадин пачагьвал я. Партиядин регьбервалди экономикадин хкаж хьунин
йигинвилинни дявевилин харжарин хкаж хьунин арада баланс хуьзва. Тайвандихъ
галаз алакъайра акьалтзавай тIарамвилин ва китайдинни - америкадин алакъайра
дестабилизациядин себебдилай, яракьвилин къуватрин мумкинвилер цIийи къайдада
туьхкIуьрна вилик тухун гьукуматдин кьилин политикайрикай сад хьанва.

XXI виш йисалай яракьвилин къуватриз физвай харжар гзаф жез гатIумнавай, месела,
2003 йисав гекьигайла 2004 йисан Китайдин хуьнуьхин бюджет 11,6 % дал кхаж
хьанвай. Специалистри гузвай къиметриз килигна, 1992 йисалай Китайди Урусатдивай
10 млрд. доллар гьисабдал яракьар къачунвайди я. 2004 йисуз, Урусатди къецепатаз
маса хгузвай дявевилин маларин саки 50 % Китайдиз атанвай.



https://lez.wikipedia.org/wiki/%D0%9A%D0%B8%D1%80%D0%BA%D0%B0%D1%80

Киркар (урус. Кирка) — Дагъустан республикадин Мегьарамдхуьруьн районда авай,
«Киркарин» хуьруьнсоветдик акатзавай хуьр.

Хуьр Мегьарамдхуьруьн райондин юкьванни-кефер пата, СтIал Сулейман райондихъ
галаз сергьятдин мукьвал, Самур вацIун чапла кьерел, райондин юкь тир
Мегьарамдхуьрелай 16 км яргъал ала. ХуьряйтIуз республикадин
«Мегьарамдхуьр-Ахцегь-Рутул» трасса физва.

Гилан хуьруьн тарих вичин бинедин хуьр тир ЦIуру Киркарин (Вини Киркар)
тарихдихъ галаз алакъалу я.

XIX виш йисан 1866 йисуз Киркар хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Гуьней наибвалдиз талукь тир. Хуьрел ва Муьгъверган хуьрерихъ
галаз Киркарин хуьруьнжемятдик акатзавай. Хуьруьнжемятдин кьилин хуьр тир.

Вини Киркар хуьр гилан хуьр алай чкадилай тахминан 1,8 км яргъал, кефер пата,
сувал алай. Хуьруьн эгьлияр вини хуьряй агъаниз куьч хьана цIийи хуьруьн бине
кутунвай.

2002 йисан агьалияр сиягьдиз къачунин малуматрив кьурвал хуьре 1357 касди уьмуьр
гьалзавай . Агьалидин вири лезгияр, суни - мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Киркар хуьруьн
агьалидин кьадар, вири лезгияр яз 612 кас тир.



https://lez.wikipedia.org/wiki/%D0%9A%D0%B8%D1%80%D0%B8%D0%B3%D0%B0%D1%80

Киригар (азер. Girik) — Азербайжан республикадин КцӀар районда авай хуьр.
«Яргунрин» хуьруьнсоветдик акатзава.

Хуьр КцIар райондин кефер пата, Самур вацIун кьерел, Дагъустандин
Мегьарамдхуьруьн райондихъ галаз сергьятдин мукьвал, райондин кьилин шегьер тир
КцIар шегьердилай 23 км яргъал ала.

Киригрин мягьлейрин тIварар (ойконимар): Регъуьн мягьле, ПIир кьейи мягьле,
Нанабажидин мягьле, КIуфуз фейи мягьле, Уьлчуьдин мягьле, Селиман мягьле.

Киригра агъадихъ галай сихилрин веледри уьмуьр ийизва: Тистарар, Чакъулуяр,
Камумар, Салманар, Балаяр, СтIарар, Шаурар .



https://lez.wikipedia.org/wiki/%D0%9A%D0%B5%D1%81%D0%B8%D0%B1_%D0%90%D0%B1%D0%B4%D1%83%D0%BB%D0%BB%D0%B0%D0%B3%D1%8C

Саруханов Абдуллагь 1875 йисуз Къуба магьалдин Манкъулидхуьре дидедиз хьана. Фад
етим хьайи гадади вичиз кӀелун-кхьин чирна. Зариди девирдин гьахъсузвилерикай ва
агъайрин инсафсузвилерикай цIай квай шиирар («Приставдин бармак», «Экуь дуьнья»,
«Тахьурай» ва мсб.) теснифна. Советрин гьукум шаирди хушвилелди кьабулна ва адаз
къуллугъиз эгечIна.

Кесиб Абдуллагьан (адаз хуьре Буьркьуь Абдуллагьни лугьудай) шиирар кхьираг
Забит Ризванова кӀватӀ хъувуна. Шаирдин садлагьай ктаб 1963 йисуз Магьачкъалада
акъатна. Адан эсерар лезги мектебра чирзава. Кесиб Абдуллагь 1934 йисуз кулакри
яна кьина.



https://lez.wikipedia.org/wiki/%D0%9A%D0%B5%D0%BC%D0%B0%D1%85_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Хуьр Дагъустан Республикадин кьибледа, Дербент райондин рагъакIидай пата,
Дербент шегьердилай 12 км рагъакIидай пата, Денделеух сувал (354 м) ала.

Хуьруьн бине, табасарандин чилерал ислам дин гегьеншарун патал «Камах къеле»
хьиз арабри кутунвай.

XIX виш йисуз Кемах хуьр вири Къайтагъ-Табасаран округдихъ галаз Урусат
империядин гъилик акатнавай. Империядик квай чIавуз, хуьр Дагъустан вилаятдин
Къайтагъ-Табасаран округдин Кеферпатан-Табасаран наибвалдиз талукь тир. Рукель
хуьруьхъ галаз Рукель хуьруьнжемятдик акатзавай.

1886 йисан Урусат Империядин агьалияр сиягьдиз къачунин малуматрив кьурвал,
Кемах хуьруьн агьалияр 374 кас яз, вири татар тир .

Официал статистикадиз килигна хуьруьн агьалияр цIапар хьиз къейд авунвайди я,
вири суни мусурманар я. Амма абурун вири сад-садахъ галаз рахуна цIап чIалаз
элячIнавай ва совет бередин агьалияр сиягьдиз къачунин нетижайра цIапар хьиз
гьисабдиз къачунвай , тарихдин къене ассимиляция хьана цIапариз элкъвенвай татар
я. Къваларив гвай муькуь цIап хуьреривай тафават аваз яз, и хуьруьн цIапар суни
мусурманар тир .



https://lez.wikipedia.org/wiki/%D0%9A%D0%B0%D1%80%D0%B0%D1%82%D0%B0

Карата (авар. КьаратӀа) — Дагъустан республикадин Ахвах районда авай хуьр.
Карата хуьруьнсоветдик акатзава. Райондин кьилин хуьр я.

Хуьр Ахвах райондин юкьван пата, Магьачкъала шегьердилай 220 км яргъал ала,
виридалайни мукьвал алай ракьун-рекьин станция — 170 км яргъал ала.

XIX виш йисуз Карата хуьр вири Анди округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Анди округдин Карата
наибвалдиз талукь тир.

2010 йисан агьалияр сиягьриз къачунин нетижариз килигна хуьре 4 153 касди уьмуьр
ийизвай. Вири каратаяр, суни-мусурманар я.



https://lez.wikipedia.org/wiki/%D0%9A%D0%B0%D0%BB%D1%83%D0%BA

Калук (урус. Калук) — Дагъустан республикадин Ахцегь районда авай хуьр.
«Калукрин» хуьруьнсоветдик акатзава. Хуьруьнсоветдин кьилин хуьр я.

Хуьр Ахцегь райондин юкьван пата, райондин администрациядин юкь тир Ахцегь
хуьрелай 5 км яргъал ала. Самур ва ГелмецӀ-Ахцегь цӀиргъерин арада,
Мегьарамдхуьр-Ахцегь-Рутул трассадал чка кьунва. Къутунхъ кӀаму хуьр кьве
пайзава.

Тарихдал гьалтайла хуьр гуьгъуьнин мягьлейриз чара жезва: Кал, Агъа мягьле,
КӀварар, Латар.

Хуьруьн мукьув гвай тӀебии сергьятар: Эрех кӀам, Балха, Тартар, Нажмудинан
къурухар, ГъвечӀи йогъв, ЧӀехи йогъв, ЧӀуру хуьр.

Хуьруьн тӀвар Калук, чӀур мана гузвай дегь чӀаван Кал гафуникай арадал атанвайди
я.

Хуьруьн бине 300 йис идалай вилик Ахцегьрин «МакӀатар» сихилдин векилри кутунай.
Алай чӀавузни хуьруьн агьалидин 70 — 80 % гьа и сихилдин несилдикайбур я. Гьатта
са тӀимил вилик вахтара калуквийри купӀар Ахцегь хуьруьн жуьме мискӀинда ийизвай
ва кьейибур Ахцегьрин сурара кучукзавай.

1929 йисуз хуьре садлагьай мектеб кардик кутунай. Анин садлагьай муаллимар
Мурадрин Чергес ва Макатрин Тажидин тир. 1936 йисуз «Калукрин» колхоздин бине
эцигнай. А колхоздин садлагьай председатель Шихзадайрин Шихзада хьанвай. 1961
йисуз и колхоз Мукьтедиран тӀварунихъ галай колхоздихъ галаз сад авунай, ва
жемятдин умуми майишатдихъ 131 карч алай чӀехи малар, 1066 лапагар, 152 гектар
къуьл цанвай чилер, 89 гектар багъар квай. Хуьруьн садлагьай администрация 1990
йисуз тешкилнай ва адан садлагьай председатель Сейидрин Сафидин тир. 2003 йисуз
адан чкадал Макатрин Исамудин атанай. Алай чӀавуз хуьруьн регьбервал Самедрин
Абдулкагьир Абдуселиман хцин гъилик ква. Хуьруьнвийрин асул кӀвалахар малдарвал
ва лежбервал я.

2015 йисан агьалияр сиягьриз къачунин нетижариз килигна хуьре 1 267 касди уьмуьр
ийизвай. Агьалидин вири лезгияр, суни-мусурманар я.

Тарихдал гьалтайла Калуквияр агъадихъ галай сихилриз пай жезва: МакӀатар,
Айдемирар, Гьезрединар, Мердалияр, Велиханар, Дустабур, Лялияр, Керемар, Ушурар.



https://lez.wikipedia.org/wiki/%D0%98%D1%85%D1%80%D0%B5%D0%BA_%D0%A0%D0%B5%D0%B6%D0%B5%D0%B1

Ихрек Режеб (1680—1760) — алакьунар авай мазан ва шаир — виликан Самур округдин
(гилан Рутул район) Ихрекрин хуьре тахминан XVII виш йисан эхирда дидедиз хьана.
Шаирдин аял вахтар хайи хуьре ва ханарин меркез хьайи Илисуда акъатна.

ГъвечӀи чӀавалай поэзиядал ва музыкадал рикӀ алаз чӀехи хьайи Режеба лап фад
шиирар туькӀуьриз башламишна. Адан эсерра зегьметчи халкьдин дерди-баладикай,
муьгьуьббатдикай, классрин алакъайрикай ихтилат кхвезва. Режебан «Инсан ава»,
«Севдуьгуьм», «Дегишдач», «Кьве хал», ва маса шииррай аквазвайвал, шаирди
зегьметчийриз къуллугъ авуна. Иниз килигна халкьди, «Гьахъ ашукь» лагьана, вичин
патай шаирдиз авай гьуьрмет къалурзавай лакӀабни ганай. «Гьахъ ашукь», «Куьр»
Режеб лугьуз, шаир, Дагъустанда хьиз, Азербайжандани машгьур тир. Кесибрин
дердер, гъамар ва умудар ачухарзавай Режебан чӀалар, гзаф вахтара
сиверай-сивериз къвез, халкьдин арада яшамиш жезвай. Анжах советрин девирда адан
шиирар печатдиз акъатна ва халкьдин шаирдин яратмишунар ахтармишна. Режеб
тахминан 1760 йисуз йисан юкьвара Ихрекрин хуьре кечмиш хьана.



https://lez.wikipedia.org/wiki/%D0%98%D0%BD%D0%B4%D1%83%D1%81%D1%82%D1%80%D0%B8%D1%8F

Промышленность, цӀийи гаф Кеспият (лат. Industria) — хуьруьн майишатдин хилерин,
зегьметдин алатар гьасилунин, хам-мал, материалар, кудай затӀар акъудунин крар
ва кеспиятдин муькуь хилера ва майишатра арадал гъайи продуктрин адалай
кьулухъан расунин кӀвалахар кьиле тухузвай карханайрин кӀватӀал (заводар,
фабрикаяр, шахтаяр, электростацияяр ва мсб.).

Кеспият, кӀвалин — лежбервилин тӀебии майишатдин сергьятра арадал акъатайди я.
Сифтегьан яшайишдин девирда, халкьарин гзафбуруна затӀ гьасилунин асул дибдин
хилер арадал къвезвай (лежбервал, малдарвал).

Гьасилзавай кеспиятдик, мядендинни — химиядин хам-мал, металлургиядиз чӀулав ва
рангунин металлрин минералар, металл тушир рудаяр, нафтI, газ, цIивин, торф,
чепрекьан, кьел, киреждин къван хкудзавай карханаяр, ва гьакӀни
цинэлектростанцияяр, цин гунгар, тамар эксплуатация авунин, гъедер кьунин ва
гьуьлуьн продуктар гьасилунин карханаяр акатзава.



https://lez.wikipedia.org/wiki/%D0%98%D0%B2%D0%B0%D0%BD_%D0%93%D1%80%D0%BE%D0%B7%D0%BD%D1%8B%D0%B9

IV Иван Васильевич, адан лакIаб Грозный тир (1530 йисан 25 август, Коломенское
хуьре хьана – 1584 йисан 18 март, Москва шегьерда кьена) — Москвадин ЧIехи
Князвилин князь, гуьгъуьнлай, 1533 йисалай вири Урусатдин пачагь. Уьтквемвилиз,
викIегьвилиз, кIеве гьатай береда фад къарар кьабулдай алакьуниз ва регьим
авачирвилиз килигна халкьди адаз "Грозный" (яни гъазаб квай, кичIерар кутадай)
лакIаб ганай.

Ивандин дах III Василий Москвадин ЧIехи князь тир, адан диде Елена Глинская
княгиня тир. Асулдай абур буба патай Рюриковичрин, диде патай Мамайрин
сихилрикай тир. Мамай – литвадин князяр тир Глинскияр сихилдин бине кутурди
гьисабзавайди я. Иван Грозныйдин баде София Палеолог – византиядин императоррин
несилдикай я.

1547 йисуз, Иванан диде пад тир Глинскияр династиядин аксиниз халкьди чIехи
къарагъунар ва бунтар авурла пачагьдин хзанар телеф хьунин кичIевилик квай.
Мукьва тир дустарин ва чирхчиррин куьмекдалди халкь са гьал ласарайдалай ва
къарагъун тешкил авур активистар терг авурдалай гуьгъуьниз, Иван Грозныйди вичин
куьмекдарар тир «Хкягъай Рададихъ» галаз гьукум гьализ давамарнай.

Иван Грозныйди гьукум гьалай девирда дяведин къулугъда, дуванханадин ва
гьукуматдин идарада реформаяр авунай, гьакIни администрациядин текрин чпи чеб
идара авунин системадик, чкадин дережада цIийи элементар кутунай. Ада Казаньдин
ва Астраханьдин ханвилер муьтIуьгъарнай, РагъакIидай патан Сибирь, Дондин чилер,
Башкирия, Нугъай Кьушундин чилер сад авуна вичин мулкарик кутунай.

1560 йисуз «Хкягъай Рада»-дин иштиракдарар пачагьдин гъазабдик акатна тешкилат
терг авурдалай кьулухъ Иван Грозныйди Урусатдиз кьилди регьебервал ийиз
эгечIнай. Кьилди гьукум гьалай береда адан крара татугайвилер хьанай, ибур:
Ливон дяведа Урусатдин винел Ливониядин гъалибвал; опричнина тешкил авурла
несилдай несилдиз физвай аристократиядиз чIехи зарар галукьнай ва мулкар гегьенш
хьайи дворянри чпин къулай чка мадни кIеви кьунай.

Иван Грозныйдиз хьайи папарин кьадар дуьз малум туш, амма бязи тарихдарри чпин
гъиливкхьинра адаз ругуд ва я ирид паб авайди къейдзава . Абурукай анжах кьудахъ
галаз Ивана никагь кутIуннай. Клисадин къанунралди пуд папалай пара хуьдай
ихтияр авачиртIани, кьудлагьайдахъ галаз никагь кутIун паталай адаз махсус
ихтияр ганвай.

Алимрин паталай Иван Грозныйдин амукьаяр чирайла малум хьанай хьи, уьмуьрдин
эхиримжи ругуд йисуз адан кIарабриз остеофитар акъатнай. Чебни инсан кIвачин
кьилел экъвез тежедай кьван дережада акъатнай, пачагь занбураг алаз тухузвай.

1582 йисуз Антонио Поссевиноди Венециядин синьориядиз кхьей чарчел лагьанай, хьи
«москвадин пачагьдин эхирдиз тIимил ама».

1584 йисан март вацрал кьван ам гьеле къуллугъдал алай. 10 мартдиз, «пачагьдин
гьалар усал хьунин себебдалди» Москвадиз къвезвай литвадин векил кьулухъ
элкъуьрайдалай гуьгъуьниз, адан начагъвиликай сифте ван-сесер акъатнай.

Мартдин 16 адан гьалар мадни чIур хъхьанай, вацран 17 ва 18 кьабулай чими
гьамамрикай пачагьдиз са кIус регьят хьанай. Амма нисинилай кьулухъ ам
рагьметдиз фена. Адан жендек дакIунай ва ктIизвай ивидикай нагьакьан ял къвезвай
.

XVII виш йисан тарих кхьидай касди малумарнай, хьи «пачагьдиз агъу адаз мукьва
тир инсанри ганай».

Дьяк Иван Тимофеева шагьидвалзавайвал, Иван Грозныйдин эрчIи гъилер тир Борис
Годунов ва Богдан Бельскийди «пачагьдиз чинеба къаст авуналди адан фад кьиникьиз
гъанай.»

Польшадин гетман Жолкевскийдини Годуновал тахсир кутазвай: «Ада пачагь
сагъарзавай лукьман пулуналди маса къачуна, дарманрик агъу кутунивди адан
уьмуьрдиз къаст авунай, тIа лагьайтIа ада икI авуначиртIа пачагьди адаз муькуь
девлетлу къуллугъэгьлийрихъ галаз кьиникьин жаза гудай.» .

Голландви дипломат ва савдагар Исаак Массади кхьенай хьи, Бельскийди пачагьдин
дармандик агъу акадарнай.

Чара-чара хабардаррикай атанай ихьтин ва муькуь сад-садав кьазвай фактар пара
ава. Гьатта, пачагь ни ятIани бамишайди лугьузвай чешмеярни ава .

Иван Грозныйдиз агъу гана кьинайди лугьузвай версиядин дуьзвал чирун паталди
1963 йисуз СССР-дин антропологрин паталай пачагьдин сурар ахъайна мийитдин
амукьаяр анализрай акъуднай. Анализрин нетижайри гайи малуматри къалурнай хьи,
амукьайра мышьякдин ва живедин дережа адетдиндилай виниз я, амма идан себеб агъу
ваъ, пачагьди кьабулзавай дарманар тир. XVI виш йисуз сифилис сагъарзавай
дарманрин виридак квай мышьякдинни живедин дережа виниз тир. ГьакI, кьиникьин и
версия гиман яз амукьнай .

Гьа девирдин къайдайри Иван Грозныйдин тIулариз гайи таъсир веревирдзавай алим
С. Соловьёва лагьанай хьи, «вичин халкьдин арада адалат ва гьахъ тайинарун
паталди пачагьди диндин ва инсанвилин къанунриз амал тавуна, зулумдикай,
жазадикай ва кичI кутуникай менфят къачузвай.»



https://lez.wikipedia.org/wiki/%D0%97%D1%83%D0%B3%D1%8C%D1%80%D0%B0%D0%B1%D1%85%D1%83%D1%8C%D1%80

Зугьрабхуьр (урус. Зухрабхюр) — Дагъустан республикадин СтIал Сулейман районда
авай, «Шихидхуьруьнсовет»дик акатзавай хуьр.

Хуьр СтIал Сулейман райондин кьибледа, райондин юкь тир Кьасумхуьрелай 12 км
яргъал чка кьунвайди я. Мукьвал алай хуьрер: Сайтархуьр, Пиперхуьр, Хтун,
Хуьрел.

Хуьруьн арадал атунин тарих малум туш. Амма Зугьрабхуьр цIуру хуьр я, им сурарин
кьилел авай къванерал алай кхьинри ва хуьр кьун патал винел вигьинар авур
душманрин аксиниз тухвай женгерин кьисайри шагьидарзава. Гзаф иер чкаяр я, пара
векьер алай чкаяр, тамар, булахар ава. Хуьре XVIII виш йисан мискIин ава. Вини
мягьлейра «Иски сурар» тIвар алай цIуру сур ава. Хуьрелай 2,5 км рагъэкъечIдай
пата, тама, архитектурадин имарат — ПIир ава.

XIX виш йисуз Зугьрабхуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир. Бутахуьр ва Хтун хуьрерихъ галаз Зугьрабхуьруьнжемятдик
акатзавай.

Алай чIавуз хуьруьн 103 кIвале 323 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 80 майишатар авай, агьалийрин кьадар 469 кас тир.



https://lez.wikipedia.org/wiki/%D0%97%D0%B8%D0%BB%D0%BE

Зило — Дагъустан республикадин Ботлих районда авай хуьр. Зило хуьруьнсоветдик
акатзава. Хуьруьнсоветдин кьилин хуьр я.

Хуьр Ботлих райондин рагъэкъечIдай пата, райондин администрациядин юкь тир
Ботлих хуьрелай 11 км яргъал, Унсатлен вацIун чапла къерехдихъ гала.

1859 йисуз Зило хуьр вири Анди округдихъ галаз Урусат империядин гъилик акатнай.
Империядик квай чIавуз хуьр Дагъустан вилаятдин Анди округдин Анди наибвалдиз
талукь тир.

2015 йисан агьалияр сиягьриз къачунин нетижайриз килигна хуьре 1 215 касди
уьмуьр ийизвай. Вири андияр, суни-мусурманар я.



https://lez.wikipedia.org/wiki/%D0%97%D0%B8%D0%B7%D0%B8%D0%BA_(%D0%A1%D1%82I%D0%B0%D0%BB_%D0%A1%D1%83%D0%BB%D0%B5%D0%B9%D0%BC%D0%B0%D0%BD_%D1%80%D0%B0%D0%B9%D0%BE%D0%BD)

Зизик (урус. Зизик) — Дагъустан республикадин СтIал Сулейман районда авай,
«КIварчагърин» хуьруьнсоветдик акатзавай хуьр.

Хуьр СтIал Сулейман райондин кеферда, райондин юкь тир Кьасумхуьрелай 10 км
яргъал, Хив райондин сергьятдин мукьув чка кьунвайди я. Мукьвал алай хуьрер:
НуьцIуьгъ, Экен, КIварчагъ.

Хуьруьн арадал атуникай са малуматни авач. ТIварцIикай баян гун мумкин туш.
Хуьруьнэгьлияр фад заманрилай инихъ, малдарвилив ва лежбервилив алахънавайди я,
кьетIендаказ гьажибугъда цунив. И магьсул ина вижеваз экъечIзава. Дяве чIаван
четин йисара, анжах Зизик хуьруьнэгьлийри ваъ, гьатта СтIал Сулейман, Табасаран
ва Хив районрин мукьвал алай хуьрерин агьалияр Зизик хуьруьн гьажибугъдадин
куьмекдалди сагьдиз амукьнай.

XIX виш йисуз Зизик вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Кьибле
- Табасарандин наибвалдиз талукь тир. Экен, Имамкъулидхуьр ва КIварчагъ
хуьрерихъ галаз КIварчагърин хуьруьнжемятдик квай.

Алай чIавуз хуьруьн 349 кIвале 1198 касди уьмуьр гьалзава. Агьалидин вири
лезгияр, суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 102 кIвал авай, агьалийрин кьадар 508 кас тир: 250
итим ва 258 паб.



https://lez.wikipedia.org/wiki/%D0%97%D0%B8%D0%B7%D0%B0

Зиза (урус. Заза) — Дагъустан республикадин Хив районда авай, «КьванцIил»
хуьруьнсоветдик акатзавай хуьр.

Хуьр Хив райондин рагъэкъечIдай пата, райондин юкь тир Хив хуьрелай 16 км яргъал
ала.

Зиза Хив райондин чилерал алай виридалайни дегь хуьрерикай сад я. Гъилив
кхьенвай чешмейри гузвай малуматрив кьурвал, ХХ виш йисуз хуьре 120 куьчеяр
авай.

XIX виш йисуз Зиза хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Кьибле - Табасарандин наибвалдиз талукь тир. Межгуьл хуьруьхъ галаз Межгуьл
хуьруьнжемятдик акатзавай.

Эгьлийрин гзафбуруз чпин кьилдин чилин белгенар, майишатар, багъар ва малар
авай. Абурун асул кIвалахар малдарвал, лежбервал ва кеспи ийиз маса чкайриз фин
тир. Агьалидин тахминан 20 % кеспи ийиз Баку, Дербент шегьерриз физвай. Вири
санлай кьуртIа, хуьр девлет авай ксарив тафаватлу чушир. Амма са шумуд агьвал
авай ксар авай, ибур — Мегьамедрин Мидек, Ашурбекрин Темирбек, Керимрин Агъарза,
Гуьлмегьамедрин Гуьлмегьамед тир.

Савад авачирвили хуьр михьиз кьунвай. Авай са цIуру мискIинда фекьийри сухтайриз
араб чIал чирзавай. Урус чIалал кIелиз - кхьиз, ва цIап чIалал рахаз чизвай тек
сад тир зизави, 1914 йисуз Бакудин гъетерин техникум куьтягьнавай Гуьлялиев
Мегьамед тир. Адаз хуьре чIехи гьуьрмет авай, ва хуьруьн эгьлийри адан фикирар
кьетIендаказ гьисабдиз къачузвай.

1931 йисуз Зизара 120 чкаяр гьакьарзавай сифте кьилин мектеб эцигнай. Садлагьай
директорар А.С.Рамазанрин, П.Мирзебалайрин, Г.Гуьлмегьамедрин ва мсб. тир.

1939 йисуз хуьре колхоз арадал гъанвай, адан садлагьай председатель Велибеков
Сефербег хьанвай.

Ватандин ЧIехи дяве чIавуз хуьряй фронтдиз 67 кас рекье гьатнай. Абурукай анжах
12 кас элкъвена ватандиз хтанвай. Зизавияр дяведин вири фронтра жуьрэтлувилелди
женг чIугузвай: Лениграддин фронтдал кьве кIвач квадрай Бабайрин Гьажибуба.
Мазанрин Хазран Крым шегьерда кьегьалвилелди кьенвай. Дяве цIийиз гатIумайла
адан садлагьай йикъарилай эгечIна фронта Рамазанрин Абумуслима, Муртазрин
Гьасана, Фаталийрин Гьамдулагьа, Хуршитрин Мидета ва мсб. женгер чIугвазвай.
Хуьре амукьай зизавийри зегьметдин фрондтал зегьметар чIугузвай. Абуру фрондиз
чими пекер, недай затIар ракъурзавай, хуьнуьхин дараматрин эцигунра
иштиракзавай. Дяведин йисара хуьруьн агьалидин 35 % гишила ва мекьила кьенвай.

1966 йисуз Кьиблепатан Дагъустандин суван районра хьай къати чилин зурзунрин
нетижада Зиза хуьруьз чIехи чукIурунар галукьнай. И себебдилай агьалийрин вири
санлай куьч хьун гатIум хьанвай. АкI, 1966 йисуз хуьруьн 60 куьче Дербент
райондин Билиж посёлокдиз, 1984 йисузни 40 куьче Мегьарамдхуьруьн райондин ЦIийи
ЗахитI хуьруьн «Сенгер» тIвар алай белгендиз куьч хьанвай.

2002 йисан агьалияр сиягьдиз къачунин малуматрив кьурвал хуьре 35 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Зиза хуьруьн агьалийрин кьадар
вири табасаранар яз 494 кас тир .

Асулдай Зиза хуьряй тир сихилар: Кискисар, Коркарар, Чекирар, Асварар, Купар,
Ахамар.



https://lez.wikipedia.org/wiki/%D0%97%D0%B8%D0%B4%D1%8C%D1%8F%D0%BD-%D0%9A%D1%8A%D0%B0%D0%B7%D0%BC%D0%B0%D1%8F%D1%80

Зидьян-Къазмаяр, ЦIийи Зидьян (урус. Зидьян-Казмаляр) — Дагъустан республикадин
Дербент районда авай хуьр. Зидьян хуьруьхъ галаз «Зидьян-Къазмайрин»
хуьруьнсоветдик акатзава. Хуьруьнсоветдин администрациядин юкь я.

Хуьр Дагъустан Республикадин кьибледа, Дербент райондин рагъакIидай пата,
Дербент шегьердилай 15 км рагъакIидай пата, Барафтау сувун гуьнедал ала.

И хуьруьн тарих, вичин тарихдин Зидьян хуьруьхъ галаз алакъа аваз я. Хуьруьн
бине, ЦIуру Зидьян хуьряй и цIийи чкадиз куьч хьанвайбуру кутунвай.

2002 йисан агьалияр сиягьдиз къачунин малуматрив кьурвал хуьре 942 касди уьмуьр
гьалзавай .

Официал статистикадиз килигна Зидьянрин агьалияр цIапар хьиз къейд авунвайди я,
вири суни мусурманар я. Амма абурун вири сад-садахъ галаз рахуна цIап чIалаз
элячIнавай ва совет бередин агьалияр сиягьдиз къачунин нетижайра цIапар хьиз
гьисабдиз къачунвай , тарихдин къене ассимиляция хьана цIапариз элкъвенвай татар
я.



https://lez.wikipedia.org/wiki/%D0%97%D0%B0%D1%85%D0%B8%D1%82I_(%D0%A5%D0%B8%D0%B2_%D1%80%D0%B0%D0%B9%D0%BE%D0%BD)

ЗахитI, ЦIийи ЗахитI (урус. Захит, Новый Захит) — Дагъустан республикадин
Мегьарамдхуьруьн райондин чилерал алай Хив райондин хуьр, «ЗахитI»
хуьруьнсоветдик акатзавай хуьр.

Хуьр Мегьарамдхуьруьн райондин кефер пата, Гуьлгери вацIун мукьвал, райондин юкь
тир Мегьарамдхуьрелай 17,5 км яргъал ала. Мукьвал алай хуьрер: ЦIийихуьр,
Советский.

Хуьруьн бине, 1979 йисуз Хив райондин Агъа-ЗахитI, Вини-ЗахитI ва Кьулан-ЗахитI
хуьрерин эгьлийрин Мегьарамдхуьруьн районда авай чпин мулкариз куьчарунин
рекьелди кутунвай. Иниз гьакIни Зиза хуьруьн зур пай, Тркал хуьруьн са шумуд
майишатар, Ахцегь райондин Ухул хуьруьн 10 майишатар ва маса хуьрерай са шумуд
хзанар куьчарнай.

2009 йисан агьалияр сиягьдиз къачунин малуматрив кьурвал хуьре 1181 касди уьмуьр
гьалзавай . Агьалидин вири лезгияр, суни - мусурманар я.



https://lez.wikipedia.org/wiki/%D0%97%D0%B0%D1%85%D0%B8%D1%82I

ЗахитI, ЦIийи-ЗахитI (урус. Захит) — Дагъустан республикадин Мегьарамдхуьруьн
районда авай Хив райондин хуьр. «ЗахитI» хуьруьнсоветдик акатзава.

Хуьр Мегьарамдхуьруьн райондин кефер пата, райондин юкь тир Мегьарамдхуьрелай
18,3 км яргъал ала.

XIX виш йисуз ЗахитI хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Хъутур
- Куьредин наибвалдик акатзавай тир. Агъа-ЗахитI ва Вини-ЗахитI хуьрерихъ галаз
Агъа-ЗахитI хуьруьнжемятдик акатзавай.

Официал тушир малуматрив кьурвал хуьре 1200 касди уьмуьр гьалзава. Агьалидин
вири лезгияр, суни - мусурманар я. 1886 йисан агьалияр сиягьдиз къачунин
нетижайрин малуматрив кьурвал, ЗахитI хуьруьн агьалийрин кьадар вири лезгияр яз
186 кас тир .



https://lez.wikipedia.org/wiki/%D0%96%D0%B5%D0%BC%D0%B8%D0%BA%D0%B5%D0%BD%D1%82_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Жемикент хуьруьнсовет (урус. Село «Джемикент») — Дагъустан Республикадин
Дербент райондик акатзавай муниципалитет (хуьруьнсовет).

Хуьруьнсовет Дагъустан Республикадин кьибле пата, Дербент райондин кефер пата,
Дербент шегьердилай 33 км кефердинни - рагъакIидай пата, Уллучай вацIал,
Къаякент райондихъ галаз сергьятдал чка кьунвайди я.

2002 йисан агьалияр сиягьдиз къачунин малуматрив кьурвал хуьруьнсоветда 2337
касди уьмуьр гьалзавай . 2010 йисан малуматриз килигна, агьалияр 2555 кас тир.
Агьалийрин вири цIапарин этник группа тир терекемеяр я, суни - мусурманар я.



https://lez.wikipedia.org/wiki/%D0%95%D0%B3%D0%B8%D0%BF%D0%B5%D1%82

Мисри (араб. مصر‎‎ Миср/Miṣr, масри مصر Маср/Maṣr), официал тӀвар Ара́б
Респу́блика Еги́пет (араб. جمهورية مصر العربية‎‎, Джумхурийят Миср аль-Арабийя,
масри جمهورية مصر العربية Гумхурийет Маср эль-Арабийя) — Африкадин
кефердинни-рагъэкъечӀдай пата ва Азиядин Синай зуростровда авай гьукумат,
гьавиляй Мисир кьве материкдал алай уьлкве яз гьисабзава.

Израиль, Палестинадин халкьдин администрация (Газа сектор), Судан ва Ливия галаз
са сергьятра ава. Кефер пата Мисридин чилер Аравилин Гьуьлуьн, рагъэкъечӀдай
пата — Яру гьуьлуьн ятари кьунва. Кьве гьуьлни тӀебии тушир Суэц хвалунин
куьмекдалди сад авунва.



https://lez.wikipedia.org/wiki/%D0%94%D1%83%D1%80%D1%83%D0%B6%D0%B0

Хуьр Кьвепеле райондин кефер пата, райондин кьилин шегьер тир Кьвепеле
шегьердилай 9 км яргъал чка кьунва. Дуружа сувал алай хуьр я, инсанар иниз анжах
гатуз ял ягъиз къвезвайди я, амай чIавуз агьалияр Кьвепеле райондин аран чкайриз
эвичIзава.

2012 йисан май вацра Дуружа хуьруьн эгьлийри ФЛНКАдин президент Ариф Керимоваз,
чпин проблемаяр гьял ийиз куьмек тавакъу авунвай, чар ракъурнавай. Агьалийрин
гафарилай, Азербайжан республикадин чIехи везифайра чкаяр кьунвай девлет авай
ксари лезги хуьрерин чилер чпин иесийривай эдеб авачивилелди къакъудзава.

Дуружавияр лезги чIалан ахцегь нугъатдал рахазва, амма азербайжандин гьукуматди
лезги чIал вилик тухудай ихтияр гузвачирвиляй ва лезгияр цIапарихъ галаз
акадрунин политикадин куьмекдалди хуьре лезги чIалан гьалар йисар къвердавай
канда жезва.



https://lez.wikipedia.org/wiki/%D0%94%D1%83%D1%80%D0%B0%D0%BD%D0%B3%D0%B8

Дуранги — Дагъустан республикадин Буйнакск районда авай хуьр. Дуранги
хуьруьнсоветдик акатзава. Хуьруьнсоветдин кьилин хуьр я.

Хуьр Буйнакск райондин кьибле пата, райондин администрациядин юкь тир Буйнакск
шегьердилай 22 км яргъал, Маркисал вацIун къерехдихъ гала.

1864 йисуз Къавкъаздин Дяведин финифра Дуранги хуьр вири Дагъустандихъ галаз
Урусат империядин гъилик акатнай. Империядик квай чIавуз, хуьр Дагъустан
вилаятдин Темир-Хан-Шурадин округдин Дженгутай наибвилиз талукь тир.

2015 йисан агьалияр сиягьриз къачунин нетижайриз килигна хуьре 604 касди уьмуьр
ийизвай. Вири аварар, суни-мусурманар я.



https://lez.wikipedia.org/wiki/%D0%94%D1%83%D0%BA%D1%8A%D1%83%D0%B7%D0%BF%D0%B0%D1%80%D0%B0_%D1%80%D0%B0%D0%B9%D0%BE%D0%BD

Докъузпара район (урус. Докузпаринский район) — Урусат Федерациядин Дагъустан
республикада авай муниципалитетдин район.

Дукъузпара азербайжан чIалан гаф я ва «кIуьд пай» мана гузва; доккуз — «кIуьд»,
пара — «пай/чIук». И кар виликан Дукъузпарадин азад жемиятдик акатзавай кIуьд
хуьруьхъ галаз алакъалу я.

Район Дагъустан Республикадин лап кьибле пата, Азербайжандихъ галаз сергьятдин
мукьвал ала. Докъузпара район рагъакӀидай пата Ахцегь, кефер пата
Мегьарамдхуьруьн, рагъэкъечӀдай пата Азербайжандин КцӀар ва кьибле патайни
Кьвепелени Огъуз районрихъ галаз са сергьятра ава.

1934 йисан 1 сентябрьдиз ВЦИК-ан Президиумди кьабулнай къарар: «Ахцегь райондин
Гъебцегь, Гъуьгъвезар, Къалажух, Къара Куьре, Къуруш, Макьар, Миграгъар,
Мискискар, Филер ва Чахчах хуьруьнсоветар сад авуна, администрациядин юкь Къара
Куьре хуьр тайин авуна Докъузпара район арадал гъин».

26.04.1935 тарихда райондин администрациядин юкь Къара Куьредай Усугъчайдиз
тухванай. ПВС ДАССР-дин 14.09.1960 тарихда кьабулай къарардалди, район терг
авунай ва адан чилер Ахцегь ва Мегьарамдхуьруьн районрин арада апайнай.
Дагъустан Республикадин ПВС-дин 24.06.1993 тарихдин къарардалди, район гуьнгуьна
кухтунай.

1952 йисуз Дагъустандин АССР-динни Азербайжандин ССР-дин арада кутӀуннавай
икьрардив кьурвал, Дагъустандин Ахцегь ва Докъузпара районрин кьиблепатан лезги
чилер Азербайжандин гъиле вуганвай. А чилерик са шумуд лезги хуьр, мулкар,
чӀурар ва парахар акатнай. Икьрардалди Азербайжандиз маса хганвай лезги хуьрерин
сиягьда Филфили, Къуруш, Игъир, КIурукIун ва Мацар хуьрер акатнай. Гьа и
себебдалди и хуьрерин гзафбур цӀапарин гъиле гьат тавун патал чпин хайи чилер
туна Дагъустандин маса районриз кучь хьанвай, анжах Филфили хуьруьвай куьч жез
агакь тавуна Азербажандин Огъуз райондик акатнай. Гила ана кьве Филфили хуьрер
арадал атанва: сад вич бинедин Филфили, садни сувалай са кӀус агъаниз куьч хьана
кутунвай Агъа Филфили хуьр я. ЦӀапарин юкьва гьатай и хуьрерин лезги агьалияр
цӀапарихъ галаз ассимиляция хьана къвез-къвез хайи чӀал, адетар ва лезгивал
квадарзава.

2013 йисуз Урусатдин гьукуматди лезги халкьдивай ихтияр къачун тавуна,
Докъузпара райондин Къара Куьре хуьруьн 1500 гектар майдандин «Елах» тӀул,
Къалажух хуьруьн 900 гектар майдандин «Кежел» чӀур ва Къара Куьре хуьруьз талукь
тир «Пуд булах» тӀвар алай векьин чкаяр (110 гектар) тир лезги чилер
Азербайжандиз гьахъ авачирвилелди вуганвай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Докъузпара райондин миллетрин сиягь:

Райондик 8 муниципалитетдин образование (хуьруьнсовет) акатзава, абурукни 19
хуьрер акатзава.

Докъузпара райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);

Некхъвадайбур: гъвечӀи нер-леэн кьаркьулув, лелев, цуцӀул, бакьуч, серна, сев,
гьакӀан муьнуьгъ, тамун вак, гьакӀни квахьзавай жуьрейрикай — суван кьун ва
вилик-патан-азиядин лекьен ва мсб.

Рептилияр: юкьван чурчул, раган чурчул, персиядин руьц, гуьрзе, тӀехвер алай
кьамунин гъуьлягъ ва мсб.

Гьашаратар: майдин пепе, шагьсуван жиж-пепе (эндемик), чилинин красотел
(квахьзавай жуьре), Фаустан жиж-пепе, Апполон, Нордман ва Лацу чепелукьар.



https://lez.wikipedia.org/wiki/%D0%94%D1%83%D0%B1%D0%BD%D0%B0_(%D0%A2%D1%83%D0%BB%D0%B0_%D0%B2%D0%B8%D0%BB%D0%B0%D1%8F%D1%82)

Дубна́ — Тула вилаятдик акатзавай шегьердин тегьерда кутунвай хуьр, Дубна
райондин администрациядин юкь я. Упа вацӀун Дубна ва Дубенка хилерал алайди я.
Вилаятдин администрациядин юкь тир Туладилай рагъакӀидай патахъ 49 км яргъал
ала. Агьалийрин кьадар 5886 кас я.

Дубна вацӀун эрчӀи къерехдал алай кьакьан чкайрал дегь-урусрин дегь чӀаварин
шегьер хьайи чка тир. Тарихдин делилриз килигна, XIII-лагьай вишйисан садлагьай
зураз мангъулрин вигьинрин девирра и шегьер терг хьана.

1729-й йисуз яракьархъан Федор Мосолова Дубна вацӀун къерехдал чуьгуьн-цадай
завут эцигна. 1740-й йисуз Дубна хуьруьн диб эцигна. Дубна мулк Батурлинринди
тир.



https://lez.wikipedia.org/wiki/%D0%94%D0%B6%D1%83%D0%BB%D1%8C%D1%8F%D1%80%D0%B4_%D0%BC%D0%B5%D0%BA%D1%82%D0%B5%D0%B1

Джульярд мектеб (ингл. Juilliard School; /ˌdʒuːliˈɑrd/) — америкадин
устIарвилинни музыкадин хилик акатзавай вини дережадин кIелунин виридалайни
чIехи идарайрикай сад. Нью-Йоркдин Линкольн-центрда алайди я.

Ана 850 кьван студентри ва аспирантри музыкадин, кьуьлерунринни драмадин тарсар
къачузва. Джульярд мектеб дуьньяда виридалайни кIвенкIве аваз фидай музыкадин
мектебрикай сад хьиз гьисабзавайди я, гьакIни мектебда эцигзавай кIелунин
программаяр виридалайни престиж квайбур я .

1905-лагьай йисуз Нью-Йоркда Музыкадин устIарвилин институтдин (ингл. Institute
of Musical Art) диб эцигна. Адан кьиле дирижер Франком Дамрошем акъвазнавай тир.
Садлагьай йисан къене абурувай 500 студент кIватIиз хьана. 1926-лагьай йисуз
институт Джульярд вини дережадин мектебдихъ (ингл. Juilliard Graduate
School)(вич кьве йисан идалай вилик Огастас Джульярдан фондди диб эцигнавай)
галаз сад авуна.

Са арадлай сифтедин академиядин музыкадин чхелдин ягъизвайдин устIарвилин хилел
кьуьлерин(1951), драмадин (1968) хилер алава авуна. 2001-лагьай йисуз Джульярд
мектебда джаздин музыкантрин ягъизвайдин устIарвилин патал курс ахъана.

Координатар: 40° к. гь. 73° р-а. я.﻿ / ﻿40.773871° к. гь. 73.983178°
р-а. я. (G) (O)40.773871, -73.983178



https://lez.wikipedia.org/wiki/%D0%94%D0%B6%D0%B8%D0%BD%D1%8B%D1%85

Джиных, Джиних (урус. Джиных) — Дагъустан республикадин Рутул районда авай,
«Кальял» хуьруьнсоветдик акатзавай хуьр.

Хуьр Дагъустан Республикадин Рутул райондин рагъакIидай пата, райондин юкь тир
Рутул хуьрелай 35 км кефердинни - рагъакIидай патахъ, Дуьлти вацI Самур вацIук
акахьзавай чкадал чка кьунвайди я.

XIX виш йисуз Джиных хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин Лучек
наибвалдиз талукь тир. Кориг хуьруьхъ галаз Джиних хуьруьнжемятдик акатзавай.
Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 226 касди уьмуьр
гьалзавай . Агьалидин вири цIахурар, суни - мусурманар я. 1886 йисан Урусат
империядин агьалияр сиягьдиз къачунин малуматрив кьурвал, Джиных хуьруьн
агьалияр, вири цIахурар яз 537 кас тир .



https://lez.wikipedia.org/wiki/%D0%94%D0%B5%D0%BB%D0%B8%D1%87%D0%BE%D0%B1%D0%B0%D0%BD

Деличобан (урус. Деличобан) — Дагъустан республикадин Дербент районда авай хуьр.
«Деличобан» хуьруьнсоветдин администрациядин юкь ва сад тир хуьр я.

Хуьр Дагъустан Республикадин кьибле пата, Дербент райондин кефер пата, Дербент
шегьердилай 32 км кефердинни - рагъакIидай пата, ракьун - рекьин мукьвал ала.

XIX виш йисуз Деличобан хуьр вири Къайтагъ-Табасаран округдихъ галаз Урусат
империядин гъилик акатзава. Империядик квай чIавуз, хуьр Дагъустан вилаятдин
Къайтагъ-Табасаран округдин Агъа-Къайтагъ наибвалдиз талукь тир. Деличобан
хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 2173 касди уьмуьр
гьалзавай . 2010 йисан малуматриз килигна, агьалияр 2217 кас тир. Агьалийрин
вири цIапарин этник группа тир терекемеяр я, суни - мусурманар я. 1886 йисан
Урусат Империядин агьалияр сиягьдиз къачунин малуматрив кьурвал, Уллутеркеме
хуьруьн агьалияр 521 кас тир, вири цIапар (терекемеяр) тир .



https://lez.wikipedia.org/wiki/%D0%94%D0%B0%D1%80%D0%BAI%D1%83%D1%88

ДаркIуш (урус. Даркуш) — Дагъустан республикадин СтIал Сулейман районда авай
тунвай хуьр.

Хуьр СтIал Сулейман райондин кьиблединни - рагъакIидай пата, райондин юкь тир
Кьасумхуьрелай тахминан 12 км яргъал, «Кьасумхуьр — Кьурагь» рекьин мукьув чка
кьунвайди я.

XIX виш йисуз Вини Арагъ хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Гуьней наибвалдиз талукь тир. Птидхуьр, КIахцугъ, Вини Арагъ ва Татархан
хуьрерихъ галаз Татарханрин хуьруьнжемятдик акатзавай.

1966 йисуз ДаркIушрин агьалияр кьулувалдиз куьч хьанвай, ва райондин лап
рагъэкъечIдай пата цIийи ДаркIуш Къазмаяр хуьр арадал гъанвай.

Куьч жедалди хуьруьн агьалийрин вири лезгияр, суьнни - мусурманар тир. 1886
йисан агьалияр сиягьдиз къачунин нетижайрин малуматрив кьурвал, хуьре 85
майишатар авай, агьалийрин кьадар 452 кас тир.



https://lez.wikipedia.org/wiki/%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD_%D1%80%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Дагъустан, официал тӀвар Дагъустандин Республика (урус. Республика Дагестан) —
Урусатдин Федерацияда авай республика, федерациядин виридалайни кьибле пата авай
субъект я, Кеферпатан Къавкъаздин федерал округдик акатзава.

Дагъустандин чилер Азербайжандихъ галаз кьибле пата, Гуржистандихъ галаз
кьиблединни-рагъакӀидай пата, Чечнядихъ галаз рагъакӀидай пата, Ставропольдин
крайдихъ галаз кефердинни-рагъакӀидай пата ва кефер патай Калмыкиядихъ галаз са
сергьятра ава. РагъэкъечӀдай пад Каспи гьуьлуьн ятари кьунва.

Са бязи тарихдарри Кьиблепатан Дагъустандиз «Суварин Уьлкве» мана гузвай адан
виликан «Алпан» тӀвар талукьарзава. X виш йисуз арабрин тарихдар Ал-Куфиди вичин
улубда Дагъустандиз «Тахтунин Чилер» мана гузвай араб «Ард ас-Сарир» тӀвар
ганвай. Гуржийрин тарихдин малуматра Дагъустандин тӀвар «Лекетия» я.

Алай чӀаван «Дагъустан» тӀвар XVII виш йисалай малум я ва туьрк чIалан «дагъ» —
сув ва араб чIалан «стан» — уьлкве, чил гафарикай арадал атанва, яни «Суварин
Уьлкве». Урусатдин тарихдар В. В. Бартольдав кьурвал, «Дагъустан» тӀвар анжах
XVI виш йисуз арадал атанвай. РагъэкъечӀдай патан кирамрин тарихдин улубра
Дагъустандин тӀвар Лезгистан тир.

Гила «Дагъустан» тӀвар анжах тарихдин манада дуьз акъатзава, вучиз лагьайтӀа
Дагъустандин АССР-дин чилерик Кизлярдин кьулувилер ва Нугъай чуьлер кутурдалай
кьулухъ республикадин вири майдандикай сувун регионриз анжах 56 % пай къвезва.

Дагъустан Къавкъаздин кефердинни-рагъэкъечӀдай пата ала. Республикадин кефер
пад — аран, кьибле пад — суварин ценерив гвай чкаярни ЧIехи Къавкъаздин сувар я.
Республикадин кефер патай кьибле патаз физвай юкьван яргъивал 400 км,
рагъакӀидай патай рагъэкъечӀдай патаз — тахминан 200 км туькӀуьрзава.

Дагъустандин чилер Азербайжандихъ галаз кьибле пата, Гуржистандихъ галаз
кьиблединни-рагъакӀидай пата, Чечнядихъ галаз рагъакӀидай пата, Ставропольдин
крайдихъ галаз кефердинни-рагъакӀидай пата ва кефер патай Калмыкиядихъ галаз са
сергьятра ава.

Дагъустандин юкьван патай кьве чӀехи вацӀ физва — Терек ва Сулак вацӀар.
Республикадин чилерайтӀуз авахьзавай вацӀарин вири санал кьадар 6255 я. Абурук
акатзава: яргъивал 25 километрдилай пара ва гьавиздин майдан 100 км²-див
агакьзавай 100 чӀехи вацӀар, 185 гъвечӀи ва 5900-елай гзаф лап бицӀи вацӀар.
Абурукай виридалайни чӀехибур Терек, Сулак, Самур ва Рубас вацӀар я. И вацӀарин
вири Каспи гьуьлуьн гьавиздиз талукь я, амма абурукай анжах 20 вацӀ гьуьлуьк
акахьзава.

Климат кьурагь тирвиляй Дагъустандин кефер пад вацӀарикай кьит я. Ана авай
вацӀарин яд гатун береда никӀер дугуниз харжзавай виляй абур гьуьлуьв
агакьзавач.

Бул ятар авай сувун вацӀарин авахьун зарб тирвиляй абур хъуьтӀуьз муркӀади
кьазвач ва гзаф вахтара вацӀун къеняй къерехдиз къекъечӀзава.

Республикадин кьибле патайтӀуз авахьзавай Самур вацӀ чӀехивилел гьалтайла
Терекдилай кьулухъ Дагъустандин кьведлагьай вацӀ я. Адан гьавиздин майдан 7,3
агъз. км² я. ВацӀун кьил Рутул районда ава. Каспи гьуьлуьк акахьайла Самурди
пара кьван бицӀи хилериз пай хьана вацӀун тӀиш арадал гъизва. Адан чӀехи хилерал
пуд ГЭС-ар эцигдай планра ава. Самур вацӀун ятар Урусатдинни Азербайжандин арада
барабардаказ пайнай.

ЧIехи Къавкъаздин сувара кьил къачузвай Авар Къойсу ва Анди Къойсу вацӀар
сад-садак акахьунивди Сулак арадал къвезва. Адан гьавиздин майдан 15,2 агъз. км²
я. Дагъустандин гидроэнергоресурсрин зур пай гьа и Сулак вацӀал къвезва, ина
Чиркей ЦЭС, Миатли ЦЭС, Гельбах ЦЭС, Чирюрт ЦЭС-1 ва Чирюрт ЦЭС-2 цин
электростанцияяр ава.

Дагъустандин орография жуьреба-жуьрединди я: 245 км яргъивилин сувун ценерив
гвай чкайрин зул гьяркьуьвилихъди фенвай сувун цӀиргъерик акӀур хьана
акъвазнава. Суварилай кьил къачуна Дагъустан кьве кӀарна авахьзавай кьве асул
вацӀар, кефер пата Сулак, кьибле патани Самур вацӀар я. Асул гьисабдалди
республикадин рельеф сувун, арандин ва Каспи гьуьлуьн кьулувилин чкайрикай
ибарат я.

Къенепатан Дагъустандин, яни Сувун Дагъустандин, сергьятар тӀебии рекьералди
тайин хьанва: Живедин ва Анди цIиргъер — Сулак кIамал кьван экӀя хьанва, Гимры
цIиргъ, Лес цӀиргъ, Джуфудагъ ва Яру сув — Сулак вацӀунни Самур вацӀун гьавиздин
арайра чка кьунва, Къавкъаздин Кьилин цIиргъ республикадин кьиблединни —
рагъакӀидай патав кьван агакьзава. Сувун Дагъустандин рельеф юкьван кьакьанвилин
сувар авай, сувун кьулувилер авай ва лап кьакьан сувар авай районриз пай жезва.

Дагъустанда суварал 25,5 агъ. км² майдан къвезва, абурун виридан юкьван
кьакьанвал 960 метр я. Республикада виридалайни кьакьан кӀук КичIен сув я (4466
м). Сувар арадал гъанвай жинсерин арада къати сергьятар ава. Абурукай
кьилинбур — чӀулав ва чепедин чепрекьанар, доломит хьанвай кӀеви ва щёлочь квай
хъуьтуьл киреждин къванер, ва гьакӀни къумад къванер я. Чепрекьанрикай арадал
атанвай цӀийргъерик — Диклосмта кӀук алай Живедин цIиргъ (4285 м),
Аддала-Шухгельмеэр кӀук алай Богос цIиргъ (4151 м), Дуьлтыдагъ кӀук алай Шалиб
цIиргъ (4127 м) я.

Каспий гьуьлуьн кьерин кьулувал, Терек-Къум ва Терек-Сулак аранрин чӀехи пай
дуьньядин океандин дережадилай 27 метр агъада ава.

Дагъустандиз хъуьтӀуьл-континентал ва кьурагь климат хас я. Республикадин сувун
регионда кьакьандиз хкаж жердавай температура агъуз, гьавадин ламувал гзаф
жезва. Уьлкведин кьибле пата ва гьуьлуьз мукьвал регионда, Избербаш шегьердинни
Самур вацIун сивин арада, гьава хъуьтӀуьл субтропикдилай кьурагьдиз элячӀзава.

Юкьван гьисабдалди январь вацран температура аран районра +4 °C, сувун районра
−11 °C я. Июль вацран юкьван гьисабдин температура +24 °C я. Къваларин кьадар
йиса 200—800 мм.

Кьакьан сувар, аран чилер, къумлухар ва гьуьл са-садаз мукьвал акъвазнавай виляй
Дагъустанда жуьреба-жуьре климатик зулар арадал атанва. Ибур: субтропик тамар
(Самурдин там), къумлухар ва чуьлер (Каспи аран), кьакьан сувун тундраяр ва
муркӀар (Сувун Дагъустан) я. Уьлкведа вишелай виниз гъвечӀи вирер ава.

500—1600 м кьакьанвилерин арада мегъуьн, верхьин, нарат тарцин, пипин ва гийин
тарар авай тамар ала. Тамари ва валари Дагъустандин чилерин 9 % кьунва.

Кьуьд Дагъустанда куьруь жеда (тахминан 3 варз яргъалди), живер тӀимил къвада.
Хъуьтуьн береда температура сувун районра −30°С, арандани +10°С арада юзазва.
Гатфар чими ва мукьвал-мукьвал къвазвай къвалариз килигна ламу я. Гад гзаф чими
ва кьурагь я. Гьуьлуьз мукьва тир районра гатун къене даим алахьай ва ракъар
авай йикъар жеда. Гьуьле эхъведай девир май вацралай сентябрьдал кьван яргъи
хьанва. Цин температура +28°С агакьзава. Зулун сифте кьилера Дагъустанда
адетдиндилай чими жезва.

Накьвадинни-климатдин жигьетдай Дагъустан пуд зонайриз пай хьанва: сувун, сувун
ценерин ва кьулувилерин зонаяр.

Дагъустандин майдандин 43,3 % пай кьулу чилерал къвезва. Кьулувилер асул
гьисабдалди уьлкведин кефер пата ала. Кьурагь климатдин себебдалди и чилер
вацӀарив кьит я. ГъвечӀи вацӀарин куьмекдалди гатуз никӀер дигизва.
Гатфаринни-гатун береда цин дережа хкаж хьайила гегьенш чилер ци акьалтунин
кичӀевилик акатзава. ВацӀун сивера пара кьадар гъвечӀи вирер арадал къвезва.

Сувун зона 850 метрдилай виниз кьакьандал ала ва Дагъустандин 40 % пай кьунва.
Сувара климат мекьи я. Сувун районра виридалайни ламу девир гатфарин эхирдилай
гаталди давам жезва. Лап кьакьан сувара гад къайи, кӀамара ва дагьарра — чимиз
алатзава.

Январь вацран юкьван гьисабдин температура −4°С… −7°С арада юзазва. Живедин къат
гзаф яргъалди амукьда.

Географиядин жигьетдай пуд: сувун, сувун ценерин ва арандин зонайриз пай хьанвай
Дагъустандин гьар са зонадиз вичиз махсус набататрин ва гьайванрин жуьреяр хас
я. Дагъустанда 4500 кьван жуьре набататар экъечӀзава, абурукай 1100 эндемикар
(яни чкадинбур я). Уьлкведин кефер пата авай кьулувилера асул гьисабдалди
къумлух жуьредин набататар (иллаки валар) экъечӀзава. Сувун ценерив галай
чилерал тамар ва векьин чкаяр гзаф жеда. Кьакьан суварин гуьнейрал инжи-векь,
астрагал, скабиоза хьтин векьер экъечӀзава. 3200—3600 м кьакьандал алай чкайра
хьирхьамар, хьахьар ва мекьивилер эхдай муькуь набататар экечӀзава.

Дагъустандин чилерал миллион йис идалай вилик инсанри уьмуьр ийизвайди малум я.
И кар Айникаб 1-2, Мухкай 1-2, Гегалашур 1-3, Ругуджа тӀварар алай сифте
яшайишдин чкайри ва Дарваг вацIун кьерел дуьздал акъуднай дегь чӀаван амукьайри
тестикьарзава. Дарваг вацӀун кьерел жагъанай сифте яшайишдин ксар амукьзавай
чкайриз зур миллиондилай виниз йисар ава.

X виш йисуз авар миллетдин чилерал Сарир (Серир) пачагьвал арадал атанай. Адан
кьилин шегьер Хунзах тир ва кьилин дин христианвал тир. VII—X виш йисарин къене,
арабринни-хазаррин арада дявеяр физвай девирда Сарир уьлкве, Алпан уьлкведин
чӀехи пай ва Дагъустандин кефер пад хазарри кьунвай. VII виш йисуз Дагъустандиз
ислам дин гьахьнай. Халифатдин кьилин метлеб авай шегьерар Дербент ва Кумух
хьанай. IX—XI виш йисарин къене Дагъустанда Дербентдин эмират арадал атанай.

XI—XII виш йисуз дегь Сарирдин чкадал Авар ханвал арадал атанай. 1239 — 1249
йисарин къене Дагъустандиз тарар-монголрин кьушунар гьахьнай. Сувун Дагъустандин
патавай фена татар-монголар Каспи гьуьлуьн кьеряйтӀуз сифте Кьиблепатан
Дагъустандиз, гуьгъуьнлайни Къази-Кумух шамхалвилиз гьахьнай. XIV виш йисуз
дагъустандин халкьар Тамерланан кьушунрин аксиниз къарагънай. 1395 йисуз
Тамерлан Дербентдин варарайтӀуз Дагъустандиз гьахьнай. Дагъустандин бязи
феодалри Тамерланан душман тир Тухтамышан пад кьунвай виляй Тамерланан кьушунри
и уьлкведиз пара кьадарда телефвилер гъанай.

XV виш йисуз ислам динди Дагъустанда кӀеви чка кьунай ва дагъустанвийри и дин
вири Кеферпатан Къавкъаздиз чукӀурдай сиясатдик кьил кутунай.

1577 йисуз Астраханьдин воевода Лукьян Новосильцева Терек вацIал Тарки къеле
туькӀуьрнай. 1594 йисуз Къази-Къумух шамхалвал Кахетиядин пачагь Александран
къавумдин гъиле вугун паталди Фёдор Иванович пачагьдин кьушунар Хворостининан
регьбервилик кваз Дагъустандиз дяведин вигьин авунай. Урусри Тарки шегьер
кьунай, амма гуьгъуьнлай шамхалдин аскеррин куьмекдиз атанай Авар хандин
кьушунри урусар элкъуьрна уьнуьгда тванай. Куьмекдиз гуржияр къведалди вичивай
кьулухъди румар гудай такьатар амачирди кьатӀай Хворостинина уьнуьг кукӀварна
Дагъустандай хъфидай къарар кьабулнай. И ягь-ягъунрай Терек вацIал адан 2500 кас
кьушундикай вирини-вири кьудай са пай элкъвена хтанай.

1601 йисуз Кьиблепатан Дагъустандин халкьар: лезгияр, яхулар, рутулар, цIахурар,
даргияр уьлкведиз гьахьай туьрк тарашхъанрин аксиниз экъечӀнай. 1604 йисуз,
Борис Годунов пачагь гьукумдал алай девирда, И. Бутурулинан регьбервилик квай
кьушунри Дагъустандал дяведин вигьин кьилиз акъуднай. Урус кьушунри Тарки шегьер
ва Дагъустандин муькуь метлеблу объектар кьунай. Амма, гуьгъуьнин 1605 йисуз
Эндирей мулкарин сагьиб СултӀан Магьмуда сад-садавай къакъатнавай Дагъустандин
муькуь мулкарин иесияр санал кӀватӀнай ва усман кьушунринни крым-татаррин
куьмекдалди чпин чилер кьунвай урус гарнизонар яна чукурнай, амма Тарки къеле
азад хъийиз хьаначир. Яргъал гагьда давам хьайи ягь-ягъунрикай къекъерай
акъатнай кьве падни сад-садахъ галаз икьрар кутӀунин рахунрик эгечӀнай.
Икьрардив кьурвал, усманрин пачагьди ва Эндирейдин шамхала урусриз Тарки
шегьердай сагъ-саламатдиз ватандиз хъфидай дегьлиз ахъайна кӀанзавай. Амма урус
кьушунар Тарки къеледай экъечӀун кумазди шамхалди хиве кьур икьрар чӀурна
дагъустанвийрихъ галаз хъфизвай урусрив агакьнай ва абур ял ягъиз акъвазнай
береда садлагьана вигьин авуна вири телефнай.

1616 йисуз Эндирейдин гьукумдар СултӀан Магьмуда I-й Михаил пачагьдиз чар
ракъурнай ва вич урус раятвилиз кьабулун тӀалабнай. 1627 йисуз пачагь Михаил
Фёдоровича къумукърин гьаким Айдемираз чар ракъурнай ва ам урусрин раятвилиз
кьабулуникай хабар ганай. 1631 йисуз Къайтагъдин уцми Рустам-хана урусрин
раятвилик экечӀунин къарар кьабулнай ва урусрин патав вичин векил Жамшуд
ракъурнай.

XVII виш йисуз уьлкведин къене феодалрин арада гьуьжетар ва миллетдин бунтар
гатӀумнай, идан нетижада Къази-Къумух шамхалвал са шумуд уделриз пай хьана
чкӀанай. Идалайни гъейри, шамхалри азад жемиятрин винел чпин гьукум ва ихтиярар
квадариз эгечӀнай. 1642 йисуз Дагъустанда Тарки шамхалвал ва Къази-Кумух ханвал
арадал атанай.

1717 йисуз I-й Пётрди къумукъ шамхал Адил-Герей Будайчиеваз ам ва адан гъилик
квай улусар урус раятвилиз кьабулуникай ва абурал 3 агъзур манат харжи
эцигуникай чар ракъурнай. 1721 йисуз I-й Сурхай-хан, Гьажи Давуд ва Агьмедхан
уцми санал Шемаха ва Генже шегьерар кьазва. Гьа йисузни Гьажи Давуданни
Агьмед-Ханан кьушунри яргъал алай Ирандин Эрдебил шегьерни кьунай. 1722—1735
йисарин къене кьведлагьай урус-фарс дяве физвай. 1722 йисуз Персиядиз дяведалди
фейила I-й Пётр Тарки хуьруьн патав лагерь туькӀуьрна акъвазнай. Гуьгъуьнлай, и
лагерь алай чкадал Порт-Петровск шегьер (Магьачкъала) арадал атанай. 1727 йисуз
авар мулкдарри ва лезги кавхайри Урусатдиз вафалу жеда лагьана кьин кьунай. 1731
йисуз урус раятвал анди халкьарини кьабулнай. 1734, 1736, 1741—1743 йисара
Надир-Шагьа Дагъустандал са шумуда вигьинар авурди ва чкадин эгьлийриз пара
кьван зулумар ва телефвилер гайиди я. Амма гьар сеферда Дагъустандин миллетар
сад хьана шагьдин кьушунар барбатӀнавайди я.

1801 йисуз чеб урус раятвилиз кьабулун патал къайтагъдин уцми Рази-бега,
табасарандин мулкдар Сугьраб-бега ва Дербентдин ханар Гьасан-Али ва Шейгь-Алиди
урус император I-й Александрдиз тавакъудин чар ракъурнай. 1806 йисуз Дидо
союздик квай 12 хуьруьн-жемиятрин делегацияди Телави шегьерда акъвазнай урус
команданриз чеб урус раятвилиз кьабулун тӀалабнай. 1811 йисуз Ахцегьпарадин,
Дукъузпарадин ва Алтыпарадин азад жемиятар урус раятвилиз кьабулуникай официал
документдиз къул чӀугунай. 1813 йисуз Урусатдинни Персиядин арада яргъал йисара
физвай дяве Гуьлуьстандин икьрар кутӀунивди куьтягь хьанай, а икьрардин
тӀалабунрив кьурвал Персияди Къавкъаздилай вичин гъил ахчузвай. 1846 йисуз урус
кьушунар Дагъустандай Кьиблепатан Къавкъаздиз тухудай Дяве-Ахцегь рекьин
туькӀуьрунрик кьил кутунай.

1802 йисуз Къавкъаздин губерния арадал гъанай, адан кьилин шегьер Екатериноград
хьанай.

XIX виш йисан сифте кьилера Дагъустандин феодал мулкар (месела Тарки шамхалвал,
Къази-Кумух ханвал, Мегьти-улу ханвал, Авар нуцалвал, Къайтагъдин уцмивал,
Илисудин султӀанат, Табасарандин майсумвал) Урусатдик кутунин процесс
акьалтӀарнай.

1829—1859 йисара пуд имамдин регьбервилик тешкилнай къарагъун Къавкъаздин
дяведиз элкъвенай. Дагъустандин ва Чечнядин чилерал имамат-гьукумат арадал
гъунин алахъунар кьилиз акъуднай. Дяведин эхир кьилера, урусар гъалиб къвезвайди
ва дагъустанда везифадал алай ксар царизмдин терефдарар жезвайди акурла 1851
йисуз Ругуджа хуьре сувахъанрин кӀватӀал кьиле фенай. Гьа кӀватӀалда сиясатдин
меселаяр ва душмандин кӀаник акатзавай Имам Шамилан кьушунар веревирднавай.

1857 йисуз къавкъаздин сердер князь Александр Барятинскийди Петровский къеле
портунин шегьердиз элкъуьрунин месела къарагъарнай (къе гьа чкадал Магьачкъала
шегьер акъвазнава).

1860 йисуз Дагъустандин вилаят кьуд патаз пайнай: Кеферпатан, Кьиблепатан,
Кьулан ва Вини Дагъустан.

1866 йисуз Дагъустанда амай ханвилер ва гьукум терг авунай, вилаят 9 округриз
пайнай, гьа округарни 42 наибвилериз пай хьанай.

1877 йисуз Урусатдинни-Турциядин арада дяве гатӀумнай. Христианринни мусурманрин
арада эгечӀай дяведикай менфят къачуна Къавкъаздин мусурман халкьарини Урусатдин
Империядиз гъазават малумарнай. Дяведин сифте йисара терг авунвай ханвилерин
чӀехи пай туьхкӀуьр хъувунай, Къази-Къумух къеле азад хъувунай ва Дагъустандавай
урус гарнизонар чукӀурна терг авунай. Сувахъанрин сифтегьан агалкьунриз килиг
тавуна урусри къарагъун гужалди терг авунай, регьберар кьинай, агъзурралди
иштиракнавайбур ва шак алайбур чпин хзанрихъ галаз Сибирдиз акъуднай.

Урусатда Октябрдин инкъилаб хьайидалай кьулухъ, 1917 йисан ноябрь вацра
Кеферпатан Къавкъаздин ва Дагъустандин Садхьанвай сувахъанрин Союздин Юкьван
комитетди Дагъустан ва Терек вилаятдин сувун округар алай чилерал аслутушир
Сувун Республика малумарнай. Гьа чӀавузни Садхьанвай сувахъанрин Союздин Юкьван
комитет Сувун гьукуматдиз элкъуьрнай. 1918 йисуз Темир-Хан-Шурада (гилан
Буйнакск) кьиле фейи сувун кӀватӀалда коалициядин кабинетдин кьилин везифадал
кабарда Пшемахо Коцев тайинарнай.

Къунши Гуржистандин, Азербайжандин ва Антантадин куьмекдалди Сувун Республикада
кьилдин кьушунар арадал гъанай. 1919 йисан январь вацра уьлкведа шариатдин
дуванханаяр тешкилнай. Адан садлагьай председатель Мустафаев Абдул-Басир Гьажи
хьанай. 1919 йисан гатфариз Деникинан кьушунри Дагъустан кьунай ва адалай
кьулухъ Сувун Республикадин гьукуматди чпи чеб терг авуна Тбилисидиз хъфенай.
Гьа йисуз Сувун Республикадин эхир атанай.

1919 йисан 22 майдиз Кьиблепатан Урусатдин Яракьлу Къуватри Дагъустан дяведалди
къачурла кьулухъ Сувун Республикади вичин уьмуьр акьалтӀарнай. Узун-Гьажиди
вичин шанилар кӀватӀна Дагъустандинни Чечнядин сергьятрал алай сувариз хъфенай.
1919 йисан май вацран эхирда ада Ботлих хуьре чӀехи межлис тешкилнай ва гьа
межлисдал кӀватӀ хьанвай жемятди Узун-Гьажи Дагъустандин ва Чечнядин эмир яз
хкянай.

1919 йисан 9 сентябрьда дагъустандин ва чечнядин диндаррин иштиракдалди кьиле
фейи мешверада Кеферпатан Къавкъаздин Эмират арадал гъуникай хабар ганай ва адан
кьил эмир Узун-Гьажи эцигнай.

Эмиратдин премьер-министр Иналук Дышнинскийди 1919 йисуз акъуднай серенжемда
малум авунай хьи, «Кеферпатан Къавкъаздин Эмират — Усманрин император жанаби
VI-й Мегьамед Вагьиддинан гъилик квай кьилдин шариатдин монархия авай гьукумат
я, адан кьил Узун-Хаир-Гьажи-Хан я». И серенжемда Сувун Республика халкьди
дестек тагай мифдин уьлкве тирди кхьенвай.

1920 йисан март вацран эхирда большевикри залан начагъ Узун-Гьажидиз ихьтин чар
ракъурнай:

Узун-Гьажиди большевикрин и шартӀар кьабулначир ва 1920 йисан 30 мартдиз ам
рагьметдиз фенай. Узун-Гьажидилай кьулухъ эмирдин титул Вини Инхо хуьруьн эгьли
шейгь Дервиш Мугьаммада кьабулнай, амма са шумуд югъ алатайла Кеферпатан
Къавкъаздин Эмиратди вичин уьмуьр акьалтӀарнай.

1921 йисан 20 январьдиз ВЦИК-ди акъуднай декретдалди Дагъустандин АССР арадал
гъанай. Гьа декретдин шартӀарив кьурвал Терек вилаятдин Хасавюртдин округ
ДАССР-дик акатнай. 1922 йисуз ДАССР-дин гъилик Терек вилаятдин Кизлярдин отдел
ва Прикумский уездни фенай.

1920—1922 йисара Дагъустанда шариатдин дуванханайрин система кардик кутунай.
Шариатдин дуванханаяр пуд дережадиз пай хьанай: виридалайни агъадихъ галай
дережадиз «шариатдин пудар» лугьудай, ам кьве членрикай ва са председательдикай
(дибир, фекьи) ибарат тир. Кьулан дережадинбур округдин дуванханадин идараяр тир
(ШарСуд), абурун ихтиярдик ирсинин гьуьжетар, чил ва мулк паюнин меселаяр, инсан
кьинар ва муькуь залан тахсирар гьял авун хьтин крар акатзавай. Лап вини
дережадин дуванханадин идара ДАССР-дин Наркомюстдин Шариатдин Отдел тир. Ада
вири дуванханайрин кассациядин инстанциядин везифа кьилиз акъудзавай. Хуьрерин
ва округрин ШарСудрин кӀвалахриз килигиз округрин силисдин комиссиядиз
тапшурмишнай. Идахъ галаз санал ДАССР-да совет халкьдин дуванханадин системани
кардик кутунай. И дуванханайри мусурман тушир агьалидин дявейриз ва гьакӀни
ШарСудриз физ кӀан тийизвай мусурман эгьлийрин краризни килигзавай. 1923 йисалай
эгечӀна ивидин кьисасдин ва инсан кьинин патахъай къарагъарнавай крариз анжах
советрин халкьдин дуванханайри килигзавай. 1927 йисуз Дагъустанда шариатдин
дуванханаяр тамамдаказ терг авунай ва 1928 йисалай эгечӀна шариатдин дуван кьур
ксариз къанундалди жаза гузвай ва 203—204 статьядив кьурвал са йисан муьгьлетдиз
Сибирдин лагерриз ракъурзавай.

1929 йисуз Дагъустанда администрациядин реформа хьанай, нетижада виликан 10
округрин чкадал 28 районар арадал гъанай.

1944 йисуз Кеферпатан Къавкъаздин мусурманрин Ругьани Идара тешкилнай, адан
кьилин везифадал муфтий акъвазнай, идарадин кьилин штаб Буйнакск шегьерда авай.

1990 йисуз Кеферпатан Къавкъаздин мусурманрин Ругьани Идара чкӀанай ва адан
чкадал Дагъустандин мусурманрин Ругьани Идара тешкилнай.

1991 йисан 24 майдиз ДАССР-дин тӀвар Дагъустандин ССР-диз дегишарнай (ДССР).
1993 йисан 25 декабрьдиз ДССР Дагъустандин Республикадиз дегишарнай. 1994 йисуз
Дагъустандин конституция кьабулнай.

2002 йисалай къенин йикъалди Дагъустан Республикада экстремистрин паталай
цӀудралди терактар авурди я.

2003 йисан 27 августдиз Дагъустандин милли сиясатдин, информациядин ва
къецепатан уьлквейрихъ галаз алакъайрин министр Мегьамедсалегь Гусаев кьинай.

2006 йисуз Владимир Путинан теклифдалди Дагъустанда президентвилин везивадал
Мугьу Алиев атанай.

2009 йисуз Дагъустандин къенепатан крарин министр Адилгерей Мегьамедтагьиров
кьинай.

2010 йисан 11 февральдиз Д. А. Медведеван теклифдалди президентвилин постунал
Мегьамедсалам Мегьамедов атанай.

2010 йисуз Самур вацӀун яд Урусатдинни Азербайжандин арада барабар пайнай.
Адалай вилик Азербайжанди вацӀун цин 90 % къачузвай.

2013 йисуз Урусатдин гьукуматди Азербайжан пата авай, амма Дагъустандин
Мегьарамдхуьруьн райондиз талукь тир кьве лезги хуьрер Храхуба ва Урьянуба
Урусатдин ватанэгьлияр тир лезгийрихъ галаз цӀапариз маса хганай. Ана авай
лезгийриз пулунин компенсация гана Дагъустандиз акъуднай. Къе гьа хуьрера гатуз
ялар ядай объектар эцигнава.

2013 йисан май вацра Дукъузпара райондин эгьлийриз талукь тир пуд чӀехи чӀуран
чкаяр Азербайжандин гъиле вуганай.

Росстатдин малуматриз килигна 2016 йисуз Дагъустан Республикадин агьалидин
кьадар — 3 015 660 кас тир. Агьалидин чуькьуьнвал 59,99 кас/км2 (2016 йис).
Республикадин гьукуматди гайи малуматрив кьурвал, уьлкведилай къецихъ 700
агъзурав агакьна дагъустанвийри уьмуьр ийизва.

Аялар хунин кьадар — са агъзур касдал 19,5 аял къвезва. 2010 йисуз и кьадар —
18,8 тир. Са папал къвезвай юкьван гьисабдалди аялрин кьадар — 2,13 я. И
кьадардиз килигна Дагъустан Урусатда пудлагьай чкадал ала, садлагьай ва
кьведлагьай чкайрал Ингушетия ва Чечня акъвазнава.

2002 йисав гекъигайла 2010 йисуз уьлкведин агьалидин кьадар 15,6 % хкаж хьана 2
977 400 агакьнай. Шегьеррин агьалидин кьадар 42,8%-лай 45,3%-див агакьнай. Вири
агьалидин 48,1 % итимри, 51,9 % пайни папари туькӀуьрзава. Агьалияр гзаф хьунин
зарбвилиз килигна Дагъустан Урусатдин кӀвенкӀве аваз физвай субъектрикай сад я.
Идан нетижада, 2002—2010 йисарин къене агьалидин кьадардин жигьетдай Дагъустан
Республикади Красноярскдин край, Волгограддин вилаят, Перьмдин край ва муькуь
субъектрилай алатна вилик фенай. Алай чӀавуз агьалидин кьадардиз килигна
Дагъустанди Урусатда 13-й чка кьунва.

Дагъустан Урусатдин Федерациядин виридалайни гзафмиллетрин республика я.
Конституциядив кьурвал Дагъустан Республикадин гьукуматдин чӀалар урус чIал ва
дагъустанда уьмуьр гьалзавай миллетрин чӀалар я. Дагъустадин анжах 14 чӀалариз
кхьинар ава, амайбур кхьинар авачир чӀаларин сиягьда ава. Дагъустандин халкьар
рахазвай чӀалар, кьуд асул чӀаларин группайриз талукь я, ибур: нах-дагъустандин
чӀалар, туьрк чӀалар, славян чӀалар ва иран чӀалар я.

XX виш йисан 40-й йисарал кьван Дагъустандин Бабаюрт, Хасавюрт ва Кизляр районра
6 агъзур кьван немецар авай. Абурун виридалайни чӀехи колонияяр Романовка,
Эйгенгейм, Вандерлоо № 1, Лениндорф, Ней-Гоффнунг хуьрер тир. Ватандин чIехи
дяве гатӀумайдалай кьулухъ вири немецар Къазахстандиз ва Юкьван Азиядиз
дугурнай.

Машгьур лезги кавказовед Энвер Кисриева къейд авурвал, 1926 йисалди сиягьра
умуми «лезги» тӀварцӀелди физвай лезгияр, табасаранар, агъулар, рутулар ва
цӀахурар 1959 йисалай эгечӀна кьилдин миллетар хьиз сиягьра гьатнай. Амма
анди-цез халкьарин группадик акатзавай 13 гъвечӀи кьилдин халкьар (андияр,
ахвахар, багулалар, бежтаяр, ботлихар, гинухар, годоберияр, гунзибар, дидояр,
каратаяр, тиндияр, хваршияр ва чамалалар) ва са лезги халкь — арчияр «аварар»
хьиз къейд авунай. Гьа и тегьерда мус ятӀа кьилдин миллетар хьиз гьисабзавай
къубачияр ва къайтагъар дарги этносдик кутунай.

XX виш йисан 20-й йисаралди миллетдикай аслу тахьана Дагъустандин вири сувун
агьалидиз «лезгияр» лугьузвай, амма къумукьриз — дагъустандин татарар лугьудай.
1920 йисалай эгечӀна «лезги» тӀвар анжах Кьиблепатан Дагъустанда уьмуьр ийизвай
лезгийриз лугьузвай.

1930 йисалди Дагъустандин чӀехи паюнал, иллаки Кьиблепатан Дагъустанда,
чара-чара миллетар сад-садахъ галаз рахазвай умуми чӀал (лингва-франка)
азербайжан чIал тир. Къе умуми чӀалан роль урус чIалди къугъвазва.

Дагъустандин агьалидин чӀехи пай (90 %) мусурманар я. Абурун 99 % суни, 1 % шии
мезгьебдиз талукь я. Шии мезгьебдиз Дербент райондин бязи азербайжан ва тат
хуьрерин эгьлийри ва са лезги хуьре — Мискискара ибадат ийизва. Сифте яз ислам
дин Дербентдиз ва аранда авай хуьрериз атанай, гуьгъуьнлайни VII—VIII виш йисара
сувун региондиз. Къавкъазвийри урусрихъ галаз дяве авур чӀавуз ислам динди
сувахъанрин уьмуьрда чӀехи метлеблу чка кьунай.

Дагъустанвийрин 5 % христианар ва иудеяр я. Христианар кьве мезгьебриз пай
хьанва: православар (урусар я — 3,8 %) ва эрмени-григорианар (эрменияр я 0,2 %).
Иудаизм диндиз сувун чувудри (татри) ибадат ийизва.

1996 йисуз Дагъустанда 1670 мискӀин, 7 клиса, 1 монастырь, 4 синагога, 3 ирид
йикъан адвентистрин жемият, 4 христиан-баптистрин жемиятар авай. Дербент
шегьерда авай жуьмя-мискӀин Урусатдин виридалайни цӀуру мискӀин я.
Магьачкъаладин жуьмя-мискӀин Европадин виридалайни чӀехи мискӀинрикай сад я, и
мискӀинди 15 агъзурав агакьна ксар гьакьарда.

Алай чӀавуз республикада са шумуд православ храмар кардик ква, ибур Хасавюртда
авай Знаменский собор — им Кеферпатан Къавкъаздин виридалайни чӀехи православ
храм я ва XX виш йисан архитектурадин имарат гьисабзава. Свято-Успенский
кафедрал собор — Магьачкъалада авай кьилин ва тек сад тир православ храм я. Пак
Григорисан клиса — IV виш йисан вакъиайрихъ галаз алакъалу Дербент райондин
Нюгди хуьре туькӀуьрнай эрмени клиса я.

Дагъустанда Урусатдин Федерациядин илимдинни-чирвилерин министерстводи 2015
йисуз тестикьарнавай 17 вини дережадин чирвилерин идараяр ва 28 филиалар кардик
ква.

Белгородин кооперациядин, экономикадин ва ихтияррин университетдин Дагъустандин
филиал. Буйнакск.

Дагъустандин экономикадин асул хилер: хуьруьн майишат, ципицӀбанвал (чехир
гьазурун), гъетерхъанвал, милли кеспияр, нафтӀ, тӀебии газ акъудун, кьезил ва
химиядин кеспиятар, машинар авун, электроэнергия гьасил авун я. 2009 йисуз
региондин вири санлай бегьер 265,1 млрд манат туькӀуьрнай.

Дагъустандин кьакьан суварилай авахьзавай вацӀарик гзаф зурба
гидроэлектризациядин потенциал ква, юкьван гьисабдалди са йисан къене 5,5
миллиард кВт/сят. 2010 йисуз гьасил авур энергиядин кьадар 5,1 млрд кВт/сят тир.
Абурукай:

2015 йисуз 100 МВт къуват авай Гоцатли ГЭС кардик кутунай. 220 МВт къуват авай
Агвали ГЭС эцигдай планар ава.

2013 йисан 22 декабрьдиз Каспийск шегьерда Урусатдин виридалайни чӀехи ракъинин
электро-станция кӀвалахдик кутунай.

Дагъустандин Республика арадал атанвайдалай кьве йис алатайла, 1994 йисуз адан
цӀийи герб ва тӀаратӀ тестикьарнай. Виликди Дагъустандин АССР-дин символика
кардик квай.

Республикадин Кьилин Советдин къарардалди 1994 йисан 26-й февральдиз
Дагъустандин тӀаратӀ тестикьарнай. 2003 йисуз тӀаратӀдин къваларин пропорция са
кьадар дегишарнай.

Вили — республикадин райгъэкъечӀдай пад кьунвай Каспи гьуьлуьн ранг,
дагъустандин халкьарин иервал ва гьейбатлувал къалурзава.

1994 йисан 20 октябрьдиз республикадин парламентди Дагъустандин герб кьабулнай.
Конституциядив кьурвал герб Дагъустан Республикадин гьукуматдин символ я. Ам
элкъвей лацу къалхандин суьретдикай ва адан къене авай къизилд рангунин
лекьрекай ибарат я. Лекьрен винел пата къвалар алчуд хьайи нехишрив чӀагурнавай
кизилдин рагъ ала. Къалхандин агъа пата живери кьунвай суварин кукӀушар, аран,
гьуьл ва сад садаз салам гузвай кьве гъилин суьрет ава. Къваларикай лацу
гьарфаралди «Республика Дагестан» кхьенвай геральдикадин лента физва. Гербдал
гьакӀни Дагъустандин тӀаратӀдин рангарни ала.

2016 йисан 25 февральдиз Дагъустандин гимн тестикьарнай. Гимдин макъам тӀвар-ван
авай дагъустанви композитор Мурад Кажлаева туькӀуьрнава, гафар Гьамзатрин
Расулан «Гьа бай» (Кьин кьун) шиирдин бинедал кхьенвайди я.



https://lez.wikipedia.org/wiki/%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD_%D0%B2%D0%B8%D0%BB%D0%B0%D1%8F%D1%82

Дагъустандин вилаят — вилик Урусатдин империяда ва Советрин Урусатда авай,
Кеферпатан Къавкъазда чка кьунвай администрациядин тек.

Вилаят Къавкъаздин Кьилин цIиргъинин кефердинни-рагъэкъечIдай патан хушарал,
гилан Сувун Дагъустанда, Каспи гьуьлуьн къерехдал ала.

Чилерин чIехи пай сувари кьунва, анжах гьуьлуьн кьерелайтIуз уьленар, къумар ва
шуьрекатар авай арандин зул экIя хьанва. Сувун Дагъустанда кьве чIехи вацIун
системаяр ава, ибур: Самур ва Сулак вацIар я.

1846 йисуз арадал гъанвай Дербентдин губерния 1860 йисан 30 майдиз Дагъустан
вилаятдиз элкъуьрнай. 1866 йисал кьван вилаятдин сифтегьан кьилин шегьер Дербент
тир, гуьгъуьнлай Темир-Хан-Шура хьанай.

1861 йисуз Анди округ арадал гъанай. 1863 йисуз Дербентдин градоначальство терг
авунай. 1864 йисуз Авар ханвиликай Авар округ авунай. Кьве салайни Куьредин
ханвал Куьредин округдиз дегишарнай. 1867 йисуз Мехтули ханвал, Присулак наибвал
ва Тарки шамхалвал терг авуна абурун чилерал Темир-Хан-Шурадин округ тешкилнай.

ГьакI, XX виш йисуз Дагъустандин вилаят 9 округрикай (округар наибвилериз пай
жезвай), 532 волостьрикай, 3 шегьердикай ва тахминан 1 214 хуьрерикай ибарат
тир.

Къенепатан паюнин и жуьре тегьер вилаят терг жедалди дуьз 1921 йисал кьван давам
хьанай.

1886 йисан Урусатдин империядин агьалияр сиягьриз къачунин малуматрив кьурвал,
вилаятда 588 738 касди уьмуьр ийизвай .

Къейдер: 1. Агьалияр сиягьриз къачудайла вири анди-цез халкьар (мес. андияр,
каратаяр, гунзибар ва мсб.) аварар хьиз къалурнай ва аваррин кьадардик кутунай.
2. Агьалияр сиягьриз къачудайла вири дарги халкьар (мес. кубачияр, къайтагъар ва
мсб.) умуми дарги тIварцIелди къалурнай ва даргийрин кьадардик кутунай. 3. Ина
татарни сувун чувудар санал къалурнава.



https://lez.wikipedia.org/wiki/%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Дагъустан, официал тӀвар Дагъустандин Республика (урус. Республика Дагестан) —
Урусатдин Федерацияда авай республика, федерациядин виридалайни кьибле пата авай
субъект я, Кеферпатан Къавкъаздин федерал округдик акатзава.

Дагъустандин чилер Азербайжандихъ галаз кьибле пата, Гуржистандихъ галаз
кьиблединни-рагъакӀидай пата, Чечнядихъ галаз рагъакӀидай пата, Ставропольдин
крайдихъ галаз кефердинни-рагъакӀидай пата ва кефер патай Калмыкиядихъ галаз са
сергьятра ава. РагъэкъечӀдай пад Каспи гьуьлуьн ятари кьунва.

Са бязи тарихдарри Кьиблепатан Дагъустандиз «Суварин Уьлкве» мана гузвай адан
виликан «Алпан» тӀвар талукьарзава. X виш йисуз арабрин тарихдар Ал-Куфиди вичин
улубда Дагъустандиз «Тахтунин Чилер» мана гузвай араб «Ард ас-Сарир» тӀвар
ганвай. Гуржийрин тарихдин малуматра Дагъустандин тӀвар «Лекетия» я.

Алай чӀаван «Дагъустан» тӀвар XVII виш йисалай малум я ва туьрк чIалан «дагъ» —
сув ва араб чIалан «стан» — уьлкве, чил гафарикай арадал атанва, яни «Суварин
Уьлкве». Урусатдин тарихдар В. В. Бартольдав кьурвал, «Дагъустан» тӀвар анжах
XVI виш йисуз арадал атанвай. РагъэкъечӀдай патан кирамрин тарихдин улубра
Дагъустандин тӀвар Лезгистан тир.

Гила «Дагъустан» тӀвар анжах тарихдин манада дуьз акъатзава, вучиз лагьайтӀа
Дагъустандин АССР-дин чилерик Кизлярдин кьулувилер ва Нугъай чуьлер кутурдалай
кьулухъ республикадин вири майдандикай сувун регионриз анжах 56 % пай къвезва.

Дагъустан Къавкъаздин кефердинни-рагъэкъечӀдай пата ала. Республикадин кефер
пад — аран, кьибле пад — суварин ценерив гвай чкаярни ЧIехи Къавкъаздин сувар я.
Республикадин кефер патай кьибле патаз физвай юкьван яргъивал 400 км,
рагъакӀидай патай рагъэкъечӀдай патаз — тахминан 200 км туькӀуьрзава.

Дагъустандин чилер Азербайжандихъ галаз кьибле пата, Гуржистандихъ галаз
кьиблединни-рагъакӀидай пата, Чечнядихъ галаз рагъакӀидай пата, Ставропольдин
крайдихъ галаз кефердинни-рагъакӀидай пата ва кефер патай Калмыкиядихъ галаз са
сергьятра ава.

Дагъустандин юкьван патай кьве чӀехи вацӀ физва — Терек ва Сулак вацӀар.
Республикадин чилерайтӀуз авахьзавай вацӀарин вири санал кьадар 6255 я. Абурук
акатзава: яргъивал 25 километрдилай пара ва гьавиздин майдан 100 км²-див
агакьзавай 100 чӀехи вацӀар, 185 гъвечӀи ва 5900-елай гзаф лап бицӀи вацӀар.
Абурукай виридалайни чӀехибур Терек, Сулак, Самур ва Рубас вацӀар я. И вацӀарин
вири Каспи гьуьлуьн гьавиздиз талукь я, амма абурукай анжах 20 вацӀ гьуьлуьк
акахьзава.

Климат кьурагь тирвиляй Дагъустандин кефер пад вацӀарикай кьит я. Ана авай
вацӀарин яд гатун береда никӀер дугуниз харжзавай виляй абур гьуьлуьв
агакьзавач.

Бул ятар авай сувун вацӀарин авахьун зарб тирвиляй абур хъуьтӀуьз муркӀади
кьазвач ва гзаф вахтара вацӀун къеняй къерехдиз къекъечӀзава.

Республикадин кьибле патайтӀуз авахьзавай Самур вацӀ чӀехивилел гьалтайла
Терекдилай кьулухъ Дагъустандин кьведлагьай вацӀ я. Адан гьавиздин майдан 7,3
агъз. км² я. ВацӀун кьил Рутул районда ава. Каспи гьуьлуьк акахьайла Самурди
пара кьван бицӀи хилериз пай хьана вацӀун тӀиш арадал гъизва. Адан чӀехи хилерал
пуд ГЭС-ар эцигдай планра ава. Самур вацӀун ятар Урусатдинни Азербайжандин арада
барабардаказ пайнай.

ЧIехи Къавкъаздин сувара кьил къачузвай Авар Къойсу ва Анди Къойсу вацӀар
сад-садак акахьунивди Сулак арадал къвезва. Адан гьавиздин майдан 15,2 агъз. км²
я. Дагъустандин гидроэнергоресурсрин зур пай гьа и Сулак вацӀал къвезва, ина
Чиркей ЦЭС, Миатли ЦЭС, Гельбах ЦЭС, Чирюрт ЦЭС-1 ва Чирюрт ЦЭС-2 цин
электростанцияяр ава.

Дагъустандин орография жуьреба-жуьрединди я: 245 км яргъивилин сувун ценерив
гвай чкайрин зул гьяркьуьвилихъди фенвай сувун цӀиргъерик акӀур хьана
акъвазнава. Суварилай кьил къачуна Дагъустан кьве кӀарна авахьзавай кьве асул
вацӀар, кефер пата Сулак, кьибле патани Самур вацӀар я. Асул гьисабдалди
республикадин рельеф сувун, арандин ва Каспи гьуьлуьн кьулувилин чкайрикай
ибарат я.

Къенепатан Дагъустандин, яни Сувун Дагъустандин, сергьятар тӀебии рекьералди
тайин хьанва: Живедин ва Анди цIиргъер — Сулак кIамал кьван экӀя хьанва, Гимры
цIиргъ, Лес цӀиргъ, Джуфудагъ ва Яру сув — Сулак вацӀунни Самур вацӀун гьавиздин
арайра чка кьунва, Къавкъаздин Кьилин цIиргъ республикадин кьиблединни —
рагъакӀидай патав кьван агакьзава. Сувун Дагъустандин рельеф юкьван кьакьанвилин
сувар авай, сувун кьулувилер авай ва лап кьакьан сувар авай районриз пай жезва.

Дагъустанда суварал 25,5 агъ. км² майдан къвезва, абурун виридан юкьван
кьакьанвал 960 метр я. Республикада виридалайни кьакьан кӀук КичIен сув я (4466
м). Сувар арадал гъанвай жинсерин арада къати сергьятар ава. Абурукай
кьилинбур — чӀулав ва чепедин чепрекьанар, доломит хьанвай кӀеви ва щёлочь квай
хъуьтуьл киреждин къванер, ва гьакӀни къумад къванер я. Чепрекьанрикай арадал
атанвай цӀийргъерик — Диклосмта кӀук алай Живедин цIиргъ (4285 м),
Аддала-Шухгельмеэр кӀук алай Богос цIиргъ (4151 м), Дуьлтыдагъ кӀук алай Шалиб
цIиргъ (4127 м) я.

Каспий гьуьлуьн кьерин кьулувал, Терек-Къум ва Терек-Сулак аранрин чӀехи пай
дуьньядин океандин дережадилай 27 метр агъада ава.

Дагъустандиз хъуьтӀуьл-континентал ва кьурагь климат хас я. Республикадин сувун
регионда кьакьандиз хкаж жердавай температура агъуз, гьавадин ламувал гзаф
жезва. Уьлкведин кьибле пата ва гьуьлуьз мукьвал регионда, Избербаш шегьердинни
Самур вацIун сивин арада, гьава хъуьтӀуьл субтропикдилай кьурагьдиз элячӀзава.

Юкьван гьисабдалди январь вацран температура аран районра +4 °C, сувун районра
−11 °C я. Июль вацран юкьван гьисабдин температура +24 °C я. Къваларин кьадар
йиса 200—800 мм.

Кьакьан сувар, аран чилер, къумлухар ва гьуьл са-садаз мукьвал акъвазнавай виляй
Дагъустанда жуьреба-жуьре климатик зулар арадал атанва. Ибур: субтропик тамар
(Самурдин там), къумлухар ва чуьлер (Каспи аран), кьакьан сувун тундраяр ва
муркӀар (Сувун Дагъустан) я. Уьлкведа вишелай виниз гъвечӀи вирер ава.

500—1600 м кьакьанвилерин арада мегъуьн, верхьин, нарат тарцин, пипин ва гийин
тарар авай тамар ала. Тамари ва валари Дагъустандин чилерин 9 % кьунва.

Кьуьд Дагъустанда куьруь жеда (тахминан 3 варз яргъалди), живер тӀимил къвада.
Хъуьтуьн береда температура сувун районра −30°С, арандани +10°С арада юзазва.
Гатфар чими ва мукьвал-мукьвал къвазвай къвалариз килигна ламу я. Гад гзаф чими
ва кьурагь я. Гьуьлуьз мукьва тир районра гатун къене даим алахьай ва ракъар
авай йикъар жеда. Гьуьле эхъведай девир май вацралай сентябрьдал кьван яргъи
хьанва. Цин температура +28°С агакьзава. Зулун сифте кьилера Дагъустанда
адетдиндилай чими жезва.

Накьвадинни-климатдин жигьетдай Дагъустан пуд зонайриз пай хьанва: сувун, сувун
ценерин ва кьулувилерин зонаяр.

Дагъустандин майдандин 43,3 % пай кьулу чилерал къвезва. Кьулувилер асул
гьисабдалди уьлкведин кефер пата ала. Кьурагь климатдин себебдалди и чилер
вацӀарив кьит я. ГъвечӀи вацӀарин куьмекдалди гатуз никӀер дигизва.
Гатфаринни-гатун береда цин дережа хкаж хьайила гегьенш чилер ци акьалтунин
кичӀевилик акатзава. ВацӀун сивера пара кьадар гъвечӀи вирер арадал къвезва.

Сувун зона 850 метрдилай виниз кьакьандал ала ва Дагъустандин 40 % пай кьунва.
Сувара климат мекьи я. Сувун районра виридалайни ламу девир гатфарин эхирдилай
гаталди давам жезва. Лап кьакьан сувара гад къайи, кӀамара ва дагьарра — чимиз
алатзава.

Январь вацран юкьван гьисабдин температура −4°С… −7°С арада юзазва. Живедин къат
гзаф яргъалди амукьда.

Географиядин жигьетдай пуд: сувун, сувун ценерин ва арандин зонайриз пай хьанвай
Дагъустандин гьар са зонадиз вичиз махсус набататрин ва гьайванрин жуьреяр хас
я. Дагъустанда 4500 кьван жуьре набататар экъечӀзава, абурукай 1100 эндемикар
(яни чкадинбур я). Уьлкведин кефер пата авай кьулувилера асул гьисабдалди
къумлух жуьредин набататар (иллаки валар) экъечӀзава. Сувун ценерив галай
чилерал тамар ва векьин чкаяр гзаф жеда. Кьакьан суварин гуьнейрал инжи-векь,
астрагал, скабиоза хьтин векьер экъечӀзава. 3200—3600 м кьакьандал алай чкайра
хьирхьамар, хьахьар ва мекьивилер эхдай муькуь набататар экечӀзава.

Дагъустандин чилерал миллион йис идалай вилик инсанри уьмуьр ийизвайди малум я.
И кар Айникаб 1-2, Мухкай 1-2, Гегалашур 1-3, Ругуджа тӀварар алай сифте
яшайишдин чкайри ва Дарваг вацIун кьерел дуьздал акъуднай дегь чӀаван амукьайри
тестикьарзава. Дарваг вацӀун кьерел жагъанай сифте яшайишдин ксар амукьзавай
чкайриз зур миллиондилай виниз йисар ава.

X виш йисуз авар миллетдин чилерал Сарир (Серир) пачагьвал арадал атанай. Адан
кьилин шегьер Хунзах тир ва кьилин дин христианвал тир. VII—X виш йисарин къене,
арабринни-хазаррин арада дявеяр физвай девирда Сарир уьлкве, Алпан уьлкведин
чӀехи пай ва Дагъустандин кефер пад хазарри кьунвай. VII виш йисуз Дагъустандиз
ислам дин гьахьнай. Халифатдин кьилин метлеб авай шегьерар Дербент ва Кумух
хьанай. IX—XI виш йисарин къене Дагъустанда Дербентдин эмират арадал атанай.

XI—XII виш йисуз дегь Сарирдин чкадал Авар ханвал арадал атанай. 1239 — 1249
йисарин къене Дагъустандиз тарар-монголрин кьушунар гьахьнай. Сувун Дагъустандин
патавай фена татар-монголар Каспи гьуьлуьн кьеряйтӀуз сифте Кьиблепатан
Дагъустандиз, гуьгъуьнлайни Къази-Кумух шамхалвилиз гьахьнай. XIV виш йисуз
дагъустандин халкьар Тамерланан кьушунрин аксиниз къарагънай. 1395 йисуз
Тамерлан Дербентдин варарайтӀуз Дагъустандиз гьахьнай. Дагъустандин бязи
феодалри Тамерланан душман тир Тухтамышан пад кьунвай виляй Тамерланан кьушунри
и уьлкведиз пара кьадарда телефвилер гъанай.

XV виш йисуз ислам динди Дагъустанда кӀеви чка кьунай ва дагъустанвийри и дин
вири Кеферпатан Къавкъаздиз чукӀурдай сиясатдик кьил кутунай.

1577 йисуз Астраханьдин воевода Лукьян Новосильцева Терек вацIал Тарки къеле
туькӀуьрнай. 1594 йисуз Къази-Къумух шамхалвал Кахетиядин пачагь Александран
къавумдин гъиле вугун паталди Фёдор Иванович пачагьдин кьушунар Хворостининан
регьбервилик кваз Дагъустандиз дяведин вигьин авунай. Урусри Тарки шегьер
кьунай, амма гуьгъуьнлай шамхалдин аскеррин куьмекдиз атанай Авар хандин
кьушунри урусар элкъуьрна уьнуьгда тванай. Куьмекдиз гуржияр къведалди вичивай
кьулухъди румар гудай такьатар амачирди кьатӀай Хворостинина уьнуьг кукӀварна
Дагъустандай хъфидай къарар кьабулнай. И ягь-ягъунрай Терек вацIал адан 2500 кас
кьушундикай вирини-вири кьудай са пай элкъвена хтанай.

1601 йисуз Кьиблепатан Дагъустандин халкьар: лезгияр, яхулар, рутулар, цIахурар,
даргияр уьлкведиз гьахьай туьрк тарашхъанрин аксиниз экъечӀнай. 1604 йисуз,
Борис Годунов пачагь гьукумдал алай девирда, И. Бутурулинан регьбервилик квай
кьушунри Дагъустандал дяведин вигьин кьилиз акъуднай. Урус кьушунри Тарки шегьер
ва Дагъустандин муькуь метлеблу объектар кьунай. Амма, гуьгъуьнин 1605 йисуз
Эндирей мулкарин сагьиб СултӀан Магьмуда сад-садавай къакъатнавай Дагъустандин
муькуь мулкарин иесияр санал кӀватӀнай ва усман кьушунринни крым-татаррин
куьмекдалди чпин чилер кьунвай урус гарнизонар яна чукурнай, амма Тарки къеле
азад хъийиз хьаначир. Яргъал гагьда давам хьайи ягь-ягъунрикай къекъерай
акъатнай кьве падни сад-садахъ галаз икьрар кутӀунин рахунрик эгечӀнай.
Икьрардив кьурвал, усманрин пачагьди ва Эндирейдин шамхала урусриз Тарки
шегьердай сагъ-саламатдиз ватандиз хъфидай дегьлиз ахъайна кӀанзавай. Амма урус
кьушунар Тарки къеледай экъечӀун кумазди шамхалди хиве кьур икьрар чӀурна
дагъустанвийрихъ галаз хъфизвай урусрив агакьнай ва абур ял ягъиз акъвазнай
береда садлагьана вигьин авуна вири телефнай.

1616 йисуз Эндирейдин гьукумдар СултӀан Магьмуда I-й Михаил пачагьдиз чар
ракъурнай ва вич урус раятвилиз кьабулун тӀалабнай. 1627 йисуз пачагь Михаил
Фёдоровича къумукърин гьаким Айдемираз чар ракъурнай ва ам урусрин раятвилиз
кьабулуникай хабар ганай. 1631 йисуз Къайтагъдин уцми Рустам-хана урусрин
раятвилик экечӀунин къарар кьабулнай ва урусрин патав вичин векил Жамшуд
ракъурнай.

XVII виш йисуз уьлкведин къене феодалрин арада гьуьжетар ва миллетдин бунтар
гатӀумнай, идан нетижада Къази-Къумух шамхалвал са шумуд уделриз пай хьана
чкӀанай. Идалайни гъейри, шамхалри азад жемиятрин винел чпин гьукум ва ихтиярар
квадариз эгечӀнай. 1642 йисуз Дагъустанда Тарки шамхалвал ва Къази-Кумух ханвал
арадал атанай.

1717 йисуз I-й Пётрди къумукъ шамхал Адил-Герей Будайчиеваз ам ва адан гъилик
квай улусар урус раятвилиз кьабулуникай ва абурал 3 агъзур манат харжи
эцигуникай чар ракъурнай. 1721 йисуз I-й Сурхай-хан, Гьажи Давуд ва Агьмедхан
уцми санал Шемаха ва Генже шегьерар кьазва. Гьа йисузни Гьажи Давуданни
Агьмед-Ханан кьушунри яргъал алай Ирандин Эрдебил шегьерни кьунай. 1722—1735
йисарин къене кьведлагьай урус-фарс дяве физвай. 1722 йисуз Персиядиз дяведалди
фейила I-й Пётр Тарки хуьруьн патав лагерь туькӀуьрна акъвазнай. Гуьгъуьнлай, и
лагерь алай чкадал Порт-Петровск шегьер (Магьачкъала) арадал атанай. 1727 йисуз
авар мулкдарри ва лезги кавхайри Урусатдиз вафалу жеда лагьана кьин кьунай. 1731
йисуз урус раятвал анди халкьарини кьабулнай. 1734, 1736, 1741—1743 йисара
Надир-Шагьа Дагъустандал са шумуда вигьинар авурди ва чкадин эгьлийриз пара
кьван зулумар ва телефвилер гайиди я. Амма гьар сеферда Дагъустандин миллетар
сад хьана шагьдин кьушунар барбатӀнавайди я.

1801 йисуз чеб урус раятвилиз кьабулун патал къайтагъдин уцми Рази-бега,
табасарандин мулкдар Сугьраб-бега ва Дербентдин ханар Гьасан-Али ва Шейгь-Алиди
урус император I-й Александрдиз тавакъудин чар ракъурнай. 1806 йисуз Дидо
союздик квай 12 хуьруьн-жемиятрин делегацияди Телави шегьерда акъвазнай урус
команданриз чеб урус раятвилиз кьабулун тӀалабнай. 1811 йисуз Ахцегьпарадин,
Дукъузпарадин ва Алтыпарадин азад жемиятар урус раятвилиз кьабулуникай официал
документдиз къул чӀугунай. 1813 йисуз Урусатдинни Персиядин арада яргъал йисара
физвай дяве Гуьлуьстандин икьрар кутӀунивди куьтягь хьанай, а икьрардин
тӀалабунрив кьурвал Персияди Къавкъаздилай вичин гъил ахчузвай. 1846 йисуз урус
кьушунар Дагъустандай Кьиблепатан Къавкъаздиз тухудай Дяве-Ахцегь рекьин
туькӀуьрунрик кьил кутунай.

1802 йисуз Къавкъаздин губерния арадал гъанай, адан кьилин шегьер Екатериноград
хьанай.

XIX виш йисан сифте кьилера Дагъустандин феодал мулкар (месела Тарки шамхалвал,
Къази-Кумух ханвал, Мегьти-улу ханвал, Авар нуцалвал, Къайтагъдин уцмивал,
Илисудин султӀанат, Табасарандин майсумвал) Урусатдик кутунин процесс
акьалтӀарнай.

1829—1859 йисара пуд имамдин регьбервилик тешкилнай къарагъун Къавкъаздин
дяведиз элкъвенай. Дагъустандин ва Чечнядин чилерал имамат-гьукумат арадал
гъунин алахъунар кьилиз акъуднай. Дяведин эхир кьилера, урусар гъалиб къвезвайди
ва дагъустанда везифадал алай ксар царизмдин терефдарар жезвайди акурла 1851
йисуз Ругуджа хуьре сувахъанрин кӀватӀал кьиле фенай. Гьа кӀватӀалда сиясатдин
меселаяр ва душмандин кӀаник акатзавай Имам Шамилан кьушунар веревирднавай.

1857 йисуз къавкъаздин сердер князь Александр Барятинскийди Петровский къеле
портунин шегьердиз элкъуьрунин месела къарагъарнай (къе гьа чкадал Магьачкъала
шегьер акъвазнава).

1860 йисуз Дагъустандин вилаят кьуд патаз пайнай: Кеферпатан, Кьиблепатан,
Кьулан ва Вини Дагъустан.

1866 йисуз Дагъустанда амай ханвилер ва гьукум терг авунай, вилаят 9 округриз
пайнай, гьа округарни 42 наибвилериз пай хьанай.

1877 йисуз Урусатдинни-Турциядин арада дяве гатӀумнай. Христианринни мусурманрин
арада эгечӀай дяведикай менфят къачуна Къавкъаздин мусурман халкьарини Урусатдин
Империядиз гъазават малумарнай. Дяведин сифте йисара терг авунвай ханвилерин
чӀехи пай туьхкӀуьр хъувунай, Къази-Къумух къеле азад хъувунай ва Дагъустандавай
урус гарнизонар чукӀурна терг авунай. Сувахъанрин сифтегьан агалкьунриз килиг
тавуна урусри къарагъун гужалди терг авунай, регьберар кьинай, агъзурралди
иштиракнавайбур ва шак алайбур чпин хзанрихъ галаз Сибирдиз акъуднай.

Урусатда Октябрдин инкъилаб хьайидалай кьулухъ, 1917 йисан ноябрь вацра
Кеферпатан Къавкъаздин ва Дагъустандин Садхьанвай сувахъанрин Союздин Юкьван
комитетди Дагъустан ва Терек вилаятдин сувун округар алай чилерал аслутушир
Сувун Республика малумарнай. Гьа чӀавузни Садхьанвай сувахъанрин Союздин Юкьван
комитет Сувун гьукуматдиз элкъуьрнай. 1918 йисуз Темир-Хан-Шурада (гилан
Буйнакск) кьиле фейи сувун кӀватӀалда коалициядин кабинетдин кьилин везифадал
кабарда Пшемахо Коцев тайинарнай.

Къунши Гуржистандин, Азербайжандин ва Антантадин куьмекдалди Сувун Республикада
кьилдин кьушунар арадал гъанай. 1919 йисан январь вацра уьлкведа шариатдин
дуванханаяр тешкилнай. Адан садлагьай председатель Мустафаев Абдул-Басир Гьажи
хьанай. 1919 йисан гатфариз Деникинан кьушунри Дагъустан кьунай ва адалай
кьулухъ Сувун Республикадин гьукуматди чпи чеб терг авуна Тбилисидиз хъфенай.
Гьа йисуз Сувун Республикадин эхир атанай.

1919 йисан 22 майдиз Кьиблепатан Урусатдин Яракьлу Къуватри Дагъустан дяведалди
къачурла кьулухъ Сувун Республикади вичин уьмуьр акьалтӀарнай. Узун-Гьажиди
вичин шанилар кӀватӀна Дагъустандинни Чечнядин сергьятрал алай сувариз хъфенай.
1919 йисан май вацран эхирда ада Ботлих хуьре чӀехи межлис тешкилнай ва гьа
межлисдал кӀватӀ хьанвай жемятди Узун-Гьажи Дагъустандин ва Чечнядин эмир яз
хкянай.

1919 йисан 9 сентябрьда дагъустандин ва чечнядин диндаррин иштиракдалди кьиле
фейи мешверада Кеферпатан Къавкъаздин Эмират арадал гъуникай хабар ганай ва адан
кьил эмир Узун-Гьажи эцигнай.

Эмиратдин премьер-министр Иналук Дышнинскийди 1919 йисуз акъуднай серенжемда
малум авунай хьи, «Кеферпатан Къавкъаздин Эмират — Усманрин император жанаби
VI-й Мегьамед Вагьиддинан гъилик квай кьилдин шариатдин монархия авай гьукумат
я, адан кьил Узун-Хаир-Гьажи-Хан я». И серенжемда Сувун Республика халкьди
дестек тагай мифдин уьлкве тирди кхьенвай.

1920 йисан март вацран эхирда большевикри залан начагъ Узун-Гьажидиз ихьтин чар
ракъурнай:

Узун-Гьажиди большевикрин и шартӀар кьабулначир ва 1920 йисан 30 мартдиз ам
рагьметдиз фенай. Узун-Гьажидилай кьулухъ эмирдин титул Вини Инхо хуьруьн эгьли
шейгь Дервиш Мугьаммада кьабулнай, амма са шумуд югъ алатайла Кеферпатан
Къавкъаздин Эмиратди вичин уьмуьр акьалтӀарнай.

1921 йисан 20 январьдиз ВЦИК-ди акъуднай декретдалди Дагъустандин АССР арадал
гъанай. Гьа декретдин шартӀарив кьурвал Терек вилаятдин Хасавюртдин округ
ДАССР-дик акатнай. 1922 йисуз ДАССР-дин гъилик Терек вилаятдин Кизлярдин отдел
ва Прикумский уездни фенай.

1920—1922 йисара Дагъустанда шариатдин дуванханайрин система кардик кутунай.
Шариатдин дуванханаяр пуд дережадиз пай хьанай: виридалайни агъадихъ галай
дережадиз «шариатдин пудар» лугьудай, ам кьве членрикай ва са председательдикай
(дибир, фекьи) ибарат тир. Кьулан дережадинбур округдин дуванханадин идараяр тир
(ШарСуд), абурун ихтиярдик ирсинин гьуьжетар, чил ва мулк паюнин меселаяр, инсан
кьинар ва муькуь залан тахсирар гьял авун хьтин крар акатзавай. Лап вини
дережадин дуванханадин идара ДАССР-дин Наркомюстдин Шариатдин Отдел тир. Ада
вири дуванханайрин кассациядин инстанциядин везифа кьилиз акъудзавай. Хуьрерин
ва округрин ШарСудрин кӀвалахриз килигиз округрин силисдин комиссиядиз
тапшурмишнай. Идахъ галаз санал ДАССР-да совет халкьдин дуванханадин системани
кардик кутунай. И дуванханайри мусурман тушир агьалидин дявейриз ва гьакӀни
ШарСудриз физ кӀан тийизвай мусурман эгьлийрин краризни килигзавай. 1923 йисалай
эгечӀна ивидин кьисасдин ва инсан кьинин патахъай къарагъарнавай крариз анжах
советрин халкьдин дуванханайри килигзавай. 1927 йисуз Дагъустанда шариатдин
дуванханаяр тамамдаказ терг авунай ва 1928 йисалай эгечӀна шариатдин дуван кьур
ксариз къанундалди жаза гузвай ва 203—204 статьядив кьурвал са йисан муьгьлетдиз
Сибирдин лагерриз ракъурзавай.

1929 йисуз Дагъустанда администрациядин реформа хьанай, нетижада виликан 10
округрин чкадал 28 районар арадал гъанай.

1944 йисуз Кеферпатан Къавкъаздин мусурманрин Ругьани Идара тешкилнай, адан
кьилин везифадал муфтий акъвазнай, идарадин кьилин штаб Буйнакск шегьерда авай.

1990 йисуз Кеферпатан Къавкъаздин мусурманрин Ругьани Идара чкӀанай ва адан
чкадал Дагъустандин мусурманрин Ругьани Идара тешкилнай.

1991 йисан 24 майдиз ДАССР-дин тӀвар Дагъустандин ССР-диз дегишарнай (ДССР).
1993 йисан 25 декабрьдиз ДССР Дагъустандин Республикадиз дегишарнай. 1994 йисуз
Дагъустандин конституция кьабулнай.

2002 йисалай къенин йикъалди Дагъустан Республикада экстремистрин паталай
цӀудралди терактар авурди я.

2003 йисан 27 августдиз Дагъустандин милли сиясатдин, информациядин ва
къецепатан уьлквейрихъ галаз алакъайрин министр Мегьамедсалегь Гусаев кьинай.

2006 йисуз Владимир Путинан теклифдалди Дагъустанда президентвилин везивадал
Мугьу Алиев атанай.

2009 йисуз Дагъустандин къенепатан крарин министр Адилгерей Мегьамедтагьиров
кьинай.

2010 йисан 11 февральдиз Д. А. Медведеван теклифдалди президентвилин постунал
Мегьамедсалам Мегьамедов атанай.

2010 йисуз Самур вацӀун яд Урусатдинни Азербайжандин арада барабар пайнай.
Адалай вилик Азербайжанди вацӀун цин 90 % къачузвай.

2013 йисуз Урусатдин гьукуматди Азербайжан пата авай, амма Дагъустандин
Мегьарамдхуьруьн райондиз талукь тир кьве лезги хуьрер Храхуба ва Урьянуба
Урусатдин ватанэгьлияр тир лезгийрихъ галаз цӀапариз маса хганай. Ана авай
лезгийриз пулунин компенсация гана Дагъустандиз акъуднай. Къе гьа хуьрера гатуз
ялар ядай объектар эцигнава.

2013 йисан май вацра Дукъузпара райондин эгьлийриз талукь тир пуд чӀехи чӀуран
чкаяр Азербайжандин гъиле вуганай.

Росстатдин малуматриз килигна 2016 йисуз Дагъустан Республикадин агьалидин
кьадар — 3 015 660 кас тир. Агьалидин чуькьуьнвал 59,99 кас/км2 (2016 йис).
Республикадин гьукуматди гайи малуматрив кьурвал, уьлкведилай къецихъ 700
агъзурав агакьна дагъустанвийри уьмуьр ийизва.

Аялар хунин кьадар — са агъзур касдал 19,5 аял къвезва. 2010 йисуз и кьадар —
18,8 тир. Са папал къвезвай юкьван гьисабдалди аялрин кьадар — 2,13 я. И
кьадардиз килигна Дагъустан Урусатда пудлагьай чкадал ала, садлагьай ва
кьведлагьай чкайрал Ингушетия ва Чечня акъвазнава.

2002 йисав гекъигайла 2010 йисуз уьлкведин агьалидин кьадар 15,6 % хкаж хьана 2
977 400 агакьнай. Шегьеррин агьалидин кьадар 42,8%-лай 45,3%-див агакьнай. Вири
агьалидин 48,1 % итимри, 51,9 % пайни папари туькӀуьрзава. Агьалияр гзаф хьунин
зарбвилиз килигна Дагъустан Урусатдин кӀвенкӀве аваз физвай субъектрикай сад я.
Идан нетижада, 2002—2010 йисарин къене агьалидин кьадардин жигьетдай Дагъустан
Республикади Красноярскдин край, Волгограддин вилаят, Перьмдин край ва муькуь
субъектрилай алатна вилик фенай. Алай чӀавуз агьалидин кьадардиз килигна
Дагъустанди Урусатда 13-й чка кьунва.

Дагъустан Урусатдин Федерациядин виридалайни гзафмиллетрин республика я.
Конституциядив кьурвал Дагъустан Республикадин гьукуматдин чӀалар урус чIал ва
дагъустанда уьмуьр гьалзавай миллетрин чӀалар я. Дагъустадин анжах 14 чӀалариз
кхьинар ава, амайбур кхьинар авачир чӀаларин сиягьда ава. Дагъустандин халкьар
рахазвай чӀалар, кьуд асул чӀаларин группайриз талукь я, ибур: нах-дагъустандин
чӀалар, туьрк чӀалар, славян чӀалар ва иран чӀалар я.

XX виш йисан 40-й йисарал кьван Дагъустандин Бабаюрт, Хасавюрт ва Кизляр районра
6 агъзур кьван немецар авай. Абурун виридалайни чӀехи колонияяр Романовка,
Эйгенгейм, Вандерлоо № 1, Лениндорф, Ней-Гоффнунг хуьрер тир. Ватандин чIехи
дяве гатӀумайдалай кьулухъ вири немецар Къазахстандиз ва Юкьван Азиядиз
дугурнай.

Машгьур лезги кавказовед Энвер Кисриева къейд авурвал, 1926 йисалди сиягьра
умуми «лезги» тӀварцӀелди физвай лезгияр, табасаранар, агъулар, рутулар ва
цӀахурар 1959 йисалай эгечӀна кьилдин миллетар хьиз сиягьра гьатнай. Амма
анди-цез халкьарин группадик акатзавай 13 гъвечӀи кьилдин халкьар (андияр,
ахвахар, багулалар, бежтаяр, ботлихар, гинухар, годоберияр, гунзибар, дидояр,
каратаяр, тиндияр, хваршияр ва чамалалар) ва са лезги халкь — арчияр «аварар»
хьиз къейд авунай. Гьа и тегьерда мус ятӀа кьилдин миллетар хьиз гьисабзавай
къубачияр ва къайтагъар дарги этносдик кутунай.

XX виш йисан 20-й йисаралди миллетдикай аслу тахьана Дагъустандин вири сувун
агьалидиз «лезгияр» лугьузвай, амма къумукьриз — дагъустандин татарар лугьудай.
1920 йисалай эгечӀна «лезги» тӀвар анжах Кьиблепатан Дагъустанда уьмуьр ийизвай
лезгийриз лугьузвай.

1930 йисалди Дагъустандин чӀехи паюнал, иллаки Кьиблепатан Дагъустанда,
чара-чара миллетар сад-садахъ галаз рахазвай умуми чӀал (лингва-франка)
азербайжан чIал тир. Къе умуми чӀалан роль урус чIалди къугъвазва.

Дагъустандин агьалидин чӀехи пай (90 %) мусурманар я. Абурун 99 % суни, 1 % шии
мезгьебдиз талукь я. Шии мезгьебдиз Дербент райондин бязи азербайжан ва тат
хуьрерин эгьлийри ва са лезги хуьре — Мискискара ибадат ийизва. Сифте яз ислам
дин Дербентдиз ва аранда авай хуьрериз атанай, гуьгъуьнлайни VII—VIII виш йисара
сувун региондиз. Къавкъазвийри урусрихъ галаз дяве авур чӀавуз ислам динди
сувахъанрин уьмуьрда чӀехи метлеблу чка кьунай.

Дагъустанвийрин 5 % христианар ва иудеяр я. Христианар кьве мезгьебриз пай
хьанва: православар (урусар я — 3,8 %) ва эрмени-григорианар (эрменияр я 0,2 %).
Иудаизм диндиз сувун чувудри (татри) ибадат ийизва.

1996 йисуз Дагъустанда 1670 мискӀин, 7 клиса, 1 монастырь, 4 синагога, 3 ирид
йикъан адвентистрин жемият, 4 христиан-баптистрин жемиятар авай. Дербент
шегьерда авай жуьмя-мискӀин Урусатдин виридалайни цӀуру мискӀин я.
Магьачкъаладин жуьмя-мискӀин Европадин виридалайни чӀехи мискӀинрикай сад я, и
мискӀинди 15 агъзурав агакьна ксар гьакьарда.

Алай чӀавуз республикада са шумуд православ храмар кардик ква, ибур Хасавюртда
авай Знаменский собор — им Кеферпатан Къавкъаздин виридалайни чӀехи православ
храм я ва XX виш йисан архитектурадин имарат гьисабзава. Свято-Успенский
кафедрал собор — Магьачкъалада авай кьилин ва тек сад тир православ храм я. Пак
Григорисан клиса — IV виш йисан вакъиайрихъ галаз алакъалу Дербент райондин
Нюгди хуьре туькӀуьрнай эрмени клиса я.

Дагъустанда Урусатдин Федерациядин илимдинни-чирвилерин министерстводи 2015
йисуз тестикьарнавай 17 вини дережадин чирвилерин идараяр ва 28 филиалар кардик
ква.

Белгородин кооперациядин, экономикадин ва ихтияррин университетдин Дагъустандин
филиал. Буйнакск.

Дагъустандин экономикадин асул хилер: хуьруьн майишат, ципицӀбанвал (чехир
гьазурун), гъетерхъанвал, милли кеспияр, нафтӀ, тӀебии газ акъудун, кьезил ва
химиядин кеспиятар, машинар авун, электроэнергия гьасил авун я. 2009 йисуз
региондин вири санлай бегьер 265,1 млрд манат туькӀуьрнай.

Дагъустандин кьакьан суварилай авахьзавай вацӀарик гзаф зурба
гидроэлектризациядин потенциал ква, юкьван гьисабдалди са йисан къене 5,5
миллиард кВт/сят. 2010 йисуз гьасил авур энергиядин кьадар 5,1 млрд кВт/сят тир.
Абурукай:

2015 йисуз 100 МВт къуват авай Гоцатли ГЭС кардик кутунай. 220 МВт къуват авай
Агвали ГЭС эцигдай планар ава.

2013 йисан 22 декабрьдиз Каспийск шегьерда Урусатдин виридалайни чӀехи ракъинин
электро-станция кӀвалахдик кутунай.

Дагъустандин Республика арадал атанвайдалай кьве йис алатайла, 1994 йисуз адан
цӀийи герб ва тӀаратӀ тестикьарнай. Виликди Дагъустандин АССР-дин символика
кардик квай.

Республикадин Кьилин Советдин къарардалди 1994 йисан 26-й февральдиз
Дагъустандин тӀаратӀ тестикьарнай. 2003 йисуз тӀаратӀдин къваларин пропорция са
кьадар дегишарнай.

Вили — республикадин райгъэкъечӀдай пад кьунвай Каспи гьуьлуьн ранг,
дагъустандин халкьарин иервал ва гьейбатлувал къалурзава.

1994 йисан 20 октябрьдиз республикадин парламентди Дагъустандин герб кьабулнай.
Конституциядив кьурвал герб Дагъустан Республикадин гьукуматдин символ я. Ам
элкъвей лацу къалхандин суьретдикай ва адан къене авай къизилд рангунин
лекьрекай ибарат я. Лекьрен винел пата къвалар алчуд хьайи нехишрив чӀагурнавай
кизилдин рагъ ала. Къалхандин агъа пата живери кьунвай суварин кукӀушар, аран,
гьуьл ва сад садаз салам гузвай кьве гъилин суьрет ава. Къваларикай лацу
гьарфаралди «Республика Дагестан» кхьенвай геральдикадин лента физва. Гербдал
гьакӀни Дагъустандин тӀаратӀдин рангарни ала.

2016 йисан 25 февральдиз Дагъустандин гимн тестикьарнай. Гимдин макъам тӀвар-ван
авай дагъустанви композитор Мурад Кажлаева туькӀуьрнава, гафар Гьамзатрин
Расулан «Гьа бай» (Кьин кьун) шиирдин бинедал кхьенвайди я.



https://lez.wikipedia.org/wiki/%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD%D0%B4%D0%B8%D0%BD_%D1%82I%D0%B0%D1%80%D0%B0%D1%82I

Дагъустандин тӀаратӀ — Урусатдин Федерациядин субъект тир Дагъустан
Республикадин гьукуматдин символ. 2003 йисан 19 ноябрьдиз тестикь авунвайди я.

Къацу — Дагъустандин чилерин мублагьвал, ргазвай уьмуьр къалурзавай ва ислам
диндин адетдин рангунин роль къугъвазвай ранг.

Цавун — республикадин райгъэкъечӀдай пад кьунвай Каспи гьуьлуьн ранг,
дагъустандин халкьарин иервал ва гьейбатлувал къалурзава.

Яру — демократия, вичиз къулай уьмуьр туькӀуьзавай инсандин экуь къуват, Сувун
уьлкведин агьалийрин викӀегьвални итимвал къалурзавай ранг.

Урусатдин империя чӀавуз Дагъустандин чӀехи пай ва Чечня Терек вилаятдик
акатзавай, ва чпин символикаяр авачир.

1919 йисан сентябрь вацра Чечнядин Ведено хуьре имам Узун-Гьажиди Къеферпатан
Къавкъаз Урусатдин империядикай азад хьана Къеферпатан Къавкъаздин эмират арадал
атанвайди малумарнай.



https://lez.wikipedia.org/wiki/%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD%D0%B4%D0%B8%D0%BD_%D0%A6I%D0%B0%D1%8F%D1%80

Дагъустандин ЦIаяр (урус. Дагестанские Огни) — Урусатдин Дагъустан республикада
шегьер.

Шегьер Дагъустандин кьиблединни - рагъакIидай пата, Каспий гьуьлуьн кьере,
республикадин кьилин шегьер тир Магьачкъаладилай 118 км кьибле патахъ чка
кьунвайди я.

Шегьер, СССР-дин метлеб авай, М. И. Калининан тIварунихъ галай шуьшедин завод
эцигунин себебдалди арадал атанвай. Вич Калинин и заводдин кьилив 1918 ва 1924
йисара атанвай.

1991 йисуз шегьердихъ Дербент райондин Ильичан тIварунихъ галай совхоз
гилигнавай.

2002 йисан агьалияр сиягьдиз къачунин малуматриз килигна, Дагъустандин ЦIаярин
26343 кас агьалийрикай:



https://lez.wikipedia.org/wiki/%D0%93%D1%8C%D1%83%D0%BC%D0%B1%D0%B5%D1%82_%D1%80%D0%B0%D0%B9%D0%BE%D0%BD

Гьумбет район (урус. Гумбетовский район, авар. Бакълъул мухъ) — Урусат
Федерациядин Дагъустан республикада авай муниципалитетдин район.

Район Дагъустан Республикадин юкьван пата ала. Гьумьбет район Къазбек, Буйнакск,
Унцукул, Хунзах ва Ботлих районрихъ галаз са сергьятра ава. Кефер патай Чечня
Республикадихъ галазни сергьятарзава.

ДагЦИК-ан 22.11.1928 тарихдин 4-й сессиядин къарардалди, виликан Анди округдин
чилерал, Ботлих кантондиз талукь тир Гьумьбет подкантон арадал гъанвай. ВЦИК-ан
25.12.1930 тарихдин къарардалди, подкантон райондиз элкъуьрнай. 1963 ийсуз район
терг авуна адан чилер Къазбек ва Ботлих хуьруьн районрихъ гилигнай. ПВС
РСФСР-дин 12.01.1965 тарихдин къарардалди, район виликан сергьятра гуьнгуьна
кухтунвай.

2010 йисан Вири Урусатдин агьалияр сиягьдиз къачунин нетижайрин малуматриз
килигна, Гьумьбет райондин миллетрин сиягь :

Гьумьбет райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%93%D1%8C%D0%B0%D1%81%D0%B0%D0%BD-%D1%8D%D1%84%D0%B5%D0%BD%D0%B4%D0%B8_%D0%90%D0%BB%D0%BA%D1%8C%D0%B2%D0%B0%D0%B4%D0%B0%D1%80%D0%B8

Гьаса́н-эфенди́ ибн Абдулла́гь ибн Къурбанали́ ал-Алкьвадари ад-Дагъистани́
(1834 йисан 15 октябрь, Авар округ, Балахани — 1910 йисан 12 сентябрь, СтIал
Сулейман район Алкьвадар) — зурба лезги алим - тарихдар, революциядилай виликан
Дагъустандин халкьдин арада чирвилер, илим чукIурдай кас, ислам диндин устад,
зари .

Гьасан эфенди 1834 йисуз Авар округдин Балахани хуьре Гьажи Абдуллагь-эфендидин
хизанда Муршид Мегьамед ал-Ярагъидин руш Гьафисатаз хьана. Эвел вичин буба
Абдуллагь-эфендидивай, ахпа халу Гьажи Исмаил-эфендидивай чирвилер къачур
Гьасана Ахцегьа Мирзе Алидин медресани акьалтIарзава. Къвезмай чIавуз чирвилер
артухарун патал Кьагьирдиз физ гьазурвилер акунвай Гьасаназ, бубадин
меслятдалди, Куьредин гьаким Юсуф-хандин мирзевал авуниз ва адан аялриз тарсар
гун кьисмет хьана. И кардикай Гьасана икI кхьизва: «Секиндиз медресада ктабар
кIелиз вердиш хьанвай заз дуванханада кIвалахун кьадарсуз четин акъвазна.» Адан
къуллугъдин идара Вини Ярагъдал хьана. Куьредин ханвал кIватайла, Куьре магьал
арадал атана. Мирзе Гьасанакай суддин секретарь ва 1866 йисалай Кьиблепатан
Табасрандин найиб хьана. И къуллугъдал ам 1877 йисан бунтар къарагъдалди
аламукьна.

ТIебии алакьунар авай Гьасана Алкьвадрал вичин бубадин, Ахцегьа Мирзе
Али-эфендидин ва Вини Ярагъдал Исмаил-эфенди халудин медресайра кIелна, диндин
ва тIебии илимар, араб, фарс ва туьрк чIалар чирна. Алакьунар авай алим хьиз,
Алкьвадар Гьасан зарини тир, ада вичиз Мамнун (рикI чIехиди ва намус авайди)
тIвар хкяна. Гьасана-Мамнуна вичин эсерар лезги, араб, туьрк ва азербайжан
чIаларал теснифна. Адан пуд ктаб XX виш йисан сифте йисара басмадай акъатна:
«Асари Дагъустан» (1903), «Жараб ал-Мамнун» (1912) ва «Диван ал-Мамнун» (1913).
Илимдин ва литературадин эсерри Гьасан-эфенди Лезгистанда, Дагъустанда,
Азербайжанда, Турцияда, Урусатда ва маса уьлквейрани машгьур авуна. А. Гьасанан
эдебиятдин эсерар мукьва-кьилийриз ва дустариз кхьенвай шиирар-чарар
("Абу-Муслимаз кагъаз", "Дустуниз" ва мсб. ), уьмуьрдикай теснифнавай чIалар
("1896-йисан дуьньядин гьаларикай къасида", "1877-йисуз дустагъ авурла" ва
мсб.), ясдин чIалар ("Бубадиз", "Паб Салигьат кьейила" ва мсб.) я. Абур дегьне
мана-метлебдив ва гьиссерив аид хьанва, устаддаказ туькIуьрнава. А.

Гьасан-эфенди 1910 йисуз рагьметдиз фена, ам Алкьвадрин сурара кучуднава.
Алкьвадар Гьасана Дагъустандин тарихда ва литературада дегьне гелер туна, илим,
литература ва культура вилик финиз таъсирна.

1877-йисан бунтар къарагъаруниз акси тиртIани, Гьасан-эфендидивай вичин халкь
маса гана, урус пачагьлугъдин чиновникриз хабар ийиз алакьнач. Халкьди ийизвай
бунт хаталуди тирдакай лагьай ам, чкадин бязи агьалийри, «Адаз вичин къуьнерал
алай чинер вахчуз кичIезва», — лагьайла, ада чинер алудна гадарзава. ГьакI
ятIани, Гьасан-эфенди суьргуьндиз акъудзава. 1879 йисуз ам дустагъда туна, ахпа
Тамбов губерниядин Спасск шегьердиз дугурнай. Ислам диндин ва шариатдин хъсан
чирвилер авайвиляй Спасскда ам ана авай татар-мусурманрихъ галаз дуствилин
алакъайра гьатна. Дугуруна авай чIавуз Гьасан Алкьвадари дегьне чирвилер авай,
тIвар-ван авай татар алимрихъ, зарийрихъ, диндин кардаррихъ галаз таниш хьанвай.
Кьуд йис акъуднавай чкадикай фикирар ва кьиле гьатай шикилар ада вичин «Диван
аль-Мамнун» улубда вири бегьемдиз кхьенва . Пачагьдин тахтуниз III-й Александр
атайла, регьимлувилин амнисиябик акатна, Гьасан-эфенди хизанни галаз Урусатдай
хквезва ва вичин бубадин медреса кардик кутазва.

1913 йисуз «Диван аль-Мамнун» улуб — 1877 йисан вакъиаяр къалурзавай шииррин
кIватIал .



https://lez.wikipedia.org/wiki/%D0%93%D1%8C%D0%B0%D0%BC%D0%B7%D0%B0%D1%82%D1%80%D0%B8%D0%BD_%D0%A0%D0%B0%D1%81%D1%83%D0%BB_%D0%93%D1%8C%D0%B0%D0%BC%D0%B7%D0%B0%D1%82%D0%B0%D0%BD_%D1%85%D0%B2%D0%B0

Расул Гьамзатан хва Гьамзатрин - шурайринни урусатдин зари, прозаик,
таржумахъан, публицистни сиясатдин кардар я. Дагъустандин АССР-дин халкьдин шаир
(1959). Социализмдин зегьметдин кьегьал, Ленинан ва Сталинан пуд лагьай
дережадин премияйрин лауреат я. 1944 йисуз ам Вири Советрин Союздин коммунистрин
партиядин большевикрин уртах хьанай.

Гьамзатрин Расул 2003 йисан 3 цІехуьлдиз Москвада авай Юкьван клиникадин
азарханада рагьметдиз фенва. Ам Тарки-Тау сувун кІанив гвай Тарки хуьруьн цІуру
мусурманрин сурарал, вичин папан сурун патав кучудна.

Шаирни таржума ийидайди Наум Гребнева кьетIен тIвар-ван авай «Дурнаяр» тIвар
алай шиир урус чIалал элкъуьрна. 1969-лагьай йисуз Марк Бернесан фикирдалди
шиирдал макьам эцигна, адакай хьанвай мани ада вичи лагьана. Гьамзатрин Расулан
эсерар Урусатдани дуьньяда авай са шумуд цIуд чIалал элкъуьрна.



https://lez.wikipedia.org/wiki/%D0%93%D1%8C%D0%B0%D0%B6%D0%B8_%D0%94%D0%B0%D0%B2%D1%83%D0%B4_%D0%9C%D1%83%D1%8C%D1%88%D0%BA%D1%83%D1%8C%D1%80%D0%B2%D0%B8

Гьажи Дауд Муьшкуьрви — Ширвандин имам , лезги чилер кIватIна са гьукумат
туькIуьрай кас, лезгийрин тарихда ва Кьиблепатан Къавкъазда гьукуматдин зурба
кIвалахдар, ирандин аксиниз къарагъун тешкил авур кас ва адан регьбер.

Имам Гьажи Давуд Къуба уезддин Муьшкуьр магьалдин Дедели хуьре дидедиз ханвай.
Дидедиз хайивиликай малуматар авачирвиляй, ам хайи тарих малум туш. Гила Дедели
хуьр Азербайжандин Хъачмаз районда ава. Вилик ам лезги хуьр тиртIа гила ана
уьмуьр гьалзавайбур цIапариз элкъвенвай лезги несилар я ва татар я. Абуру чпи
чеб цIапар хьиз кьатIанвайди я ва жегьил несилриз чпин улу-бубаяр са мус ятIа
лезгияр тир чIал чизвач.



https://lez.wikipedia.org/wiki/%D0%93%D1%8C%D0%B0%D0%B6%D0%B8%D0%B5%D0%B2,_%D0%9C%D0%B5%D0%B3%D1%8C%D0%B0%D0%BC%D0%B5%D0%B4_%D0%9C%D0%B5%D0%B3%D1%8C%D0%B0%D0%BC%D0%B5%D0%B4%D0%B0%D0%BD_%D1%85%D0%B2%D0%B0

1897 йисан 10 декабрдиз Куьре магьалдин Мегьарамдхуьре агьвал ва савад авай
хзанда дидедиз хьана. ТӀебии алакьунар авай гадади агалкьунралди Алкьвадрин
медреса, Кьасумхуьруьн мектеб, Дербентда ва Къубада муаллимвилин курсар
куьтягьна, хайи хуьруьн советрин мектебда муаллимвиле ва регьбервиле кӀвалахна.
1932 йисуз Дагъустандин С. Сулейманан тӀварунихъ галай пединститутда, ахпа
Москвада аспирантурада кӀелна. Лезгийрикай кӀвенкӀве яз ада филологиядин илимрин
кандидатвилин ва докторвилин дережаяр къачуна.

Ам 1958 йисуз рикӀин азардик рагьметдиз фена, Магьачкъалада кучукнава. Адан
тӀвар Мегьарамдхуьруьн сад лагьай юкьван мектебдал эцигнава.

М. Гьажиев чи чӀал дериндай чирна-жагъурай садлагьай лезги алим я. Дагъустандин
тарихдин, чӀалан ва эдебиятдин институтда къуллугъай къад йисан вахтунда алимди
20-далай виниз къиметлу кӀвалахар арадиз гъана: лезги чӀалан тарсарганарни
эдебиятдин хрестоматияр, илимдин макъалаярни ктабар, лезги чӀалан гафарганар
дидедин ва урус чӀаларал кхьена, чапдай акъудна, халкьдив агакьарна, ам савадлу
ва илимдар авуник чӀехи пай кутуна. Илимдин къекъуьнар тежрибадихъ галаз
алакъалу авуна: гзаф йисара Дагъустандин пединститутда тарсар гана. М. Гьажиеваз
лезги чӀалалай гъейри мадни араб, табасаран, азербайжан ва урус чӀалар чизвай.

Мегьамед Гьажиев шаир, драматург ва таржумачини тир. Ада аялар патал теснифнавай
шиирар 30-60-йисара Гь. Гьажибегова, А. Фетягьова ва Н. Агьмедова туькӀуьрнавай
тарсарган (учебник) ва хрестоматийра гьатнава. 1936 йисуз М. Гьажиева конкурсдиз
«Дагълара» пьеса вугана. Ада лезги чӀалаз урус кхьирагрин эсерар (Л. Толстойдин
«Гьажи-Мурад» повесть, М. Горькийдин «Диде» роман ва мсб.) таржума авуна, кьилди
ктабар яз чапдай акъудна. М. Гьажиева чӀалан илимдик ва милли эдебиятдик чIехи
пай кутуна.



https://lez.wikipedia.org/wiki/%D0%93%D1%8A%D1%83%D0%B3%D1%8A%D0%B0%D0%BD%D0%B0%D1%80

Гъугъанар, Вини Гъугъанар (урус. Гоган) — Дагъустан республикадин
Мегьарамдхуьруьн районда авай гадарнавай хуьр.

Хуьр Дагъустан Республикадин Мегьарамдхуьруьн райондин рагъакIидай пата,
Азербайжандин КцIар райондихъ галаз сергьятдин лап мукьвал, Кьулан вацIун чапла
кьерел ала.

Сувун хурал алай хуьр мал-хеб хуьдай хевлет я. Инсандиз къулай уьмуьр кьиле
тухудай женнет я.

Ви чуьлерал, никIерал ашукь тушир вуж ава! Жархарин булахдин яд дадмиш тавур вуж
ама?

Зи хайи хуьр Гъугъанар, гьикьван хуш я зи рикIиз. Зи хайи хуьр Гъугъанар,
икрамзава ви чилиз.

1864 йисуз Къавкъаздин Дяведин финифра Гъугъан хуьр вири Куьре ханвалдихъ галаз
Урусат империядин гъилик акатнай. Империядик квай чIавуз, хуьр Дагъустан
вилаятдин Куьре округдин Хъутур-Куьредин наибвалдиз талукь тир. Эхниг, КIама
Кучун ва Кучун хуьрерихъ галаз Гъугъанрин хуьруьнжемятдик акатзавай. Гъугъанар
гьа хуьруьнжемятдин кьилин хуьр тир.

Гъугъанар Куьре округдин чIехи хуьрерикай сад тир. Ам Кетин сувун ценерив, Самур
вацIун къерехдал, тахминан 1200 метр гьуьлелай кьакьанда, тик гуьнедин кьилел
кьулу чкадал ала. Ам мус арадал атайди ятIа, тарихдин са жуьрединни делилар
авач. Са шумуд гектарда экIя хьанвай сурари ва абурун кьилихъ галай къванери
шагьидвалзавайвал, хуьруьн 800 йисалай гзаф хьун мумкин я. Адан чIурар Филерин,
Эхнигрин, КIирийрин, КьепIиррин ва КIама Кучунрин мулкарихъ галаз са сергьятра
алай.

1884 йисуз хуьре кьуд синез гъанвай къванерикай 300 кас гьакьдай мискIин
эцигнай. Адахъ гьамамни галай. И кардин патахъай Москвада акъатай «Возрождение»
ва Магьачкъалада чап авур «Дагъустандин халкьар» журналра кхьенвай.

1886 йисан 10 июньдиз тухвай агьалияр сиягьриз къачунин делилралди, Куьре
округдин Хъутур-Куьредин наибвалдин Гъугъанрин хуьре 121 кIвал авай, 634
агьалиди уьмуьр ийизвай. Жемятди 337 карч алай чIехи мал, 18 балкIан, 558 лапаг
хуьзвай. Хуьрьухъ чIехи там, гегьенш мулк-чIур, ядай векьин чкаяр галай. ЧIурар
гьар жуьредин емишар экъечIзавай: инияр, кицикар, чуьхверар ва икI мад.

Гъугъанвияр куьре нугъатдал рахазва. Мукьвавилер вилик девирра Филерихъ,
КьепIиррихъ, Макьарихъ (Докъузпара район) галаз гзаф тир. Анра къавум-стхаяр,
халу-хтулар гзаф авай. Гъугъандал кьисметди машгьур заи Етим Эминан вах
акъуднай. Идан патахъай вичин Гъалиб Садыкьиди «Вил атIудач дуьньядихъай» ктабда
кхьенва. Хуьруьнвийрихъ хейлин сивин эсерар ава. КьепIир Айисатни Гъугъандал
гъуьлуьк квай. Гьайиф хьи, адан вири шиирар кIватIиз хьанач. Гзаф хуьрерин
жемятар хьиз, гъугъанвиярни фадлай гьарнихъ чкIанва. ИкI, КцIар райондин
Мучугърин хуьре хуьре гъугъанвийрикай 24 кIвал ава, Чепелрик, Къуйсундал ва
масанрани гъугъанвийри уьмуьр ийизва. Санлай къачуртIа, абурун кьадар 3000-далай
алатнава. Революциядилай виликан йисара хуьряй са шумуд касди Бакуда нафтIадин
мяденра кIвлахзавай. Абурун арада тIвар -ван авай буругърин устIар Дашди, хуьре
садлагьай большевик Жарсов Селимхан ва масабур авай. Граждан дяведа хуьряй пуд
касди иштиракна: Ягъибегов Кичигеба, Мегьамедов Агъарзади ва Жалилов Жалила.
Абуру Советрин гьукум паталай зегьметар чIугуна.

1984 йисуз Гъугъандал сифтегьан классрин мектеб ахъайна. Садлагьай муаллим ина
Гьамидов Азиз хьана. Ам гзаф савад авай, азаддаказ араб чIалалди рахазвай хуьре
авай са кас тир. Хуьруьнбурукай сифте яз кьилин чирвилер гьада къачуна. Мектебда
кIелзавай аялрин кьадар къвердавай пара жезвай. Гуьгъуьнин йисара чирвилер
къачурдалай кьулухъ цIийи муаллмарни хтана: Эмирханов Ширин, ПIирмегьамедов
Мегьамедрасул, Гъафуров АбдулмутIалиб, Мегьамедов Мегьамедшериф, Къарибов
Шагьбуба, Шагьгьуьсейнов Зикера ва мсб. 1930-й йисара ина тамам тушир юкьван 7
йисан мектеб кардик акатна. Интернатни галайвиляй ана КIама Кучунрин ва Кучунрин
жегьлил-аялриз кIелдай мумкинвал хьана. 1937 йисуз хуьре колхоз тешкилнай. Адан
садлагьай председательвиле Эмирханов Панагь хкянай.

Ватандин ЧIехи дяведиз хуьряй 95 кас фена, абурукай 45-даз элкъвена хтун кьисмет
хьанач. Абур гьамишанда рикIел хуьн яз, хуьруьн юкьни-юкьвал гуьмбет хкажнава.
Дяведин йисара хуьруьнвийрикай 23 касдикай офицерар хьана, абуру женгера
кьегьалвтлелди иштиракна. Гзафбуруз гьукуматдин орденар, медалар ва маса
пишкешар гана. Талибов Талиб, Мамедов Неби, Медетов Эмираслан, Мегьамедов
Мегьамедшерив «Яру Гъед» ордендиз лайих хьана.

Дяведилай гуьгъуьнин йисарни гзаф четинбур тир. Майишат гуьн-гуьниз хкана
кIанзавай. И карда чIехиз къуьн кутуна гъугъанви Даштемиров Расул Даштиевича.
Ада сифте яз 1932 йисуз хуьруьн майишатдин институт куьтягьна. Дяведин ва адалай
гуьгъуьнин йисара ам Докъузпара райондин кьилин агроном тир. Ам кьиле аваз
районда сифте яз Гъугъандал кеспиятдин жуьреда гзаф иер багъ кутунай. И багъдин
емишрин тариф виринриз акъатнай. Машгьур алим, ципицIбан тир ада гуьгъуьнлай
яргъал йисара Дербентдин ципицIбанвилин тежрибадин станциядиз регьбервал гана.
Гьукуматдин гзаф орденринни медалрин сагьиб 1983 йисуз рагьметдиз фена.
Дербентда ада уьмуьр авур кIвалин цлал (Буйнакский 36) мемориал плита
алкIурнава.

Гъугъанар арандиз чпин уьруьшрал куьч хьана, кьве вацIун арада (Самур ва СтIал)
ери-бине кутунва. И кардин тарих ихьтинди я. Вини Гъугъандал мал-къара хуьдай
чIурарикай са кьадар дарвал авай. Гзаф хуьруьнвияр кьуьд акъудун патал арандиз
къвезвай. Ина бес кьадар чил ава. Абур аранда пуд чкадал пай пай хьана: 12-13
хзан Кучун Къазмайрин патав гвай. Ина абурун сурарни ама. 30-далай виниз хзанар
Уружбайрин хуьруьвай са километр агъадихъ, 14-15 хзан ракьун-рекьин кIаник пата,
къазмаяр атIана, уьмуьр гьализ хьана. Гатун береда вири сувуз Гъугъандал
хъфидай.

ЦIийи чкадал хуьр кутадайла, гьелбетда, четинвилерни хьана. Гъугъанар куьч
хьанвай чкадин патахъай чIехи гьуьжетар авай. Жемятди къейдзавайвал, гъугъанви
Багъир лугьудай кас виликрай Темир-Хан-Шурадиз арза гваз фенай. Ана арзадиз яб
гана, месэла рази жедайвал гьялна, ганвай чилин сергьятарни тестикьарна.
Жемятдиз аранда чил хъуьтIуьн чIур яз вугана, кIвалер эцигдай ихтияр авачиз.
Гъугъанрин хуьруьн сергьятар аранда ихьтинбур хьана: Уружба хуьруьн кIанелай
агъадихъ Ярукьваларив агакьадалди кьве вацIун арада 1150 гектар чил. ЦIийиз
абуру хуьр Самур вацIун къерехдал кутуна. Районар арадал атайла, гъугъанвийрин
14-15 хзан Кьасумхуьруьн райондик, амай 150 хзан Докъузпара райондик, абурухъни
аранда 450 га чил туна. 1961 йисуз хуьр куьчарунин къарар кьабулна ва цIийи хуьр
жемятди арада авай чпин чилел кутуна. Исятда хуьр авадан хьанва. Ина юкьван
мектеб, клуб, медпункт ава. Агьалийри Гъугъанрин тежибадинни чирна-жагъурунрин
майишатда (ОПХ "Гоганское") зегьмет чIугвазва. ЦIуру хуьруьн чилерни жемятдин
ихтиярда ава. Сувал авай чилер вахчун, чи жемятдин ихтиярда хъхьун Жарасов
Агьмедханан, Агьмедов Сулейманан ва райондин кIватIалдин депутат яз хьайи Мамед
Мегьамедован зегьметрин нетижа я.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьруьн агьалийрин
кьадар 634 тир .



https://lez.wikipedia.org/wiki/%D0%93%D1%8A%D0%B5%D0%B1%D1%86%D0%B5%D0%B3%D1%8C

Гъебцегь, ЦӀийи Гъебцегь (урус. Ново-Гапцах) — Дагъустан республикадин
Мегьарамдхуьруьн районда авай, «Гъебцегь» хуьруьнсоветдик акатзавай хуьр.

Хуьр Мегьарамдхуьруьн райондин юкьван пата, райондин юкь тир Мегьарамдхуьрелай
5,5 км яргъал, Р217 «Кавказ» авто-рекьел ала.

Хуьруьн тарих, вичин улу-буба тир тарихдин ЦIуру Гъебцегь (Вини Гъебцегь)
хуьруьн тарихдихъ галкӀанва.

Гъебцегьрин бине, СтIал Сулейман районда авай сувун ЦIуру Гъебцегь хуьруьн
эгьлийри арандиз куьч хьунин рекьелди кутунай.

XIX виш йисан 1864 йисуз ЦIуру Гъебцегь хуьр вири Куьре ханвалдихъ галаз Урусат
империядин гъилик акатнай. Империядик квай чӀавуз, хуьр Дагъустан вилаятдин
Куьре округдин Хъутур-Куьредин наибвалдиз талукь тир. ЦIуру Филер хуьруьхъ галаз
Филеррин хуьруьнжемятдик акатзавай.

1928 йисуз Гъебцегьра сифте кьилин мектеб эцигнай. 1938 йисуз и мектеб ирид
йисан мектебдиз элкъуьрнай.

2013 йисан агьалияр сиягьдиз къачунин малуматрив кьурвал хуьре 3547 касди уьмуьр
гьалзавай. 2012 йисан малуматрив кьурвал, хуьруьн агьалияр 3547 кас тир. 2002
йисан малуматриз килигна, хуьруьн агьалияр 3270 кас тир. Агьалидин вири лезгияр,
суни — мусурманар я. 1886 йисан Урусат Империядин агьалияр сиягьдиз къачунин
малуматрив кьурвал, ЦIуру Гъебцегь хуьруьн агьалидин кьадар, вири лезгияр яз 939
кас тир.



https://lez.wikipedia.org/wiki/%D0%93%D1%8A%D0%B2%D0%B0%D0%BD%D0%B4%D0%B8%D0%BA

Гъвандик (урус. Кандик, таб. Гъванжжикк) — Дагъустан республикадин Хив районда
авай, «Гъвандик» хуьруьнсоветдик акатзавай хуьр.

XIX виш йисуз Гъвандик хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Кьибле - Табасарандин наибвалдиз талукь тир. Арчуг ва Чувек хуьрерихъ галаз
Гъвандик хуьруьнжемятдик акатзавай. Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 1 342 касди
уьмуьр гьалзавай . Агьалидин вири табасаранар, суни - мусурманар я. 1886 йисан
агьалияр сиягьдиз къачунин нетижайрин малуматрив кьурвал, Гъвандик хуьруьн
агьалийрин кьадар вири табасаранар яз 572 кас тир.



https://lez.wikipedia.org/wiki/%D0%93%D1%8A%D0%B0%D0%B7%D0%B8%D0%B0%D0%B1%D0%B0%D0%B4

Гъазиабад (хинди: ग़ाज़ियाबाद, ингл. Ghaziabad) — индиядин Уттар-Прадеш штатдин
рагъакIидай пата авай шегьер, са тIвар алай округдин административ юкь, Делидин
агломерациядин пай я.

Делидилай рагъэкъечIдай патахъ 19 км яргъал ва Мератх шегьердилай кьиблединни
рагъакIидай патахъ 46 км яргъал (мукь) чка кьунва. Абсолют тир кьакьанвал -
гьуьлуьн дережадилай 209 метр вине я. Шегьерди ам Делидихъ галаз чара ийизвай
Хиндон (Джамнадин бассейндик квай) вацIун къерехдал мукь (чка) кьунва.

ЧIехи йисара авай агьалийрин арада авай кIел-кхьинин дережа - 99 %. Гъазиабадда
жинсерин гекъигайвал - 1000 итимдал 887 хнуб (паб) гьалтзава.

Шегьер B категориядин B1 агъакатегориядик акатзава, маса гафаралди Гъазиабаддин
жемятдинни экономикадин къалурзавай лишанар вири гьукуматдин юкьван гьалдилай
агъуз я. Шегьерда авай метлеб квай чкаяр: Navyug Market, Delhi Gate,Goel Market,
Mukand Nagar, Sarai Nazar Ali, Rajendra Nagar, Shalimar Garden, Turab Nagar,
Indirapuram, Raj Nagar Extension, Loni, India and Crossings Republik я.



https://lez.wikipedia.org/wiki/%D0%93%D1%83%D1%80%D0%B3%D0%B0%D0%BE%D0%BD_(%D0%BE%D0%BA%D1%80%D1%83%D0%B3)

Гургаун (ингл. Gurgaon, хинди: गुड़गांव ज़िला, пандж.: ਗੁੜਗਾਂਵ ਜ਼ਿਲਾ) - Харьяна
индиядин штатда авай округ. Кьуд агъаокругдиз чара ийизва: Бадшахпур, Патауди,
Сохна ва Фаррукхнагар. Административ юкь ва виридалайни чIехи яшамишдай мукь
(чка) юкь - Гургаун шегьер я. Округдин майдан 2522 км² я. 2001-лагьай
вирииндиядин агьалияр сиягьдиз къачунин малуматрив кьурвал, округдин агьалийрин
сан-гьисаб 1 660 289 кас.

2011-лагьай вирииндиядин агьалияр сиягьдиз къачунин малуматрив кьурвал, округдин
агьалийрин сан-гьисаб 1 514 085 кас я . И къалурзавай лишандал гьалтайла
Гургаунди Индиядин 640 штатрин арада 328 мукь (чка) кьазва. Агьалийрин къалинвал
3210 кас/км² я. ЦIуд йисан къене агьалияр чIехи хьунин темп 73,93% хьанва.
Гургаунда жинсерин гекъигайвал - 1000 итимдал 853 хнуб (пад) гьалтзава; чIехи
йисара авай агьалийрин арада авай кIел-кхьинин дережа - 84,4% я. Шаблон:Bar box



https://lez.wikipedia.org/wiki/%D0%93%D0%BE%D0%B4%D0%BE%D0%B1%D0%B5%D1%80%D0%B8_(%D0%91%D0%BE%D1%82%D0%BB%D0%B8%D1%85_%D1%80%D0%B0%D0%B9%D0%BE%D0%BD)

Годобери — Дагъустан республикадин Ботлих районда авай хуьр. Годобери
хуьруьнсоветдик акатзава. Хуьруьнсоветдин кьилин хуьр я.

Хуьр Ботлих райондин кьибле пата, райондин администрациядин юкь тир Ботлих
хуьрелай 9 км яргъал ала.

1859 йисуз Годобери хуьр вири Анди округдихъ галаз Урусат империядин гъилик
акатнай. Империядик квай чIавуз хуьр Дагъустан вилаятдин Анди округдин Технуцал
наибвалдиз талукь тир.

Вилик кьве Годобери хуьрер авай: Агъа Годобери ва Вини Годобери. 1989 йисуз абур
сад авунивди Годобери хуьр арадал гъанай.

2010 йисан агьалияр сиягьриз къачунин нетижайриз килигна хуьре 3 049 касди
уьмуьр ийизвай. Вири годоберияр, суни-мусурманар я.



https://lez.wikipedia.org/wiki/%D0%93%D0%B8%D0%BB%D0%B8%D1%8F%D1%80

Гилияр (урус. Гильяр) — Дагъустан республикадин Мегьарамдхуьруьн районда авай,
«Гилийрин» хуьруьнсоветдик акатзавай хуьр.

Хуьр Мегьарамдхуьруьн райондин юкьванни-кьибле пата, Азербайжандин КцIар
райондихъ галаз сергьятдин мукьвал, Самур вацIун чапла кьерел, райондин юкь тир
Мегьарамдхуьрелай 30,5 км яргъал ала. Хуьруьн патавайтӀуз республикадин
«Мегьарамдхуьр-Ахцегь-Рутул» трасса физва.

Хуьруьн тӀвар дегь Алпандин гелар тайифадикай арадал атанва. ЦIуру Гилияр
хуьруьн чилерал, цурцинни-кишпирдин девирдиз талукь тир инсанри уьмуьр гьалай
чкайрин гелер дуьздал акъуднай (Гилийрин дегь сурар).

XIX виш йисан 1866 йисуз Гилияр хуьр вири Куьре ханвалдихъ галаз Урусат
империядин гъилик акатнай. Империядик квай чӀавуз, хуьр Дагъустан вилаятдин
Куьре округдин Гуьней наибвалдиз талукь тир. Чепел ва Гьакьидхуьр хуьрерихъ
галаз Гилияр хуьруьнжемятдик акатзавай. Хуьруьнжемятдин кьилин хуьр тир.

Вилик Гилияр хуьр Самур цIиргъинин рагъэкъечӀдай патан кьиле алай. 1960 йисуз
гиливияр вини хуьряй агъаниз куьч хьана цӀийи хуьруьн бине кутунвай.
Гуьгъуьнлай, 1965 йисуз Ахцегь райондин Кьехуьл хуьуруьн эгьлияр Гилийриз
куьчарна ацукьарнай.

1924 йисуз драматургиядин гъвечӀи кӀватӀал хьиз туькӀуьр хьанвай Гилийрин
халкьдин театрди вичин крар къенин йикъалди давамарзава. Гилийрин театрди
СССРдин ЧӀехи театрдин диплом, СССРдин Кхьирагрин Садвалдин диплом ва са шумуд
муькуь пишкешар къазанмишнай.

2013 йисан агьалияр сиягьдиз къачунин малуматрив кьурвал хуьре 2058 касди уьмуьр
гьалзавай. 2012 йисан малуматрив кьурвал, хуьруьн агьалияр 2028 кас тир. 2002
йисан малуматриз килигна, хуьруьн агьалияр 2016 кас тир. Агьалидин вири лезгияр,
суни — мусурманар я. 1886 йисан Урусат Империядин агьалияр сиягьдиз къачунин
малуматрив кьурвал, Гилияр хуьруьн агьалидин кьадар, вири лезгияр яз 505 кас
тир.



https://lez.wikipedia.org/wiki/%D0%93%D0%B5%D0%B6%D1%83%D1%85

Гежух (урус. Геджух) — Дагъустан республикадин Дербент районда авай хуьр.
«Гежух» хуьруьнсоветдин юкь ва сад тир хуьр я. Агьалийрин кьадардал гьалтайла
районда садлагьй чкадал ала.

Хуьр Дагъустан Республикадин кьибле пата, Дербент райондин кефердинни -
рагъакIидай пата, Дербент шегьердилай 25 км кефердинни - рагъакIидай пата,
Мамедкъала ракьун - рекьин станциядилай 5 км яргъал, Дарвагчай вацIун мукьвал
чка кьунвайди я.

Хуьр, царьдин Къавкъазда сердер тир И. И. Воронцов-Дашков князьдин мулкуна,
«Красный Партизан» чахурдин совхоздихъ галай чилерал арадал атанвайди я.

1921 йисалай 1958 йисалди Гежух хуьр Великент хуьруьнсоветдик квай , 1958 - 1965
йисара Мамедкъала совхоздиз талукь тир ва 1965 - 1968 йисара Мамедкъала
посёлокдин советдин составдик квай . «Геджух» хуьруьнсовет 25.04.1968 тарихда
ПВС ДАССР-дин къарардив арадал гъанвай .

2002 йисан агьалияр сиягьдиз къачунин малуматрив кьурвал хуьре 6367 касди уьмуьр
гьалзавай . Хуьре цIапари, даргийри, табасаранри, лезгийри уьмуьр гьалзава, вири
суни ва шии - мусурманар я.



https://lez.wikipedia.org/wiki/%D0%92%D0%B8%D0%BD%D0%B8_%D0%AF%D1%80%D0%B0%D0%B3%D1%8A_(%D0%A1%D1%82I%D0%B0%D0%BB_%D0%A1%D1%83%D0%BB%D0%B5%D0%B9%D0%BC%D0%B0%D0%BD_%D1%80%D0%B0%D0%B9%D0%BE%D0%BD)

Вини Ярагъ (урус. Юхари Яраг) — Дагъустан республикадин СтIал Сулейман районда
авай тунвай хуьр.

Хуьр СтIал Сулейман райондин кьулан пата, райондин юкь тир Кьасумхуьрелай
тахминан 3,5 км яргъал чка кьунвайди тир.

XIX виш йисуз Вини Ярагъ хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Гуьней наибвалдиз талукь тир. Берекехуьр, Билбилахуьр, Кансовахуьр ва Агъа Ярагъ
хуьрерихъ галаз Вини Арагъ хуьруьнжемятдик квай.

Куьч жедалди хуьруьн агьалийрин вири лезгияр, суьнни - мусурманар тир. 1886
йисан агьалияр сиягьдиз къачунин нетижайрин малуматрив кьурвал, хуьруьн
агьалийрин кьадар 751 кас тир .



https://lez.wikipedia.org/wiki/%D0%92%D0%B8%D0%BD%D0%B8_%D0%AF%D1%80%D0%B0%D0%B3%D1%8A

Вини Ярагъ (урус. Юхари Яраг) — Дагъустан республикадин СтIал Сулейман районда
авай тунвай хуьр.

Хуьр СтIал Сулейман райондин кьулан пата, райондин юкь тир Кьасумхуьрелай
тахминан 3,5 км яргъал чка кьунвайди тир.

XIX виш йисуз Вини Ярагъ хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Гуьней наибвалдиз талукь тир. Берекехуьр, Билбилахуьр, Кансовахуьр ва Агъа Ярагъ
хуьрерихъ галаз Вини Арагъ хуьруьнжемятдик квай.

Куьч жедалди хуьруьн агьалийрин вири лезгияр, суьнни - мусурманар тир. 1886
йисан агьалияр сиягьдиз къачунин нетижайрин малуматрив кьурвал, хуьруьн
агьалийрин кьадар 751 кас тир .



https://lez.wikipedia.org/wiki/%D0%92%D0%B8%D0%BD%D0%B8_%D0%A2%D0%B8%D0%B3%D1%8C%D0%B8%D1%80%D0%B6%D0%B0%D0%BB

Вини Тигьиржал (азер. Yuxarı Tahircal) — Азербайжан республикадин КцӀар районда
авай хуьр. «Вини Калунхуьруьнсоветдик» акатзава.

Хуьр КцIар райондин кефер пата, Дагъустандин Докъузпара райондихъ галаз
сергьятдин мукьвал, Тигьиржал вацIал, райондин кьилин шегьер тир КцIар
шегьердилай 40 км яргъал ала.

Тигьиржал Лезгистандин виридалайни дегь хуьрерикай сад я. Адахъ гзаф девлетлу ва
дегь тарих ква. Тижиржал хуьруькай 1991 йисан майдиз урусатдин машгуьр «Вокруг
света» журналди макъала акъуднай.

Тигьиржалвийри са кьадар арандиз эвичӀна Самур вацӀун кьерел ЦIийи Тигьиржал
хуьр кутунай.



https://lez.wikipedia.org/wiki/%D0%92%D0%B8%D0%BD%D0%B8_%D0%9C%D1%83%D0%BB%D0%B5%D0%B1%D0%BA%D0%B8

Вини Мулебки (дарг. ЧебяхI МулебкIи) — Дагъустан республикадин Акуша районда
авай хуьр. Вини Мулебки хуьруьнсоветдик акатзава. Хуьруьнсоветдин кьилин хуьр я.

Хуьр Акуша райондин юкьван пата, райондин администрациядин юкь тир Акуша
хуьрелай 18 км яргъал ала.

XIX виш йисуз Вини Мулебки хуьр вири Дарги округдихъ галаз Урусат империядин
гъилик акатнай. Империядик квай чIавуз, хуьр Дагъустан вилаятдин Дарги округдин
Мекеги наибвалдиз талукь тир.

2015 йисан агьалияр сиягьриз къачунин нетижайриз килигна хуьре 1 438 касди
уьмуьр ийизвай . Вири даргияр, суни-мусурманар я.



https://lez.wikipedia.org/wiki/%D0%92%D0%B8%D0%BD%D0%B8-%D0%97%D0%B0%D1%85%D0%B8%D1%82I

Вини-ЗахитI (урус. Юхари-Захит) — Дагъустан республикадин Хив районда авай,
«ЗахитI» хуьруьнсоветдик акатзавай хуьр.

XIX виш йисуз Вини-ЗахитI хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Агъа-ЗахитI ва Кьулан-ЗахитI
хуьрерихъ галаз Агъа-ЗахитI хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 16 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Вини-ЗахитI хуьруьн агьалийрин
кьадар вири лезгияр яз 372 кас тир .



https://lez.wikipedia.org/wiki/%D0%92%D0%B8%D0%BB%D0%B0_%D0%9D%D0%BE%D0%B2%D0%B0_%D0%B4%D0%B8_%D0%93%D0%B0%D1%8F

Ви́ла-Но́ва-ди-Га́я (порт. Vila Nova de Gaia; [vilɐ 'nɔvɐ dɨ 'gaiɐ]) —
Португалияда авай шегьер, Порту округдик акатзавай сад тӀвар алай
муниципалитетдин юкь я. Шегьердин агьалийрин сан-гьисаб — 178,3 агъзур кас,
муниципалитетдин — 307,4 агъзур кас я. Шегьерни муниципалитет Кеферпатан
экономикадинни статистикадин региондик ва ЧIехи Порту субрегиондик акатзава.
ЦӀуру административ паюнив кьурвал, шегьер Дору-Литорал провинциядик квай тир.

Шегьер Дору вацӀун чапла патан (кьиблепатан) къерехал, эрчӀи къерехал алай
округдин административ юкь тир Порту шегьердилай акси пата чка кьунва.

Яшамишдай чка дегь чӀаварилай аваз ава. Арабри Иберия къачурла яргъал чӀаван
къене (1000-лагьай йисал кьван) сергьят Дору вацӀай тӀуз физвай тир, амма
христианривай 1035-лагьай йисуз яшамишдай гахчуз хьана. Адаз Порту-Кале тӀвар
гана, и тӀварцӀикай Португалиядин тӀвар арадал атана.



https://lez.wikipedia.org/wiki/%D0%92%D0%B8%D0%BB%D0%B0-%D0%9D%D0%BE%D0%B2%D0%B0-%D0%B4%D0%B8-%D0%93%D0%B0%D1%8F

Ви́ла-Но́ва-ди-Га́я (порт. Vila Nova de Gaia; [vilɐ 'nɔvɐ dɨ 'gaiɐ]) —
Португалияда авай шегьер, Порту округдик акатзавай сад тӀвар алай
муниципалитетдин юкь я. Шегьердин агьалийрин сан-гьисаб — 178,3 агъзур кас,
муниципалитетдин — 307,4 агъзур кас я. Шегьерни муниципалитет Кеферпатан
экономикадинни статистикадин региондик ва ЧIехи Порту субрегиондик акатзава.
ЦӀуру административ паюнив кьурвал, шегьер Дору-Литорал провинциядик квай тир.

Шегьер Дору вацӀун чапла патан (кьиблепатан) къерехал, эрчӀи къерехал алай
округдин административ юкь тир Порту шегьердилай акси пата чка кьунва.

Яшамишдай чка дегь чӀаварилай аваз ава. Арабри Иберия къачурла яргъал чӀаван
къене (1000-лагьай йисал кьван) сергьят Дору вацӀай тӀуз физвай тир, амма
христианривай 1035-лагьай йисуз яшамишдай гахчуз хьана. Адаз Порту-Кале тӀвар
гана, и тӀварцӀикай Португалиядин тӀвар арадал атана.



https://lez.wikipedia.org/wiki/%D0%92%D0%B5%D0%BD%D0%B5%D1%86%D0%B8%D1%8F%D0%B4%D0%B8%D0%BD_%D0%B0%D1%80%D0%B0%D0%BD

Венециядин аран (итал. Pianura veneto-friulana) - Италиядин кефердинни
рагъэкъечIдай пата авай аран я. Падана кьулувилин рагъэкъечIдайпатан,
виридалайни агъузни цIалцIам пай я.

Венециядин аран Адриатикадин гьуьлуьк ккIанва. Адан кьакьанвал 100 метр авай
кьадардилай виниз экъечIзавач. Асул гьисабдалди аран чебни лил квай къат
гьасилбурукай туькIуьр хьана. По вацIни пара кьадар чIехи тушир вацIар
(Баккилйоне, Брента, Пйаве, Зеро, Десе, Силе, Ливенца , Лемене), Талйяменто,
Мусоне, Соча аран кьве кIарна авахьзава. Саки вири чилер кьуьгъверарнава, асул
гьисабдалди, тварцин къацари кьунва. Вилик фенвай урукхъанвал. Яд гунин каналрин
къалин чил ава.



https://lez.wikipedia.org/wiki/%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD_%28%D0%BA%D1%8C%D0%B8%D0%BB%D0%B8%D0%BD_%D1%88%D0%B5%D0%B3%D1%8C%D0%B5%D1%80%29

Вашингтон (ингл. Washington, D.C.) — Америкадин Садхьанвай Штатрин кьилин
шегьер. Официал тӀвар — Колумбия округ я, са штатдизни акат тийизвай кьилдин
административ тек я. Шегьердин бине 1791 йисуз кутунвай ва адан тӀвар, АСШдин
садлагьай президент Джордж Вашингтонан гьуьрметдай эцигнавай. 1871 йисалай
Вашингтон Джорджтаун шегьердихъ галаз Колумбия федерал округдик кутунай
ингл. District of Columbia, куьрелди D.C., гьавиляй америкавийри, уьлкведин
кеферни-рагъакӀидай пата авай сатӀварцӀин штатдихъ галаз акахь тийин патал,
адетдалди Вашингтон шегьердиз «Ди-Си» (ингл. D.C.) ва я «Вашингтон Ди-Си»
(ингл. Washington D.C.) лугьузвайди я.

Шегьердин девиз: лат. Justitia Omnibus (ингл. Justice for All, Виридаз адалат
авай дуван).

Вашингтон АСШдин кеферни-рагъэкъечӀдай пата, Атлантика океандилай тахминан 53 км
яргъал чка кьунвайди я. Шегьердин вири санлай майдан 177 км² туькӀуьрзава,
абурукай 159 км² кьураматдиз, 18 км²-ни ци кьунвай чилериз къвезва. Шегьер,
кьиблединни-рагъакӀидай патай гъейри, Мэриленд штатдин сергьятрин цӀарцӀин къене
ава, амма административвилелди и штатдиз талукь туш. Шегьер пуд, Потомака ва
адан хилер тир Анакостия ва Рок-Крик вацӀарал алайди я. Адан кьудлагьай хел
Тайбер-Крик вацӀ, са вахтунда шегьердин Милли аллеядайтӀуз физвай, амма 1870-й
йисара ам чилин кӀаняйтӀуз чӀугунвай.

Шегьердин сергьятрин цӀарцӀин къене са шумуд островар ава. Потомака вацӀал —
Теодор Рузвельтан остров, Колумбиядин остров, Пуд Вахарин островар ва муькуь
гъвечӀи островар ала. Анакостия вацӀал алай виридалай чӀехи остров — Кингменан
остров я.

Шегьердин майдандин тахминан 20 % кутунвай паркари кьунва. Шегьердин тӀебиятдиз,
адак Милли парк, «Рок-Крик» парк, Теодор Рузвельт островдал алай парк,
«Конституциядин багъар» хьтин паркар кваз, Милли паркарин америкадин идаради
регьбервал ийизва. Милли паркарин америкадин идарадин регьбервилик квачир тек
сад тир чка, хуьруьн майишатдин министерстводи регьбервилик квай Милли дендрарий
я.

Вашингтон ламу тир субтропикдин климатдин зонада ала. Адан климат, чӀехи
гьавизрилай яргъал алай Юкьван Атлантика областьдин жуьредиз хас я. Гатфарни зул
чими я, кьуьд — мекьи. ХъуьтӀуьз къвазвай живерин гьар йисан кьадар 37 см
туькӀуьрзава. Декабрьдин юкьвалай февральдин юкьвал кьван хъуьтӀуьн юкьван
температура 3,3 °C я. Юкьван гьисабдалди живед тӀурфанар Вашингтондал гьар 4-6
йиса садра галукьзава. Виридалай къати тӀурфанриз «нордистер» лугьузвайди я,
абуру кӀеви гарар, сел хьтин марфар ва вахт — вахтунда жедай живер гъизва.
Ихьтин штормар Америкадин рагъэкъечӀдай цин къерехдин районрал фад-фад
галукьзавайди я.

Гатуз гзаф чими ва ламу я, июль вацра юкьван температура 26,2 °C я ва гьавадин
юкьван ламувал тахминан 66 % я. Гатуз вини дережадин температурадин ва ламувилин
вири кӀватӀал, гзаф мукьвал-мукьвал жедай цӀайлапанрин ва бязи вахтара
торнадойрин арадал атунин себеб я.

Виридалай вини дережадин чимивал ина 1918 йисан 6 августдиз ва 1930 йисан 20
июньдиз къейд авунай +41 °C, гьакӀ ятӀани виридалай агъа дережадин температура
1899 йисан 11 февраль тарихда, Живедин чӀехи тӀурфан хьайи чӀавуз малум хьанвай
− 26 °C.

Археологиядин малуматрив кьурвал, гилан Анакостия вацIун мукьув, лап тӀимилдай
4000 йис идалай вилик бинедин америкавияр яшамиш жезвай. Европавийри и чилер
XVII виш йисан сифте кьилерай къекъвена чириз гатӀумнай. Абурукай садлагьайди
капитан Джон Смит тир. Гилан Вашингтон шегьер алай чкадал вилик са шумуд хуьрер
авай.

Гилан Колумбия округдин чилера колонияр авай садлагьай мулкунин иесияр Джордж
Томпсон ва Томас Джерард тир. 1662 йисуз абурун гъилик Капитолий кӀунтӀунин
къваларив гвай чилер ва Потомак вацӀун агъана авай мулкарни акатнай. 1697 йисуз
Мэриленд штатдин гьукумри, и чилера яшамиш жезвай америкадин бинедин халкьар
къуватдалди рагъакӀидай патаз чуькьвена къакъудна, ина форт эцигнай.

1751 йисуз, Мэриленд штатдин къанунар акъудзавай органди Джордж Гордон ва Джордж
Биелл тӀварар алай ксаривай 280 фунтдай пудкъад акр (чилин алцум) чил къачурла,
Джоржтаун арадал атанвай. А чӀавуз Джоржтаун Потомак вацӀун виридалай вини кьиле
авай пункт тир. Адав океандай савдавилин гимийрал вацӀалайтӀуз хкаж жез мумкин
тир. Мэриленддай къвезвай туьтуьн ва маса малар маса гунив ва гъунив Джорджтаун
абад портдиз элкъвенай.

Континенталвилин Садлагьай конгрессдин кӀватӀалдилай эгечӀна Кьведлагьай
конгрессди малумарнавай аслу туширвилелай кьулухъ, цӀийиз арадал гъанвай Америка
гьукуматдин кьилин шегьер Филадельфия тир. Жуьреба жуьре себебралди, АСШдин
сифте йисара, гьукуматдин кьилин шегьердин статус вахт-вахтунлай чара — чара
шегьеррал элячӀзавай, амма гьар са сеферда элкъвена Филадельфиядал къвезвай.

Америкадин маса мегаполисрив гекьигайла Вашингтон шегьердин агьалийрин кьадар
гьамиша гзаф тушир. 1860 йисуз, дуьз Гражданвилин дяведалди, Вашингтонда
тахминан 75 000 кас яшамиш жезвай, им муькуь, Нью-Йорк ва я Филадельфия хьтин
шегьеррилай пара тӀимил тир. Гражданвилин дяведилай кьулухъ шегьердин агьалияр
75 % — дал кьван хкаж хьанвай ва 1930-й йисарин Зурба депрессиядал кьван масакӀа
тахьана амукьнавай. Дуьньядин кьведлагьай дяве чӀавуз, федерал органриз атана
чкаяр кьунвай гьукуматдин къуллугъхъанрин гьисабдалди, шегьердин агьалийрин
кьадар гьакӀни хкаж хьанвай. 1950-й ийсуз Вашингтондин агьалияр вичин
максимумдив агакьнай — 802 178 кас. Амма идалай са тӀимил вахт алатайла,
гегьеншарнавай рекьерин системади шегьердин къеце пата кӀвалер къачуна
регьятдаказ фидай — хкведай мумкинвилер арадал гъанвайвиляй, шегьерда виче
агьалийрин кьадар агъуз хьанвай. 1960-й йисара хьайи жемятрин къалабулухар ва
къанун чӀурдай крар, 1980 йисуз шегьерди вичин агьалийрин кьудай са пай
квадрунин себеб хьанвай. Шегьердин агьалияр 1990-й йисралди агъуз жез
давамарзавай, амма 2000-й йисалай садлагьай сефер агьалийрин кьадардин гзаф хьун
къейд авунай, ва 2010 йисан агьалияр сиягьдиз къачунин нетижайриз килигна
агьалийрин кьадардин виниз хьунин коэффициент 5,2 % тир.

Вашингтонда, адан бине кутур вахтарилай инихъ, бегьем гзаф афроамерикавияр
яшамиш жезвай. Аслу туширвал патахъай хьайи дяведилай кьулухъ АСШдин кьибле
патай негр-лукӀар шегьердиз куьч хьана ацукьиз гатӀумнавай. Садакайни аслу тушир
чӀулав агьалийрин кьадар, дяведилай вилик 1 % — дилай 1810 йисуз 10 % — дал
кьван хкаж хьанвай. 1800 ва 1940-й йисарин девирда агьалийрин 30 %
афроамерикавийри туькӀуьрзавай.

1970 йисуз Вашингтонда афроамериканвийрин кьадар пикдал агакьнай, амма гьа
чӀаварилай инихъ, шегьердин чӀулав агьалияр, шегьердин къваларив галай
посёлокриз куьч хьунин нетижада тӀимил жезва.

2000 йисан агьалияр сиягьдиз къачунин нетижади къалурзава хьи, Вашингтондин
тахминан 33 000 кас «сексуал тӀимил паюнинбурун» гьисабдикай я, им шегьердин
чӀехи яшда авай ксарин 8,1 % я. «Сексуал тӀимил паюнин» векилрин икьван гзаф
кьадар, 2009 йисуз шегьердин мэрди са жинсинин никягьар ийиз ихтияр гузвай
къанундал къул чӀугунай, Вашингтондин политикадин либералвилелди килигунин
тегьердив баян гуз жеда.

2010 йисан агьалияр сиягьдиз къачунин нетижайрив кьурвал, Вашингтондин
агьалийрин кьадар 601 657 кас тир. Гьафтедин кӀвалахдай йикъара, шегьердин
къерехрив гвай посёлокрай ксар къвезвайвиляй, шегьердин агьалияр са миллиондилай
пара жезва.

2007 йисан агьалияр сиягьдиз къачунин малуматри къалурзавайвал, шегьердин вири
агьалийрин пудай са пай савад авачирбур я. Им са кьадар, инглис чIал хъсан
чизвачир иммигрантрихъ галаз алакъа аваз я. Вашингтондин агьалийрин 85,16 %
инглис чӀалал рахазва, 8,78 % — испан чIалал ва 1,35 % — француз чIалал.

АСШдин агьалияр сиягьдиз къачунин бюроди 2010 йисуз кьиле тухвай агьалияр
сиягьдиз къачунин малуматрив кьурвал, шегьерда яшамиш жезвайбурун 50,7 %
афроамерикавияр, 3,5 % — азиатар ва 0,3 % америкадин бинедин халкьар тир. Муькуь
расайрин векилри 4,1 %, ва акахьай расайринбуру — 2,9 % туькӀуьрзавай. Латин
Америкадай куьч хьана атайбуру вири агьалийрин 9,1 % туькӀуьрзавай.

Вашингтондин агьалийрин чӀехи пай христианар я: агьалийин 28 % — католикар,
9,1 % — америкадин баптистар, 6,8 % — кьибле баптистар, 1,3 % — православиедин
христианар ва 13 % христианвилин муькуь хилерин векилар я. Шегьердин 10,6 %
ислам диндин ва 4,5 % — иудаизм диндин векилар я. Шегьердин эгьлийрин 26,8 %
маса динрин пад кьазвайбур ва я са диндални ибадат тийизвай атеистар я.

Вашингтон шегьердин экономика, садлагьай нубатда, гьукуматдин идаравилин крарин
сферада кӀвалахзавайбуру тайин жезва. Агьалийрин вини процент идаравилин сферада
кӀвалахзавайди я, яни федерал къуллугъхъанар я. Абурун процент гьар йисуз
масакӀа жезва, ам гьукуматди кӀвалахдай чкаяр гзаф ва я тӀимил авунив алакъа
аваз я. 2007 йисан январьда федерал къуллугъхъанрин кьадар, вири агьалийрин
кьадардин 14 % тир. 2008 йисуз гьукуматди кӀвалахдай чкаяр пара авунивди и лишан
27 % — дал кьван хкажнай. 2008 йисуз шегьердин Къенепатан вири бегьер 97,2 млрд
доллар туькӀуьрнавай. И лишан патахъай Вашингтон, Америкадин 50 штарин арада
35 — й чка кьунва.

2010 йисан январьдиз Вашингтонда ва адаз талукь тир адан къваларив гвай гъвечӀи
шегьерра кӀвалах авачирвилин дережа 6,9 % тир. А чӀавуз Вашингтон шегьерда виче
кӀвалах авачирвилин дережа 12 % — дал агакьнавай.

2006 йисуз Вашингтонда са касдиз къвезвай пулунин доход 55 755$ тир, им муькуь
штатрилай пара я. Амма шегьердин эгьлийрин 19 % яшамишвал патал герек тир
минимумдилай агъуз дережада уьмуьр гьалзавайди я.



https://lez.wikipedia.org/wiki/%D0%92%D0%B0%D0%B2%D0%B8%D0%BB%D0%BE%D0%B2%D0%BE_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Вавилово (урус. Вавилово) — Дагъустан республикадин Дербент районда авай, Хазар,
Агъа Жалгъан ва Дуьзлер хуьрерихъ галаз «Хазар» хуьруьнсоветдик акатзавай хуьр.

Хуьр Дагъустан Республикадин кьибле пата, Дербент райондин кьиблединни -
рагъэкъечIдай пата, Каспий гьуьлуьн кьерин мукьвал, Дербент шегьердилай 8 км
кьибле пата ала.

Хуьр бине, Вири Урустадин Н. И. Вавилован тIварунихъ галай набататар цунин
институтдин Дагъустандин тежрибаяр тухудай станция алай чкадал кутунвайди я ва
хуьруьн тIвар академик Н. И. Вавилован гьуьрметдай эцигайди я. Станция эцигдай
чка Вавилова вичи гьеле 1930 йисуз хкягъайди тир, амма адан бине анжах 1969
йисуз кутунвай.

2002 йисан агьалияр сиягьдиз къачунин малуматрив кьурвал хуьруьн агьалияр 230
кас тир . Хуьре табасаранари, лезгийри, цIапари уьмуьр гьалзава, вири суни ва
шии - мусурманар я.



https://lez.wikipedia.org/wiki/%D0%91%D1%83%D1%82%D0%B0%D1%85%D1%83%D1%8C%D1%80%D1%83%D1%8C%D0%BD_%D0%9A%D1%8A%D0%B0%D0%B7%D0%BC%D0%B0%D1%8F%D1%80

Бутахуьруьн Къазмаяр (урус. Бут-Казмаляр) — Дагъустан республикадин
Мегьарамдхуьруьн районда авай, «Бутахуьруьн Къазмайрин» хуьруьнсоветдик
акатзавай хуьр.

Хуьр Мегьарамдхуьруьн райондин юкьван пата, Азербайжандин КцIар райондихъ галаз
сергьятдин мукьвал, райондин юкь тир Мегьарамдхуьрелай 10 км, Самур вацIалай 1,6
км яргъал ала. Хуьрелай 3 км яргъал, рагъакIидай пата Р217 «Кавказ» авто-рехъ
физва.

Бутахуьруьн Къазмайрин бине СтIал Сулейман райондин сувун Бутахуьруьн эгьлийри
арандиз куьч хьана кутунай. ГьакӀни, иниз Ахцегь райондин Чихъискар хуьруьн
эгьлиярни куьч хьанай.

XIX виш йисан 1864 йисуз Бутахуьр вири Куьре ханвалдихъ галаз Урусат империядин
гъилик акатнай. Империядик квай чIавуз, хуьр Дагъустан вилаятдин Куьре округдин
Гуьне наибвалдиз талукь тир. Зугьрабхуьр ва Хтун хуьрерихъ галаз
Зугьрабхуьруьнжемятдик акатзавай.

Хуьрелай 1 километр райгъакIидай пата, яд тухудай «Бер-Къубудин» патав
«Бутахуьруьн Къазмайрин кIунтIар» тIвар алай археологиядин имарат ава. Им цIуру
сурарин виней алай 15 элкъвей кIалубдин кIунтIар я .

2013 йисан агьалияр сиягьдиз къачунин малуматрив кьурвал хуьре 3215 касди уьмуьр
гьалзавай . 2012 йисан малуматрив кьурвал, хуьруьн агьалияр 3182 кас тир . 2002
йисан малуматриз килигна, хуьруьн агьалияр 2676 кас тир . Агьалидин вири
лезгияр, суни - мусурманар я. 1886 йисан Урусат Империядин агьалияр сиягьдиз
къачунин малуматрив кьурвал, Бутахуьруьн агьалидин кьадар, вири лезгияр яз 328
кас тир.



https://lez.wikipedia.org/wiki/%D0%91%D1%83%D1%82%D0%B0%D1%85%D1%83%D1%8C%D1%80%D1%83%D1%8C%D0%BD_%D0%9A%D1%8A%D0%B0%D0%B7%D0%BC%D0%B0%D0%B9%D1%80%D0%B8%D0%BD_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Бутахуьруьн Къазмайрин» хуьруьнсовет (урус. Село Бут-Казмаляр) — Дагъустан
Республикадин Мегьарамдхуьруьн райондик акатзавай муниципалитет.

Хуьруьнсовет Дагъустан Республикадин Мегьарамдхуьруьн райондин юкьван пата,
Азербайжандин КцIар райондихъ галаз сергьятдин мукьвал, райондин юкь тир
Мегьарамдхуьрелай 10 км, Самур вацIалай 1,6 км яргъал ала.

2013 йисан агьалияр сиягьдиз къачунин малуматрив кьурвал хуьруьнсоветда 3 215
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
2 676 кас тир . 2002 йисан малуматриз килигна, хуьруьнсоветдин агьалияр 2 676
кас тир . Агьалидин вири лезгияр, суни - мусурманар я.



https://lez.wikipedia.org/wiki/%D0%91%D1%83%D1%80%D1%88%D0%B8_%D0%9C%D0%B0%D0%BA%D1%8C%D0%B0%D1%80

Бурши Макьар (урус. Бурши Мака) — Дагъустан республикадин СтIал Сулейман районда
авай гадарнавай хуьр.

Хуьр СтIал Сулейман райондин кьиблединни - рагъакIидай пата, райондин юкь тир
Кьасумхуьрелай 10 км яргъал чка кьунвай.

XIX виш йисуз Бурши Макьар вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин
Кьурагь наибвалдиз талукь тир. Вини Макьар ва Агъа Макьар хуьрерихъ галаз Вини
Макьарин хуьруьнжемятдик квай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьруьн агьалийрин
кьадар 288 кас тир.



https://lez.wikipedia.org/wiki/%D0%91%D1%83%D0%B9%D0%BD%D0%B0%D0%BA%D1%81%D0%BA_%D1%80%D0%B0%D0%B9%D0%BE%D0%BD

Буйнакск район — Урусат Федерациядин Дагъустан республикада авай
муниципалитетдин район.

Район Дагъустандин юкьван пата ала ва Кизилюрт, Кумторкъала, Къарабудахкент,
Леваши, Унцукул, Гьумбет ва Къазбек районрихъ галаз са сергьятра ава.

ЦИК ДАССР-дин Президиумдин 1923 йисан 22 ноябрьдин къарардалди, виликан
Темир-Хан-Шурадин округдин тIвар дегишуналди Буйнакск район арадал гъанвай.

1934 йисан 1 сентябрьдиз ВЦИК Президиумди, «Буйнакск райондин Ахкент, Кулецмин,
Урми ва Ухли хуьруьнсоветар Леваши райондик кутун» къарардиз къачунвай .

ВС РСФСР-дин Президиумдин 25.06.1952 тарихдин къарардалди, район Буйнакск
округдиз дегишарнай ва райондин юкь Агъа Казанище хуьруьз тухванвай. 1953 йисуз
район гуьнгуьна кухтунвай. 1963 йисуз мад терг авуна чилер Къарабудахкент
райондин чилерик кутунай. 1965 йисуз район цIийи кьилелай гуьнгуьна кухтунвай.

2002 йисан Вириурусатдин агьалияр сиягьдиз къачунин нетижайрин малуматриз
килигна, Буйнакск райондин миллетрин сиягь:

Райондик, вичик 30 хуьр квай 20 муниципалитетар акатзава (къалин шрифтдив, са
шумуд хуьрерин арадай администрациярин юкьвар къалурнава);



https://lez.wikipedia.org/wiki/%D0%91%D1%83%D0%B4%D1%83%D0%B3%D1%8A%D0%B0%D1%80

Будугъар (будугъ. Будуубер) — дегь Алпандин бицIи халкьарикай сад. Тарихдин
къене Азербайжандин Къуба районда уьмуьр гьалзавай, Къавкъаздин бинедин суван
халкь. Будугърин кьадар тахминан 1000 кас я. Нах-дагъустандин халкьарин
группадин лезги халкьарин хзандиз талукь я. Милли жигьетдай будугъар виридалайни
пара лезги халкьариз мукьва тиртIани, гила абур цIапарихъ галаз акахьна чпин
милли кьетIенвал саки квадарна.

Будугъ хуьруьн тIвар, хуьр лен (харжи) хьиз Улуг Агъа бегдиз ва Неймет бегдиз
вугунин XVI ва XVII виш йисарин арадиз талукь тир документда гьалтнай. 1607
йисуз Ирандин шагь Аббас I-а Будугъ хуьруьз регьбервал ийиз Мелик Давудов
тайинарнай, гуьгъуьнлай дуьз XX виш йисал кьван хуьруьз регьбервал Меликан хци
Сабир Давудова кьиле тухузвай. Будугъ хуьре авай цIуру мискIин цIийи кьилелай
туькIуьрунин карда Сабир Давудован паталай чIехи куьмекар хьанай. Къуба ханвалда
бегвал ийиз официал ихтиярар къачунвай пуд несилрикай сад гьа будугъдин бегар
тир.

XIX виш йисан къене Будугъ хуьруьн агьалидин кьадар 2300 - 3500 арада дегиш
жезвай. 1839 йисан официал малуматриз килигна, хуьре 286 майишатар авай, 1863
йисуз 329 майишатни 2155 кас агьалияр, 1870 йисузни 393 майишатни 2411 кас
агьалияр авай.

Хуьре цан цадай чилерин кимивиляй будугъвияр фад вахтарилай хайи хуьр туна
мукьув галай чилериз куьч жезвай. ГьакI XIX виш йисан 30-40 йисарилай кьил
кутуна, гьапутар, будугъар ва къирицIар чпин тарихдин хуьрерай Муьшкуьр ва
Шабран магьалрин (гилан Хъачмаз район), Гуьйчай ва Шамахи уездрин чилерал куьч
хьана. Абуру Къубада, гьакIни и магьалра ва уездра цIийи хуьрер (убаяр ва
хъишлахар) кутунай. 60 - 70 йис алатайла и лезги халкьарихъ Азербайжанда
цIудралди хуьрер авай. XIX виш йисан эхирриз талукь чешмейра чпин тIварар
гьатнавай Азербайжандин будугъ хуьрерин тIварар: Будугъ, Къарадагъ Будугъ,
Будугълу, Агъязи Будугъ (Азизуба), Будугълу Велиуба, Къырхларуба, Рамазан
хъишлах, Кьасумтала хъишлах, Къаракъыз, Къаракъызхъишлах, Гуьне Будугъ
(Къарабулах), Далыкъая, Ялаванж, Шерифуба.

Ю.Д. Дешериевди кхьенвайвал, будугъ ва къирицI чIалар сад-садаз ухшар я, вичин
нубатдани и кьве чIал генетикадин жигьетдай лезги чIалаз мукьва я.

Будугъар азербайжан чIалан лап къатIи таъсирдик акатна ассимиляция хьанва лугьуз
абурун виридаз азербайжан чIал чизва. Будугъ чIалан чирвилер авай будугърин
кьадар азербайжан чIалалди рахазвай будугърин кьадардилай лап тIимил я. Хайи
чIал анжах Къуба райондин Будугъ хуьруьн эгьлийриз чизвайди я (тахминан 1000
кас). Маса хуьрера, месела Хъачмаз райондин будугъ хуьрера, яшамиш жезвай
будугърин арада хайи чIал анжах лап кьуьзуь несилрин рикIел ама, жегьилри цIап
чIалакай менфят къачузва. Гьатта, акахьай агьалияр авай шегьерра ва хуьрера,
месела Хъачмаз шегьерда яшамиш жезвай будугърин несилриз чеб са мус ятIани
будугъар тир чIал чизва, амма чпи чеб азербайжан миллетдиз талукьарзава. Ахьтин
ксарин веледриз чеб будугъар тир чIал гьич малум туш.

Брокгаузан ва Ефронан Энциклопедиядин гафарганди гузвай малуматриз килигна,
будугъри Къуба уезддин вири агьалидин 1,5 % пай туькIуьрзавай ва уезддилай къеце
пата санани гьалтзвачир. Энциклопедияди будугъар, гьапутрихъ, къирицIрихъ,
жекрихъ ва маса халкьарихъ галаз санал умуми «лезги» тIварцIелди малум тирди ва
абурун чIал чечен чIалаз ухшар тирди лугьузва.

Исятда, Азербайжанда XIX виш йисуз будугъар яшамиш хьайи хуьрерин са пай амач.
Са бязи хуьрер чкIана арадай акъатнава ва абурун тIварар ойконимрин пассив
фондунин сиягьда гьатнава. Са кьадар хуьрерин тIварар масакIа хьанва. 1837 йисуз
Къуба уезддин Будугъ магьалдик 19 хуьр акатзавай. Абурукай 12 будугърин хуьрер
тир. Гила и хуьрерикай 3 ама: Къубада Будугъ хуьр, Хъачмаза Къарадагъ Будугъ ва
Агъязи Будугъ хуьрер.



https://lez.wikipedia.org/wiki/%D0%91%D0%BE%D1%82%D0%BB%D0%B8%D1%85

Ботлих — Дагъустан республикадин Ботлих районда авай хуьр. Райондин
администрациядин юкь я. Ботлих хуьруьнсоветдик акатзава. Хуьруьнсоветдин кьилин
хуьр я.

Хуьр Ботлих райондин кьибле пата, Магьачкъала шегьердилай 151 км яргъал, Анди
Койсу вацIун кIама ала.

1859 йисуз Ботлих хуьр вири Анди округдихъ галаз Урусат империядин гъилик
акатнай. Империядик квай чIавуз хуьр Дагъустан вилаятдин Анди округдин Технуцал
наибвалдиз талукь тир.

1999 йисуз хуьруьз чечен боевикар гьахьнай, идакай себеб хьана Кеферпатан
Къавкъазда Квьедлагьай чечен дяве гатIумнай.

2010 йисан агьалияр сиягьриз къачунин нетижайриз килигна хуьре 12 159 касди
уьмуьр ийизвай. Вири ботлихар, суни-мусурманар я.



https://lez.wikipedia.org/wiki/%D0%91%D0%B8%D0%BB%D1%8C%D0%B3%D0%B0%D0%B4%D0%B8

Бильгади (урус. Бильгади) — Дагъустан республикадин Дербент районда авай хуьр.
Чинар хуьруьхъ галаз «Чинар» хуьруьнсоветдик акатзава.

Хуьр Дагъустан Республикадин кьибле пата, Дербент райондин рагъакӀидай пата,
Дербент шегьердилай 19 км кьиблединни — рагъакӀидай пата, Дагъустандин ЦӀаяр
ракьун — рекьин станциядилай 5 км рагъакӀидай пата, Барафтау суван мукьвал ала.

Вилик Бильгади татрин хуьр тир, гуьгъуьнлай абурун вири цӀапарихъ ассимиляция
хьана чеб цӀапар хьиз кьатӀунвайди я..

XIX виш йисуз Бильгади хуьр вири Къайтагъ-Табасаран округдихъ галаз Урусат
империядин гъилик акатзава. Империядик квай чӀавуз, хуьр Дагъустан вилаятдин
Къайтагъ-Табасаран округдин Кеферпатан-Табасаран наибвалдиз талукь тир. Гимейди,
Зидьян хуьрерихъ галаз Гемейди хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 610 касди уьмуьр
гьалзавай. Агьалийрин вири тарихдин къене ассимиляция хьана сад-садахъ галаз
рахуна цӀап чӀалаз элячӀнавай, азербайжанариз элкъвенвай татар я, вири
суни-мусурманар я. Совет бередин агьалияр сиягьдиз къачунин нетижайра абур
цӀапар хьиз къейд авунвай. XIX виш йисан кьведлагьай паюнин статистикадин
малуматрив кьурвал, 1869 — 1895 йисарин къене хуьруьн эгьлияр вири мусурман —
татар тир.

1886 йисан Урусат Империядин агьалияр сиягьдиз къачунин малуматрив кьурвал,
Бильгади хуьруьн агьалияр 232 кас тир, вири татар тир.



https://lez.wikipedia.org/wiki/%D0%91%D0%B8%D0%BB%D0%B1%D0%B8%D0%BB%D0%B0%D1%85%D1%83%D1%8C%D1%80%D1%83%D1%8C%D0%BD_%D0%9A%D1%8A%D0%B0%D0%B7%D0%BC%D0%B0%D1%8F%D1%80

Билбилахуьруьн Къазмаяр (урус. Бильбиль-Казмаляр) — Дагъустан республикадин
Мегьарамдхуьруьн районда авай, «Билбилахуьруьнсоветдик» акатзавай хуьр.

Хуьр Мегьарамдхуьруьн райондин кьиблединни-рагъэкъечIдай пата, Азербайжандихъ
галаз сергьятдин мукьвал, райондин юкь тир Мегьарамдхуьрелай 39 км, Каспи
гьуьлелай 4,8 км яргъал ала.

Билбилахуьруьн Къазмайрин бине СтIал Сулейман райондин сувун Билбилахуьруьн
эгьлийри арандиз куьч хьана кутунай.

XIX виш йисан 1864 йисуз Билбилахуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Гуьней наибвалдиз талукь тир. Берекехуьр, Вини Арагъ, Кансовахуьр
ва Агъа Арагъ хуьрерихъ галаз Вини Арагъ хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 1847 касди уьмуьр
гьалзавай . Агьалидин вири лезгияр, суни - мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Билбилахуьруьн
агьалидин кьадар, вири лезгияр яз 429 кас тир.



https://lez.wikipedia.org/wiki/%D0%91%D0%B8%D0%B3%D0%B5%D1%80

Бигер (урус. Бигер) — Дагъустан республикадин СтIал Сулейман районда авай тунвай
хуьр.

Хуьр СтIал Сулейман райондин кьиблединни — рагъакӀидай пата, райондин юкь тир
Кьасумхуьрелай тахминан 12 км яргъал чка кьунвайди я.

XIX виш йисуз Бигер хуьр вири Куьре округдихъ галаз Урусат империядин гъилик
акатнай. Империядик квай чӀавуз, хуьр Дагъустан вилаятдин Куьре округдин
Хъутур-Куьредин наибвалдиз талукь тир. Макьар, ЦицIер, ХпитIар ва ЯлцIугъ
хуьрерихъ галаз ЯлцӀугърин хуьруьнжемятдик квай. Гуьгъуьнин йисара Бигер хуьр
Кьеан хуьре авай садхьанвай «Новый мир» колхоздик акатзавай.

Куьч жедалди хуьре 35 кӀвал гьисабнай ва агьалийрин вири лезгияр, суьнни —
мусурманар тир. 1886 йисан агьалияр сиягьдиз къачунин нетижайрин малуматрив
кьурвал, хуьре 25 кӀвал авай, агьалийрин кьадар 267 кас тир: 93 итим ва 174 паб.



https://lez.wikipedia.org/wiki/%D0%91%D0%B5%D1%80%D0%B8%D0%BA%D0%B5%D0%B9

Берикей (урус. Берикей) — Дагъустан республикадин Дербент районда авай хуьр.
Сегелер хуьруьхъ галаз «Берикей» хуьруьнсовет туькIуьрзава. Хуьруьнсоветдин
администрациядин юкь я.

Хуьр Дагъустан Республикадин кьибле пата, Дербент райондин кефер пата, Дербент
шегьердилай 32 км кефердинни - рагъакIидай пата, Уллучай вацIал, «Берикей»
ракьун - рекьин станциядал чка кьунва.

1894 йисуз Берикей хуьре Дагъустанда садлагьай нафтIадин буругъдин къуй
эгъуьнвай ва 182 метр дегьнедай нафтI акъатнавай. Гуьгъуьнлай, нафтI
тарашхъанвилелди хкудунин нетижада Берикей мяден терг хьанвай.

XIX виш йисуз Берикей хуьр вири Къайтагъ-Табасаран округдихъ галаз Урусат
империядин гъилик акатзава. Империядик квай чIавуз, хуьр Дагъустан вилаятдин
Къайтагъ-Табасаран округдин Агъа-Къайтагъ наибвалдиз талукь тир. Берекей
хуьруьнжемятдин юкь ва са тир хуьр тир.

2002 йисан агьалияр сиягьдиз къачунин малуматрив кьурвал хуьре 3011 касди уьмуьр
гьалзавай . Агьалийрин вири цIапарин этник группа тир терекемеяр я, суни -
мусурманар я. 1886 йисан Урусат Империядин агьалияр сиягьдиз къачунин малуматрив
кьурвал, Берикей хуьруьн агьалияр 875 кас тир, вири цIапар (терекемеяр) тир .



https://lez.wikipedia.org/wiki/%D0%91%D0%B5%D0%B6%D1%82%D0%B0_%D0%B1%D0%B5%D0%BB%D0%B3%D0%B5%D0%BD

Бежта белген (урус. Бежтинский участок) — Урусат Федерациядин Дагъустан
республикада авай муниципалитетдин белген (урус. участок). Административвилелди
Цунта райондин пай хьиз арадал атанвайди я.

Район Дагъустан Республикадин суван рагъакIидай пата, Авар Койсу вацIун кьиле,
ЧIехи Къавкъаздин кьилелай элячIдай цIиргъера, гьулуьн дережадилай 1500-3500 м
кьакьанда ала. Кефердинни рагъакIидай пата Цунтин райондихъ галаз, кефердинни
рагъэкъечIдай пата Тлярата райондихъ ва рагъакIидай пата Гуржистандихъ галаз са
сергьятра ава.

Бежта белген 1992 йисуз арадал гъанвай ва Дагъустан Республикадинни гьакIни вири
Урусат Федерациядин административивлин паюнда уникум тир гьал я.

Дагъустан Республикадин Конституцияди тайинарнавайвал Бежта белген Цунтин
райондин составдик акатзава.

Чкадин миллетар — бежтаяр ва гунзибар я, абур бежта ва гунзиб чIаларал рахазва .
Диндал гьалтайла вири суни - мусурманар я.

2009 йисан 1 январь тарихдин малуматрив кьурвал «Бежта белген» муниципалитетдин
миллетрин состав :

Бежта белгендин хуьруьнсоветар ва абурук акатзавай 12 хуьрер, (яцӀу шрифтдив
администрациярин юкьвар къалурнава);

Административвилелди Бежта белгендиз талукь 12 хуьруькай ругуд хуьр Бабаюрт
райондин чилерал ала :



https://lez.wikipedia.org/wiki/%D0%91%D0%B0%D0%B3%D0%B4%D0%B0%D0%B4

Багъдад (араб بغداد‎‎, фарс чӀалай: «Аллагьдин гецӀи») — Ирак кьилинни
виридалайни чӀехи шегьер, Багъдад мухафазадин административ юкь я. 2011-лагьай
йисан малуматрив кьурвал, шегьерда тахминан 7 216 040 кас яшамишзава (и
къалурзавай лишандал гьалтайла Араб Дуьньяда вири шегьеррикай Багъдад
кьведлагьайди я (Каирдин кьулухъ), РагъакIидайпатан Азияда вири шегьеррикай
Багъдадди кьведлагьай чка кьунва (Тегьрандин кьулухъ)). Агьалияр сиягьдиз къачун
тухуз гьазурзавай гьакиматдин делилриз килигна, уьлкведин агьалийрин кьадар 35
миллиондал кьван агакьна, кьилин шегьердин — 9 миллиондал кьван.

Шегьер — Иракдин сиясатдин, экономикадинни медениятдин юкь я. Багъдадда
гьакимат, вири юкьван гьукуматдинни диндин идараяр, пара дипломатиядин
векилвилин идараяр ава. Шегьер — улакьдин метлеб авай тӀвал я. Шегьерда пара
университетар, вини дережадин чирвилерин идараяр, театрар, музеярни
архитектурадин имаратар ава.

Шегьер Тигр вацӀун къерехрал ала. 8-лагьай виш йисуз шегьердин диб эцигна,
адакай Аббасид Халифатдин кьилин шегьер хьана. Куьруь чӀаван къене Багъдаддикай
Исламдин Дуьньядин зурба метлеб квай медениятдин, экономикадин, интеллектуал юкь
хьана. ГьакӀни шегьер са шумуд кӀвенкӀве авай илимрин университетрин кӀвал тир
(мисал патал, ЧIехи акьулдин кIвал). Вири и факторри Багъдаддиз «Чирвилерин
юкьван» тӀвар (репутация) арадал гъана.

Юкьван виш йисарин къене Багъдад дуьньяда виридалайни чӀехи шегьер хьиз
гьисабзавай тир, адан агьалияр 1,2 млн кас тир. Са археологрин фикирралди,
Багдад садлагьай шегьер тир инсанрин кьадар са миллиондив агакьнавай.

1258-лагьай йисуз монголри шегьер зурбадаказ чукӀурунин нетижада ам яргъи чӀаван
агъуз аватуниз гьахьна. Са шумуд кьиникь гъидай эпидемиядин ва са шумуд
империядик акатунин гъиляй шегьердин гьалар мадни усал хьана. Анжах 1938-лагьай
йисуз Ирак аслу тушир гьукумат хьиз кьабулунин кьулухъ (виликра Британиядин
Месопотамия) Багъдадди къвез-къвез араб мединиятдин юкь я лагьай машгъурвал
арадал хкана.

2012-лагьай йисан гьалдиз килигна, Багъдад дуьньяда виридалайни мугьман кӀан
тийир мукьарин (чкайрин) гьисабдик кутуна, Mercer-ди туькӀуьрнавай сиягьда
уьмуьр гьалунин еридал гьалтайла Багъдад 221 виридалайни чӀехи шегьердин арада
эхиримжи чка кьунва.

Шегьердин тӀвар арадал атунин са шумуд версия ава. «Баград» лугьудай тӀвар чи
эрадилай вилик кӀуьдлагьай виш йисан ассириядин кӀунакхьинин (клинопись) кхьинра
ва Навуходоносор пачагьдин муьгьуьрдивди къейд авунвай вавилондин табличкайрал
тӀвар кьунва (чи эрадилай вилик VI-лагьай виш йис).

Абу Джафар аль-Мансур халифди Багъдад тӀвар алай яшамишдай чкадин диб
эцигайдалай кьулухъ адан мана-метлеб зурбадаказ хкаж хьана. Халифди Мадинат
аль-Салаам тӀвар хкянва, араб чӀалай — «баришугъвилин шегьер». Ам официал тӀвар
тир, атӀузвай монетайрал суьрет чӀугвазвай тир ва маса официал мурад-метлебдихъ
агакьун патал кӀвалахарзавай тир, амма агьалийрин чӀехи пай цӀуру тӀвар
кӀвалахарзамай тир. XI-лагьай виш йисав «Багъдад» вири дуьньядиз чидай
мегаполисдин саки сад тир тӀвар хьана.

Шегьердин тӀвар арадал атунин виридалайни гьяркьуьдаказ чкӀанвай версия — юкьван
фарс чӀалай bhaga — «Аллагь» ва dād — «гайи» гафарикай, яни «Аллагьдин гецӀи»
тахьайтӀа «Аллагьди гайиди» хьиз таржума жезва. Ам, вичел атайла, дегь чIаван
фарс чIалани геле гьатна чир жезва. Идалай тӀимил чкӀанвай версияди лугьузва —
гаф bāgh — «урук» ва dād — «гайи» гафарин сад-садав кьуруникай (фарс чIалай
«гецӀи авунвай урук» тахьайтӀа «гайи урук» хьиз тарджума жезвай) арадал атанва.



https://lez.wikipedia.org/wiki/%D0%91%D0%B0%D0%B1%D0%B0%D1%8E%D1%80%D1%82_%D1%80%D0%B0%D0%B9%D0%BE%D0%BD

Бабаюрт район (урус. Бабаюртовский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин кефер пата, Къумукъ аранда ала, кьуд районрихъ
галаз са сергьятра ава: кефер пата Кизляр райондихъ галаз, кьилбе пата Хасавюрт,
Кизилюрт, Кумторкъала районрихъ галаз ва рагъакIидай пата Чечнядихъ галаз галаз
са сергьятра ава. Райондин рагъэкъечIдай пад Каспий гьуьлуьн ятари чуьхуьзва.

1928 йисан 22 декабрьдиз ЦИК ДАССР-дин 4 - й сессиядин 6 - й кIватIалдин
къарардалди, виликан Хасавюрт ва Магьачкъала округрин чилерикай Бабаюрт кантон
чара авунай. 1929 йисан 3 июньдиз ВЦИК Президиуман къарардалди, кантон раондиз
масакIа хъувунай.

ГКО-дин № 827 «Дагъустандинни Чечнядин АССРдай немецар куьчарунин» къарардалди,
1941 йисан 22 октябрьдиз районда авай вири немец агьали Къазахстандиз ва Кьулан
Азиядиз куьчарна ацукьарнай.

СССР-дин Гьукуматдин Хуьнуьхин Комитетдин № 5073 «Чеченарни ингушар
Къазахстандиз ва Киргизиядиз куьчарунин» къарардалди, 1944 йисан 31 январьдиз
Бабаюрт райондин чилерай вири чечен агьалияр акъудна Къазахстандиз ва
Киргизиядиз куьчарнай.

Ватандин ЧIехи Дяведалди райондин чилера немецрин са шумуд колонияр авай:
Романовка (Люксембург), Харч № 1 (Львовский № 1), Ней-Гофнунг (Новая Надежда),
Туршунай, Дик (Хасанай), Эйгенгейм (Татаюрт), Эбенфельд (Каплановка), Шпрингель,
Шенфельд, Аграхан № 16, Каплан № 15, Мариенфельд, Ней-Терек. Абурун агьалияр
акъудна Сибирдизни Къазахстандиз куьчарнай.

Райондин агьалийрин чIехи пай туьрк халкьариз къвезва (къумукьар, нугъаяр —
65 %-лай пара, 2002 йис). Суван халкьар (аварар, даргияр, яхулар, рутулар) и
райондиз XX виш йисан юкьварай куьч хьана ацукьиз эгечIнай . Районда урусрин пай
1939 йисуз 20,6 %-дилай 2002 йисуз 0,9 %-дал кьван агъуз хьанвай .

2002 йисан Вириурусатдин агьалияр сиягьдиз къачунин нетижайрин малуматриз
килигна, Бабаюрт райондин миллетрин сиягь :

Алай чIавуз, Бабаюрт райондин чилера «кутан» лугьудай, Дагъустандин суван
районриз талукь тир чилин белгенар ава. 1970 - й йисарилай кьил кутуна а
белгенриз, чеб талукь тир районрай инсанар куьч жез хьанвай. Белгенрин гзафни -
гзаф пай гьамишан агьалияр авай хуьрериз элкъвенай. Исятда райондин чилера 200
кьван ахьтин хуьрер ава, абурун садбур маса районриз талукь я, садбурни официал
статус авачир хуьрер я. А хуьрерин вири санлай агьалийрин кьадар 60 агъзур кьван
кас я, ам вич Бабаюрт райондин агьалийрин кьадардилай пара я.

Бабаюрт райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);

Идалай гъейри, Бабаюрт райондин чилера административвилелди муькуь районриз
талукь тир хуьрер ава (анклавар):



https://lez.wikipedia.org/wiki/%D0%90%D1%88%D0%B0%D1%85%D1%83%D1%8C%D1%80

Ашахуьр (урус. Ашакент) — Дагъустан республикадин Кьурагь районда авай хуьр.
Штул хуьруьхъ галаз «Штул хуьруьнсовет»дик акатзава.

Хуьр Дагъустан Республикадин Кьурагь райондин кефер пата, райондин
администрациядин юкь тир Кьурагь хуьрелай 10 км яргъал чка кьунвайди я.

Ашахуьр лекьрен муг хьиз, кьве суван кукIварин арада 2600 метр кьакьанда, Питан
ва Ярар суварин арада авай дугунда ала. Им 45 майишатрикай ибарат тир гъвечIи
хуьр я. Хуьруьн 200 - елай пара йисар ава. ТIебиатдин рекьелди арадал атанвай
хуьр я. Вилик и чилер Штул хуьруьз талукь мулкар тир. Садлагьай хзанар иниз гьа
Штул хуьряй куьч хьанвай. Гьардаз вичин себебар авай. ЦIуру адетралди,
сувавийрин хзанар, гьакIни стхайрин хзанар санал уьмуьр гьалзавай. Амма бязи
вахтара хтулрикай садбур хзандикай чара хьана чпиз цIийи чкада кIвалер
эцигзавай. Ингье, жегьил штулвийризни чпиз цIийи кутугай чка жагъанвай. Абуруз
ана чIурар ва цанвай чилерни мулкар авай. Эхирни, Штул хуьре дарвал ва менфят
къведай чилеринни мулкарин яргъавал бязи ксарин, малдарвилел ва хперхъанвилел
алахъиз мадни къулай чкариз куьч хьуниз себеб тир. ЦIийи чкада кьакьан суварин
векьин чкаяр, мублагъ тIулар, тамун массивар, гегьенш чIурар авай. Амма лугьун
герек я хьи, абуруз ана четинвилер акунай. Сифтегьан 30 - 40 йисара кьейи
инсанар гъелеррал алаз улу-бубайрин хуьруьз тухузвай ва виридан сурал
кучудзавай, вучиз лагьайтIа абурун арада сихилвилинни миресвилин алакъаяр гзаф
яргъалди амукьнавай. Сифте арадал атайла хуьруьн тIвар Вини Штул тир, ахпа
Ашахуьр хьанвай.

1950 йисалди хуьре вини дережадин чирвилер авай са касни авачир. 1954 йисуз вини
дережадин чирвилер, гила тарихдин илимрин доктор Мутагиров Жамала къачунвай.
Яргъал йисар ада Санкт-Петербургдин университетда муаллимвиле кIвалахзавай. 1962
йисуз университет Ибрагимхалилов Рамазана акьалтIарзава. Ругуд йисалай ада
кьведлагьай вини дережадин чирвилерин иеси жезва. Рамазаназ тес са районда ваъ,
гьакIни вири Дагъустанда гьуьрмет ава. Ашахуьрвияр кIевера авай береда, ам
колхоздин регьбервиле кIвалахнай, ва хуьр терг хьункай саки хкуднавай.

1937 йисуз хуьре садлагьай колхоз арадал гъанвай ва адан председателвиле кесиб
лежбер Габибулагь Сефиханов эцигнай. Адалай кьулухъ колхоздиз регьбервал
Мутагиров Зейнудина авунай. 1942 йисуз ам гуьгьуьллувилелди фронтдиз фенвай ва
фашистрихъ галаз ягъунра кьегьалвилелди кьенвай. Дяве чIавуз Ашахуьряй фронтдиз
25 кас рекье гьатнай, абурукай 16 касди Ватан паталай чан эцигнай.

Ватандин ЧIехи дяведалди хуьре 70 кьилдин майишатар авай. Жафа ва гишин чIавара
са шумуд хзан затIни амукь тавуна къекъверагвилин гьалара гьатна барбатI
хьанвай, инсанар гишила ва мекьила телеф жезвай. Муькуьбур са жуьредин уьмуьр
гьализ виже къведай чкайрихъ къекъвена ана ацукьзавай. Хуьруьнвийрин четин
уьмуьр 60 - й йисаралди давам жезва. Хуьруьн колхозда са цIуру фермадилай гъейри
сазатIни амачир, гьатта майишатрин контора ва культурадин идараяр кьванни
амачир. Хуьруьз тухудай рехъ авачир. Хуьруьнвийрин асул улакь араба ва гъелерар
тир. 1965 йисалай эгечIна кьакьан суван хуьруьн къамат садлагьана хъсан патаз
масакIа жез гатIумнай. Гьа йисуз виридалайни кесиб колхоздин председательвиле
Штулрин муьжуьд йисан мектебдин муаллим Рамазан Ибрагимхалилов тайин авунвай.
Куьруь муьгьлетдин къене, хуьруьн эгьлийрин ва райондин регьберрин куьмекдалди,
пара кьадарда кьилин кIвалахар кьилиз акъуднай. Хьуре садлагьай мектеб,
улубхана, медпункт, колхоздин контора, инсанри уьмуьр гьалун патал кьве гьавадин
кIвал, малдарвилин кьуд дараматар эцигнавай, чпин къуватралди рехъ чIугунвай ва
ам ахпа гьяркуь авунай. Рагарин ва кIамарин чкайрайтIуз хуьруьз электричестводин
къайтан чIугунвай. Хуьре садлагьай сеферда радиодин ван акъатнай. Телефондин
идара ахъайнай. Хуьруьз цин гунгара тухванвай. Хуьруьн экономика тади камаралди
хкаж жезвай. Мал къарадин кьадар эхиримжи ирид йисан къене ругудра гзаф хьанвай.
Техилдин культурайринни бахчахъанвилин бегьер пара хьанвай. Хуьруьн майишатдин
культурайрин вини дережайрал агакьуниз килигна, колхоз вахт-вахтунда «Яру Лишан»
гьуьрметдиз лайих жезвай.

2002 йисан агьалияр сиягьдиз къачунин малуматрив кьурвал хуьре 173 касди уьмуьр
гьалзавай . Агьалидин вири лезгияр, суьнни - мусурманар я.



https://lez.wikipedia.org/wiki/%D0%90%D1%88%D0%B0%D1%80

Ашар (урус. Ашар) — Дагъустан республикадин Кьурагь районда авай хуьр. Кукваз
хуьруьхъ галаз "Ашар хуьруьнсовет"дик акатзава. Хуьруьнсоветдин администрациядин
юкь я.

Хуьр Дагъустан Республикадин Кьурагь райондин кьибле пата, Кьурагь вацIун кьерел
чка кьунвайди я. Райондин администрациядин юкь тир Кьурагь хуьрелай 10,5 км
яргъал алайди я.

1994 йисуз хуьруьн эгьлийри Ашар хуьруьн 2500 йис тамам хьайи «Хуьруьн югъ»
къейд авунай. ЦӀуру эгьлийрин эхтилатралди, XVII виш йисуз хуьре 400 кьван
куьчеяр ва 700 — елай пара майишатар авай. Араб чӀалал «ашар» цӀуд лагьай чӀал
я. Вучиз лагьайтӀа, вилик Ашар хуьр цӀуд гъвечӀи хуьрерикай ибарат тир ва
гуьгъуьнлай абурун сад-садахъ гилигунин рекьелди арадал атанвайди я. Гьар са
гъвечӀи хуьруьз вичин тӀвар авай: Атай, Агьахуьр, Сгак, Хемхе, Ратак, Гъвечер,
Гъвеер, Кьерегь, Къелегьан, Ашагъул.

Кьибле Дагъустандин муькуь лезги хуьреризни хьиз, Ашар хуьруьзни чара уьлквейрай
атанвай регьимвал авачир тарашхъанрин кьушунрин паталай чӀехи чукӀурунар,
хажалатар ва телефвилер галукьнавай. Авай шагьидвал ийизвай фактарив кьурвал, и
хуьр тарашхъанрин паталай са шумудра чукӀурнавайди тир, ва сувавийрин ам чпин
къуватралди гуьнгуьна къухтвазвай. МуьтӀуьгъ тахьанвай виляй, Тамерланан
эмирдалди адан кьушунри хуьр — къеле чукӀурнавай ва хуьруьн эгьлияр техил
гатадай йигарра чан аламаз регъвенвай. 1735 йисан зулуз Надир шагьан кьушунар
Кьурагь дугундив агакьнай, Ашар хуьрни къерехда амукьначир. Хуьруьн эгьлийри
залумрихъ галаз кьегьялвиледи женг чӀугвазвайтӀани, къуватар сад туширвиляй,
шагьан кьушунри хуьр дибдал кьван барбатӀнавай. Надир шагьан кьушунрин регьим
авачирвилиз сергьятар авачир, фарсари хурук аялар квай папарни кьуьзуь инсанар
майдандиз чукурна, кӀвачерни гъилер кутӀунна абуруз балкӀанралди кӀурар гана
рекьзвай. И залум вакъиаяр кьиле физвай «шагь харман» (шагьдин йигарар) тӀвар
алай чкаяр кьуьзуь инсанрин рикӀера къенин йикъалди амазма. Ихьтин чкаяр квез
гьар са хуьре къалурда. Хуьруьн эгьлияр фарсарин кьушунрин аксиниз итимвилелди
кьулухъди румар гузвай. Ягъунра гьатта папарни иштирак ийзвай. Фарсариз чӀехи
телефвилер хьанвай. Кьурагь хуьре, фарсарихъ галаз ягъунра кьенвай, жуьрэт авай
аскер кучуднавай Ибрагьиман пӀир ава. Зурба телефвилерилай кьулухъ сувавийри
Надир шагьан кьушунар кукӀварна кьулухъ ракъурнавай. Фарсариз ихьтин мисални
авайди я: «Шагь кӀамай ятӀа, ам дяведалди лезгийрин винел фирай». ГьакӀ хуьруьн
бинедин агьалияр тамамдаказ телеф авунай. Эхиримжи сеферда, тахминан 600—700 йис
идалай вилик, цӀийи хуьруьн бине Кьибле Лезгистандай, Армениядай ва Дагъустандин
чара — чара пипӀерай атайбуру кутунвай ва адаз цӀийи «Ашар» тӀвар ганвай.
Атайбурун арада чпин чӀаларал рахазвай чара — чара миллетрин векилар авай. И кар
тестикьарзавайди, хуьруьн сурун къванерайл алай «Ашота», «Аткай», «Ратак» хьтин
кхьинар ва чилин белгенрин тӀварар ва муькуь затӀар я. Амма тарихдин къене абур
чкадин агьалийрихъ галаз акьахьна лезги чIални адетар къачуна лезгийриз
элкъвенвай.

Совет гьукумдалди хуьре кьве мискӀин эцигнавай. А чӀавуз гзаф акьул авай шейхри
эгьлийриз гузвай таъсир зурба тир. Гила абурун сурар, инсанар зиярат ийиз физвай
пак чкаяр — пӀирер я: пӀир Абдуллагь, пӀир Ибрагьим, пӀир Сулейман, пӀир Салман,
пӀир Зекери, пӀир Гъизран, пӀир Бакьир, пӀир Биркь Адал, пӀир Абдулла. ГьакӀни,
совет гьукумдин береда Медина шегьер хьтин пак чкайрин кьилив фин саки кьилиз
акъудиз мумкин тушир крарикай тир чӀавуз, анжах са Ашар хуьряй ругуд касди Гьаж
кьиле тухванвай: Абдуллагь, Жамал, Аттай, Мукаил, Шериф, ТӀежиб.

XIX виш йисуз Ашар хуьр вири Куьре округдихъ галаз Урусатдин империядин гъилик
акатзава. Империядик квай чӀавуз, хуьр Дагъустан вилаятдин Куьре округдин
Кьурагь наибвалдиз талукь тир. Кукваз, Урсун, Хпеж, Хуьпуькь ва Шимихуьр
хуьрерихъ галаз Хпеж хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 542 касди уьмуьр
гьалзавай. 2008 йисуз агьалийрин кьадар 570 кас тир. Агьалидин вири лезгияр,
суьнни — мусурманар я. 1886 йисан Урусат Империядин агьалияр сиягьдиз къачунин
малуматрив кьурвал, Ашар хуьруьн агьалияр 669 кас тир.

Хуьре 19 сихилри уьмуьр гьалзава: Алтияр, Абачар, Базаяр, Бегьияр, Бегьарчияр,
Гьасенбегар, Гьирегар, Гъазаяр, Квасаяр, Кьуштунар, Кичер, Мамалияр,
МегьанцӀаяр, Сабуяр, УстӀарар, Чакъалар, Чирагъар, Шаласияр, Шерифар. ЦӀуру
эгьлийрин эхтилатралди, Гьасанбегар сихил Кьибле Лезгистандин КцIар райондин
Манкъулидхуьряй, Чакъалар сихил — Мискискар хуьряй, Кичер — Кичер хуьряй,
Чирагъар — Агъул райондин Чирагъ хуьряй, Гьирегар — Рутул райондин Играх хуьряй
ва Бегъерчияр Агъул райондай атанвай.



https://lez.wikipedia.org/wiki/%D0%90%D1%85%D0%B2%D0%B0%D1%85_%D1%80%D0%B0%D0%B9%D0%BE%D0%BD

Ахвах район (урус. Ахвахский район, авар. ГІахьвалал район) — Урусат
Федерациядин Дагъустан республикада авай муниципалитетдин район.

Район Дагъустан Республикадин рагъакIидай пата ала, кьуд районрихъ галаз са
сергьятра ава: кефер пата Ботлих райондихъ галаз, рагъэкъечIдай пата Хунзах
райондихъ галаз, кьиблединни рагъэкъечIдай пата Шамил райондихъ галаз,
кьиблединни рагъакIидай пата ЦIумада райондихъ галаз.

Ахвах райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);

Кирпич-кутан, Индира, Андуз, Казиюрт, Камыш-кутан, Цияб Цолода, Хариб, Инхело
хуьрер ва Арчо, Рачабулда, Тадмагитль, Тлибишо хуьрерин кутанар.

Районда 11 мектебдилай вилик чирвилер гудай идараяр, 17 умуми чирвилерин
мектебар, 1 нянин мектеб кардик ква. Районда 1 райондин юкьван начагъхана, 1
участокдин начагъхана, 4 амбулатординни поликлиникадин идараяр, 1 медицинадин
куьмекдин зур-станция, суван чкайра 15 фельдшервилинни акушервилин пуктар
кIвалахзава.

Районда 1 культурадин КIвал, 17 хуьруьн клубар, 1 юкьван улубхана, 1 аялринни
жегьилрин улубхана, 24 хуьруьн улубханаяр ава.



https://lez.wikipedia.org/wiki/%D0%90%D1%84%D1%80%D0%B8%D0%BA%D0%B0%D0%B4%D0%B8%D0%BD_%D1%87I%D1%83%D0%BB%D0%B0%D0%B2_%D0%BB%D0%B5%D0%BA%D1%8C

Африкадин чIулав лекь тахьайтIа Кафрдин лекь (лат. Aquila verreauxii) - Африкада
яшамиш жезвай лекьерин жуьрейрикай сад я. Латин таксондал Франция ботаникни
орнитолог Жюль-Пьер Верродин гьуьрметдай тIвар эцигна.

Кафрдин лекьрен ареал - Африка я, Чаддин кьибледин паталай ва кениядин Самбуру
хьуьтелай кефердин пата Финбошдал ва Дракондин суварал кьван кьибледин пата.
Адетдалди кьурагьвал авай мукьайра (чкайра) гьалт жезва.

Кафрдин лекь - йиртижи нуькI, бедендин яргъивал - 70—95 см, заланвал - 3,5—4,5
кг, луварин ахъавал - 2 метр кьван я. Адан рациондик асул гьисабдалди юкьван
гьалдин кьадарар авай некхъвадайбур, иллаки чакъвалайдайбур акатзава.



https://lez.wikipedia.org/wiki/%D0%90%D1%81%D0%B0%D0%B4%D1%85%D1%83%D1%8C%D1%80

Асадхуьр (урус. Асакент) — Дагъустан республикадин Хив районда авай, «КьванцIил»
хуьруьнсоветдик акатзавай хуьр.

Хуьр Хив райондин рагъэкъечIдай пата, райондин юкь тир Хив хуьрелай 18 км яргъал
ала.

Хуьруьн бине 400 йис идалай вилик кутунвайди ва адан сифтегьан тIвар «Агъа хуьр»
тирди гиман ийизва. 1937 йисуз хуьре Къазиев Карчуган тIварунихъ галай колхоз
арадал гъанвай.

XIX виш йисуз Асадхуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Дардархуьр ва КьванцIил хуьрерихъ
галаз КьванцIил хуьруьнжемятдик акатзавай.

Ватандин ЧIехи дяве чIавуз Асадхуьряй 45 кас рекье гьатнай, абурукай анжах 21
кас элкъвена хтанай. Женгера кьенвай аскеррин гьуьрметдай 2005 йисуз хуьре
обелиск эцигнавай. И обелиск эцигуниз чIехи куьмек зегьметдин ветера, хуьруьн
агъсакъал Исмаилова Жаруллагь Мирзабековича ганвай.

1940 йисуз хуьре садлагьай сифте кьилин мектеб, 1997 йисузни
фельдшерни-акушервилин пункт ахъайнай.

2002 йисан агьалияр сиягьдиз къачунин малуматрив кьурвал хуьре 115 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Асадхуьруьн агьалийрин кьадар
вири лезгияр яз 309 кас тир .

Хуьре гуьгъуьнин сихилрин векилар ава: Агьмарар, Ахцегьар, Кундурар, Шагухар,
Алияр.



https://lez.wikipedia.org/wiki/%D0%90%D1%80%D1%87%D0%B8%D1%8F%D1%80

Арчияр (чпин чIалал — аршишттиб, авар. рочисел, ях. арчи) — Дагъустандин Чарода
районда уьмуьр тухузвай, Къавкъаздин бинедин суван гъвечIи халкь. Нах-дагъустан
халкьарин группадин лезги халкьарин хзандиз талукь я.

Дегь Алпандин халкьарикай сад я. Милли ва чIалан жигьетдай арчияр виридалайни
пара лезги халкьариз мукьва я, амма тарихдин къене лезги халкьарилай къакъатна
аваррин юкьва хьана ассимиляция хьанва виляй абуру чпи чеб аварар хьиз кьатIузва
ва аварринри яхулрин адетарни культура кьабулнава. Алай аямдани гуькуматдин
официал документра арчияр авар халкьдин этник группа хьиз физва.

Арчияр дегь Алпандин тайифайрин несилар я . Садлагьай сеферда арчи халкьдин
тIвар Ширванви Мугьаммед Рафидин XIII виш йисан эхирриз талукь тир тарихдин
хроникада кьунвай. Арчи халкь аваррин Дусрах (ва я Риссиб) жемиятдик акатзавай
ва вахт-вахтунлай къазикумух ханриз харжияр вугузвай.

Брокгаузан ва Ефронан энциклопедиядин гафарганда авай малуматрикай аквазва хьи,
1886 йисуз Къазикъумух округда 802 арчи яшамиш жезвай . 1926 йисан СССР-дин
агьалияр сиягьдиз къачунин нетижайрив кьурвал, СССР-да 863 арчи яшамиш жезвай.
Гуьгъуьнин йисарин сиягьра арчийри чеб кьилдин халкь хьиз къалур тавуна аваррин
кьадардик кутунай. 1959 йисан агьалияр сиягьдиз къачунин малуматрикай чир хьанай
хьи, арчийри чеб аварар хьиз къед авуртIани абуру чпин хайи чIал ва са кьадар
милли кьетIенвал хвенай.

2002 йисан малуматриз килигна, агьалияр сиягьдиз къачудай береда чеб арчи миллет
хьиз къейд авунай 89 кас тир, амма абур аваррин этник группа хьиз аваррин умуми
кьадардик кутунай .

2010 йисуз гьукуматдин документра арчийрин кьадар 12 кьван агъуз хьанай . Амма
им арчи миллетдин векилрин гьакъикъи кьадар туш.

Арчи чIал Кеферпатан Къавкъаздин чIаларин нах-дагъустан чIаларин хзандин лезги
чIаларин группадиз талукь я. Им са кьве-хуьре райхазвай, литература авачир чIал
я. Арчийри хайи чIалалай гъейри авар ва яхул чIаларикайни менфят къачузва.
Кхьинар кириллицадал ийизвади я. Империя чIавуз лезги чIаларин винел илимдин
жагъурунар тухузвай Пётр Карлович Услара арчи чIалан арадал атуникай са кьиса
гъанвай:

Арчи чIалакай лап сифтегьан малуматар 1863 йисуз Пётр Услара Антон Шифнераз
ракъурай «Яхул чIалан грамматика» улубдихъ гилигнавай алавада ганвай .



https://lez.wikipedia.org/wiki/%D0%90%D1%80%D0%B8%D1%8D%D0%BB%D1%8C_%D0%A8%D0%B0%D1%80%D0%BE%D0%BD

Ариэ́ль «Арик» Шаро́н (чув. אריאל "אריק" שרון, сифте кьиляй Шейнерман тир;
1928-лагьай йисан 26-лагьай эхен, Кфар-Савадин патав гвай Кфар-Малал хир
(поселка) — 2014-лагьай йисан 11-лагьай гьер, Рамат-Ган) — Израильдин дяведин,
сиясатдинни гьукуматдин крархъан я, 2001-2006-лагьай йисаррин къене Израилдин
премьер-министр тир. 2006-лагьай йисан 4-лагьай гьердай инихъ вегетативдин
гьалда авай тир.

Ариэль Шаронан улу-бубаяр Урусатдин Империядай тирбур я. Адан чӀехи буба
Мордехай Шейнерман Брест-Литовскда кантонистдин хзанда вичин дидедиз хьанва ва
чӀехи хьана. Ариэль Шаронан улу буба 25 йисан къене пачагьдин армияда кьуллугъ
авуна, яргъал чӀаван къуллугъдин патахъай адаз пишкеш яз чилин пай гана.
Мордехай Шейнерман инандишмирзавай сионист тир, Брест-Литовскда туькӀуьрай
сионизмдин тешкилатадин диб эцигайбурукай сад тир. ГьакӀни ада Зеэв Бегиндихъ
(жезмай Израильдин премьер-министр Менахем Бегиндин буба, гьамани сионист ва
Брест-Литовскда туькӀуьрай сионизмдин тешкилатадин диб эцигайбурукай сад тир)
галаз кӀиливал тухузвай тир. Шаронан чӀехи буба ва Бегиндин буба садлагьай
сионизмдин конгрессрин депутатар тир. 1910-лагьай йисуз Шейнерман вичин хзандихъ
галаз гьамиша яшмиш хьун патал Палестинадиз куьч хьана. Ина ам Реховот лугьудай
хуьруьн майишатдин хире (поселкада) яшамиш жез ацукьна ва муаллимвиле кӀвалахиз
эгечӀна. Палестинад хзан кьве йисан къене яшамиш хьана, амма четин шартӀарин
гъиляй ва пул бес тир кьадарда авачирвиляй абур Урусатдин хтана.

1914-лагьай йисуз Дуьньядин садлагьай дяве гатӀум хьана, гьавиляй Урусатдин
Империядин регьберри къарар акъудна — фронтдин мукьув яшамиш жезвай чувудар вири
масанриз акъудна кӀанда. Гьавиляй Мордехай Шейнерман вичин хзандихъ галаз
Тифлисдиз (алай чӀавуз Тбилиси) яшамиш хьун патал хъфена.

Тифлисда Мордехай Шейнермандин хва Тифлиссдин университетдин хуьруьн майишатдин
факультетдиз гьахьна. Тифлисда ам вичин жезмай папал гьалтнава. Вера (Двойра)
Шнейерова Могилев шегьердай тир девлет авайдан руш тир. Адани Тифлиссдин
университетдин медицинадин факультетда кӀелзавай тир.

1920-лагьай йисуз Яру армияди Гуржистандал гьужум ийиз гатӀумна. Шейнерманри
Урусатдай Палестинадиз хъфин кьетӀ авуна. 1921-лагьай йисан хен вацра абур Яффа
портдив агакьна.



https://lez.wikipedia.org/wiki/%D0%90%D1%80%D0%B0%D0%B1%D0%BB%D0%B8%D0%BD%D1%81%D0%BA%D0%BE%D0%B5

Араблинское (урус. Араблинское) — Дагъустан республикадин Дербент районда авай
хуьр. «Араблинское» хуьруьнсоветдин юкь ва сад тир хуьр я.

Хуьр Дагъустан Республикадин кьибле пата, Дербент райондин кьиблединни
рагъэкъечIдай пата, «Араблинский» ракьун - рекьин станциядал, Дербент
шегьердилай 8 км кьибле пата чка кьунвайди я.

Хуьр, генерал Б. Араблинскийдин тIварунихъ галай Араблинский станциядин мукьвал
алай гъвечIи хуьрерин сад-садахъ гилиг хьунин рекьелди арадал атанвайди я.

2002 йисан агьалияр сиягьдиз къачунин малуматрив кьурвал хуьре 1785 касди уьмуьр
гьалзавай . 2010 йисан малуматриз килигна, хуьруьн агьалияр 2174 касди
туькIуьрзавай. Агьалидин чIехи пай лезгияр я, ина гьакIни табасаранар, цIапар,
даргияр ва муькуьбур авайди я, вири суни ва шии - мусурманар я.



https://lez.wikipedia.org/wiki/%D0%90%D0%BD%D1%87%D0%B8%D0%BA

Анчик — Дагъустан республикадин Ахвах районда авай хуьр. Анчик хуьруьнсоветдик
акатзава. Хуьруьнсоветдин кьилин хуьр я.

Хуьр Ахвах райондин кефер пата, райондин администрациядин юкь тир Карата
хуьрелай 5 км яргъал ала.

XIX виш йисуз Анчик хуьр вири Анди округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Анди округдин Карата
наибвалдиз талукь тир.

2010 йисан 5 августдиз хуьр цIаю кьуна канай. Хуьруьн тарихдин пад там кана
руьхъ хьанай. ЦIай туьхуьриз куьмекдиз къунши хуьрерин агьалиярни атанай. ЦIай
туьхуьрзавай бригадаяр республикадин са шумуд районрай ва гьакIни къунши
Чечнядай атанай. ЦIаюн вилик пад кьаз хьайитIани, хуьруьн са пай хуьз хьанач.
Тарихдин архитектура ва имаратар авай цIуру районар кана руьхъведиз элкъвенай.
Официал малуматриз килигна, 69 кIвал терг хьанай ва 301 касди хасаратар
къачунай.

2010 йисан агьалияр сиягьриз къачунин нетижайриз килигна хуьре 819 касди уьмуьр
ийизвай. Вири каратаяр, суни-мусурманар я.



https://lez.wikipedia.org/wiki/%D0%90%D0%BC%D0%B8%D0%BD%D0%BE%D0%B2%D0%B0_%D0%97%D0%B0%D0%B8%D1%80%D0%B0

Аминова Заира Фазиловна — 1973 йисуз Магьачкъалада дидедиз хьана. Ада
агалкьунралди юкьван школа ва яру дипломдалди Дагъустандин университетдин
экономикадин факультет куьтягьна, Москвада аспирантурада кӀелна кандидатвилин
диссертация хвенва.

Заиради гьеле школада амаз урус чӀалал шиирар теснифиз гатIумна. Абур («Гъил
къачуда за», «Зулун йикъар», «За ваз, зи яр, икрамзава» ва мсб.) газетринни
журналрин чинриз акъатзава. 1996 йисуз Петербургда жегьил заридин сад лагьай
улуб «Хиялрин уьлк-ве» басмадай акъатна. КIанивиликай, тӀебиатдикай ва
мергьяматдикай теснифнавай шиирар ва поэмаяр 1998 йисуз Москвада акъатай. «Мад
гьуьлел лепе акьалтзава» ва «Апельсиндин варз» ктабра гьатнава.



https://lez.wikipedia.org/wiki/%D0%90%D0%BB%D0%BA%D1%8C%D0%B2%D0%B0%D0%B4%D0%B0%D1%80_%D0%93%D1%8C%D0%B0%D1%81%D0%B0%D0%BD

Гьаса́н-эфенди́ ибн Абдулла́гь ибн Къурбанали́ ал-Алкьвадари ад-Дагъистани́
(1834 йисан 15 октябрь, Авар округ, Балахани — 1910 йисан 12 сентябрь, СтIал
Сулейман район Алкьвадар) — зурба лезги алим - тарихдар, революциядилай виликан
Дагъустандин халкьдин арада чирвилер, илим чукIурдай кас, ислам диндин устад,
зари .

Гьасан эфенди 1834 йисуз Авар округдин Балахани хуьре Гьажи Абдуллагь-эфендидин
хизанда Муршид Мегьамед ал-Ярагъидин руш Гьафисатаз хьана. Эвел вичин буба
Абдуллагь-эфендидивай, ахпа халу Гьажи Исмаил-эфендидивай чирвилер къачур
Гьасана Ахцегьа Мирзе Алидин медресани акьалтIарзава. Къвезмай чIавуз чирвилер
артухарун патал Кьагьирдиз физ гьазурвилер акунвай Гьасаназ, бубадин
меслятдалди, Куьредин гьаким Юсуф-хандин мирзевал авуниз ва адан аялриз тарсар
гун кьисмет хьана. И кардикай Гьасана икI кхьизва: «Секиндиз медресада ктабар
кIелиз вердиш хьанвай заз дуванханада кIвалахун кьадарсуз четин акъвазна.» Адан
къуллугъдин идара Вини Ярагъдал хьана. Куьредин ханвал кIватайла, Куьре магьал
арадал атана. Мирзе Гьасанакай суддин секретарь ва 1866 йисалай Кьиблепатан
Табасрандин найиб хьана. И къуллугъдал ам 1877 йисан бунтар къарагъдалди
аламукьна.

ТIебии алакьунар авай Гьасана Алкьвадрал вичин бубадин, Ахцегьа Мирзе
Али-эфендидин ва Вини Ярагъдал Исмаил-эфенди халудин медресайра кIелна, диндин
ва тIебии илимар, араб, фарс ва туьрк чIалар чирна. Алакьунар авай алим хьиз,
Алкьвадар Гьасан зарини тир, ада вичиз Мамнун (рикI чIехиди ва намус авайди)
тIвар хкяна. Гьасана-Мамнуна вичин эсерар лезги, араб, туьрк ва азербайжан
чIаларал теснифна. Адан пуд ктаб XX виш йисан сифте йисара басмадай акъатна:
«Асари Дагъустан» (1903), «Жараб ал-Мамнун» (1912) ва «Диван ал-Мамнун» (1913).
Илимдин ва литературадин эсерри Гьасан-эфенди Лезгистанда, Дагъустанда,
Азербайжанда, Турцияда, Урусатда ва маса уьлквейрани машгьур авуна. А. Гьасанан
эдебиятдин эсерар мукьва-кьилийриз ва дустариз кхьенвай шиирар-чарар
("Абу-Муслимаз кагъаз", "Дустуниз" ва мсб. ), уьмуьрдикай теснифнавай чIалар
("1896-йисан дуьньядин гьаларикай къасида", "1877-йисуз дустагъ авурла" ва
мсб.), ясдин чIалар ("Бубадиз", "Паб Салигьат кьейила" ва мсб.) я. Абур дегьне
мана-метлебдив ва гьиссерив аид хьанва, устаддаказ туькIуьрнава. А.

Гьасан-эфенди 1910 йисуз рагьметдиз фена, ам Алкьвадрин сурара кучуднава.
Алкьвадар Гьасана Дагъустандин тарихда ва литературада дегьне гелер туна, илим,
литература ва культура вилик финиз таъсирна.

1877-йисан бунтар къарагъаруниз акси тиртIани, Гьасан-эфендидивай вичин халкь
маса гана, урус пачагьлугъдин чиновникриз хабар ийиз алакьнач. Халкьди ийизвай
бунт хаталуди тирдакай лагьай ам, чкадин бязи агьалийри, «Адаз вичин къуьнерал
алай чинер вахчуз кичIезва», — лагьайла, ада чинер алудна гадарзава. ГьакI
ятIани, Гьасан-эфенди суьргуьндиз акъудзава. 1879 йисуз ам дустагъда туна, ахпа
Тамбов губерниядин Спасск шегьердиз дугурнай. Ислам диндин ва шариатдин хъсан
чирвилер авайвиляй Спасскда ам ана авай татар-мусурманрихъ галаз дуствилин
алакъайра гьатна. Дугуруна авай чIавуз Гьасан Алкьвадари дегьне чирвилер авай,
тIвар-ван авай татар алимрихъ, зарийрихъ, диндин кардаррихъ галаз таниш хьанвай.
Кьуд йис акъуднавай чкадикай фикирар ва кьиле гьатай шикилар ада вичин «Диван
аль-Мамнун» улубда вири бегьемдиз кхьенва . Пачагьдин тахтуниз III-й Александр
атайла, регьимлувилин амнисиябик акатна, Гьасан-эфенди хизанни галаз Урусатдай
хквезва ва вичин бубадин медреса кардик кутазва.

1913 йисуз «Диван аль-Мамнун» улуб — 1877 йисан вакъиаяр къалурзавай шииррин
кIватIал .



https://lez.wikipedia.org/wiki/%D0%90%D0%BB%D0%B8%D0%BC%D0%BF%D0%B0%D1%88%D0%B0%D1%8E%D1%80%D1%82

Алимпашаюрт, Тупкутан — Дагъустан Республикадин Бабаюрт районда авай хуьр.
«Геметюбе» хуьруьнсоветдик акатзава.

Хуьр Бабаюрт райондин юкьван пата, Астрахань-Магьачкъала федерал трассадин
мукьвал, райондин юкь тир Бабаюрт хуьрелай 3 км яргъал ала.

Хуьруьн сифтегьан тIвар Тюп-кутан тир. Дагъустан Республикадин Халкьдин
кIватIалдин 30.09.1998 тарихдин къарардалди, машгьур хуьруьнви тир Алимпаша
Алакаеван гуьрметдай хуьруьн тIвар дегишарна Алимпашаюрт эцигнай .

2010 йисан агьалияр сиягьдиз къачунин малуматрив кьурвал хуьре 693 касди уьмуьр
ийизвай. Агьалидин чIехи пай къумукьар, гъвечIи пай нугъаяр я.



https://lez.wikipedia.org/wiki/%D0%90%D0%BB%D0%B8%D0%B1%D0%B5%D1%88_%D0%A4%D0%B5%D1%82%D1%8F%D0%B3%D1%8C%D0%BE%D0%B2

Шаир 1910 йисуз Куьре магьалдин Цмур хуьре дидедиз хьана. Хци зигьин авай гадади
кӀвале бубадивай кӀелиз-кхьиз чирна, Кьасумхуьруьн мектеб ва Бакудин рабфак
агалкьунралди куьтягьна. ДатӀана вичин чирвилер артухарзавай жегьил лезги ва
урус чӀаларал лап савадлу хьана. Ада 1928 йисалай «ЦIийи дуьнья» газетда
кӀвалахна, лезги литературадин хрестоматияр туькӀуьрунин карда иштиракна. Алибег
Фетягьован сифте эсерар «ЦӀийи дуьнья» газетдиз акъатна. Ада са куьруь вахтунда
цIудралди шиирар, поэмаяр («ЭМ-ТЭ-ЭС» ва «Зарбачи Гьасан») шиирралди кхьенвай
«КьатӀ-кьатӀ авур зунжурар» роман теснифна. Кар алакьдай зариди лезги шиирар
кхьинин тежрибада цIийивилер туна. А. Фетягьова лезги гьикаятдик кьил кутуна —
сифте гьикаяяр («Риза», «Бубадин веси», «Газет» ва мсб.) теснифна. Абур лезги
эдебиятда гьикаятдин лап хъсан чешнеяр яз тестикь хьанва. А. Фетягьова аялар
патални са жерге шиирар кхьена, «Надинж аялар» тӀвар алай кӀватӀал яз, басма
акъуднай.

Зари 1934 йисалай СССР-дин кхьирагрин садвалдин член тир. Ада туькIуьрай эсеррин
кьилин тема — хайи халкьдин уьмуьр ва бахтлу къвезмай вахтунихъ ялзавай инсанрин
кьисметар я. Заридин эсерар мектебра ва университетра чирзава. Кхьирагдин ирс А.
Агъаева, Р. Гашарова, 3. Биримбегова ва Р. Кельбеханова дериндай чирна
жагъурнавай.



https://lez.wikipedia.org/wiki/%D0%90%D0%BB%D0%B8%D0%B1%D0%B5%D0%B3_%D0%A4%D0%B5%D1%82%D1%8F%D0%B3%D1%8C%D0%BE%D0%B2

Шаир 1910 йисуз Куьре магьалдин Цмур хуьре дидедиз хьана. Хци зигьин авай гадади
кӀвале бубадивай кӀелиз-кхьиз чирна, Кьасумхуьруьн мектеб ва Бакудин рабфак
агалкьунралди куьтягьна. ДатӀана вичин чирвилер артухарзавай жегьил лезги ва
урус чӀаларал лап савадлу хьана. Ада 1928 йисалай «ЦIийи дуьнья» газетда
кӀвалахна, лезги литературадин хрестоматияр туькӀуьрунин карда иштиракна. Алибег
Фетягьован сифте эсерар «ЦӀийи дуьнья» газетдиз акъатна. Ада са куьруь вахтунда
цIудралди шиирар, поэмаяр («ЭМ-ТЭ-ЭС» ва «Зарбачи Гьасан») шиирралди кхьенвай
«КьатӀ-кьатӀ авур зунжурар» роман теснифна. Кар алакьдай зариди лезги шиирар
кхьинин тежрибада цIийивилер туна. А. Фетягьова лезги гьикаятдик кьил кутуна —
сифте гьикаяяр («Риза», «Бубадин веси», «Газет» ва мсб.) теснифна. Абур лезги
эдебиятда гьикаятдин лап хъсан чешнеяр яз тестикь хьанва. А. Фетягьова аялар
патални са жерге шиирар кхьена, «Надинж аялар» тӀвар алай кӀватӀал яз, басма
акъуднай.

Зари 1934 йисалай СССР-дин кхьирагрин садвалдин член тир. Ада туькIуьрай эсеррин
кьилин тема — хайи халкьдин уьмуьр ва бахтлу къвезмай вахтунихъ ялзавай инсанрин
кьисметар я. Заридин эсерар мектебра ва университетра чирзава. Кхьирагдин ирс А.
Агъаева, Р. Гашарова, 3. Биримбегова ва Р. Кельбеханова дериндай чирна
жагъурнавай.



https://lez.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A0%D1%8B%D0%B1%D0%BD%D0%B8%D0%BA%D0%BE%D0%B2

Александр Ильич Рыбников (1919 йисан 9 март, Урусат, Ставропольдин губерния,
Темнолесская станица — 1989 йисан 30 сентябрь, ССРГ, РСФСР, Ставропольдин край,
Есентуки) — Советрин Союздин Кьегьал, Ватандин ЧӀехи дяведа иштиракнавайди.
Александр Рыбников, вичи ва адан батальонди Кёнигсберг (гилан Калининград)
шегьерда фейи куьчейрин женгера къалурай гьунар паталай машгьур хьанвайди я.

Кенигсберг шегьердин са куьчеда кьакьан дараматдал кцӀарви кьегьал Александр
Рыбникован тӀвар алай кьул алкӀурнава. КцIарин 2-номердин юкьван мектеб
куьтягьай Александр Рыбников Дагъустандин Гьукуматдин Педагогикадин Институтдик
экечӀнай. Ада Дербентда муаллимвал авунай. Ватандин ЧӀехи дяве къарагъайла ада
Бакудин Командиррин Мектебда кӀелзавай. Абурун кӀваляй дяведиз пуд кас рекье
гьатнай: Ильяни адан кьве хва — Александр ва Владимир. Ильяни Владимир дяведа
телеф хьанай. Александрал кьудра хирер хьанай. 1945 йисан апрелдиз Кенигсберг
фашистрикай азад ийидайла адан батальон тафаватлу хьанай. Кёнигсберг азад
ийидайла Алексадр Рыбникован батальонди абуру 200-далай гзаф фашистар тергнай,
1000-далай виниз солдатарни офицерар есирда кьунай, душмандин гзаф техника ва
яракьар гъилик авунай. Вичел залан хирер хьанатӀани, ада женг давамарнай. И
кьегьалвилерай Александр Рыбников Советрин Союздин Кьегьал тӀварцӀиз лайихвилер
аваз хьанай.

А. Рыбникова дяведилай гуьгъуьниз Фрунзедин тӀварунихъ галай Москвадин Дяведин
Академия акьалтӀарнай ва и рекьяй вичин чирвилер жегьилрив агакьарнай. Уьмуьрдин
эхиримжи йисара ам вичин хизандихъ галаз Есентукида уьмуьр гьалзавай. 1989 йисан
30 сентябрьда рагьметдиз фенвай.

Калининградда Чайковскийдин куьчеда (1945 йисуз куьчедин тӀвар Германналлея тир)
Советрин Союздин Кьегьал, капитан А. И. Рыбникован кьегьалвилин гьуьрметдай
обелиск эцигнавайди я.



https://lez.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%98%D0%BB%D1%8C%D0%B8%D1%87_%D0%A0%D1%8B%D0%B1%D0%BD%D0%B8%D0%BA%D0%BE%D0%B2

Александр Ильич Рыбников (1919 йисан 9 март, Урусат, Ставропольдин губерния,
Темнолесская станица — 1989 йисан 30 сентябрь, ССРГ, РСФСР, Ставропольдин край,
Есентуки) — Советрин Союздин Кьегьал, Ватандин ЧӀехи дяведа иштиракнавайди.
Александр Рыбников, вичи ва адан батальонди Кёнигсберг (гилан Калининград)
шегьерда фейи куьчейрин женгера къалурай гьунар паталай машгьур хьанвайди я.

Кенигсберг шегьердин са куьчеда кьакьан дараматдал кцӀарви кьегьал Александр
Рыбникован тӀвар алай кьул алкӀурнава. КцIарин 2-номердин юкьван мектеб
куьтягьай Александр Рыбников Дагъустандин Гьукуматдин Педагогикадин Институтдик
экечӀнай. Ада Дербентда муаллимвал авунай. Ватандин ЧӀехи дяве къарагъайла ада
Бакудин Командиррин Мектебда кӀелзавай. Абурун кӀваляй дяведиз пуд кас рекье
гьатнай: Ильяни адан кьве хва — Александр ва Владимир. Ильяни Владимир дяведа
телеф хьанай. Александрал кьудра хирер хьанай. 1945 йисан апрелдиз Кенигсберг
фашистрикай азад ийидайла адан батальон тафаватлу хьанай. Кёнигсберг азад
ийидайла Алексадр Рыбникован батальонди абуру 200-далай гзаф фашистар тергнай,
1000-далай виниз солдатарни офицерар есирда кьунай, душмандин гзаф техника ва
яракьар гъилик авунай. Вичел залан хирер хьанатӀани, ада женг давамарнай. И
кьегьалвилерай Александр Рыбников Советрин Союздин Кьегьал тӀварцӀиз лайихвилер
аваз хьанай.

А. Рыбникова дяведилай гуьгъуьниз Фрунзедин тӀварунихъ галай Москвадин Дяведин
Академия акьалтӀарнай ва и рекьяй вичин чирвилер жегьилрив агакьарнай. Уьмуьрдин
эхиримжи йисара ам вичин хизандихъ галаз Есентукида уьмуьр гьалзавай. 1989 йисан
30 сентябрьда рагьметдиз фенвай.

Калининградда Чайковскийдин куьчеда (1945 йисуз куьчедин тӀвар Германналлея тир)
Советрин Союздин Кьегьал, капитан А. И. Рыбникован кьегьалвилин гьуьрметдай
обелиск эцигнавайди я.



https://lez.wikipedia.org/wiki/%D0%90%D0%BA%D1%83%D1%88%D0%B0_%D1%80%D0%B0%D0%B9%D0%BE%D0%BD

Акуша район (урус. Акушинский район, дарг. Ахъуша район) — Урусат Федерациядин
Дагъустан республикада авай муниципалитетдин район.

Район Дагъустан Республикадин юкьван пата ала, вад районрихъ галаз са сергьятра
ава: кьиблединни рагъэкъечӀдай пата Дахада райондихъ галаз, кьиблединни
рагъакӀидай пата Кули райондихъ галаз, кефердинни рагъакӀидай пата Лак райондихъ
галаз, кефердинни рагъэкъечӀдай пата Сергокъала райондихъ галаз ва кефер пата
Леваши райондихъ галаз . Райондин чилерин вири санлай майдан — 622,8 км² я.

1934 йисан 1 сентябрьдиз ВЦИК Президиуман къарардалди, вилик Коркмас-Къала
райондик акатзавай Вини Лабкомахи хуьруьнсоветдин Вини Мулебки хуьр; Леваши
райондин Акуша, Алиханмахи, Аматеркмахи, Балхар, Бурхим, Гапшими, Гархмахи,
Гентын, Гибин, Гулебдымахи, Мухи, Панахмахи, Танти, Улигада ва Усиша
хуьруьнсоветар, ва гьакӀни Дахада райондин Нахки, Наци ва Цутни хуьруьнсоветар
сад авунивди Акуша район арадал гъанвай .

РСФСР-ан Лап Кьилин Президиуман 1.02.1963 тарихдин къарардалди Акуша район, адан
чилер чӀехи хьанвай Леваши райондик кутунивди терг авунай. ПВС РСФСР-ан
12.01.1965 тарихдин къарардалди Акуша район виликан сергьятрин къене туьхкӀуьр
хъувунай.

2002 йисан малуматриз килигна райондин миллетрин состав: даргияр — 96 %,
яхулар — 3,9 % .

Районда 80 хуьр ава, абурун саки вири даргийрин хуьрер я. Кьуд — Балхар, Кули,
Уллучара ва Цуликана хуьрера яхулри уьмуьр гьалзава.

Акуша райондин хуьруьнсоветар ва абурук акатзавай хуьрер, (яцIу шрифтдив
администрациярин юкьвар къалурнава);



https://lez.wikipedia.org/wiki/%D0%90%D0%B9%D0%BC%D0%B0%D1%83%D0%BC%D0%B0%D1%85%D0%B8

Аймаумахи (дарг. ГIяймаумахьи) — Дагъустан республикадин Сергокъала районда авай
хуьр.

Хабкаймахи ва Чабазимахи хуьрерихъ галаз «Аймаумахи» хуьруьнсовет туькIуьрзава.
1935 йисалай хуьруьнсоветдин кьилин хуьр я .

Хуьр Сергокъала райондин рагъакӀидай пата, райондин администрациядин юкь тир
Сергокъала хуьрелай 22 км яргъал, Инчхеозень вацIун сивел ала.

1975 йисуз Аябурхимахи, Каданимахи, Кулламахи хуьрер Аймаумахидихъ гилиг хьанай.

2002 йисан малуматрив кьурвал, хуьруьн агьалияр 337 кас тир . Агьалийрин вири
дарги халкьарин группадик акатзавай урахивияр, суни - мусурманар я. Абур урахи
чIалал рахазва.



https://lez.wikipedia.org/wiki/%D0%90%D0%B9%D0%BC%D0%B0%D0%BA%D0%B8

Аймаки (авар. ГIаймаки) — Дагъустан республикадин Гергебиль районда авай хуьр.
Аймаки хуьруьнсоветдик акатзава. Хуьруьнсоветдин кьилин хуьр я.

Хуьр Гергебиль райондин рагъэкъечIдай пата, райондин администрациядин юкь тир
Гергебиль хуьрелай 7 км яргъал ала.

1864 йисуз Къавкъаздин Дяведин финифра Аймаки хуьр вири Дагъустандихъ галаз
Урусат империядин гъилик акатнай. Империядик квай чIавуз, хуьр Дагъустан
вилаятдин Темир-Хан-Шурадин округдин Дженгутай наибвилиз талукь тир.

2015 йисан агьалияр сиягьриз къачунин нетижайриз килигна хуьре 2 449 касди
уьмуьр ийизвай. Вири аварар, суни-мусурманар я.



https://lez.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B6%D0%B0%D0%BD_%D1%80%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Азербайжан (азер. Azərbaycan Respublikası, Азәрбајҹан Республикасы) —
Кьиблепатан Къавкъазда авай уьлкве. Адан чилерин чIехи пай Виликпатан Азиядиз,
гъвечIи пайни (тахминан 3-9 %, кеферпатан лезги чилер) Европадиз талукь я. 9
миллиондилай пара агьалияр ва 86 600 км² (адак Къарабагъни кваз) чилерин майдан
галай Азербайжан Кьиблепатан Къавкъазда виридалайни чIехи гьукумат я.

Кьилин ва виридалайни чIехи шегьер — Баку я. Гьукуматдин официал чIал цIап чIал
я. Пулунин тек — азербайжандин манат я. Диндин тушир уьлкве я.

Кьилел президент алай унитар уьлкве я. 2003 йисалай къедалди Азербайжандин
президент Илгьам Алиев я.

Къе Азербайжан зарб камаралди вилик физвай экономика гвай аграрни-индустриал
уьлкве я. 2012 йисан малуматрив кьурвал, уьлкведин къенепатан вири бегьер 98.776
млрд. АСШ-дин доллар туькIуьрзавай. Им агьалидин са касдал къвезвай пулунин
кьадар 10 624 агъзур доллар тирди лагьай чIал я. ГьакI ятIани кIвалах, пул
къведай чкаяр гьат тийизвай жемятдин гзафни-гзаф пай чара авачиз гъурбатдиз
чкIизва, иллаки Урусатдиз.

«Азербайжан» гаф дегь парфия ва юкьван фарс чIаларин «Атурпатакан» (Āturpātakān)
гафуникай арадал атана. Им Атропатена (ва я Мидия-Атропатена) гьукуматдин тIвар
тир. Александр Македонскийди дяведалди вигьинар авурла Мидиядин агьеменияр
династиядикай тир эхиримжи сатрап Атропата (Артурпатак) уьлкведин кефер пата
Атропатена тIвар алай пачагьвал туькIуьрнай. Адаз гьакIни ГъвечIи Мидия
лугьудай. Гьа Атурпаткан уьлкведин фарс чIалал «Адербадган» (перс.
Âzarâbâdagân‎) тIварцIикай гилан Азербайжан гаф арадал атанай.

1918 йисалди Азербайжан гафуникай анжах Урмия вирин къваларив галай чилер
къалурун патал менфят къачузвай. ТIа лагьайтIа дегь Атропатена гьа и чилерал
алай. ГьакI ятIани чара-чара девирра Азербайжан гаф Урмия вирин кефердихъ галай
Араз вацIалай анихъни гьалтзавай.

Сифте яз и термин 1918 йисан 28 майдиз Азербайжандин Демократиядин Республика
малум авур чIавуз уьлкведин официал тIвар хьиз кардик кутунай.

И. М. Дьяконов ва В. Ф. Минорский тарихдарри къейд авурвал, XX виш йисалди
Азербайжан гаф, цIапари уьмуьр ийизвай анжах Ирандин кеферпатан регион фикирда
кьурла лугьузвай. Чпиз чара гьукумат туькIуьрзавай цIапариз Ирандин РагъакIидай
Азербайжан ва РагъэкъечIдай Азербайжан вилаятарни чпин чилерик кутадай,
гуьгъуьнлай кьилиз акъат тавур къастар авай.

Азербайжандин гимндин тIвар «Азербайжандин марш!» (азерб. «Azərbaycan Marşı!»)
я. Гимндин макьам 1918 йисуз азербайжандин композитор Уьзеир Гьажибекова
туькIуьрнай, гафарни зари Агьмед Жаваданбур я. И гимн гьеле совет бередилай
вилик девирдани Азербайжандин официал гимн яз кардик квай.

Азербайжандик 66 район, 77 шегьер (абурукай 11 республикадиз табий тир чIехи
шегьерар я), 257 посёлок, 4260 хуьр ва 1 автономиядин республика Нахчиван
акатзава.

Азербайжандин хъуьтуьл климат ва уьмуьр авуниз кутугай шартIари сифте яшайишдин
инсанриз фад заманайрилай ина чпиз макан кутуниз мумкинвал ганай. Сифте
яшайишдин инсанри уьмуьр гьалай чкайрин гелер виридалайни пара кьадарда
Къарабагъдин, Нахчивандин ва Къазах райондин зонайра дуьздал акъатзава.
Къарабагъдин Азых, Таглар ва Зар кьветIера геологри сифте инсанрин кIарабар ва
алатар хьтин дуьньядин метлеб авай затIар жагъанай. Азых кьветIедай сифте
инсандин са свах амай кIаник рекьуьн кIус жагъанай.

Дегь чIавуз гилан Азербайжандин гегьенш чилерал цIапар къведалди лезги чIаларал
рахазвай алпан халкьари уьмуьр ийизвай. Чав агакьай лингвистикадин малуматрилай
аквазвайвал, гьа тайифайрин дуьз несилар гилан арчияр, къирицIар, агъулар,
табасаранар, лезгияр, цIахурар, удияр, рутулар ва муькуь лезги миллетар я. Са
удийрилай гъейри амай миллетар чара-чара тайифайрин сад-садахъ галаз акахьунин
нетижада арадал атанвайди я. Чпин сифтегьан къамат, чIал ва дин хвенвайбур са
удияр я. Вилик удияр Алпандин вирибурулайни нуфус авай чIехи халкь тир. Абуруз
чпин культура, кIел-кхьинар авай. Гила абур Азербайжанда терг хьана къвердавай
цIапариз элкъвезвай халкьарикай сад я.

Бязи алимри тестикьарзавайвал, Алпанда классдин жемият чи. э. вилик II виш йисан
эхирда туькIуьр хьанвай. Адалай вилик уьлкве гагь Мидиядин сатраприн, гагьни
Атропатенадин пачагьрин гьукумдик квай. Чи э. вилик II виш йисан сифте кьилера
Куьре вацIалай Араз вацIал кьван экIя хьанвай Алпан ЧIехи Армениядин паталай
дяведалди къачунвай. Чи эрадилай вилик II виш йисан эхир кьилера алпандин
тайифайри чпиз чара пачагьвал туькIуьрнай, амма а пачагьвал персиядин Сасанидрин
аслувилик квай. Ва 457 ийсуз сасанидри алпанрин пачагъвал терг авунай.

VII виш йисуз арабри Алпания фарсаривай дяведалди къачунай. Гьа береда фарсарин
кIеви таъсирдик яргъалди квай Куьре вацIун чапла пата авай алпан тайифайри чпин
милли кьетIенвал квадарна фарс чIалалди рахазвай. Им асул гьисабдалди гьа чIавуз
Азербайжандин кьилин шегьерар хьайи Аран ва Ширван вилаятрин чIехи шегьеррин
агьалийриз талукь тир. Амма хуьрерин эгьлийри чпин хайи чIалар хвенвай. Гьа
чIаларикай гила чун рахазвай лезги чIалар арадал атанай.

VII виш йисан юкьвара Алпан Арабрин Халифатдин кьушунрин мукьвал-мукьвал
вигьинрик акатнй. Алпандин Гардман вилаятдин кьил тир Жаваншир князьдин тIвар,
душмандиз акси румар гудай береда къалурай кьегьалвилиз килигна виринриз
чкIанай. Адакай ахпа вири Алпандин регьбер хьанай. Анжах VIII виш йисан сифте
кьилера халкьдин къарагъунар ва къалабулух къуватралди алудиз алакьай арабри
Алпан ва гьакIни вири Кьиблепатан Къавкъаз кIаник кутунай. Гьа чIавалай чкадин
эгьлийрик ислам дин кутунин процесс гатIумнай.

ЦIийи иесийри инсанрал эцигай залан харжидин система, вини везифайрал алай ксари
миллетдиз гузвай зулумар ва къанунар чIурунин вакъиаяр, ибур вири алпанвийриз
арабар ва абурун гъилибанар тир феодал чиновникар дакIан хьуниз гъанвай. Пехъи
халкьдин арада фад-фад наразивилер ва къалабулухар акатиз хьанай. IX виш йисуз
арабрин аксиниз Бабек кьилел алаз сифте яз ирандин хуррамитар къарагънай. Али
аль Масуди ва Ибн ан Надим дегь араб тарихдаррин гъилив кхьинрин малуматриз
килигна, Бабекан машгьурвал цуькведавай чIавуз адан гьукумдик акатай чилер
кьибледавай Эрдебил шегьердал кьван, рагъэкъечIдай пата Каспи гьуьлел кьван,
кефер пата Мугъан арандал кьван ва рагъакIидай пата Нахчивандал кьван экIя
хьанвай.

IX—X виш йисарин къене къвердавай зайиф хьайи арабрин таъсирдин чкадал майдандиз
цIийи сиясатдин гъулгъулаяр акъатнай. Гилан Азербайжандин рагъакIидай пата сифте
Ширваншагьрин гьукумат, гуьгъуьнлайни Шеддадидрин гьукумат (Генжедин эмират)
арадал атанай.

Аранда ва Ширванда гьукум гьалзавай мурусман династияррин къати эсердин
куьмекдалди чкадин агьалияр мусурманвилиз элкъуьрунин процессар йигиндаказ
физвай. ГьакI ятIани дуьз XI—XII виш йисарал кьван агьалидин чIехи пайди чпин
адетдин динар ва христианвал хвенай.

Са кIус геж, Азиядай Кьиблепатан Къавкъаздиз зурба кьадарда туьрк-огъузар
атунилай кьулухъ, чкадин агьалидин гзафни-гзаф пай ассимиляция хьана туьрквал
кьабулнай. ГьакI, XI—XIII виш йисарин къене азербайжан халкь арадал атанай.
ЦIапарин энтогенезда чара-чара халкьари иштиракнай, ибур чеб алпанар, куьрдер,
ирандин халкьар, татар ва мсб. тир. ЦIапарин энтогенез тамам яз XV виш йисуз
акьалтI хьанай. XVI виш йисан къене цIапаринни туьркверин арада авай тафават
къвердавай чIехи жезвай ва абур сад-садавай тамамдаказ къакъатнай. Къакъатунин
кьилин себебрикай сад, Сефевийрин девирда иран халкьарин таъсирдик мадни пара
квай цIапари шийивал кьабулун тир.

1037 йисалай 1194 йисал кьван гегьенш чилерал гьукум гьалай Селжукрин
гьукуматдик Кьиблепатан Къавкъаздин чилерни акатнай. Селжукрин империя
туьхвейдалай гуьгъуьниз сиясатдин майдандал кыпчак Илдегизидрин династия
экъечIнай. Кьилин шегьерар хьиз Тебриз, Эрдебил ва Нахчиван хкянай абуру чпиз
«Азербайжандин ЧIехи Атабегар» статус ганай. Чпин гьукумдин къуватралди атабегри
Ирандин Азербайжан ва гилан Азербайжандин са пад сад авунай.

И гьукуматни 1225 йисуз Хорезмшагь Жалаладдинан кьушунрин кIаник акатна терг
хьанай. Гуьгъуьнлай, монголар Хорезмдин, Ирандин ва Къавкъаздин винел дяведалди
атайла вич Жалаладдинни абурун телефуник акатна кьенай.

XIII виш йисан сифте кьилера регион монголрин кIаник акатнай. Виш йисан юкьвара
ина монголрин Хулагуидрин империя туькIуьр хьанай. Империядин асул база Ирандин
Азербайжан, кьилин шегьерни Тебриз тир.

Дербентдилай Багъдаддал кьван экIя хьайнвай Хулагуидрин империя чкIайдалай
кьулухъ и чилерал, сад-садахъ галаз даим дявеяр тухузвай туркман - огъузрин
тайифайрин Агъ Къуюнлу (азерб. Лацу хпер авайбур) ва Къара Къуюнлу (азерб.
ЧIулав хпер авайбур) гьукуматар арадал атанай. Гьа тайифаяр иниз Кьулан Азиядай
монголри чуькьвена акъуднай. 1410 йисуз Къара Къуюнлуйрин гьукумдик Кьиблепатан
Къавкъаздин чIехи пай, Кеферпатан Иран ва Ирак акатнай. 1461 йисуз региондин
винел гьукум Агъ Къуюнлуйрин гъилериз элячIнай.

XV виш йисан юкьвара Агъ Къуюнлуйринни Османрин Империядин арада дяве гатIуннай.
И регионда Османрин Империя виридалайни къуватлу тир виляй, чарадик къекъвезвай
Агъ Къуюнлуйриз гуржийрин пачагьвилер, Трапезунд империя ва гьатта бязи
европадин гьукуматар сад авуна османрин аксиниз союз туькIуьриз кIанзавай. Амма
1461 йисуз Османрин зурба кьушунри Трапезунд империя чилихъ галаз сад авунай, ва
1473 йисуз Тержандин мукьвал абуру Агъ Къуюнлуйрин кьил тир Узун Гьасанан
кьушунар барбатIнай.

1987—1994 йисарин къене Азербайжандиз Армениядай 200 агъзурав агакьна катайбур
атанай, гьа катайбурукай 170 агъзур цIапар, 30 агъзурни курдар ва муькуь
миллетрин векилар тир. ГьакIни, уьлкведиз Кьулан Азиядай (асул гьисабдалди
Къазахстандай) саки 40 агъзур кас туьрквер-месхетияр атанай. 1940-й йисара
Сталинан къарардалди абур чпин хайи чилер тир Месхетиядай Кьулан Азиядиз
акъуднай. Идалайни гъейри, эрменийри цIапаривай къакъуднавай Сувун-Къарабагъдай
500 агъзурав агакьана кьажарри чпин чилер гадарна Азербайжандин муькуь районриз
ва шегьерриз чкIанай. Расис Мусабекован фикирдалди, Азербайжандин агьалидин 10 %
катайбур я.

Азербайжан Республикадин гьукуматдин чIал — азербайжан чIал я. Азербайжан чIал
туьрк чIаларин группадин угъуз чIаларин хзандик акатзава. Гьайдар Алиева 2001
йисан 9 августдиз кьабулай къарардалди и югъ азербайжан чIалан ва алфавитдин югъ
хьиз къейдзава.

Рахазвайбурун кьадардиз килигна кьведлагьай чкадал урус чIал акъвазнава. 1994
йисуз вири агьалидин 38 % урус чIалал рахазвай. Къе урус чIалал рахазвайбурун
чIехи пай урусламиш хьанвай лезгияр, татарар, цIапар, чувудар ва украинар,
тIимил пайни этник урусар я. Баку, Сумгаит хьтин чIехи шегьерра уьмуьр гьалзавай
лезгийрин лап чIехи пай фадлай урус чIалал элячIнава. Гзаф вахтара ахьтин хзанра
чIехи жезвай аялриз лезги чIалакай гьич хабарни авач, кIвале абур урусдал,
къецел цIап чIалал рахазвайди я. Ажеб кар я, амма идалай гъейри Азербайжанда
урус чIалал элячIнавай гьатта лезги хуьрерни ава. Месела, Хъачмаз райондин
Мукьтадир ва Набран хуьрерин лезгияр урус чIалал рахазва, гзаф пай жегьилриз
лезги чIал бегьем чизвач.

Азербайжан гзаф-миллетрин уьлкве тирвиляй ина чIаларни пара ава. Закатала,
Белокан, Къах, Шеки, Угъуз районра авар, цIахур, рутул, уди, ингилой чIалар
гегьенш хьанва, Кьвепеле, Исмаиллы, Къуба, КцIар, Хъачмаз, Шабран районрин
агьалидин са пай лезги ва тат чIаларал рахазва, кьибле пата авай Лерик,
Ленкаран, Масаллы, Ярдымлы, Астара районра уьмьур ийизвай талышар талыш чIалал
рахазва.



https://lez.wikipedia.org/wiki/%D0%90%D0%B3%D1%8A%D1%83%D0%BB_%D1%87%D3%80%D0%B0%D0%BB

Агъул чӀал — агъул халкьдин хайи чIал. Нах-Дагъустан чIаларин хзандин лезги
чIаларин группадик акатзава. ЧIал асул гьисабдалди Дагъустандин Агъул ва са
кьадар Кьурагь районра гегьенш я. Агъул чӀалал рахазвайбурун кьадар — 29,3
агъзур кас я (2010 йис). 1990 йисуз Ш. А. Мазанаеван, С. Н. Гасанован ва
И. А. Мазанаевадин санал куьмекдалди, урус чIалан алфавитдин бинедал алаз агъул
чӀалан алфавит туькӀуьрнай. ЧӀал вад нугъатриз пай жезва: тпиг нугъат, керен
нугъат, кушан нугъат, буркихан нугъат ва фите нугъат.

2010 йисуз тухвай Вири Урусатдин агьалияр сиягьдиз къачунин малуматрив кьурвал,
Урусатда агъул чIалал рахазвайбурун кьадар 29 287 кас тир. Им вири агъулрин 83 %
пай я.

Агъул чIал Дагъустан Республикадин Агъул (92,53 %) ва Кьурагь районра (7%)
гегьенш хьанва.

Агъул чIалаз виридалайни мукьва чIалар лезги ва табасаран чIалар тирди
гьисабзавайди я. Совет береда агъул хуьрера тарсар лезги чIалал тухузвайвиляй
гила кьуьзуьбурун саки виридаз лезги чIал чизва, амма жегьилриз ваъ. Кьурагь
районда лезгийрихъ галаз къуншивиле уьмуьр гьалзавай агъулриз лезги чIал чизва.



https://lez.wikipedia.org/wiki/%D0%90%D0%B3%D1%8A%D1%83%D0%BB_%D1%80%D0%B0%D0%B9%D0%BE%D0%BD

Агъул район (урус. Агульский район) — Урусат Федерациядин Дагъустан
республикадин кьибле пата авай муниципалитетдин район.

Район Дагъустан Республикадин кьибле пата ала, ирид районрихъ галаз са сергьятра
ава: кефердинни рагъэкъечIдай пата Табасаран райондихъ галаз, рагъэкъечIдай пата
Хив райондихъ галаз, кьибле пата Кьурагь райондихъ галаз, рагъакIидай пата Рутул
райондихъ галаз, кефердинни рагъакIидай пата Кули райондихъ галаз ва кефер пата
Къайтагъни Дахада районрихъ галаз. Райондин чилерин вири санлай майдан — 793,5
км² я.

Агъул район 1200—2000 м кьакьанвал авай суван чилерал ала. Виридалайни кьакьан
кIукI Кьурудагъ я — 3837 метр. ТIимил тамар авай чка я, тамар ина асул
гьсабдалди кефер пата, кьиблединни рагъакIидай пата ва лап агъа пата ава.
Чилерин чIехи пай валарин набататри кьунва. Саки вири район, кефер пата авай
гъвечи чилерилай гъери, Чирагъ вацIун гьавиздиз талукь я. ВацIук са шумуд маса
гъвечи вацIар акахьзва, гьавиляй Агъул район, гуьнейрай пара хвалар авахьзавай
са шумуд кIамариз пай хьанва .

1934 йисан 1 сентябрьдиз ВЦИК Президиуман къарардалди, вилик Кьурагь райондик
квай Буркихан, Дулдугъ, Курагъ, Рича, Гоа, Тпиг ва Хутхул хуьруьнсоветар Кьурагь
райондивай чара авуна сад авунивди Агъул район арадал гъанвай . Агъул район
арадал къведалди 19 агъулрин хуьрер Кьурагь райондик, Буршагъ хуьр Къайтагъ
райондик, Цирхье хуьрни Дахада райондик квай.

Район арадал атунилай кьулухъ, ина Магъудере кIамай элячIнавай цIийи муьгъ
эцигнай. Дяведилай гуьгъуьнин йисара хуьрерин гзафбуруна медпунктарни
начагъханаяр, мектебарни улубханаяр ахъа хьанвай, райондин инфраструктура вилик
физ эгечIнай.

2007 йисав гекъигайла 2013 йисуз райондин агьалийрин кьадар саки 500 касдив
агакьна тIимил хьанва. Им жегьилрин хуьрерай шегьерриз куьч хьунин себебдалди я.

2002 йисан малуматриз килигна райондин миллетрин состав: агъулар — 92,5 %,
даргияр — 7,1 % .

Агъул районда авай даргийрин арада дарги чIаларик акатзавай кьве чIал гегьенш я,
Чирагъ хуьре — чирагъ чIал, Амухни Шари хуьрера амух чIал .

Районда 19 хуьр ава, абурун чIехи пай агъулрин хуьрер я. Пуд — Амух, Чирагъ ва
Шари хуьрера даргийри уьмуьр гьалзава, гьакIни гила гадарнавай Анклух хуьрни
вилик дарги хуьр тир.

Агъул райондин хуьруьнсоветар ва абурук акатзавай хуьрер, (яцӀу шрифтдив
администрациярин юкьвар къалурнава);

Алай чIавуз саки тамамдаказ куьч хьана тунвай хуьрериз райондин кефер пата
инсандин гъил агакь тийир чкайра авай Цирхье ва Шари хуьрерни талукь ийиз жеда.
И хуьрера са шумуд касди уьмуьр гьалзава. Хуьруьн эгьлияр асул гьисабдалди
Дербент райондин Чинар хуьруьз куьч хьанвай.

1960-й йисарал кьван, ина Хив райондай Агъул райодиз тухузвай рекьел алай
садлагьай Дуруштул хуьр авайди тир, амма хуьруьн эгьлийрин кьулу чкадиз, асул
гьисабдалди Дербент райондин Хазар хуьруьз куьч хьунин себебдалди гила хуьр алай
чкадал са харапIаяр амукьнава.



https://lez.wikipedia.org/wiki/%D0%90%D0%B3%D1%8A%D0%B0_%D0%A1%D1%82%D3%80%D0%B0%D0%BB

Агъа СтIал, Агъа Кран (урус. Ашага-Стал) — Дагъустан республикадин СтIал
Сулейман районда авай хуьр. «Агъа СтIалрин» хуьруьнсоветдин административ юкь.

ЧIехивилел гьалтайла СтIал Сулейман райондин виридалай чIехи хуьрерикай сад я.
Магьачкъаладилай 184 км кьибле пата ала.

Агъа СтIал хуьрелай 1 км рагъакIидай пата, Кьулан СтIалриз тухузвай рехъ физвай
кьакьан чкадин синел дегь заманадин сур авайди я. Эгъуьнна хкуднай кьве
кучудуникай садан къеняй гимишдин цамар, хтар ва япагьанар, муькьудан — гимишдин
са япагьан жагъанвай.

Агъа СтIалрилай 6 - 7 км кьиблединни - рагъэкъечIдай пата, Гуьлгьери вацIун
эрчIи къерехда ва Арал чIурал алай фермадилай 0,2 км рагъакIидай пата, чилин
винел пата дараматрин амукьаяр ва ч. э. вилик VII-IV виш йисариз талукь тир
хъенчIин хайи кIусар авай, дегь заманада шегьер хьайи чка авайди я. Чкадин улу -
бубайрилай амай сивяй - сивиз атай кьисайрив кьурвал, и чкадал юкьван виш
йисарин шегьер алайди тир.

Къавкъаздин Алпандин заманада, гилан хуьр алай чкадал Кран вилаятдин кьилин
шегьеррикай сад авайди тир. 1610 йисуз Вини СтIал, Кьулан СтIал ва Агъа СтIал
хуьрерин мукьув иранвийрин лезгийрихъни кьабгъанрихъ галаз ягъунар хьанвай.
Хуьруьн агьалияр, 1877 йисан Урусат империядин аксиниз кьиле тухвай къарагъунда
активдаказ иштирак авунвай. Империядин кьушинри гужалди бамишрай къарагъундилай
кьулухъ, иштиракнавайбурун чIехи пайдиз кьиникьалди жазаяр ганвай ва хуьряй
акъудна Сибирдиз ракъурнай.

Вилик хуьре кьве чад кIвалахзавай. Майишатдин крара вишелай пара куьтенан, пуд
вишелай пара жуьт яцар ва 12 - дилай гзаф регьвер: Тайибан, Ферзилагьан,
Бедеван, Нурдинан, Кериман, Шахмирзедин, Кайибан, Эмирханан, Шихжамалан ва
муькуь регъвер кардик квай. Вири йиса кьиляй - кьилиз иниз къуншидал алай
хуьрерай гъуьр регъвез къвезвай, вучиз лагьайтIа, Мамрачрилай, Кьасумхуьрелай ва
СтIал вацIалай эгечIна, КIварчагъ дугундал кьван яргъи хьанвай чилер
агъастIалвийриз талукь тир. АгъастIалвияр 2522 гектардилай пара майдандин
чилерин иесияр тир. Магьсулар кIватI хъувунин къати кIвалахрин вахтара, векьер
ядай вахтара, абуруз куьмек гуз суван хуьрерай цIудралди инсанар къвезвай.
ЧIугвазвай зегьмет паталай абуру техилдив кутугай гьакъи къачузвай. Гьар йисуз
ина техилдин магьсулрин, емишрин ва салан мейвайрин бул бегьерар кIватзавай.

«ЧIурухуьр» тIвар алай кIунтIунин кIаник галай чкадал, Кьвевардихъ, Шекидихъ ва
Ширвандихъ галаз жемиятдинни - экономикадин, савдавилин алакъайра чIехи метлеб
авай роль къугъвазвай, Къавкъаз Алпандин Кран вилаятдин кьилин шегьеррикай сад
авайди тир. ЧIурухуьруьн къваларив гвай чкайра, «ХъуцIу» кIунтIал са чIавуз цур
цIурурдай завод кIвалахзавайди тестикьарзавай шагъидвилер ава. Райондин хуьрериз
газ тухудай гунгар чIугвадайла, «ЧIурухуьр» кIунтIалай 50 км яргъал сур дуьздал
акъуднай. Жагъанвай затIарин арада авай са бязи затIари шагьидвалзава хьи, и
чкайрин яшайишдин дин мус ятIа христианвал хьанвай. Жинеррин кIунтIарин муькув
археологиядин эгъуьнар тухвадайла Александр Македонский девирдиз талукь тир
хьилерин чахмахд къванцин кIвенкIвер жагъанвайди тир.

Тахминан X-XII виш йисара Агъа-Кран хуьр «ЧIурухуьр» чкадай гилан чкадиз
тухванвай.

XIX виш йисуз Агъа СтIал хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Гуьней наибвалдиз талукь тир. Вини СтIал ва Кьулан СтIал хуьрерихъ галаз Агъа
СтIалрин хуьруьнжемятдик акатзавай.

2008 йисан агьалияр сиягьдиз къачунин нетижайрив кьурвал, хуьруьн 1425 майишатра
2749 кас яшамиш жезвай. Агьалидин вири лезгияр, суьнни - мусурманар я. 1886
йисуз хуьре 246 кIвал авай, агьалийрин кьадар 1269 кас тир: 630 итим ва 639 паб.
Хуьруьнэгьлийрин гзафбур куьч хьана Агъа СтIалрин Къазмаяр хуьр арадал гъанвай.



https://lez.wikipedia.org/wiki/%D0%90%D0%B3%D1%8A%D0%B0_%D0%90%D1%80%D1%85%D0%B8%D1%82I

Агъа-АрхитI (урус. Ашага-Архит) — Дагъустан республикадин Хив районда авай,
«Агъа-АрхитI» хуьруьнсоветдик акатзавай хуьр. Хуьруьнсоветдин администрациядин
юкь я.

Хуьр Хив райондин кьибле пата, райондин юкь тир Хив хуьрелай 5 км яргъал, Чирагъ
вацIун чапла къерехдал ала. Мукьвал алай хуьрер: Вини-АрхитI, Агъа-ЦIинитI.

XIX виш йисуз Агъа-АрхитI хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Вини-АрхитI, Агъа-ЦIинитI ва
Вини-ЦIинитI хуьрерихъ галаз Агъа-АрхитI хуьруьнжемятдик акатзавай.
Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 686 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Агъа-АрхитI хуьруьн агьалийрин
кьадар вири лезгияр яз 589 кас тир .



https://lez.wikipedia.org/wiki/%D0%90%D0%B3%D1%8A%D0%B0-%D0%90%D1%80%D1%85%D0%B8%D1%82I_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Агъа-АрхитI» хуьруьнсовет (урус. Ашага-Архитский сельсовет) — Дагъустан
Республикадин Хив райондик акатзавай муниципалитет.

Администрациядин юкь — Агъа-АрхитI хуьр я. Хуьруьнсоветдик акатзавай хуьрер:
Агъа-АрхитI, Вини-АрхитI, Агъа-ЦIинитI, Тркал, Цлахъ.

Хуьруьнсовет Дагъустан Республикадин Хив райондин кьибле пата, райондин юкь тир
Хив хуьрелай 5 км яргъал ала.

2013 йисан агьалияр сиягьдиз къачунин малуматрив кьурвал хуьруьнсоветда 2006
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
2082 кас тир . 2002 йисан малуматриз килигна, хуьруьнсоветдин агьалияр 1913 кас
тир . Агьалидин вири лезгияр, суни - мусурманар я.



https://lez.wikipedia.org/wiki/%D0%90%D0%B3%D1%8A%D0%B0-%D0%90%D1%80%D1%85%D0%B8%D1%82I

Агъа-АрхитI (урус. Ашага-Архит) — Дагъустан республикадин Хив районда авай,
«Агъа-АрхитI» хуьруьнсоветдик акатзавай хуьр. Хуьруьнсоветдин администрациядин
юкь я.

Хуьр Хив райондин кьибле пата, райондин юкь тир Хив хуьрелай 5 км яргъал, Чирагъ
вацIун чапла къерехдал ала. Мукьвал алай хуьрер: Вини-АрхитI, Агъа-ЦIинитI.

XIX виш йисуз Агъа-АрхитI хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Вини-АрхитI, Агъа-ЦIинитI ва
Вини-ЦIинитI хуьрерихъ галаз Агъа-АрхитI хуьруьнжемятдик акатзавай.
Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 686 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Агъа-АрхитI хуьруьн агьалийрин
кьадар вири лезгияр яз 589 кас тир .



https://lez.wikipedia.org/wiki/%D0%90%D0%B3%D0%B0%D1%87%D0%BA%D0%B0%D0%BB%D0%B0

Агачкала — Дагъустан республикадин Буйнакск районда авай хуьр. Вини Казанище
хуьруьнсоветдик акатзава.

Хуьр Буйнакск райондин кьулан пата, райондин администрациядин юкь тир Буйнакск
шегьердилай 7 км яргъал, Акпеозень вацIал ала.

1864 йисуз Къавкъаздин Дяведин финифра Агачкала хуьр вири Дагъустандихъ галаз
Урусат империядин гъилик акатнай. Империядик квай чIавуз, хуьр Дагъустан
вилаятдин Темир-Хан-Шурадин округдин Темир-Хан-Шурадин наибвилиз талукь тир.

2010 йисан агьалияр сиягьриз къачунин нетижайриз килигна хуьре 450 касди уьмуьр
ийизвай. Вири къумукьар, суни-мусурманар я.



https://lez.wikipedia.org/wiki/%D0%90%D0%B2%D0%B0%D1%80_%D0%BE%D0%BA%D1%80%D1%83%D0%B3

Авар округ (урус. Аварский округ) — 1864 — 1928 йисара хьайи, Дагъустандин
вилаятдик ва Дагъустандин АССРдик квай администрациядин тек.

Округ наибвалриз пай жезвай. 1899 йисуз наибвилер участокриз элкъвенай. Вичин
нубатда гьа наибвилер хуьруьн-жемиятрикай ибарат тир.

Авар округ 1864 йисуз Авар ханвилин чкадал арадал гъанай. 1921 йисуз округ
Дагъустандин АССР-дик акатнай.

1928 йисан ноябрь вацра Дагъустандин АССР-да кантонриз паюнин система къуватда
гьатнававиляй вири округар терг авунай. Округдин къене сифте кантонар,
гуьгъуьнлай гьа кантонрикай гилан районар тешкилнай.

1886 йисан агьалияр сиягьдиз къачунин нетижайрив кьурвал, округда 34 151 касди
уьмуьр ийизвай .



https://lez.wikipedia.org/wiki/%D0%90%D0%B1%D0%B8%D0%BB%D0%BE%D0%B2_%D0%9C%D0%B0%D0%B3%D1%8C%D0%BC%D1%83%D0%B4_%D0%90%D0%B1%D0%B4%D1%83%D0%BB%D1%80%D0%B7%D0%B0%D0%B4%D0%B8%D0%BD_%D1%85%D0%B2%D0%B0

Абилрин Магьмуд Абдулрзадин хва (1898 йисан 15 сентябрь, КцIар район, КIурхуьр —
1972 йис) — Лезги миллетдин векил тир генерал-майор (1945).

Генерал-майор Магьмуд Абилован тӀвар дуьньядин машгьур генералрин сиягьда
гьатнава. Ватандин ЧIехи дяведа дивизиядиз регьбервал гайи ада дявевилин
тактикадиз гзаф цӀийивилер гъанай.

Лезгийрин кьегьал хва Магьмуд Абдулрзадин хва Абилов 1898 йисуз Кьиблепатан
Лезгистандин КцIар райондин КIурхуьре дидедиз хьана. Ялама станциядал алай
мектебда кӀелзавай, амма 1915 йисуз адан дахдин ва 1917 йисуз — дидедин
кьиникьин себебдилай адавай мектеб куьтягьиз хьанач. Буба кьейидилай кьулухъ ам
Ялама ракьун — рекьин станциядал кӀвалахиз хьанвай.

1920 йисуз Бакуда Яру Армиядин жергейрик экечӀай Магьмуда уьмуьрдин эхирдалди
ватандиз къуллугъна. 1921 йисуз Бакуда дявевилин мектеб акьалтӀарай ам къуллугъ
авун патал Урусатдиз ракъурнай. Са вахтунда и алакьунар авай жегьил Нижний
Новгороддин 17 — й дивизиядин 49 — й полкунин ротадин командирвиле тайинарнай,
1922 йисалай М. Абилова Азербайжандин 77-й дивизияда къуллугъна. 1929 — 1930
йисара ам Тбилиси шегьердин дявевилин мектебдин курсант, анаг кӀелна куьтягьайла
ротадин командир тир. 1937 уз Бакудиз хтай Магьмудаз Жемшид Нахчиванский,
Самедбег Мегьмандаров, Али-Агъа Шихлинский ва Гамбай Везиров хьтин сейли
военныйрихъ галаз санал кӀвалахун кьисмет хьана.

1938 йисуз вини дережадин офицервилин курс акьалтӀарай Магьмуд Абиловал Дальний
Востокдин Дявевилин Округдин стрелковый корпусдин бригададин разведкадин
частунин командирвал ихтибарна. И частуни Япон гьуьлуьн къерехда японрин
самурайрихъ галаз женгера кьегьалвилер къалурна.

М. Абилова Ватандин ЧӀехи дяведин тарихдин зурба чинар кхьена. 1939 — 1941
йисара М. Абилов дивизиядин командирдин заместителвиле тайинарна. Инай ам кӀелун
патал Москвадиз, Яру Армиядин Кьилин Штабдин Академиядиз ракъурна. Академия
акьалтӀарайла адаз Сибирдин Дявевилин Округдин 146-стрелковый бригададин
командирвал тагькимарна. 1942 — 1943 йисара Лычково-Белый Бордин патав дяведиз
гьазур хьайи адан бригадади душмандин сенгерар кьиляй-кьилди чукӀурна, фашистриз
Ленинграддиз гьахьдай мумкинвал ганач. Идалай гуъгъуьниз М. Абилова Калуга
шегьерда 146 — йбригададин бинедал алаз 70 — й дивизия туькӀуьрна ва Москва хуьн
патал кьиле фейи женгера иштиракна. Адан дивизияди 300-елай гзаф хуьрерни
шегьерар фашистрин пацукай хкудна. Десна вацӀун кьерел кьиле фейи къати женгера
полковник М. Абилова кьегьялвилинни тешкилвилин чешне къалурна. 1944 йисан
мартдилай ада 70 — й дивизиядиз регьбервал гана ва гуьгъуьнлай ам II
Белорусиядин Фронтдин 250 — й Бобруйск дивизиядин командирвиле тайинарна. Адан
регьбервилик кваз и дивизия 1944 йисан 22 июндиз фашистрин «Меркез» группировка
чукӀурун патал къати женгерив эгечӀна. Дивизияди Белорусиядин вишералди шегьерар
ва хуьрер душмандикай азад авуна. Польшадин сергьятар элячӀна, инай фашистар
чукурдалай гуьгъуьниз дивизия РагъэкъечIдай Пруссиядиз гьахьна.

1945 йисан 20 апрелдиз СССР-дин Халкьдин Комиссаррин Советдин къарардалди М.
Абиловаз генерал-майордин чин гана. Гьа йисан 7 майдиз М. Абилован кьушунди
Эльба вацӀун къерехар фашистрикай михьна ва адан яракьвилин къуватар союзникрин
кьушунрихъ галаз гьалтна. Германиядин Бранденбург шегьерда кьиле фейи дяведа
къалурай кьегьалвилерай генерал — майор М. Абилов Америкадин «Легион-оф-мерит»
ордендиз лайихвилер аваз хьана. Америкадин Президент Гарри Трумена Магьмудаз
ракъурай чар дуьньядин басмадин органри сад лагьай чинра басма авуна.

1946 йисан июлдиз Советрин Яракьвилин Къуватрин кьадар тӀимиларунихъ галаз
алакъалу яз маса дивизияр хьиз Бобруйск дивизияни чукӀурна. М. Абилова
Белорусиядин Дявевилин Округдин 96 — й бригададин командирдин заместителвиле,
гуъгъуьнлай 28 — й Армиядин 41 — й корпусдин командирдин заместителвиле къуллугъ
авуна.

1951 йисуз генерал — майор М. Абилов Ворошилован тӀварунихъ галай Дявевилин
Академиядиз ракъурна. 1954 йисуз инаг акьалтӀарай ам 216 — й дивизиядин
командирвиле тайинарна. 1955 йисан 13 декабрьдиз Хуьнуьхин министерстводин
къарардив отставкадиз экъечӀнай Магьмуд Абилова вичин уьмуьрдин эхирдалди жегьил
несил ватанпересвилин руьгьда тербия авунин карда иштиракна. Ватандиз ва
халкьдиз къуллугъ авунин рекьяй чешне къалурай М. Абилов Ленинан ордендиз, вад
«Яру Пайдах» ордендиз, II дережадин Суворован ва II дережадин Кутузован
орденриз, Богдан Хмелницкийдин ордендиз, «Яру Гъед» ордендиз, Польша
Республикадин «Виртути-Миллитари» ордендиз ва гзаф медалриз лайихвилер аваз
хьанай.

М. Абилов 1972 йисан 2 январдиз рагьметдиз фена. Ам Бакудин «Фехри Хиябанда»
кучукна.

1998 йисуз генерал-майор Магьмуд Абилован 100 — йисан юбилей гегьеншдиз къейд
авуна. КцӀар шегьердин майдандал адан гуьмбет хкажна ва гьа майдандиз генералдин
тӀвар гана.



https://lez.wikipedia.org/wiki/%D0%90%D0%B1%D0%B4%D1%83%D1%81%D0%B0%D0%BC%D0%B0%D0%B4_%D0%93%D1%8C%D0%B0%D0%BC%D0%B8%D0%B4%D0%BE%D0%B2

Абдусамад Мустафадин хва Гьамидов тахьайтӀа Абдусамад Мустафадин хва ХIамидов
(дарги Абдусамад Мустапаевич ХIамидов, урус Гамидов Абдусамад Мустафаевич; 1966
йисан 21 навадиз, Мекеги, Леваши район,) — урусатдин жемятдинни сиясатдин
крархъан, Дагъустан Республикадин Гьакимвилин кьил я. Дагъустандин Республикадин
Юкьварар кьунин федерациядин кьил я. Миллетдай дарги я.

Абдусамад ХIамидов 1966-лагьай йисан 21-лагьай навадиз Леваши райондин Мекеги
хуьре вичин дидедиз хьанва. Ада Мекеги хуьруьн юкьван мектеб акьалтӀарна, ахпа
Дагъустандин политехничекадин институтдиз гьахьнава. 1989-лагьай йисуз
Дагъстандин политехничекадин институт акьалтӀарна, пеше: «Индустриални
гражданвилин эцигун» (урус «Промышленное и гражданское строительство»).

Институт акьалтӀарайдалай кьулухъ ада «Динамо» спорткӀапӀалдин Дагъшурадихъ
галай спортдараматрихъай инструкторвиле кӀвалахзавай тир.



https://lez.wikipedia.org/wiki/%C2%AB%D0%A1%D1%83%D0%B2%D0%B0%D1%80%C2%BB_%D0%B0%D0%BD%D1%81%D0%B0%D0%BC%D0%B1%D0%BB%D1%8C

«Сувар» ансамбль — 1996 йисан июндиз Азербайжандин Баку шегьерда арадал атанвай
манийринни кьуьлеринлезги ансамбль. Вичин суракьар вири дуьньядиз чкӀанвай
«Сувар» къе лезгийрин рикӀ алай пешекар коллектив я. Ансамбль арадал гъана, адаз
регьбервал авур кас Керимрин Седакъет я.

Ансамбльдин тӀвар сув (урус. гора) + гзафвилин форма къалурзавай ар паюникай
арадал атанвайди я. И тӀварцӀи лезги чилерал алай кьакьан сувар символ яз
хьузва.

Бакудин Жегьил Тамашачийрин Театрда вичин сад лагьай концерт гайи «Сувар»
ансамблдихъ муьжуьд макьамдар ва вад манидар авай. Лезги халкьдин манияр ва
кьуьлдай гьаваяр халкьдив агакьарун вичин вилик къаст эцигай ансамблдин
манидарар Руслан Пирвердиева, Агьмед Къурбанова, Магьире Шириновади, Дилбер
Агъаевади лезги манийрин мелерин бине кутуна. Гуьгъуьнлай ансамблдик Решад
Ибрагьимов, Роза Гьажимурадова, Жемиле Залова, Жавагьир Абдулова ва Эльвина
Гьейдарова хьтин манидарар экечӀна.

2004 йисуз С. Керимовади сифте яз Бакуда «Сувар» тӀвар алай кьуьлерин мектеб
кардик кутуна ва хореограф Зейнал Жигерхановахъ галаз санал 10-далай гзаф цӀийи
кьуьлер арадиз гъана. Гьа чӀавалай «Сувар» манийринни кьуьлерин ансамбль хьиз
халкьдин рикӀ алай коллективдиз элкъвена. 2006 йисуз Азербайжандин Гьукуматдин
Операдинни Балетдин Театрда кьиле фейи, ансамблдин 10 йисан юбилейдиз талукьарай
концертда 50-дав агакьна маничийрини кьуьлдайбуру чпин алакьунар къалурна. Алай
вахтунда «Сувар» Бакудин зурба кьуьлерин мектебдиз элкъвенва. «Сувар» ансамблди
лезгийрин дегь чӀаварин кьуьлерин бинедаллаз цӀийибур туькӀуьрзава, халкьдин
манийрихъ цӀийи дад кутазва.

«Суварикай» республикадин телевиденидин «Ижтимаи» каналди са сятдин фильм
чӀугуна къалурнай. Азербайжандин маса каналрини коллективдикай цӀудралди сюжетар
гьазурна. Ансамблди Москвадин Кремлдин чӀехи имаратда, Миллетрин КӀвале,
Санкт-Петербург, Ярославль ва маса шегьерра концертар гана. Турциядин TRT
каналдин теклифдалди 2009 йисуз и уьлкведа хьайи коллективдикай гьа каналди са
сятдин фильм чӀугуна къалурна.

Къедалди ансамблдин манийрин 4 альбом ва «Зи хайи эл» тӀвар алаз Азербайжандин
лезгийрикай ихтилатзавай кьве фильм арадиз атанва. Гьарма сад кьве сятдин
материалдикай ибарат тир и фильмра лезгийрин ацукьун-къарагъуникай, халкьдин
адетрикай, культурадикай ва музыкадикай эхтилатзава. 2004 йисуз ва 2007 йисуз
арадиз гъанвай и филмар КцӀара чӀугунватӀани, ана эхтилат физвай адетар вири
лезгийриз талукьбур я. Сценарист ва режиссер тир С. Керимовади чка атунивай вичи
тесниф авур манийрикайни менфят къачунва. Авазар «Сувар» ансамблди тамамарзава.



https://lez.wikipedia.org/wiki/%D0%AF%D1%85%D1%83%D0%BB_%D1%87I%D0%B0%D0%BB

Яхул чIал (ях. Лакку маз) — Дагъустанда уьмуьр ийизвай яхул миллетдин хайи чIал.
Нах-дагъустандин чIаларин хзандик акатзава. Дагъустандин гьукуматдин чIаларикай
сад я. И чIалал 146 агъзурав агакьна инсанар рахазва. Яхул чIалал газетар ва
журналар акъатзава, чкадин телевидениеда гунугар гузва. Дагъустандин маса
чIаларилай тафаватлу яз яхул чIал са чIалан группадикни акатзавач ва адаз ухшар
са чIални авайди туш.

Кумух нугъат — яхул чIалан кьилин нугъат я. И нугъатдал эдебиятдин яхул чIал
туькIуьр хьанва. Яхул миллетдин чIехи пай кумух нугъатдал рахазва. Кули, Яхул ва
ЦIийи Яхул районрин чIехи пай хуьрера чкIанва.

Вицхи нугъат — Яхул райондин кеферпатан хуьрера чкIанва. И нугъат кьве группадиз
пай хьанва: кеферпатан вицхи рахун — Куба, Чукна, Куркли, Вицхи, Кума, Кунды,
Кара хуьрера чкIанва; кьиблепатан вицхи рахун — Багикла, Шахува, Гуйми, Камаша,
Унчукатль, Караша хуьрера чкIанва. Вицхи нугъатдал 10 агъзурав агакьна яхулар
рахазва.

Аракул нугъат — яхул чIалан виридалайни дегь лишанар квай ва кьетIен нугъат я. И
нугъатдал анжах Рутул райондин Аракул хуьруьн эгьлияр рахазва. И нугъат эдеби
яхул чIалавай грамматикадин ва лексикадин жигьетдай са кьадар тафаватлу я.
Месела, арак. цунала, цунила, цуналба «жуванди» — эдеб. цала, цила; арак. ани,
агьани «ина» — эдеб. шикку.

Балхар нугъат — Акуша райондин Балхар, Кули, Цуликана, Уллучара хуьрерин 3
агъзурав агакьна агьалияр рахазва. Эдебиятдин яхул чIалавай грамматикадин
жигьетдай са тIимил тафаватлу я.

Шадни нугъат — тек са Дахада райондин Шадни хуьре кардик ква. И нугъатдал 290
кас рахазва. Яхул чIалавай чараз авай виляй и нугъат дарги чIалан кIеви
таъсирдик ква.

Ури нугъат — Яхул райондин Ури ва Мукар хуьрерин эгьлияр рахазва. Авар чIалан
таъсир галукьнава.

Вихли нугъат — Кули райондин Вихли, Сукиях, Цайши хуьрерин агьалийрин нугъат я.
Эдеби чIалавай са кьадар тафаватлу я. Къадагъа авунин формайра эдебиятдин –
«ара»-дин чкадал – «ав» лугьузвайди я, месела: эдеб. мачичара (кхьимир) — вихл.
мачичав (кхьимир).

Вачи-Кули нугъат — Кули райондин пара хуьрера чкIанва. Рахазвайбурун кьадар 10
агъзуралай виниз я.

1928 йисалди араб гьарфарин бинедал туькIуьрай ажам алфавит кардик квай. 1928
йисалай латин графикадикай менфят къачузвай. 1938 йисузни вири дагъустандин
миллетриз кириллицадал цIийи алфавитар туькIуьрнай.



https://lez.wikipedia.org/wiki/%D0%AF%D1%80%D0%BC%D0%B5%D1%82_%D0%AD%D1%84%D0%B5%D0%BD%D0%B4%D0%B8%D0%B5%D0%B2

1951 йисан 10 июлдиз Азербайжандин КцIар шегьерда дидедиз хьана. Агалкьунралди
юкьван мектеб ва политехнический институт куьтягьна, ада гзаф йисара
Магьачкъаладин заводра, «Дагсвязь» идарада инженервиле ва кьилин инженервиле
кIвалахна.

Ярмет Эфендиеван рикI фадлай эдебиятдал ала. Ада вичин шиирар («Зи дуьнья»,
«Зул», «Уях хьун» ва мсб.), гьикаяяр, махар урус чIалал теснифзава. Абур
дуьньядикай, тIебиатдикай ва муьгьуббатдикай кхьенвай дерин эсерар я.

Я. Эфендиева лезги шаиррин (Е. Эминан, С. Сулейманан, Б. Селимован, М. Жалилован
ва мсб.) шиирар урус чIалаз элкъуьрзава. 1999 йисуз «Заз куьн кIанда» ва 2001
йисуз «Эяр» тIварар алай кIватIалар чапдай акъудна. Эхиримжи ктабда таржумаярни
гьатнава.



https://lez.wikipedia.org/wiki/%D0%AF%D0%B2%D0%B0%D0%BA%D1%8C%D0%B0%D0%BD

Явакьан (лат. Leonurus cardiaca) - гзафйисарин набатат я, адан кьакьанвал 50-150
сантиметрдив агакьда. Пешерни винелай лап къацубур, кIаник падни рехи
рангунинбур я. Дарманар авун патал и хъач ада цуьк ахъагъайла кIватIда. Адан
кьилер ва цIийи хилер, цуьрцер таза вахтунда атIуда, яргъивални 30-40
сантиметридинбур хьана кIанда. Абурук цуькверни, пешерни кутада. КIватIдай
вахтни июндинни августдин варцар я. Сериндик кьурурда.

И набататдин дарманри дакIур, таб акьалтай чкаяр сагъарда, цвар акъудда, рикIи
фад-фад кIвалахун секинарда, хуквадинни ратарин кIвалах лазим тирвал къайдада
твада, ивида глюкоза, холестерин гзаф хьайила, абурун кьадар тIимиларда, беден
ладзарин дегиш хьун чIур хьайила, ам чкадал хкида, климактерик (вацран кьилерин)
вахт дуьздаказ кьиле финиз куьмекда. Явакьандин дарманар, адакай ийизвай
настойкаяр рикIин нервийрик къал, инсандик нервийдин азар акатайла, секинарун,
ивидин давление сифте хкаж хьанвай вахтунда, рикIин азарар авайла куьмекун,
хуквада, ратара къал твадай азарар гьатай чIавуз, четин тIалар гьатай чкаяр
секинарун патал ва маса азарриз акси яз, гьакIни хуквада, 12-перстный ратара хер
хьайила, хамунин азарар арадал атайлани, маса набататарни кваз кардик кутада. И
набататдин тварар (тум) цвар регьятдиз акъатун патал ва глаукома - вилерин азар
акатайлани кардик кутада.



https://lez.wikipedia.org/wiki/%D0%AD%D1%80%D0%BF%D0%B5%D0%BB%D0%B8

Эрпели — Дагъустан республикадин Буйнакск районда авай хуьр. Эрпели
хуьруьнсоветдик акатзава. Хуьруьнсоветдин кьилин хуьр я.

Хуьр Буйнакск райондин рагъакIидай пата, райондин администрациядин юкь тир
Буйнакск шегьердилай 12 км яргъал, Шураозень вацIал ала.

1864 йисуз Къавкъаздин Дяведин финифра Эрпели хуьр вири Дагъустандихъ галаз
Урусат империядин гъилик акатнай. Империядик квай чIавуз, хуьр Дагъустан
вилаятдин Темир-Хан-Шурадин округдин Темир-Хан-Шурадин наибвилиз талукь тир.

2010 йисан агьалияр сиягьриз къачунин нетижайриз килигна хуьре 3 412 касди
уьмуьр ийизвай. Вири къумукьар, суни-мусурманар я.



https://lez.wikipedia.org/wiki/%D0%AD%D0%BB%D0%B8%D1%85

Илихъ (азер. Əlix) — Азербайжан республикадин КцӀар районда авай кьакьан сувун
хуьр. «СтIурин» хуьруьнсоветдик акатзава.

Хуьр КцIар райондин рагъакIидай пата, ЧIехи Къавкъаздин хушарал, Гъенер вацIун
кьерел, райондин кьилин шегьер тир КцIар шегьердилай 76 км яргъал ала. Хуьр
инсандин гъил агакь тийизвай чкадал ала. КцIарилай акьванни яргъал алачиртIани,
шегьердилай хуьрел кьван авай рехъ кьуд сят яргъи жезва. Умуми яз, КцIар
райондин гьа и Арчан, СтIур, Кьуьхуьр, Яргъи КIек ва маса ихьтин сувун хуьрериз
тухузвай дуьз рехъ авачирди лагьайтIа гъалатI жедач. Рекьерин чкадал жигъирарни
гелер я. И хуьрериз анжах сувун машинрал алаз (джипар) хкаж хьун мумкин я.
ХъуьтIуьз жив къвадайла и жигъирайтIуз уьцIуьзвай живедин маргъалрин гъиляй гьич
физ жезвач ва хуьрер инсаниятдин цивилизациядилай лап атIанвай хьиз жезва.



https://lez.wikipedia.org/wiki/%D0%AD%D0%BA%D0%B5%D0%BD

Экен (урус. Экендиль) — Дагъустан республикадин СтIал Сулейман районда авай,
«КIварчагърин» хуьруьнсоветдик акатзавай хуьр.

Хуьр СтIал Сулейман райондин кеферда, райондин юкь тир Кьасумхуьрелай 9 км
яргъал, иер КIварчагъ дугунда чка кьунвайди я. Мукьвал алай хуьрер: Зизик,
НуьцIуьгъ.

Хуьрелай 3 км кьибле пата, кьакьан чкадал, архиологиядин имарат — «ЦIуру Экен»
тIвар алай фад заманада инсанар яшамиш хьайи чка ава. ЦIуру Экендин рагъакIидай
патан къерехда ава мискIиндилай рагъакIидай пата НуьцIуьгъви Абдулкериман пIир -
мавзолей ава. 1963 йисуз ЦIуру Экендин эгьлияр кьулувалдиз куьч хьана гилан Экен
хуьр арадал гъанвай.

XIX виш йисуз Экен хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Кьибле
- Табасарандин наибвалдиз талукь тир. Зизик, Имамкъулидхуьр ва КIварчагъ
хуьрерихъ галаз КIварчагърин хуьруьнжемятдик квай.

Алай чIавуз хуьруьн 134 кIвале 439 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 36 майишатар авай, агьалийрин кьадар 183 кас тир:
табасаранар — 11 (6,0%), лезгияр — 172 (94,0%).



https://lez.wikipedia.org/wiki/%D0%AD%D0%B2%D1%80%D0%BE%D0%BF%D0%B0

Европа — кеферпатан зур элкъверда ава дуьньядин пай я. Адан къерехар МуркӀаринни
Атлантик океанрин гьуьлери кьунвайди я. Европадин чилин кьадар — 10 млн кьван
км² я. Агьалийрин кьадар 740 млн кьван кас я. Азиядихъ галаз Европади Евразия
континент арадал гъизвайди я.

Европадал дегьчӀаван-грециядин мифологиядин героинядин, Зевса чуьнуьхнавай ва
Критдиз тухванвай финикиядин пачагьдин рушан Европа тӀвар эцигна. Мумкин гьакӀни
Европа эпитет Герадихъни Деметрадихъ галаз галкӀанвай тир. Француз чӀалархъан
Пьер Шартрендин фикиррдай нетижа хкудун, и тӀварцӀин арадал атун тийижирди я.

Европа михьиз кеферпатан зурэлкъверда ава, 36° к. гь. ва Кеферпатан МуркIарин
океандин арада. РагъакӀидай паталай рагъэкъечӀдай патал кьван яргъалвал —
4050 км, кефер паталай кьибле патал кьван яргъивал — 4530 км я.

Европадин къерехар Кеферпатан МуркӀаринни Атлантик океанри кьунвайди я.
Континентдин къерехрив Балтик, Аравилин, ЧӀулав, Азов, Кеферпатан, Лигуррин,
Адриатикадин, Тиррен, Ионийрин, Ирландиядин, Мармар, Альборан, Ваттрин,
Кельтрин, Эгей, Балеар гьуьлер гвайди я.

Европадин къерехдин цӀар лап атӀайди я. Ам пара заливри, островрини зуростроври
арадал гъизва. Са чӀавара Европадикай «зуростроврин зуростров» хьиз лугьузвайди
я. Авайвал лагьайтӀа, Европа — Евразиядин дибчилин чӀехи зуростров я. Асул
зуростровар — Скандинавия, Пиреней, Балканар, Аппенинрин, Крым, Ютландия,
Бретоньни мсб.

Юкьван кьакьанвал 300 м кьван я, лап вини кьилинди — 4808 м. Монблан сув
тахьайтӀа 5642 м. Эльбрус сув. (Европадин рагъэкъечӀдайпатан сергьятдин цӀар
чирунилай аслу я), виридалайни агъа тир 27 м кьван я Каспи гьуьлуьн дугун.

Европадин рельеф — парани пара дугунарни аранар я. ЧӀехи дугунар — РагъэкъечӀдай
Европадин, Скифрин плита, Падана, Юкьван Европадин, Юкьван ДунайдинАгъ Дунайдин,
Париж бассейнни я.

Сувари вири чиликай 17 вишекайди кьунвайди я. Асул суварин системаяр — Альпар,
Къавкъаз, Карпатар, Крым сувар, Пиренеяр, Аппенинар, Урал, Скандинавиядин сувар,
Балканар зуростровдин сувар я.

Дибвилин вацӀар: Волга, Дунай, Урал, Днепр, РагъакIидайпатан Двина, Дон, Печора,
Кама, Ока, Белая, Днестр, Рейн, Эльба, Висла, Тахо, Луара, Одер, Неман, Эбро.

Дибвилин вирер: Каспи гьуьл, Ладога, Онега, Чудни Псков, Венерн, Балатон,
Женева.

Арктикадин островрални Кеферпатан МуркIарин океандин къерехдай тӀуз — арктикадин
къумлухарни тундраяр, абурулай кьибле патахъ гала — тамтундраяр, тайгадин,
акахьайни пешер гьяркьуь тамар, тамар-чуьлер, чуьлер, субтропикрин аравилин
гьуьлуьн тамарни валар, кьиблединни рагъэкъечӀдай пата — зуркъумлухар.

Виридалайни чӀехи къумлух Рин къумлух я. Адан кьадар — 40 000 км² я, ам Волгани
Урал вацӀарин арада ала, Къазакъстандинни Урусатдин чилерал. Садбуру Испанияда
авай Табернас къумлухни Калмыкиядин, Дагъустандинни Чечнядин сергьятда авай
Ногъай чуьлер зуркъумлухар хьиз гьисабзава. Инсанри авур менфят авачир
кӀвалахдин гъиляй Калмыкияда пара чилер къумлухдиз элкъвена.

РагъэкъечӀдай патан Европадин кьурай чуьлерин зонада са шумуд къумадин массив
ава: Урусатдани (Арчедадинни Дондин къумар, Цимла къумар) Украинада (Олешкидин
къумар).

МуркIадин гьамбарар — Шпицбергендал Новая Землядал Исландиядал Альпра
Скандинавиядин суварра (виридан кьадар — 120 агъ. км² кьван я).

Саки вири Европа юкьван гьалдин климатдин зонадал ала (рагъакӀидай пата —
океандинди, рагъэкӀечдай пата — континентдинди, пара живер авай мекьи кьуьд
гваз), кеферпатан островрал — субарктикадиндини арктикадинди, Кьиблепатан
Европада — аравилин гьуьлуьнди, Каспи гьуьлуьхъ галай аранда — зуркъумлухдинди
я. Йисан къваларин кьадар — 500—800 мм, суварра (парани-пара рагъакӀидайпатан
гуьнейрал) — 2000 мм, Котор залив винелай цава — 4650 мм я.

Адетдалди Европа РагъакӀидайпатандаз, РагъэкъечӀдайпатандаз, Кеферпатандаз,
Кьиблепатандазни Юкьвандаз пай ийизвайди я.

Советрин чӀавуз Европа РагъакӀидайпатазни РагъэкъечӀдайпатаз пай авун пара
чӀавуз политикадин ранг авай. РагъэкъечӀдайпатан Европадиз социализмдин
гьукуматар, «халкьдин демократиядин уьлквеяр» лугьудайбур (ГДР, Польша,
Чехословакия, Венгрия, Румуния, Болгария, Албания, Югославия и СССГ)
талукьарзавай тир.

РагъакӀидайпатан Европадиз амай уьлквеяр тайинарзавай тир. ГьакӀни Испания,
Португалия, Франциядин кьиблепад, Италия, Мальта, Кипр, Грецияни Туьркия санал
Кьиблепатан Европа хьиз гьисабзавай тир, гьа чӀавуз Исландиядиз, Норвегиядиз,
Швециядиз, Даниядизни Финляндиядиз санал Кеферпатан Европа лугьузвай тир.

Гилан чӀавуз, СССГ, Югославияни Чехословакия чкӀайдилай кьулухъ, Юкьван
Европадиз Австрия, Швейцария, гьакӀни идалай виликра РагъэкъечӀдайпатан
Европадин гьукуматар хьиз гьисабзавай Польша, Чехия, Словакия, виликан
Югославиядин уьлквеяр, Румуния, Венгрия, са чӀавара Балтикадин уьлквеяр (абур
мадни мукьвал-мукьвал Кеферпатан Европадик кутазава) талукьарзавайди я.

РагъэкъечӀдайпатан Европадиз — физикадалдини географиядалди Урусат (Европада
кьилди са пай), Украина, Беларуссия, Азербайжан (Европада са пай), Гуржистан
(Европада са пай), Къазакъстан (Европада са пай), Молдавия (кьабул тахьанвай
Днистердихъ галай Молдавиядин Республикадихъ галаз). РагъакӀидайпатан
Европадиз — ЧIехибритания, Ирландия, Францияни маса уьлквеяр, гьакӀни, вич
физикадалдини географиядалди юкьван-европадинди яз, Германия.



https://lez.wikipedia.org/wiki/%D0%A8%D0%B8%D0%BD%D0%B0%D0%B7

Шиназ (урус. Шиназ, рут. Сыназыр) — Дагъустан республикадин Рутул районда авай,
«Шиназ» хуьруьнсоветдик акатзавай хуьр. Хуьруьнсоветдин администрациядин юкь я.

Хуьруь Дагъустан Республикадин Рутул райондин рагъэкъечIдай пата, райондин юкь
тир Рутул хуьрелай 12,2 км кефердинни-рагъакIидай пата чка кьунва.

XIX виш йисуз Шиназ хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин Лучек
наибвалдиз талукь тир. Уна хуьруьхъ галаз Шиназ хуьруьнжемятдик акатзавай.
Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 1 305 касди
уьмуьр гьалзавай . Агьалидин вири рутулар, суни - мусурманар я. 1886 йисан
Урусат империядин агьалияр сиягьдиз къачунин малуматрив кьурвал, Шиназ хуьруьн
агьалияр, вири рутулар яз 1 352 кас тир .

Хуьре 60 сихилрин векилри уьмуьр гьалзава: Шихадамар, ГуцIийер, Эрекенер,
ГаIдарар, ЧIакьуйер, Ватаныйер, Минтарар, Хабийер, Абакыйер, Кьубанийер,
Къара-Мирзыийер, Ризийер, Хасмедер, СагьаIдар, Къузи-Рамазанар, Талалыйер,
ГьуIдийер, Сайранар, Пидурийер, ХинкIарийер, ПисыкIыйер, ЧIаракьыйер, Ухъунийер,
Гылылийер, ГьаIсанийер, ГьаIйдарар, ЧIукуйер, Ибрамгьажийер, КьаIрийер,
Джемийер, Каширар, Мэгъэмэдийер, Мамадыйер, Пыртыйер, Ылийер, ГьуIбулийер,
ПишкIэнийер, КьаIчийер, БалакIуйер, Хананыйер, ДжагвонтIыйер,
Гьаджи-МаIгьаIмадар, Чупанар, Кьабилар, МазантIыйер, МаIьсубар, КIарэджийер,
Багъвадар, Залбегер, Гъалиханар, ЦIамцIыйер, Кашканар, АIджухуйер,
Гадарджибийер, Зарганийер, Нарчавар, Даравар, Шасинар, ЦIахутIыйер .



https://lez.wikipedia.org/wiki/%D0%A8%D0%B8%D0%BC%D0%B8%D1%85%D1%83%D1%8C%D1%80

Шимихуьр (урус. Шимихюр) — Дагъустан республикадин Кьурагь районда авай,
«Шимихуьруьнсовет»дик акатзавай хуьр. Хуьруьнсоветдин администрациядин юкь я

Хуьр Дагъустан Республикадин Кьурагь райондин юкьван пата, райондин
администрациядин юкь тир Кьурагь хуьрелай 12 км яргъал чка кьунва.

XIX виш йисуз Шимихуьр вири Куьре округдихъ галаз Урусатдин империядин гъилик
акатзава. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Ашар, Кукваз, Урсун, Хуьпуькь ва Хпеж хуьрерихъ
галаз Хпеж хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 444 касди уьмуьр
гьалзавай . Агьалидин вири лезгияр, суни - мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Шимихуьруьн агьалияр
330 кас тир.



https://lez.wikipedia.org/wiki/%D0%A8%D0%B5%D0%BD%D1%84%D0%B5%D0%BB%D1%8C%D0%B4_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Шенфельд (урус. Шенфельд, нем. Schenfeld) — Дагъустан республикадин Бабаюрт
районда авай гадарнавай хуьр.

Хуьр Бабаюрт райондин кефер пата, Тамазатюбе Старое хуьрелай
кефердинни-рагъакIидай пата 10 км яргъал, Азаматтатаул къубудал ала.

Хуьруьн бине 1900 йисуз иниз куьч хьанвай немецри кутунай. Хуьруьнэгьлияр
къуьлуьн, пахлайрин магьсулар цунал ва балкIандарвилел алахънай. Урусатда
гражданвилин дяведин береда хуьр тарашнай, агьалидин чIехи пай катнай. ХХ виш
йисан 30-й йисара хуьр тамамдаказ гадарнай.

1914 йисуз хуьре 163 касди, 1926 йисузни 20 касди уьмуьр гьалзавай, агьалдин
вири немецар, лютеранар тир.



https://lez.wikipedia.org/wiki/%D0%A7I%D0%B8%D0%BB%D0%B8%D1%85%D1%8A

ЧӀилихъ (урус. Чилик) — Дагъустан республикадин СтIал Сулейман районда авай
тунвай хуьр.

Хуьр СтIал Сулейман райондин рагъакӀидай пата, райондин юкь тир Кьасумхуьрелай
16 км яргъал чка кьунва.

Хуьрелай рагъэкъечӀдай пата, Мехкергъ хуьруьн мукьув, дегь заманадин кӀвалерин
харапӀаяр амукьнавай «Сув» тӀвар алай чка ава. Са вахтунда ина инсанар яшамиш
хьайи гъвечӀи хуьр хьтин чка авай. Мумкин я, ЧӀилихъ хуьр сифте а чкада арадал
атанай, ахпа агьалияр Макан-вацӀун дугундиз куьч хьанвай.

XIX виш йисуз ЧӀилихъ хуьр вири Куьре округдихъ галаз Урусат империядин гъилик
акатзава. Империядик квай чӀавуз, хуьр Дагъустан вилаятдин Куьре округдин Котур
- Куьредин наибвалдиз талукь тир. КIеле, Хъпуьхъ, ЦицIигъ ва КуркIурхуьр
хуьрерихъ галаз ЦицӀигърин хуьруьнжемятдик акатзавай.

Куьч жедалди хуьруьн агьалийрин вири лезгияр, суни — мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьре 63 майишатар
авай, агьалийрин кьадар 340 кас тир: 199 итим ва 141 паб. Куьч жедалди хуьре 60
кьван кӀвалер авай.

ЧӀилихъ — алим ва халкьдин арада чирвилер чукӀурдай зари ЧIилихъ Абдулгьамидан
хайи хуьр я (ХIХ виш йис).



https://lez.wikipedia.org/wiki/%D0%A7I%D0%B5%D1%85%D0%B8_%D0%9A%D1%8A%D0%B0%D0%B2%D0%BA%D1%8A%D0%B0%D0%B7

ЧIехи Къавкъаз — ЧIулав ва Каспи гьуьлерин арада экIя хьанвай суварин система я,
ГъвечIи Къавкъаздихъ галаз сувун уьлкве — Къавкъаз арадал гъизва.

ЧIехи Къавкъаздин сувун цIиргъер Анападилай Бакудал кьван авай мензилда 1150 км
кьван яргъи хьанва, адан гьяркьуьвал 32 — 180 км я.

ЧIехи Къавкъаз адет тирвал пуд патариз пай хьанва: РагъакIидай патан Къавкъаз
(ЧIулав гьуьлелай Эльбрусдин ценерал кьван), Юкьван Къавкъаз (Эльбрус сувалай
Къазбекдал кьван) ва РагъэкъэчIдай патан Къавкъаз (Къазбек сувалай Каспи гьуьлел
кьван).

ЧIехи Къавкъазда муркIари кьунвай чилерин гегьенш майданар ава. МуркIарин вири
санал кьадар 2050 кьван я , абуру кьунвай майдан тахминан 1400 км² я.
Къавкъаздин муркIарин чехи пай Юкьван Къавкъаздал къвезва. Абурун виридалайни
чIехи юкьвар Эльбрус сув ва Безенги муркад-сув я. Безенги муркад-сувун яргъивал
17 км я.

Къавкъаздин ЧIехи цIиргъинлайтIуз Урусатдин Абхазиядихъ, Грузиядихъ, Кьиблепатан
Осетиядихъни Азербайжандихъ галаз гьукуматдин сергьятар физва.



https://lez.wikipedia.org/wiki/%D0%A7I%D0%B0%D1%80%D0%BE%D0%B4%D0%B0_%D1%80%D0%B0%D0%B9%D0%BE%D0%BD

ЧIарода район (урус. Чародинский район, авар. ЧIарада район) — Урусат
Федерациядин Дагъустан республикада авай муниципалитетдин район.

Район Дагъустандин рагъакIидай пата ала ва Гуниб, Яхул, Тлярата, Рутул ва Шамил
районрихъ галаз са сергьятра ава.

Райодин бине ВЦИК ДАССР-дин Президиумдин 03.06.1929 тарихдин къарардив 1929
йисуз кутунай.

2010 йисан Вириурусатдин агьалияр сиягьдиз къачунин нетижайрин малуматриз
килигна, ЧIарода райондин миллетрин сиягь:

Райондик 13 муниципалитетар (хуьруьнсоветар) ва 53 хуьр акатзава (къалин
шрифтдив, са шумуд хуьрерин арадай администрациярин юкьвар къалурнава);



https://lez.wikipedia.org/wiki/%D0%A7%D3%80%D0%B5%D1%85%D0%B8_%D0%A4%D1%80%D0%B0%D0%BD%D1%86%D1%83%D0%B7_%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F

ЧӀехи Француз инкъилаб (франц. Révolution française) — XVIII-й виш йисуз
Франциядин сиясатдинни социал системайра хьайи зурба масакӀавилер, нетижада
ЦIуру къайда терг хьана ва монархиядикай Франция «де — юре» гьукумат хьана.
Девиз — Адавал, барабарвални стхавал. 1789 йисан 14 чиледиз Бастилия къачурла
эгечӀнавайди я.

XVIII-й вишйиса Франция ацӀай монархия тир, кьушунривайни гьукуматдин
къуллугъчийривай даях кьазвай. Гьукуматда авай система туькӀуьрнавайди тир
XIV—XVI вишйисара хьайи къенепатан дявейрилай кьулухъ жемятдинни экономикад
суалар хьана кӀандай саягъ вичин цӀарцӀе тун тувуна. Халкьдин гьалтунар
гьукуматдивай эхиз хьайила, халкьдиз пара регьетвилер ганвай. Политикавилин
ихтийрар жемятдин чӀехи кӀеретӀривай гакъуд авурвили паччагьди абурухъ авай
артух ихтийрар хуьзвай. Маса регьетвал лежберризни ганвай. Пара яргъи, лежберрин
дявеяр хьайи девирдиз (XIV—XVI вишйисар) абуру чпиз ихтийрар гьукуматдивай
къазанмиш авуна. ГьакӀ хьана, авай налогрикай чӀехи пай абуруз гьукуматди
тагудай ихтияр гана. Пудлагьай регьетвилер гьукуматди буржуадиз ганвай. Са шумуд
агъзур куьлуь идараяр авай, гьабурун иесийри буржуа дережа ибаратзавай.

ГьакӀ хьанатӀани, и четин процессри туькӀуьр авур системадивай Франциядиз
дуьзгуьн уьмуьр гуз жезвачир. XVIII-й вишйиса Франция вичин къуьншийрихъай хкат
ийиз эгечӀна, сифтеди, Англиядихъай.

Къвез-къведайдивай XVIII виш йиса француз жемятдин кӀукӀва авай фикирар, цӀуру
(куьгьне) низам дегиш авуна кӀандайди. Гьукуматда пара еке коррупция авай,
налогар кӀватӀдай жуьре цӀуруди (куьгьнеди) тир. Пачагьдивай Франция вилик тухуз
жезвачир, гьукумат алай чкадал пара чӀавуз амукьзавай. Католик диндин итимар,
бегарни буржуяр пачагьдин чӀалахъ мад жезвачир. Монтескйе, Руссони гьахьтин
халкьдин алимар, чирвилер авай ксар патал жемятдин фикирар дегиш жез эгечӀна.
Виридан гъавурда акьаз хьана, пачагь гьукуматдиз хийир квайди туширди. Эхирки,
Людовике (Луи) XV девирда, мадни Людовик XVI девирда гьукуматдин политикадани
экономикада масакӀавилер жез хьана, цӀуру (куьгьне) низам чӀурдай.

Пачагьдиз мукьвуг тир ксариз гьукуматдин Халкьдин Ассамблея квадар ийиз
кӀанзвайди чир хьайила, парижжувариз пара хъел атана, вучиз лагьайтӀа абуру а
Ассамблеядихъ пара чпин мурадар ктӀунвай. 12 чиледиз 1789 йисан инсанар пачагьаз
аксиниз къарагъна. Гьукуматдин кьушунарни халкь сад садал Парижда гьалдар хьана.
Камиль Демулена вичин кӀерпӀедик къацу лентӀ ктӀуна халкьдиз ван гуз хьана,
гъиле тфенгар кьаз. 13 чиледиз Парижда эвердай ван гузвай.

Уькуьнихъ, 14 чиледиз Ничягьбурун кӀвале халкьди кьуна 12 артиллерий тфенг, 32
агъзур гьакӀан тфенгни гьабурук порох. Халкьдин хцаб тежедай кӀеретӀар, садбуруг
тфенгар, кӀуькӀвер галай тӀвалар гвай, масадбуруг — кутӀваяр, нажахар, кӀашар
гвай, ацӀурна куьчеярни паруяр, Бастилиядик кканвай. Бастилия — Франциядин
виридалайни чӀехи дусах тир, ана гьакӀан ксар ацукьнавайбур тушир, аниз
твазвайбур гьукуматдиз, пачагьдиз аксиниз тир ксар. Парижда авай кьушунрин
чӀехибурал бине эцигзавачир. Версальдихъ галаз алакюа хкатнавай. Сятини садаз
йикъан Бастилияда авай артиллерияди халкь галай патахъ цӀай гана. ГьакӀ ятӀани,
халкьди къеле элкъвена кьунвай, хъфиз кӀанзвачир. Уькуьнихъ кьунвай артиллерия
абуру Бастилиядиз аксиниз ишлемишиз кӀанзвай. Гарнизондин гъавурда акьуна,
халкьдиз аксиниз женг гун манасуз тирди, гьавиляй, сятини вадаз къеле халкьдиз
хгана. Пачагь мажбур хьана Халкьдин Ассамблея кьабулиз. Къведай гьафтейра вири
Францияда халкь къарагъна. 18 чиледиз Труа шегьердин халкь къарагъна, 19
чиледиз — Страсбургда, 21 чиледиз — Шербурда, 24 чиледиз — Руанда. Са пай
шешьерра ксар къарагънавай ван гваз: «Фу це! Йикь, къачуз-маса гудайбур!».

Къарагънавайбуру фу къачузвай, шегьеррин ратушаяр, ана авай документар кузвай.
Ахпа шегьерра маса гьукуматдин идараяр ахъайна, хкягъай тешкилтар —
муниципалитетар, Париж жегьердин мэр къуллугъ туькӀуьрна, кьушунрин цӀийи
кӀеретӀ авуна — Халкьдин гвардия.

Къарагънавай лежберри бегерин къалаяр кузвай, абурун чилер къачуз. И крариз,
1789-й йиса хьайи, гана тӀвар «ЧӀехи КичӀ» (Grande Peur).

5 октябрдиз халкь Версальдал фена, пачагьдин къаладик, Людовик XVI декретар
кьабулиз мажбур авун патал. Халкьдин Ассамблеяди Мари-Жозеф Лафайетаз лагьана,
Халкьдин Гвардиядин чӀехидаз, кьушунар Версальдал тухун. Гьи кӀвалахар
хьайивиляй пачагь мажбур хьана Версаль туна Парижда авай къала Тюильридиз фин.

Людовик пачагьан паб австрий принцесса Мария-Антуанэтта тир. 1792-й йисан 21
сентябрдиз Парижда Халкьдин Конвент ахъай хьана. Гьа юкъуз ада монархия чӀурна,
Францияда республика малумарна. Конвент пуд чкадал пай хьана: члахъбур —
монтаньярар, абурун чӀехиди Дантон тир. Робеспьерни Марат, ильтибур —
жирондистар, Бриссоди тухузвай. Монархистар Конвентда мад амачир. Конвентди
дуван эгечӀна алуднавай пачагь Людовикал. 1793-й йисан 21 январдиз Людовик
гильотинадал кьена «Ватандиз дегиш авурвилини къуват вмчиз къачур патал». 1793-й
йисан февралдин эхирда — мартдин кьиле Конвентди Англиядизни Нидерландриз дяве
малумарна, ахпа Испаниядизни.

1793-й йисан мартдиз инкъилаб-аксиниз Вандей къарагъун эгечӀна. Гьа йисан 6
апрелдиз туькӀуьрзава Жемятдин Хъхуьнин Комитет, адан сифте кьил Дантон тир.
Апрелдиз Робеспьерни Демулен жирондистриз аксиниз рахазва. Париждин коммуна
рахайла кьулухъ, 1793-й йисан 31 майдиз са пай жирондистар дусахда тунвай. ГьакӀ
хьанатӀани жирондистрин са пай катна провинцийра Конвентдиз аксиниз тир
къарагъунар дуьзарна, сакӀус чӀавунилай кӀукӀварнавай. 10 июндиз Халкьдин
гвардияди Якобин диктатура эцигна. 13 чиледиз республикадин пад кьазвай жегьил
руш Шарлотта Кордеди куьруь гапурдик Марат кьена; и кьиникьдиз жавабвилиз
якобинри инкъилабдин террор эгечӀна.

Куьру вахтунин къене Карноди са шумуд армия туькӀуьрна, абурук экечӀнайбур
жемятдик квайни-квачир виридалайни кьегьелвал квайни, къуватлубурни иштегьар
авайбур тир. Виридалайни кьакьандаказ алай кӀвалахар армияда нивай хьайитӀани
къачуз жедай, алакьунар авайтӀа. Пара тӀвар-ван алай генералар акъатайди тир а
чӀавуз гьакӀан солдатрин кьулай. Къвез-къведайдиаая инкъилабдин армия
Директорияди маса чилер къачун патал ишлемишиз хьана. И рекье Директориядиз
аквазвай мумкинвилер, гьукуматда авай четинвилерилай халкьдин фикирар алудун
патал.

Мадни, гатанвай гьукуматривайни халкьаривай пул къачудай рехъ. Италий армиядин
кьиле Директорияди жегьил генерал Наполеон Бонапарт эцигна, 1796—97 йисара
Сардиния Савоядилай гъил алудиз мажбур авуна, Ломбардия кьуна, Парма, Модена,
Пападин велаят, Венецияни Генуядилай пул къачуна, гьадалайни гъейри пападин
чилерин са пай Ломбардиядик гахгана. Вичин Ломбардиядин тӀвар Цезальпийрин
республикадал дегишарна. Австрияди дяве акъвазариз минетзавай. Австриядихъ галаз
куьтягьарна, Бонапарта директориядиз лагьана, Англиядиз Мисрида женг гана
кӀандайди. Гьавиляй аниз француз кьушунрин кӀеретӀар ракъурна. ИкӀ хьана,
инкъилабдин дявейрин девирдин эхирда Франциядихъ Бельгия, Рейн вацӀун
рагъакӀидай патан къерех, Савойяни сакӀус Италиядин чилер. Франциядихъ элкъвена
авай адаз талукь тир «республикаяр-аялар». Гьа чӀавузни Франциядиз аксиниз тир
цӀийи коалиция туькӀуьр хьана. Адак экечӀнавайбур: Австрия, Урусат, Сардинияни,
Туьркия тир. Павел I императорди Италиядиз Суворов ракъурна. Суворова ана
французвийрилай гъалиб къачуна 1799 йисан зулухъ вири Италия французвийрива
михьна. Европада жезвай крар чир хьайила Бонапарт Франциядиз кьулухъ фад хъфена.
18 брюмердиз (9 ноябрдиз) кьих къарагъарна вахтунин регьбервал туькӀуьрна. Алак
квай пуд консул — Бонапарт, Роже Дюкони Сийес. И кар ЧӀехи францу инкъилабдин
чӀав атӀана.



https://lez.wikipedia.org/wiki/%D0%A7%D1%83%D1%8C%D1%85%D0%B2%D0%B5%D1%80%D1%85%D1%83%D1%8C%D1%80

Чуьхверхуьр (урус. Чухверкент) — Дагъустан республикадин СтIал Сулейман районда
авай тунвай хуьр.

Хуьр СтIал Сулейман райондин рагъакIидай пата, райондин юкь тир Кьасумхуьрелай
тахминан 10 км яргъал чка кьунва.

XIX виш йисуз Чуьхверхуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Котур
- Куьредин наибвалдиз талукь тир. Кьеан ва Хутаргъ хуьрерихъ галаз Кьеан
хуьруьнжемятдик квай.

1966 йисуз, чукIурдай зурзунрилай кьулухъ хуьруьнэгьлияр райондин рагъэкъечIдай
патаз кьулувалдиз куьч хьанвай. «Ростов — Баку» трассадин мукьув, Гуьлгери
вацIун къерехда ЦIийи Чуьхверхуьр арадал гъанвай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьре 59 майишатар
авай, агьалийрин кьадар 330 кас тир: 178 итим и 152 паб.



https://lez.wikipedia.org/wiki/%D0%A7%D1%83%D0%BB%D0%B0%D0%BA

Чулак (урус. Чулак, таб. Чъалакк) — Дагъустан республикадин Хив районда авай
тунвай хуьр.

Хуьр Хив райондин кефердинни-рагъэкъечIдай пата, Агъа-Ярагъни Зилдик хуьрерин
арада, райондин юкь тир Хив хуьрелай 13 км яргъал алай.

1966 йисуз хьайи къати чилин зурзунрин себебдалди хуьруьн эгьлияр Дербент
райондин Рубас хуьруьз куьч хьанай.

XIX виш йисуз Чулак хуьр вири Куьре округдихъ галаз Урусат империядин гъилик
акатнай. Империядик квай чIавуз, хуьр Дагъустан вилаятдин Куьре округдин Кьибле
- Табасарандин наибвалдиз талукь тир. Агъа-Ярагъ, Зилдик ва Вини-Ярагъ хуьрерихъ
галаз Ярагъ хуьруьнжемятдик акатзавай.

Куьч жедалди хуьруьн агьалидин вири табасаранар, суни - мусурманар тир. 1886
йисан агьалияр сиягьдиз къачунин нетижайрин малуматрив кьурвал, Чулак хуьруьн
агьалийрин кьадар, вири табасаранар яз 408 кас тир.

Хуьруь виридалайни чIехи сихил — Аьлимахьямадар тир, гуьгъуьнлай ам кьуд гъвечIи
сихилриз пай хьанай: Ражбар, Варшар, Нюдючяр, Ажаряр. Хуьре маса сихиларни авай,
месела Аьрябхяр, Расуляр, Аьгьматяр, Мучагьяр, Шулягьяр, Маллагьяр, Ачйир.



https://lez.wikipedia.org/wiki/%D0%A7%D0%B8%D1%80%D0%B0%D0%B3%D1%8A

Чирагъ (урус. Чираг, дарг. Хьургъни) — Дагъустан республикадин Агъул районда
авай хуьр. «Чирагъ» хуьруьнсоветдик акатзава. Хуьруьнсоветдин администрациядин
юкь я.

Хуьр Дагъустан Республикадин Агъул райондин райгъакIидай пата, райондин юкь тир
Тпиг хуьрелай 20 км кефердинни-райгъакIидай патахъ, Чирагъ вацIал ала. Хуьр
гьуьлуьн дережадилай 2320 м кьакьандал ала, кьакьанвилиз гьалтайла им Къавкъазда
Къурушрилай кьулухъ кьведлагьай чкадал ала.

XIX виш йисуз Чирагъ хуьр вири Къзикъумух округдихъ галаз Урусат империядин
гъилик акатнава. Империядик квай чIавуз, хуьр Дагъустан вилаятдин Къзикъумух
округдин Ашти-Кули наибвалдиз талукь тир. Кьилдин Чирагъ хуьруьнжемят
туькIуьрзавай.

1239 йисуз монголни-татаррин ва 1740 йисуз Надир шагьан кьушунрин паталай
чукIурнавай.

2015 йисан агьалияр сиягьриз къачунин нетижайриз килигна хуьре 541 касди уьмуьр
ийизвай. Вири даргияр, суни-мусурманар я.

1886 йисан Урусат Империядин агьалияр сиягьдиз къачунин малуматрив кьурвал,
Чирагъ хуьруьн агьалияр вири даргияр яз 914 кас тир.



https://lez.wikipedia.org/wiki/%D0%A7%D0%B8%D0%BD%D0%B0%D1%80_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Чинар» хуьруьнсовет (урус. Чинарский сельсовет) — Дагъустан Республикадин
Дербент райондик акатзавай муниципалитет (хуьруьнсовет).

Администрациядин юкь хуьр — Чинар хуьр я. Хуьруьнсоветдик акатзавай хуьрер:
Чинар, Бильгади.

Хуьруьнсовет Дагъустан Республикадин кьибле пата, Дербент райондин юкьван пата,
Дербент шегьердилай 14 км кефердинни - рагъакIидай пата чка кьунвайди я.

2002 йисан агьалияр сиягьдиз къачунин малуматрив кьурвал хуьруьнсоветда 4967
касди уьмуьр гьалзавай . 2010 йисан малуматриз килигна, агьалияр 5862 кас тир
(вири райондин агьалийрин 1,9 %). Хуьруьнсоветдин хуьрера жуьреба жуьре миллетар
ава: цIапар, даргияр, табасаранар, агъулар, лезгияр, вири суни ва шии -
мусурманар я.



https://lez.wikipedia.org/wiki/%D0%A7%D0%B8%D0%BB_%28%D0%BF%D0%BB%D0%B0%D0%BD%D0%B5%D1%82%D0%B0%29

Ччил (лат. Terra) — Ракъинин системада Ракъинилай пуд лагьай планета, ччилин
кӀеретӀдин планетайрилай диаметрал, массадални къалинвиляй виридалайни чӀехи
планета.

Инсандиз алай чӀава чан алай махлукьатар яшамиш жезвай Ракъинин системада, ва
гьакӀни Каинатда тек сад тир малум тело. Илимдин малуматар къалурзавайвал, Ччил
ракъинин циферилай тахминан 4,54 миллиард ийс идалай къулухъ арадиз атанва,, ва
гуьгъуьнлай вичин тек сад тир спутник къачунай — Варз.

Ччил ччилин кӀеретӀдин планетайриз талукь, имни акӀ лагьай чӀал я хьи, адаз
Юпитер хьтин газдин гигантайрилай тавафатлу яз, кӀеви ччин авайди я. Ччил —
Ракъинин системадин ччилин кӀеретӀдин планетайрилай гьам массадал, гьакӀни
кьадардал виридалайни чӀехи планета я. Адалай гъейри, а куьд планетайрин арада,
Ччилиз виридалайни чӀехи къалинвал, виридалайни чӀехи ччинин гравитация ва
виридалайни къуватлу магнитдин чуьл авайди я.

Чилин форма (геоид) элчуькьай эллипсоиддиз мукьва я. Геоиддин точкайрикай ам
аппроксимация ийзвай эллипсоиддив кьван яргъавал 100 метр кьван агакьзава.
Планетдин юкьван диаметр тахминан 12 742 км барабар я.

Ччилин масса тахминан 5,98·1024 кг барабар я. Ччил туькӀуьрзавай атомрин умуми
кьадар ≈1050 я. Асул гьисабдалди, Ччил ракьуникай (32,1 %), оксигендикай
(30,1 %), кремнийдикай (15,1 %), магнийдикай (13,9 %), гугуртдикай (2,9 %),
никелдикай (1,8 %), кальцийдикай (1,5 %) и алюминийдикай (1,4 %); маса
элементриз 1,2 % аватзава. Массадин сегрегациядин виляй, къенепатан генгвал,
гимандалди, ракьукай (88,8 %), никелдин (5,8 %), гугуртдин (4,5 %) са тиIмил
кьадардикай ибарат жезва.

Гидросфера — чилел алай кьадар ятар я. Ятарин чӀехи пай океанра ава, абурулай
лап тӀимил — континентра авай вацӀарани чиле авай ятара. ГьакӀни пара ятар
атмосферада ава (цифер). Са пай ятарин кӀиви жуьреда ава (живер, муркар).



https://lez.wikipedia.org/wiki/%D0%A7%D0%B5%D1%87%D0%BD%D1%8F

Чечня, официал тIвар Республика Чечня (чеч. Нохчийн Республика, Нохчийчоь) —
Урусатдин Федерациядин составдик квай республика , Кеферпатан Къавкъаздин
федерал округдик акатзава.

Кьилин вацIар: Терек, Сунжа, Аргун, Шароаргун, Гехи, Хулхулау, Аксай, Мартан,
Баас, Гумс, Ямансу, Ярык-су, Шалажа, Нетхой, Рошня, Мичик, Фортанга, Асса,
Чемульга. ВацIар уьлкведин чилерал барабардаказ чкIанвач. Абурун чIехи пай сувун
ва сувун ценерив галаз чкайра авахьзава. Терек вацIалай кефердихъ гьич са вацIни
ава. Чечнядин саки вири вацIар Терек вацIун системадиз талукь я, анжах Аксай,
Яман-Су, Ярык-Су вацIар Акташ вацIун системадик ква. Кьурагь Нугъай чуьллериз яд
тухун паталди Терку-Кум канал туькIуьрнай.

ХVI виш йисан къене чеченрин са пай суварилай аран районриз, иллаки Терек, Сунжа
ва Аргун вацIарин дугунриз куьч жез ва хуьрер кутаз эгечIнай. Гьа девир Урус
гьукуматди Астрахандин ханвал терг авурдалай кьулухъ Кеферпатан Къавкъаздин
чилер чпин гъилик кутадай девирдал атанай. И карда абуруз куьмек кабардадин
пачагьар хьанай. Кабардадин вели (князь) Темрюк Идаровича Иван Грозныйдивай
Сунжа вацIун сивел чеб ягъийрикай хведай къеле эцигун тIалабнай. 1567 йисуз
туькIуьрай Терек къеле и регионда эцигай садлагьай урус форт хьанай. Амма инин
сифте эгьлияр — казакар Терекдин чилерал гьеле къеле эцигдали авай. XVI виш
йисан юкьвара Терек вацIун эрчIи пата, Аргун вацI Сунжа вацIук акахьзавай
чкадал, яни Терек цIиргъинин синерал казакрин шегьерар авай. Идакай абурун
тIварни арадал атанай — гребенские казаки (синерин казакар).

Чечнядин конституциядив кьурвал, уьлкведа гьукуматдин чIалар чечен ва урус
чIалар я.

Уьлкведин кIвенкIведа авай дин — суни мезгьебдин ислам дин я. Мусурманвилиз
элкъведалди яргъал виш йисара чеченрин чIехи пай христианвилик квай .



https://lez.wikipedia.org/wiki/%D0%A7%D0%B5%D1%80%D0%B5

Чере (урус. Чере, таб. ЧIириъ) — Дагъустан республикадин Хив районда авай,
«Межгуьл» хуьруьнсоветдик акатзавай хуьр.

Хуьр Хив райондин рагъэкъечIдай пата, Табасаран райондихъ галаз сергьятдин
мукьвал, райондин юкь тир Хив хуьрелай 28,4 км яргъал ала.

XIX виш йисуз Чере хуьр вири Куьре округдихъ галаз Урусат империядин гъилик
акатнай. Империядик квай чIавуз, хуьр Дагъустан вилаятдин Куьре округдин Кьибле
- Табасарандин наибвалдиз талукь тир. Зирдаг хуьруьхъ галаз Чере хуьруьнжемятдик
акатзавай.

2002 йисан агьалияр сиягьдиз къачунин малуматрив кьурвал хуьре 247 касди уьмуьр
гьалзавай . Агьалидин вири табасаранар, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Чере хуьруьн агьалийрин кьадар,
вири табасаранар яз 692 кас тир.

Хуьре авай сихилар: Дашары, Жамхары, Хъяриры ГъазтIари Кьюдры, Жамлар, Кюрчи,
Гъурхи, Гъядры, МятIлы, Гъирмы, АьлтIы.



https://lez.wikipedia.org/wiki/%D0%A7%D0%B5%D0%BF%D0%B5%D0%BB

Чепел (урус. Джепель) — Дагъустан республикадин Мегьарамдхуьруьн районда авай,
«Киркарин» хуьруьнсоветдик акатзавай хуьр.

Хуьр Мегьарамдхуьруьн райондин юкьванни-кьибле пата, Азербайжандин КцIар
райондихъ галаз сергьятдин мукьвал, Самур вацIун чапла кьерел, райондин юкь тир
Мегьарамдхуьрелай 13,5 км яргъал ала. Хуьруьн патавайтIуз республикадин
«Мегьарамдхуьр-Ахцегь-Рутул» трасса физва.

Гилан хуьруьн тарих вичин бинедин хуьр тир ЦIуру Чепелрин тарихдихъ галаз
алакъалу я.

XIX виш йисан 1866 йисуз Чепел хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Гуьней наибвалдиз талукь тир. ЦIуру Гилияр ва Гьакьидхуьр
хуьрерихъ галаз Гилияр хуьруьнжемятдик акатзавай.

Вини Чепел хуьр гилан хуьр алай чкадилай тахминан 3,5 км яргъал, кефер пата,
сувал алай. 1960 йисуз хуьруьн эгьлияр вини хуьряй агъаниз куьч хьана цIийи
хуьруьн бине кутунвай. Гуьгъуьнлай, иниз Хуьрел хуьуруьн эгьлияр куьч хьанвай.
Гила хуьурьн агьалидин тахминан 90 % хуьрелвияр я.

2002 йисан агьалияр сиягьдиз къачунин малуматрив кьурвал хуьре 690 касди уьмуьр
гьалзавай . Агьалидин вири лезгияр, суни - мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Чепел хуьруьн
агьалидин кьадар, вири лезгияр яз 505 кас тир.



https://lez.wikipedia.org/wiki/%D0%A7%D0%B0%D1%85%D1%87%D0%B0%D1%85_%D0%9A%D1%8A%D0%B0%D0%B7%D0%BC%D0%B0%D1%8F%D1%80

Чахчах Къазмаяр (урус. Чахчах-Казмаляр) — Дагъустан республикадин
Мегьарамдхуьруьн районда авай, «Чахчах Къазмайрин» хуьруьнсоветдик акатзавай
хуьр.

Хуьр Мегьарамдхуьруьн райондин кьиблединни-рагъэкъечIдай пата, Азербайжандин
Хъачмаз райондихъ галаз сергьятдин мукьвал, Самур вацIун эрчIи кьерел, райондин
юкь тир Мегьарамдхуьрелай 29,6 км яргъал ала.

Хуьруьн тарих, вичин бинедин хуьр тир Чахчах хуьруьн тарихдихъ галаз алакъалу я.

Чахчах Къазмайрин бине сувун Чахчах хуьруьн эгьлийри 1967 йисуз арандиз куьч
хьана кутунай.

XIX виш йисан 1864 йисуз Чахчах хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Хъутур-Куьредин наибвалдиз талукь тир. Хужадхуьр ва ГазардкIам
хуьрерихъ галаз Чахчах хуьруьнжемятдик акатзавай.

2013 йисан агьалияр сиягьдиз къачунин малуматрив кьурвал хуьре 1945 касди уьмуьр
гьалзавай . 2012 йисан малуматрив кьурвал, хуьруьн агьалияр 1938 кас тир . 2002
йисан малуматриз килигна, хуьруьн агьалияр 1904 кас тир . Агьалидин вири
лезгияр, суни - мусурманар я. 1886 йисан Урусат Империядин агьалияр сиягьдиз
къачунин малуматрив кьурвал, Чахчах хуьруьн агьалидин кьадар, вири лезгияр яз
463 кас тир .



https://lez.wikipedia.org/wiki/%D0%A6l%D0%B8%D0%B9%D0%B8_%D0%9C%D0%B0%D0%BA%D1%8C%D0%B0%D1%80

ЦIийи Макьар (урус. Новая Мака) — Дагъустан республикадин СтIал Сулейман районда
авай хуьр. «ЦIийи Макьарин» хуьруьнсоветдин административ юкь.

Хуьр СтIал Сулейман райондин рагъэкъечIдай пата, райондин юкь тир Кьасумхуьрелай
18,7 км кефердинни - рагъэкъечIдай пата, «Къавкъаз» федерал трассадал ала.

1955 йисуз Кьурагь райондин суван Агъа Макьар хуьр СтIал Сулейман райондик
акатнай. Гуьгъуьнин йисара хуьруьн агьалияр «Кайи-КIеле» тIвар алай чкадиз куьч
хьанвай. ЦIийи Макьар хуьр арадал атанвай. Виликан малдархъанри чпиз багъар
кутунин кар ва ципицI багъдин бахчахъанвал пешеяр чирнай. 1966 йисан 20
апрельдиз, Кьибле Дагъустанда хьайи гзаф къати зурзунрин себебдалди иниз
харапIайриз элкъвенай суван хуьрерар гзаф кьадарралди инсанар куьч жез эгечIнай.
ЦIийи макьарвийри, Рухун, Ичин, КуркIурхуьр, Татархан, Мехкергъ, Хуьпуькь
хуьрерай атай ксар, хайи стхаяр ва вахар хьиз чпин чилериз кьабулнай. Абур чпин
кIвалериз илифарна, гъиляй къвезвай куьмекар гузвай, шадвилерни гъамар санал
пайзавай.

Алай чIавуз хуьруьн 805 майишатар гваз 4469 кьван кас (2197 итим, 2272 паб)
яшамиш жезва. Агьалидин вири лезгияр, сунни - мусурманар я. 2002 ийсан агьалияр
сиягьдиз къачунин малуматрив кьурвал, хуьруьн агьалияр 4245 кас туькIуьрзавай. .



https://lez.wikipedia.org/wiki/%D0%A6I%D1%83%D1%80%D1%83_%D0%A5%D1%83%D1%8C%D1%80%D0%B5%D0%BB

ЦIуру Хуьрел, Вини Хуьрел (урус. Хорель) — Дагъустан республикадин
Мегьарамдхуьруьн районда авай тунвай хуьр.

Хуьр Дагъустан Республикадин Мегьарамдхуьруьн райондин рагъакIидай пата, СтIал
Сулейман райондихъ галаз сергьятдин мукьвал, сувал ала.

Ф. А. Бадалова вичин «Лезгийрин астрал дин» монографияда къалурзавайвал, Кьибле
Дагъустанда Кьулан вацIун агъа кьилера пуд шегьер авай, ибур: Яргун, Вардан ва
Фин шегьерар тир. Къецепатан душманрин вигьинринни тарашунрин нетижада и
шегьерар барбатI хьана терг хьанвай. Душмарни и шегьерриз вигьинар абур чпиз
муьтIуьгъарна кьун патал авунвайди тестикьарзавай делил, Хуьрел хуьруьн мукьвал
алай “Чувуд кIам” тIвар алай чка я. Шегьер тарашунилай кьулухъ душманри ина авай
вири чувудар Чувуд кIама яна кьинай. Хуьрел хуьр дегь Вардан шегьер алай чкадал
арадал атанай. Иниз чара-чара хуьрерай инсанар куьч хьана ацукьнай . Бязи
малуматриз килигна, Хуьрел хуьруьн тарих 200 йисав агакьзава. И кар
тестикьарзавайди, хуьре амукьнавай ва къедалди кардик квай XIX йисуз эцигнавай
цIуру мискIин я. Винихъай къейд авурвал, хуьр са шумуд хуьрерай куьч хьана атай
агьалийрикай ибарат я. Хуьруьн бине кутурбур Варданар тирди малум я, им хуьруьн
виридалайни чIехи сихил я. Абурулай гъейри хуьре Бачарар, Бикерар, Сандакар,
Фиткилар, Ярубур сихилри уьмуьр гьалзавай.

XIX виш йисан 1866 йисуз Хуьрел хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Гуьней наибвалдиз талукь тир. Киркар ва Муьгъверган хуьрерихъ
галаз Киркарин хуьруьнжемятдик акатзавай.

Ватандин ЧIехи дяведин йисара хуьряй фронтдиз 76 кас рекье гьатнай. Абурукай 37
кас женгера телеф хьанай, сагъдиз амукьна элкъвена хуьруьз хтайбурун гзафбуруз
пишкешарни орденар вуганвай.

Хуьр кьилин авто-рекьелай яргъал алайвиляй ва никIер дигидай яд авачирвиляй 1971
йисуз Хуьрелрин эгьлияр агъаниз куьч хьана ЦIийи Хуьрел хуьруьн бине кутунвай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, Хуьрел хуьруьн
агьалидин кьадар, вири лезгияр яз 417 кас тир.



https://lez.wikipedia.org/wiki/%D0%A6I%D1%83%D1%80%D1%83_%D0%A5%D1%83%D0%B4%D0%B0%D1%82%D0%B4%D0%B8%D0%BD_%D0%9A%D1%8A%D0%B0%D0%B7%D0%BC%D0%B0%D1%8F%D1%80

ЦIуру Худатдин Къазмаяр (азер. Köhnə Xudat qazmalar) — Азербайжан республикадин
КцӀар районда авай хуьр. «Бала КцIарин» хуьруьнсоветдик акатзава.

Хуьр КцIар райондин кьибле пата, райондин кьилин шегьер тир КцIар шегьердилай
7 км яргъал ала.

ЦIуру Худатдин Къазмайрин мягьлейрин тIварар (ойконимар): Агъа мягьле, Вини
мягьле, Куьре мягьле, Гьакъудин кIам, Агьмедан гуьне, КIамун мягьле.

ЦIуру Худатдин Къазмайра агъадихъ галай сихилрин веледри уьмуьр ийизва: Игъирар,
Чахчар, Багъияр, Агъарзаяр, КъепIирар, Микрагьар, Текияр, Угъулар, Ахцегьар,
ТIигьиржалар, КIелетар .



https://lez.wikipedia.org/wiki/%D0%A6I%D1%83%D1%80%D1%83_%D0%A5%D0%BA%D0%B5%D0%BC

ЦӀуру Хкем, Вини Хкем (урус. Старый Хкем, Верхний Хкем) — Дагъустан
республикадин Ахцегь районда авай гадарнавай хуьр.

Хуьр Ахцегь райондин кефер пата, райондин администрациядин юкь тир Ахцегь
хуьрелай 5 км яргъал, Самур цӀиргъинин кьиблепатан хушарал ала.

XVI виш йисалай 1839 йисал кьван хуьр Ахцегьпарадин азад жемиятдин «Ахцегьпара —
1» хуьрерин жемиятдик квай. 1839 йисуз Хкем вири Самур округдихъ галаз Урусат
империядин гъилик акатнай. Урусат империядик квай чIавуз, хуьр Дагъустан
вилаятдин Самур округдин Ахцегьпарадин наибвалдиз талукь тир. Хъуьлер хуьруьхъ
галаз Хкемрин хуьруьн-жемиятдик квай. 1929 йисуз хуьр цӀийз арадал гъанвай
Ахцегь райондик кутунай.

1965 йисан къати чилин зурзунрилай кьулухъ хуьруьн агьалияр сувалай тахминан 2
км агъадиз куьч хьана ана ЦӀийи Хкемар кутунай.

1886 йисан Урусатдин Империядин агьалияр сиягьриз къачунин нетижайриз килигна,
хуьре 472 касди уьумуьр ийизвай . Вири лезгияр, суни-мусурманар тир.



https://lez.wikipedia.org/wiki/%D0%A6I%D1%83%D1%80%D1%83_%D0%9A%D0%B8%D1%80%D0%BA%D0%B0%D1%80

ЦIуру Киркар, Вини Киркар (урус. Кирка) — Дагъустан республикадин
Мегьарамдхуьруьн районда авай тунвай хуьр.

Хуьр Дагъустан Республикадин Мегьарамдхуьруьн райондин рагъакIидай пата, сувал,
тамун къвалав гала.

XIX виш йисан 1866 йисуз Киркар хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Гуьней наибвалдиз талукь тир. Хуьрел ва Муьгъверган хуьрерихъ
галаз Киркарин хуьруьнжемятдик акатзавай. Хуьруьнжемятдин кьилин хуьр тир.

Хуьр къулай уьмуьр гьализ виже текъвер гьалариз атанвайвиляй Киркарин эгьлияр
сувалай агъаниз куьч хьана ЦIийи Киркар хуьруьн бине кутунвай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
Урусат Империядин агьалияр сиягьдиз къачунин малуматрив кьурвал, Киркар хуьруьн
агьалидин кьадар, вири лезгияр яз 612 кас тир.

Хуьре пуд асул сихилар авай, ибур: Беган сихил (чкадинбур), Миграгъар ва Яхулар
я. И пуд сихил цIийи хуьре гилани сад садан мукьвал, юкьван куьчеда уьмуьр
гьалзавайди я.



https://lez.wikipedia.org/wiki/%D0%A6I%D0%B8%D0%B9%D0%B8_%D0%A7%D1%83%D1%8C%D1%85%D0%B2%D0%B5%D1%80%D1%85%D1%83%D1%8C%D1%80

ЦIийи Чуьхверхуьр (урус. Чухверкент) — Дагъустан республикадин СтIал Сулейман
районда авай, «ЦIийи Макьарин» хуьруьнсоветдик акатзвай хуьр.

Хуьр СтIал Сулейман райондин рагъэкъечIдай пата, райондин юкь тир Кьасумхуьрелай
19 км кефердинни - рагъэкъечIдай пата, Гуьлгери вацIун чапла къерехда «Къавкъаз»
федерал трассадал чка кьунванвайди я.

1966 йисуз, кIеви зурзунрилай кьулухъ, СтIал Сулейман райондин рагъакIидай пата
авай суван Чуьхверхуьруьн агьалияр кьулувалдиз куьч хьана гилан ЦIийи
Чуьхверхуьр арадал гъанвай.

Алай чIавуз хуьруьн 321 кIвале 954 кас яшамиш жезва: 466 итим, 488 паб.
Агьалидин вири лезгияр, суьнни - мусурманар я. 1886 йисуз хуьре 59 майишатар
авай, агьалийрин кьадар 312 кас тир.



https://lez.wikipedia.org/wiki/%D0%A6I%D0%B8%D0%B9%D0%B8_%D0%A4%D0%B8%D0%BB%D0%B5%D1%80

ЦIийи Филер, Филер (урус. Ново-Филя) — Дагъустан республикадин Мегьарамдхуьруьн
районда авай, «Филерин» хуьруьнсоветдик акатзавай хуьр.

Хуьр Мегьарамдхуьруьн райондин кьибле пата, дуьз Азербайжандихъ галаз сергьятдин
мукьвал, Самур вацIун эрчIи кьерел, райондин юкь тир Мегьарамдхуьрелай 19 км
яргъал ала. Мукьвал алай хуьрер: Хужадхуьруьн Къазмаяр ва КцIар райондин
Ширвановка, Кьведлагьай ЦIехуьлуба.

ЦIийи Филерин бине, иниз Докъузпара райондин Къара Куьре хуьруьвай къакъатна
куьч хьанвай киривийри кутунай. Гуьгъуьнлай, 1966 йисуз къати чилин зурзунрин
нетижада иниз Мегьарамдхуьруьн райондин лап рагъакIидай пата авай суван ЦIуру
Филер хуьруьн эгьлиярни эвичIнай. Амма куьревийрилай филивияр пара авайвиляй
хуьруьн тIварни гзаф авайбурун гуьрметдай ЦIийи Филер эцигнай.

XIX виш йисан 1864 йисуз Вини Филер хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Хъутур-Куьредин наибвалдиз талукь тир. Вини Гъебцегь хуьруьхъ
галаз Филерин хуьруьнжемятдик акатзавай.

2013 йисан агьалияр сиягьдиз къачунин малуматрив кьурвал хуьре 2419 касди уьмуьр
гьалзавай . 2012 йисан малуматрив кьурвал, хуьруьн агьалияр 2427 кас тир . 2002
йисан малуматриз килигна, хуьруьн агьалияр 2757 кас тир . Агьалидин вири
лезгияр, суни - мусурманар я. 1886 йисан Урусат Империядин агьалияр сиягьдиз
къачунин малуматрив кьурвал, ЦIуру Филер хуьруьн агьалидин кьадар, вири лезгияр
яз 3270 кас тир .

Филивияр агъадихъ галай сихилриз пай хьанва: Гачалар, Иридар, Мундугъар,
КIвахъар.



https://lez.wikipedia.org/wiki/%D0%A6I%D0%B8%D0%B9%D0%B8_%D0%9C%D0%B0%D0%BA%D1%8C%D0%B0%D1%80

ЦIийи Макьар (урус. Новая Мака) — Дагъустан республикадин СтIал Сулейман районда
авай хуьр. «ЦIийи Макьарин» хуьруьнсоветдин административ юкь.

Хуьр СтIал Сулейман райондин рагъэкъечIдай пата, райондин юкь тир Кьасумхуьрелай
18,7 км кефердинни - рагъэкъечIдай пата, «Къавкъаз» федерал трассадал ала.

1955 йисуз Кьурагь райондин суван Агъа Макьар хуьр СтIал Сулейман райондик
акатнай. Гуьгъуьнин йисара хуьруьн агьалияр «Кайи-КIеле» тIвар алай чкадиз куьч
хьанвай. ЦIийи Макьар хуьр арадал атанвай. Виликан малдархъанри чпиз багъар
кутунин кар ва ципицI багъдин бахчахъанвал пешеяр чирнай. 1966 йисан 20
апрельдиз, Кьибле Дагъустанда хьайи гзаф къати зурзунрин себебдалди иниз
харапIайриз элкъвенай суван хуьрерар гзаф кьадарралди инсанар куьч жез эгечIнай.
ЦIийи макьарвийри, Рухун, Ичин, КуркIурхуьр, Татархан, Мехкергъ, Хуьпуькь
хуьрерай атай ксар, хайи стхаяр ва вахар хьиз чпин чилериз кьабулнай. Абур чпин
кIвалериз илифарна, гъиляй къвезвай куьмекар гузвай, шадвилерни гъамар санал
пайзавай.

Алай чIавуз хуьруьн 805 майишатар гваз 4469 кьван кас (2197 итим, 2272 паб)
яшамиш жезва. Агьалидин вири лезгияр, сунни - мусурманар я. 2002 ийсан агьалияр
сиягьдиз къачунин малуматрив кьурвал, хуьруьн агьалияр 4245 кас туькIуьрзавай. .



https://lez.wikipedia.org/wiki/%D0%A6I%D0%B8%D0%B9%D0%B8_%D0%9A%D1%8A%D0%B0%D1%80%D0%B0_%D0%9A%D1%83%D1%8C%D1%80%D0%B5

ЦIийи Къара Куьре (урус. Ново-Каракюре) — Дагъустан республикадин Докъузпара
районда авай, «Къара Куьредин» хуьруьнсоветдик акатзавай хуьр. Хуьруьнсоветдин
администрациядин юкь ва сад тир хуьр я.

Хуьр Дагъустан Республикадин Докъузпара райондин кефердинни - рагъэкъечIдай
пата, райондин юкь тир Усугъчай хуьрелай 5 км яргъал, Кьулан вацIун кьерел ала.

Хуьруьн бине 1993 йисуз вини Къара-Куьре хуьряй вацIун кьерел куьч хьанвай
киривийри кутунай. Вилик и чкадал абурун «Бахчаяр» ва «Кьер» тIварар алай мулкар
авай. ЦIийи хуьре садлагьай кIвал Аббасов Къиримхана эцигнай. Гуьгъуьнлай ам
райондин кьилин везифадал тайинарнай.

2010 йисан агьалияр сиягьдиз къачунин малуматрив кьурвал хуьре 850 касди уьмуьр
гьалзавай . 2002 йисан малуматрив кьурвал хуьре 512 касди уьмуьр гьалзавай .
Агьалидин вири лезгияр, суни - мусурманар я.



https://lez.wikipedia.org/wiki/%D0%A6I%D0%B8%D0%B9%D0%B8_%D0%9A%D1%8A%D0%B0%D1%80%D0%B0-%D0%9A%D1%83%D1%8C%D1%80%D0%B5

ЦIийи Къара Куьре (урус. Ново-Каракюре) — Дагъустан республикадин Докъузпара
районда авай, «Къара Куьредин» хуьруьнсоветдик акатзавай хуьр. Хуьруьнсоветдин
администрациядин юкь ва сад тир хуьр я.

Хуьр Дагъустан Республикадин Докъузпара райондин кефердинни - рагъэкъечIдай
пата, райондин юкь тир Усугъчай хуьрелай 5 км яргъал, Кьулан вацIун кьерел ала.

Хуьруьн бине 1993 йисуз вини Къара-Куьре хуьряй вацIун кьерел куьч хьанвай
киривийри кутунай. Вилик и чкадал абурун «Бахчаяр» ва «Кьер» тIварар алай мулкар
авай. ЦIийи хуьре садлагьай кIвал Аббасов Къиримхана эцигнай. Гуьгъуьнлай ам
райондин кьилин везифадал тайинарнай.

2010 йисан агьалияр сиягьдиз къачунин малуматрив кьурвал хуьре 850 касди уьмуьр
гьалзавай . 2002 йисан малуматрив кьурвал хуьре 512 касди уьмуьр гьалзавай .
Агьалидин вири лезгияр, суни - мусурманар я.



https://lez.wikipedia.org/wiki/%D0%A6I%D0%B8%D0%B9%D0%B8_%D0%93%D1%8A%D1%83%D1%8C%D0%B3%D1%8A%D0%B2%D0%B5%D0%B7

ЦIийи Гъуьгъвезар (урус. Новый Гогаз) — Дагъустан республикадин Мегьарамдхуьруьн
райондин чилерал алай Ахцегь райондин хуьр (анклав). «Хуьруьгрин»
хуьруьнсоветдик акатзава.

Хуьр Мегьарамдхуьруьн райондин юкьван пата, райондин администрациядин юкь тир
Мегьарамдхуьрелай 9 км яргъал ала.

Хуьруьн бине, Ахцегь райондин Вини Гъуьгъвезрин эгьлийри 1970-й йисара арандиз
куьч хьана кутунвайди я.

Гъуьгъвезвийрин чIехи пай Дагъустандин Магьачкъала, Дербент ва маса шегьерриз
куьч хьанвай. ГьакIни, абур Азербайжандин Хъачмаз райондин хуьрерин гзафбуруна
ва Баку шегьерда уьмуьр ийизва. Вини Гъуьгъвезар гила харапIайриз элкъвена.

2010 йисан агьалияр сиягьриз къачунин нетижариз килигна хуьре 481 касди уьмуьр
ийизвай. Агьалидин вири лезгияр, суни-мусурманар я.



https://lez.wikipedia.org/wiki/%D0%A6I%D0%B5%D1%85%D1%83%D1%8C%D0%BB

ЦIехуьл (азер. Zuxul) — Азербайжан республикадин КцӀар районда авай хуьр. «Вини
Калунхуьруьнсоветдик» акатзава.

Хуьр КцIар райондин кефер пата, Самур вацӀун кьерел, Мегьарамдхуьруьн райондихъ
галаз сергьятдин мукьвал, райондин кьилин шегьер тир КцIар шегьердилай 87 км
яргъал ала. ЦIехуьл хуьруьн кӀунтӀарилай Дагъустан пата авай лезги хуьрер акваз
жеда.

ЦIехуьл хуьруьн мягьлейрин тIварар (ойконимар): Шабан мягьле, Тамнаян мягьле,
Чагъуран мягьле, Ширерин мягьле, Лянкъа, Маллайрин мягьле, Алижанрин мягьле,
Къунагъар.

ЦIехуьлвийри са кьадар арандиз эвичӀна кьве ЦIехуьлуба хуьрер арадал гъанай,
абурукай сад КцӀар районда, муькуьдни Хъачмаз районда ава.



https://lez.wikipedia.org/wiki/%D0%A6I%D0%B0%D1%85%D1%83%D1%80

ЦIахур (урус. Цахур) — Дагъустан республикадин Рутул районда авай, «ЦIахур»
хуьруьнсоветдик акатзавай хуьр ва адан администрациядин юкь. ЦIахур халкьдин
тарихдинни культурадин чIехи метлеб авай юкьварикай сад.

Хуьр Дагъустан Республикадин Рутул райондин рагъакIидай пата, Къавкъаздин кьилин
цIиргъинин кеферпатан гуьнеда, райондин юкь тир Рутул хуьрелай 29 км кефердинни
- рагъакIидай пата, Самур вацIал ала.

ЦIахур (ЦІаІх) хуьруькай сифте малуматар Рим империяди Къавкъаздиз, Алпандиз
дяведин финрив алакъалу я ва Лукуллан (чи. э. вилик 74-66), Помпеян (чи. э.
вилик 66) ва мсб. тарихдин гъилив кхьинра гьалтзава.

XIX виш йисуз ЦIахур хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин Лучек
наибвалдиз талукь тир. Суьгут ва Хиях хуьрерихъ галаз ЦIахур хуьруьнжемятдик
акатзавай. Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 326 касди уьмуьр
гьалзавай . Агьалидин вири цIахурар, суни - мусурманар я. 1886 йисан Урусат
империядин агьалияр сиягьдиз къачунин малуматрив кьурвал, ЦIахур хуьруьн
агьалияр, вири цIахурар яз 983 кас тир .

Хуьре гуьгъуьнин ирид сихилар ава: Базева, Исакурар, Мусафурар, Камазяр,
Люлиара, Валиханар, Нукарамбы.



https://lez.wikipedia.org/wiki/%D0%A6%D0%BE%D0%BB%D0%BE%D0%B4%D0%B0

Цолода (авар. ЦIолода) — Дагъустан республикадин Ахвах районда авай хуьр. Цолода
хуьруьнсоветдик акатзава. Хуьруьнсоветдин кьилин хуьр я.

Хуьр Ахвах райондин лап кефер пата, райондин администрациядин юкь тир Карата
хуьрелай 22 км яргъал ала.

XIX виш йисуз Цолода хуьр вири Авар округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Авар округдин Хунзах
наибвалдиз талукь тир.

1944 йисуз Цолода хуьруьн агьалияр Чечнядин Ведено райондин Шамилкъала хуьруьз,
депортация авунвай чеченрин чкадал гужалди куьчарна ацукьарнай. 1948 йисуз
хуьруьн эгьлийриз чпин хайи чкадал, Дагъустандиз хквез кIан хьанай, амма ся бязи
себебрилай абурун са пай Хасавюрт районда авай «Герзель» кутандин чилериз куьч
хьанай ва Цияб Цолода, яни ЦIийи Цолода хуьр арадал гъанай.

2010 йисан агьалияр сиягьриз къачунин нетижайриз килигна хуьре 534 касди уьмуьр
ийизвай. Вири аварар, суни-мусурманар я.



https://lez.wikipedia.org/wiki/%D0%A6%D0%BD%D0%B0%D0%BB

Цнал (урус. Цнал) — Дагъустан республикадин Хив районда авай, «Цнал» хуьруьн
советдик акатзавай хуьр. Хуьруьн советдин администрациядин юкь я.

Хуьр Хив райондин кьибле пата, райондин юкь тир Хив хуьрелай тахминан 29 км
яргъал, СтIал Сулейман райондихъ галаз сергьятдин мукьвал, Рычал ва Ичин
вацIарин арада ава.

XIX виш йисуз Цнал хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Хъутур - Куьредин наибвалдик акатзавай тир. Камархуьр ва Куьре хуьрерихъ галаз
Цнал хуьруьнжемятдик акатзавай. Хуьруьнжемятдин кьилин хуьр тир.

Ватандин ЧIехи дяве чIавуз хуьряй фронтдиз 93 кас рекье гьатнай. Абурун зуралай
гзаф пай женгера телеф хьанвай ва хабар авачиз квахьнай.

2002 йисан агьалияр сиягьдиз къачунин малуматрив кьурвал хуьре 700 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Цнал хуьруьн агьалийрин кьадар
вири лезгияр яз 889 кас тир .



https://lez.wikipedia.org/wiki/%D0%A6%D0%B8%D0%BB%D0%B8%D0%BD%D0%B3

Цилинг (урус. Цилинг) — Дагъустан республикадин Кьурагь районда гадарнавай хуьр.

Хуьр Дагъустан Республикадин Кьурагь райондин кьибле-рагъакӀидай пата, райондин
администрациядин юкь тир Кьурагь хуьрелай автомобил рекьелайтIуз тахминан 17 км
яргъал кьиблединни-рагъакIидай пата ала.

XIX виш йисуз Цилинг вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин
Хъутур-Куьредин наибвалдиз талукь тир. Кьуьчхуьр хуьруьхъ галаз
Кьуьчхуьруьнжемятдик акатзавай.

Къе КцIар райондин Манкъулидхуьре цилингар лугьудай сихил ава, мумкин я и
сихилдин бине мус ятIа Цилинг хуьряй атанвайбуру кутунай.

1886 йисан Урусат Империядин агьалияр сиягьдиз къачунин малуматрив кьурвал,
Цилинг хуьруьн агьалияр, вири лезгияр яз 652 кас тир .



https://lez.wikipedia.org/wiki/%D0%A6%D0%86%D0%B8%D0%B9%D0%B8_%D0%A3%D1%81%D1%83%D1%80

ЦІийи Усур (урус. Новый Усур) — Дагъустан республикадин Мегьарамдхуьруьн
райондин чилерал алай Ахцегь райондин хуьр (анклав). «Луткунрин» хуьруьнсоветдик
акатзава.

Хуьр Мегьарамдхуьруьн райондин юкьван пата, райондин администрациядин юкь тир
Мегьарамдхуьрелай 9,5 км яргъал ала. Ростов-Баку (М-29) федерал рекьин патав,
Азербайжандин сергьятдилай 20 км яргъал чка кьунва.

ЦІийи хуьруьн бине вилик Ахцегь районда Самур цIиргъинин кьиблепатан гуьнедал
кьакьан сувал алай Вини Усуррай арандиз куьч хьанвайбуру кутунай. Куьч хьунин
себеб, сувун хуьрериз зурба зарарар галукьарнавай 1966 йисан чилин къати
зурзунар хьанвай. Гьа чIавуз гзаф сувун хуьрерин эгьлийри чпин кIвалер туна
арандиз куьч хьана цIийи хуьрер арадал гъанай.

2010 йисан агьалияр сиягьриз къачунин нетижариз килигна хуьре 910 касди уьмуьр
ийизвай. Вири лезгияр, суни-мусурманар я.



https://lez.wikipedia.org/wiki/%D0%A5%D1%8C%D0%B8%D0%BB

Гьил (азер. Hil) — Азербайжан республикадин КцӀар районда авай хуьр. «Гьилерин»
хуьруьнсоветдик акатзава. Хуьруьнсоветдин кьилин хуьр я. Гьил КцӀар райондин
виридалайни чIехи хуьр я ва Азербайжандин виридалайни чIехи хуьрерикай сад я.

Хуьр КцIар райондин кьулан пата, райондин кьилин шегьер тир КцIар шегьердилай
12 км яргъал ала.

Гьилерин мягьлейрин тIварар (ойконимар): Мегькема, Сирт мягьле, Пелен мягьле,
ЧIехи хуьр, ГъвечIи хуьр.

Гьил Лезгистандин дегь чIаван хуьрерикай сад тирдал шак алач. И кар
тестикьарзавай делилрикай сад, хуьруьн къвалав галай 3 км яргъивилин дегь сурар
я. Гьатта, са бязи алимрин фикирралди, Гьил хуьр гьеле Алпан гьукуматдин девирда
авай. Хуьре IX виш йисуз пуд пипIен къайдада эцигнавай пIирер ава ва чкадин
эгьлийри им са суфийвилин кар хьиз гьисабзава. ГьакIни, хуьруьн кIунтIарикай
садал кьве виш йисан цIуру мискIин ала.

1934 йисуз Гьил хуьр гилан КцIар райондин чилерал алай Гьил райондин кьилин хуьр
тир.

Гьиливийри са кIус аранда, Хъачмаз райондихъ галаз сергьятдин мукьвал Гьилуба
хуьр кутунай.

1970 йисан агьалияр сиягьриз къачунин нетижайриз килигна хуьре 4 131 касди
уьмуьр ийизвай. Агьалидин 97 % — лезгияр, 3 % — цIапар я, вири суни-мусурманар
я.

Гьилера авай сихилрин тIварар: Къачабегар, Эребханар, Къара гадаяр, Дедемар,
ШайтIанар, Кекар, МучIар, Эйвазар, Бикеранбур, КIapкIарар, ЦIахуьрар, Къафарар,
Нуруяр, Фиргъананбур, Адемиранбур, Мукаиланбур, Мусадинбур, Къафарар, Къуьсуьяр,
Гъашурар, Бикерар, Мукаяр, Жуватанбур, Мегьетар, Фекьияр, Бегар, Къапалар,
БакIияр, Мягьсумар, Чувачар, ШапIаяр, Элияр, Ваданар, ШипIаяр, Какурар,
Хъалхъамар, ЦIегьер, Агъамар, Келеяр, Къамацар, Хъунжелияр, Мирзагъаяр, Какамар,
Къарчугъаяр, КалацIар.



https://lez.wikipedia.org/wiki/%D0%A5%D1%8A%D0%BF%D1%83%D1%8C%D1%85%D1%8A

Хъпуьхъ (урус. Хпюк) — Дагъустан республикадин СтIал Сулейман районда авай хуьр.
«Хъпуьхърин» хуьруьнсоветдин администрациядин юкь ва сад тир хуьр.

Хуьр СтIал Сулейман райондин рагъакIидай пата, райондин юкь тир Кьасумхуьрелай
рагъакIидай патахъ 15,3 км яргъал чка кьунвайди я.

Хъпуьхъвияр лап фад заманарилай инихъ хуьруьн майишатдин крарал, малдарвилив, ва
кеспи ийиз шегьерриз фидай лежбервилив алахънавайди я. Гзафбур кеспи ийиз,
кьетIендаказ векьер ягъиз, Азербайжандин Шеки ва Ширвандиз физвай, гьавиляй
абуруз цIап чIал чидай. Хуьре, мукьвал алай хуьреризни къуллугъзавай, вад чатар
авай.

Хъпуьхъар гьакIни живедин мядендив машгьур я. Ина сифте инглисри ва бельгийвийри
чпиз живе хкудзавай. Октябрьдин революциядилай кьулухъ и мяден вири халкьдин мал
авунай. Садлагьай продукция - 2 пуд живе 1922 йисуз В.И.Лениназ ракъурнай. Жаваб
яз Ленина, зегьмет чIугвазвай дагъустанвийриз багьа савкьат патахъай сагърай
лагьанай тел ракъурнай. Мяден 1940 - й йисарал кьван кIвалахзавай, гила адан
кIвалах акъвазарнава. Живед мяден квай чка жугъуруникай са кьиса ава: «Гьумарар»
сихилдикай тир Алиди вичин гъилелди Кьуръан чин къачуз кхьизвай ва улубар расна
формада твазвай. Адакай тариф вири Къавкъаздиз чкIанвай. Ада туькIуьрай улубрин
иеси жез гзафбуруз кIанзавай. Садра Алиди чIура вичин хпер хуьдайла, адаз
рагалайгъуз авахьзавай цIарцIар гузвай са затI акуна. Ада и жими затI са
къапуниз кIватIна кIвализ гъанай, ва йифиз Кьуръандин чарчин жилдинал адав са
затI чIугваз жедатIа акваз алахъна. Пакамахъ къарагъайла адаз улубдин жилд
цIарцIар гудай хьана акуна. Адалай кьулухъ ада Кьуръандин жилдер живедив расиз
хьанай. Кьуръан улубрин нубатдин партия гваз Темир-Хан-Шура (гилан Буйнакск)
шегьердиз фейи Алидивай ада живе гьинай къачузвай чIал жузунай. КIевиз мягьтел
хьайи Алиди чкадин тIвар кьунай. Кьисадиз килизна, живедин мяден квай чка
садлагьай дуьздай акъудай кас «Гьумарбурун» Али хьанвай.

1966 йисуз, гзаф кIеви чилин зурзунихъ алакъа аваз, хъпуьхъвияр Курхуьр, ЦIийи
Макьар, Кьасумхуьр, Герейханован совхоз хуьрериз ва Кьвевар шегьердиз куьч жез
эгечIнай. Анжах Кьвеварда хъпуьхъвийрин 35 кIвал ава.

XIX виш йисуз Хъпуьхъ хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Котур
- Куьредин наибвалдиз талукь тир. КуркIурхуьр, КIеле, ЦицIигъ ва ЧIилихъ
хуьрерихъ галаз ЦицIигърин хуьруьнжемятдик акатзавай.

Алай чIавуз хуьруьн 45 кIвале 246 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 75 майишатар авай, ва агьалийрин кьадар 424 кас тир.



https://lez.wikipedia.org/wiki/%D0%A5%D1%8A%D0%BB%D0%B0%D1%80

Хълар (урус. Хал) — Дагъустан республикадин Ахцегь районда авай гадарнавай сувун
хуьр.

Хуьр Ахцегь райондин кьулан пата, райондин администрациядин юкь тир Ахцегь
хуьрелай 18 км яргъал, Ахцегь вацIун чапла хел тир КӀамун вацIун къерехдихъ
гала.

XVI виш йисалай 1839 йисал кьван хуьр Ахцегьпарадин азад жемиятдин «Ахцегьпара -
1» хуьрерин жемиятдик квай.

1839 йисуз Хълар хуьр вири Самур округдихъ галаз Урусат империядин гъилик
акатнай. Урусат империядик квай чIавуз ам Дагъустан вилаятдин Самур округдин
Ахцегьпара наибвалдиз талукь тир. Къучагъар, Мичегь ва Смугъул хуьрерихъ галаз
Смугъулрин хуьруьн-жемиятдик квай.

1961 йисан сифте кьилера хуьруьн «Большевик» колхозда 178 колхозник кIвалахзавай
ва 70 майишатар авай. Колхоздик 86 карч алай чIехи малар ва 3669 лапагар квай.

1989 йисуз Хъларин эгьлияр Ахцегь хуьруьз, Дукъузпара райондин Авадан ва КцIар
райондин Мучугъ хуьрериз куьч хьанай.

1886 йисан Урусатдин Империядин агьалияр сиягьриз къачунин нетижайриз килигна,
хуьре 167 касди уьумуьр ийизвай . Вири лезгияр, суни-мусурманар тир.

Хъларин агьалияр гуьгъуьнин сихилрикай ибарат тир — Къарамар (Пашаяр), СикIер
(Селимар), ПIиретIар, ШепIенар. Хуьр вичин тежриба авай хпехъанрив, гамарин
цунин ва нехишар алай гуьлуьтар хрунин устӀаррив машгьур тир.



https://lez.wikipedia.org/wiki/%D0%A5%D1%83%D1%82%D0%B0%D1%80%D0%B3%D1%8A

Хутаргъ (урус. Хутарг) — Дагъустан республикадин СтIал Сулейман районда авай
тунвай хуьр.

Хуьр СтIал Сулейман райондин рагъакӀидай пата, райондин юкь тир Кьасумхуьрелай
тахминан 10,5 км яргъал, суван ценерив гвай чкада алайди я.

Хуьруьн майишатдин мулкарихъ галаз санал хуьруьн майдан 760 га кьазва, абурукай
300 га — тум цайи чилер, 130 — векьер ядай никӀер, амайбурни чӀурар я. Хутаргъ
хуьр, Ивигар, Чуьхверхуьр, Мехкергъ, ЧIилихъ, КIеле, ХпитIар, Бигер ва Кьеан
хуьрерин мулкарихъ галаз сергьятарзава.

XIX виш йисуз Хутаргъ хуьр вири Куьре округдихъ галаз Урусат империядин гъилик
акатзава. Империядик квай чӀавуз, хуьр Дагъустан вилаятдин Куьре округдин Котур
- Куьредин наибвалдиз талукь тир. Кьеан ва Чуьхверхуьр хуьрерихъ галаз Кьеан
хуьруьнжемятдик квай.

1966 йисуз, зурзунрин себебдилай хуьруьнэгьлияр Эминхуьруьз (а чӀавуз Аламише
тӀвар алай) куьч хьана ацукьнай.

Куьч жедалди хуьруьн агьалийрин вири лезгияр, суни — мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьре 89 майишатар
авай, агьалийрин кьадар 517 кас тир.



https://lez.wikipedia.org/wiki/%D0%A5%D1%83%D1%80%D1%81%D0%B0%D1%82%D0%B8%D0%BB

Хурсатил (урус. Хурсатил, таб. ХурццатIил) — Дагъустан республикадин Хив районда
авай, «Урга» хуьруьнсоветдик акатзавай хуьр.

XIX виш йисуз Хурсатил хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Кьибле - Табасарандин наибвалдиз талукь тир. Атрик, Джули, Вертил, Урга, Фурдаг
ва Ярагъ хуьрерихъ галаз Джули хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 49 касди уьмуьр
гьалзавай . Агьалидин вири табасаранар, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Хурсатил хуьруьн агьалийрин
кьадар вири табасаранар яз 107 кас тир.



https://lez.wikipedia.org/wiki/%D0%A5%D1%83%D0%B6%D0%B0%D0%B4%D1%85%D1%83%D1%8C%D1%80%D1%83%D1%8C%D0%BD_%D0%9A%D1%8A%D0%B0%D0%B7%D0%BC%D0%B0%D1%8F%D1%80

Хужадхуьруьн Къазмаяр (урус. Ходжа-Казмаляр) — Дагъустан республикадин
Мегьарамдхуьруьн районда авай, «Хужадхуьруьн Къазмайрин» хуьруьнсоветдик
акатзавай хуьр.

Хуьр Мегьарамдхуьруьн райондин кьиблединни-рагъэкъечIдай пата, Самур вацIун
чапла кьерел, райондин юкь тир Мегьарамдхуьрелай 17 км яргъал ала.

Хуьруьн тарих, вичин бинедин хуьр тир Хужадхуьр хуьруьн тарихдихъ галаз алакъалу
я.

Хужадхуьруьн Къазмайрин бине СтIал Сулейман райондин сувун Хужадхуьр хуьруьн
эгьлийри арандиз куьч хьана кутунай.

XIX виш йисан 1864 йисуз Хужадхуьр хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Хъутур-Куьредин наибвалдиз талукь тир. ГазардкIам ва Чахчах
хуьрерихъ галаз Чахчах хуьруьнжемятдик акатзавай.

2013 йисан агьалияр сиягьдиз къачунин малуматрив кьурвал хуьре 1449 касди уьмуьр
гьалзавай . 2012 йисан малуматрив кьурвал, хуьруьн агьалияр 1459 кас тир . 2002
йисан малуматриз килигна, хуьруьн агьалияр 1069 кас тир . Агьалидин вири
лезгияр, суни - мусурманар я. 1886 йисан Урусат Империядин агьалияр сиягьдиз
къачунин малуматрив кьурвал, Хужадхуьр хуьруьн агьалидин кьадар, вири лезгияр яз
463 кас тир .



https://lez.wikipedia.org/wiki/%D0%A5%D1%83%D0%B4%D0%B8%D0%B3%D1%8A

Худигъ (урус. Худиг) — Дагъустан республикадин Агъул районда авай хуьр. «Курагъ»
хуьруьнсоветдик акатзава.

Хуьр Дагъустан Республикадин Агъул райондин юкьван пата, райондин юкь тир Тпиг
хуьрелай 22 км кефердинни-рагъэкъечIдай патахъ, Кошанапу вацIал ала.

XIX виш йисуз Худигъ хуьр вири Куьре округдихъ галаз Урусат империядин гъилик
акатнава. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Арсугъ ва Буршагь хуьрерихъ галаз Арсугъ
хуьруьнжемятдик акатзавай.

2010 йисан агьалияр сиягьриз къачунин нетижайриз килигна хуьре 673 касди уьмуьр
ийизвай. Вири агъулар, суни-мусурманар я.

1886 йисан Урусат Империядин агьалияр сиягьдиз къачунин малуматрив кьурвал,
Худигъ хуьруьн агьалияр 286 кас тир: 99 кас (34,6%) — лезгияр, 187 кас (65,4%) —
агъулар .



https://lez.wikipedia.org/wiki/%D0%A5%D1%82%D1%83%D0%BD

Хтун (урус. Хтун) — Дагъустан республикадин СтIал Сулейман районда авай,
«Шихидхуьруьнсовет»дик акатзавай хуьр.

Хуьр СтIал Сулейман райондин кьибледа, райондин юкь тир Кьасумхуьрелай кьибле
патаp 10 км аргъал чка кьунвайди я. Мукьвал алай хуьрер: Бутахуьр, Шихидхуьр,
Зугьрабхуьр.

Хуьруьн «Хтун» тIвар, хтун тарар авай чка ва элкъвена хтун манаяр хьиз таржума
ийиз жеда. Виридалайни мумкин тирди, ам садлагьай манадихъ галаз алакъа аваз я,
вучиз лагьайтIа элкъвена къваларив гвай тIебиатдихъ галаз алакъа авай хуьрерин
тIварар фад-фад гьалтзава (мис: Пиперхуьр, Чухверхуьр ва мсб.). Хуьр арадал атай
тарих малум туш.

XIX виш йисуз Бутахуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир. Зугьрабхуьр ва Бутахуьр хуьрерихъ галаз
Зугьрабхуьруьнжемятдик акатзавай.

Алай чIавуз хуьре 138 кIвале 492 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 57 кIвал авай, агьалийрин кьадар 277 кас тир: 150 итим
ва 155 паб.



https://lez.wikipedia.org/wiki/%D0%A5%D1%80%D0%B0%D1%85

Храх (урус. Храх) — Дагъустан республикадин Ахцегь районда авай гадарнавай сувун
хуьр.

Хуьр Ахцегь райондин рагъэкъечIдай пата, райондин администрациядин юкь тир
Ахцегь хуьрелай 19 км яргъал ала.

1839 йисуз Храх хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин
Докъузпара наибвалдиз талукь тир. Ухул ва Лгар хуьрерихъ галаз Ухулрин
хуьруьн-жемиятдик акатзавай.

1929 йисуз хуьр цIийз арадал гъайи Ахцегь райондик кутунай. Гьа чIавуз хуьре
ахъайнай «Победа» колхозда 204 колхозник кIвалахзавай. Кохоздин майишатрик 217
карч алай чIехи мала ва 1700 лапагар квай.

1960-й йисара хуьруьн агьалияр Къурукал хуьруьз ва Дагъустандин муькуь хуьрериз
куьч хьанай.

Гьеле Октябрьдин революциядилай вилик Храх хуьруьн эгьлийри Азербайжандин
Хъачмаз райондин чилерал алай чпин гатун чӀурарал Храхуба хуьр арадал гъанай.
Гьа хуьр Азербайжанда авай Дагъустандин хуьр-анклав тир. 2012 йисуз Урусатди
Храхуба хуьр адан 400-ев агакьана лезги агьалидихъ галаз Азербайжандиз маса
ганай.

1886 йисан Урусатдин Империядин агьалияр сиягьриз къачунин нетижайриз килигна,
хуьре 367 касди уьумуьр ийизвай . Вири лезгияр, суни-мусурманар тир. 1961 йисуз
хуьре 71 майишатар ва 300 кас агьалияр авай.



https://lez.wikipedia.org/wiki/%D0%A5%D0%BF%D0%B5%D0%B6_%D0%9A%D1%8A%D1%83%D1%80%D0%B1%D0%B0%D0%BD

Зари Къурбан 1852 йисуз Куьре магьалдин Хпеж хуьре дидедиз хьана. араб, туьрк ва
лезги чIаларал савадлу жегьилди шиирар теснифиз ва чуьнгуьрдихъ галаз манияр
лугьуз эгечIна. Ам яваш-яваш лезги хуьрера машгьур хьана. Xпеж Къурбанан шиирар
чпин мана-метлебдин жигьетдай са шумуд чкадал пай жезва: диндикай теснифнавайбур
(«Ажалдиз», «Пайгъамбардин кьиникьиз», «Шалбуз дагъ», «Шейх Рамазан-эфенди», «Я
Эренлер» ва мсб. ), уьмуьрдикай теснифнавайбур («Дуьньядиз», «Фана дуьнья»,
«Инсан ва дуьнья», «Душман дуьнья», «Гуьгьуьлдиз» ва мсб. ), кьилди инсанриз
бахшнавайбур («Дустариз чIалар», «Агъалар хандиз», «Уста Тагьир» ва мсб. ). Хпеж
Къурбан 1944 йисуз буьгьтендик акатна, дустагъда туна ва гьана кьена. Советрин
девирда X. Къурбанан чIалар чапдиз акъудун къадагъа тир, ихьтин къарардин
себебни ам «девлетлуйрин патал алай шаир» хьиз хьун тир. Хпеж Къурбанан
уьмуьрдин ва туькӀуьрунрин рехъ сифте яз Нариман Ибрагьимова жагъурна, 1994
йисуз шаирдин эсеррин кIватIал чапдай акъудна.



https://lez.wikipedia.org/wiki/%D0%A5%D0%BF%D0%B5%D0%B6

Хпеж (урус. Хпедж) — Дагъустан республикадин Кьурагь районда авай,
«Шимихуьруьнсовет»дик акатзавай хуьр.

Хуьр Дагъустан Республикадин Кьурагь райондин юкьван пата, райондин
администрациядин юкь тир Кьурагь хуьрелай 7 км яргъал чка кьунва.

XIX виш йисуз Хпеж хуьр вири Куьре округдихъ галаз Урусатдин империядин гъилик
акатзава. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Ашар, Кукваз, Урсун, Хуьпуькь ва Шимихуьр
хуьрерихъ галаз Хпеж хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 233 касди уьмуьр
гьалзавай . Агьалидин вири лезгияр, суни - мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Хпеж хуьруьн агьалияр
510 кас тир.



https://lez.wikipedia.org/wiki/%D0%A5%D0%B8%D0%B2_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Хив» хуьруьнсовет (урус. Село Хив) — Дагъустан Республикадин Хив райондик
акатзавай муниципалитет.

Хуьруьнсовет Дагъустан Республикадин Хив райондин юкьван пата, Чирагъ ва Рапак
вацIарин арада авай дугуна, Магьачкъаладилай 204 км кьибле пата ала.

2013 йисан агьалияр сиягьдиз къачунин малуматрив кьурвал хуьруьнсоветда 2548
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
2613 кас тир . 2002 йисан малуматриз килигна, хуьруьнсоветдин агьалияр 2243 кас
тир . Агьалидин чIехи пай табасаранар, гъвечIи пай лезгияр я, вири суни -
мусурманар я.



https://lez.wikipedia.org/wiki/%D0%A5%D0%B2%D0%B5%D1%80%D0%B5%D0%B6_(%D0%9A%D1%8C%D1%83%D1%80%D0%B0%D0%B3%D1%8C_%D1%80%D0%B0%D0%B9%D0%BE%D0%BD)

Хвереж (агъул. Хоредж, урус. Хвередж) — Дагъустан республикадин Кьурагь районда
авай кьакьан суван хуьр. Усугъ ва Укуз хуьрерихъ галаз «Усугъ» хуьруьнсоветдик
акатзава.

Хуьр Дагъустан Республикадин Кьурагь райондин рагъакӀидай пата, райондин
администрациядин юкь тир Кьурагь хуьрелай 22 километр кефердинни — рагъакӀидай
пата, Агъул райондихъ галаз сергьятдал, Хвереж вацIун дугундал чка кьунвайди я.

XIX виш йисуз Хвереж хуьр вири Куьре округдихъ галаз Урусатдин империядин гъилик
акатзава. Империядик квай чӀавуз, хуьр Дагъустан вилаятдин Куьре округдин
Кьурагь наибвалдиз талукь тир. Бедухъ ва Рича хуьрерихъ галаз РичӀа
хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 262 касди уьмуьр
гьалзавай. Вири агъулар, суни — мусурманар я. 1886 йисан Урусат Империядин
агьалияр сиягьдиз къачунин малуматрив кьурвал, Хвереж хуьруьн агьалияр 186 кас
яз вири агъулар тир.



https://lez.wikipedia.org/wiki/%D0%A5%D0%B2%D0%B5%D1%80%D0%B5%D0%B6_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Хвереж» хуьруьнсовет (урус. Хореджский сельсовет) — Дагъустан Республикадин Хив
райондик акатзавай муниципалитет.

Администрациядин юкь — Хвереж хуьр я. Хуьруьнсоветдик акатзавай хуьрер: Хвереж,
Лака.

Хуьруьнсовет Дагъустан Республикадин Хив райондин рагъакIидай пата, райондин юкь
тир Хив хуьрелай 4 км яргъал ала.

2013 йисан агьалияр сиягьдиз къачунин малуматрив кьурвал хуьруьнсоветда 1593
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
1616 кас тир . 2002 йисан малуматриз килигна, хуьруьнсоветдин агьалияр 1300 кас
тир . Агьалидин вири табасаранар, суни - мусурманар я.



https://lez.wikipedia.org/wiki/%D0%A5%D0%B0%D1%80%D0%B8%D0%B1

Хариб (Будённовка) — Дагъустан республикадин Хасавюрт райондин чилерал алай
Ахвах райондин хуьр. Ингердах хуьруьнсоветдик акатзава.

Хуьр Хасавюрт райондин кефер пата, райондин администрациядин юкь тир Хасавюрт
шегьердилай 28 км яргъал ала.

Сифте яз хуьруьн бине XX виш йисан сифте кьилера урусри кутунай. Адан садлагьай
тIвар Николаевка тир, совет береда Будённовка эцигнай. Хуьре уьмуьр 1930-й
йисарал кьван давам хьана, гуьгъуьнлай ам гадарна хъфенай. 1957 йисалай и
хуьруьз Ахвах райондин Инхело хуьряй хзанар куьч жез эгечIнай.

2010 йисан агьалияр сиягьриз къачунин нетижайриз килигна хуьре 474 касди уьмуьр
ийизвай. Вири аварар, суни-мусурманар я.



https://lez.wikipedia.org/wiki/%D0%A5%D0%B0%D0%B7%D0%B0%D1%80_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Хазар» хуьруьнсовет (урус. Сельсовет «Хазарский») — Дагъустан Республикадин
Дербент райондик акатзавай муниципалитет (хуьруьнсовет).

Администрациядин юкь хуьр — Хазар хуьр я. Хуьруьнсоветдик акатзавай хуьрер:
Хазар, Вавилово, Агъа Жалгъан, Дуьзлер.

Хуьруьнсовет Дагъустан Республикадин кьибле пата, Дербент райондин рагъакӀидай
пата, Дербент шегьердилай 7,5 км кьибле пата, Каспий гьуьлуьн кьерел чка
кьунвайди я.

2002 йисан агьалияр сиягьдиз къачунин малуматрив кьурвал хуьруьнсоветда 6336
касди уьмуьр гьалзавай. 2010 йисан малуматриз килигна, агьалияр 8447 кас тир
(вири райондин агьалийрин 8,5 %). Хуьруьнсоветдин хуьрера жуьреба жуьре миллетар
ава: цIапар, лезгияр, табасаранар, агъулар, вири суни ва шии — мусурманар я.



https://lez.wikipedia.org/wiki/%D0%A4%D1%83%D1%80%D0%B4%D0%B0%D0%B3

Фурдаг (урус. Фурдаг, таб. Фурдакъ) — Дагъустан республикадин Хив районда авай,
«Урга» хуьруьнсоветдик акатзавай хуьр.

XIX виш йисуз Фурдаг хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Кьибле - Табасарандин наибвалдиз талукь тир. Атрик, Джули, Вертил, Урга,
Хурсатил ва Ярагъ хуьрерихъ галаз Джули хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 202 касди уьмуьр
гьалзавай . Агьалидин вири табасаранар, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Фурдаг хуьруьн агьалийрин
кьадар вири табасаранар яз 156 кас тир.



https://lez.wikipedia.org/wiki/%D0%A4%D0%B8%D1%82%D0%B5

Фите — Дагъустан республикадин Агъул районда авай хуьр. «Фите» хуьруьнсоветдик
акатзава. Хуьруьнсоветдин администрациядин юкь я.

Хуьр Дагъустан Республикадин Агъул райондин рагъэкъечIдай пата, райондин юкь тир
Тпиг хуьрелай 12 км рагъэкъечIдай патахъ, Фитидагъ сувал ала.

XIX виш йисуз Фите хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Курагъ ва Яркуг хуьрерихъ галаз Яркуг
хуьруьнжемятдик акатзавай.

2015 йисан агьалияр сиягьриз къачунин нетижайриз килигна хуьре 712 касди уьмуьр
ийизвай. Вири агъулар, суни-мусурманар я.

1886 йисан Урусат Империядин агьалияр сиягьдиз къачунин малуматрив кьурвал, Фите
хуьруьн агьалияр вири агъулар яз 232 кас тир.



https://lez.wikipedia.org/wiki/%D0%A4%D0%B8%D0%BB%D0%B5%D1%80%D0%B8%D0%BD_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Филерин» хуьруьнсовет (урус. Село Филя) — Дагъустан Республикадин
Мегьарамдхуьруьн райондик акатзавай муниципалитет.

Хуьруьнсовет Дагъустан Республикадин Мегьарамдхуьруьн райондин кьибле пата, дуьз
Азербайжандихъ галаз сергьятдин мукьвал, Самур вацIун эрчIи кьерел, райондин юкь
тир Мегьарамдхуьрелай 19 км яргъал ала.

2013 йисан агьалияр сиягьдиз къачунин малуматрив кьурвал хуьруьнсоветда 2 419
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
2 427 кас тир . 2002 йисан малуматриз килигна, хуьруьнсоветдин агьалияр 2 757
кас тир . Агьалидин вири лезгияр, суни - мусурманар я.



https://lez.wikipedia.org/wiki/%D0%A4%D0%B5%D0%B9%D0%B7%D1%83%D0%B4%D0%B8%D0%BD_%D0%9D%D0%B0%D0%B3%D1%8A%D0%B8%D0%B5%D0%B2

Фейзудин Нагъиев — шаир, гьикаятчи ва публицист Нагъиев Фейзудин Рамазанович
1951-йисан 15-февралдиз СтIал Сулеман райондин Агъа СтӀал хуьре дидедиз хьана.
Ада юкьван мектеб, Одессадин эцигунардай инженеррин институт, М. Горькийдин
тӀварунихъ галай Литературадин институт куьтягьна. Гзаф йисара эцигнурин
идарайра кӀвалахна. Ф. Нагъиева шииратдин ва гьикаятдин, драмадин ва
публицистикадин эсерар теснифзава. Ам «Капал кхьинар», «Къванцел биришар»,
«Хважамжамни Яргъируш», «Цавай къвазвай муьгьуьббатдин авазар», «Терсепулда йиф»
ва «Алпандин суракьда» ктабрин автор я.

1990-йисуз Ф. Нагъиева Магьачкъалада Лезгийрин «Шарвили» тӀвар алай медениятдин
меркез тешкилна, 1992-йисалай литературадин «Лезгистан» тӀвар алай аслу тушир
журнал акъудзава. Ф. Нагьиев литературадин месэлаяр ахтармишунал машгъул я. Ада
2000-йисуз «СтӀал Сулейманан шииратдин ирс» тӀвар алай илимдин ктаб печатдай
акъудна. Зари Лезгини Россиядин писателрин галкӀдин член я. Ам Магьачкъалада
яшамиш жезва.



https://lez.wikipedia.org/wiki/%D0%A4%D0%B0%D1%80%D1%81%D0%B8_%D1%87%D0%86%D0%B0%D0%BB

Фарси, ЦӀийи фарси (زبان فارسی [zæ'bɒːne fɒːr’siː]) — Инд-европадин чӀаларин
хзандин иран чIаларин группадик акатзавай, гзаф девлетлу ва виш йисаралди алцум
жезвай литература авай, иран чӀаларин арада кӀвенкӀве аваз физвай чӀал. И
чӀалал, вири дуьньядин литературади кьабулнавай ва дуьньядин эсеррин хазинада
гьатнавай, шедевр тир эсерар кхьенвайди я. Гилан фарс чӀал цӀийи чӀал я, ам Иран
гьукумат арабри дяведалди къачунвай ва уьлкведа Ислам динди винизвал къачузвай
девирда араб чIалан къати таъсирдик акатнавай дегь пегьлеви чIалакай арадал
атанвайди я ва а чӀалан давам я.

Фарси, пуд сад-садаз мукьва тир вариантриз чара хьанвай ва Азиядин пуд
уьлквейра, Иранда, Афганистанда ва Тажикистанда официал чӀалар хьиз кьабулнавай
плюрицентрик чIал я. Абурукай виридалайни вилик фенвай ва дуьньядиз мадни
машгьурди Иран Ислам Республикадин фарс чӀал я, идаз себеб уьлкведи дуьньядин
дережада кьунвай экономикадин потенциал ва и чӀалал рахазвайбурун чӀехи кьадар
я. Ирандин фарс чӀалаз «рагъакӀидай патан фарси»ни лугьузвайди я. Фарс чӀалан
рагъэкъечӀдай патан вариантар Афганистандин гьукуматдин чӀал тир дари ва
Тажикистандин тажик чIалар я.



https://lez.wikipedia.org/wiki/%D0%A4%D0%B0%D1%80%D0%B5%D1%80_%D0%BE%D1%81%D1%82%D1%80%D0%BE%D0%B2%D1%80%D0%B8%D0%BD_%D1%88%D0%B5%D0%B3%D1%8C%D0%B5%D1%80%D0%B0%D1%80

Фарер островрин яшамишдай чкайрин сиягьдик вири, 2012-лагьай йисан 1-лагьай
гьердин малуматрив кьурвал, островрал алай инсанар яшамишдай чкаяр кутунва.
Сиягьди къалурзавай агьалийрин кьадарни гьа датадив кьурвал я. Вири санлай
къачурла, островрал 120 инсанар яшамишдай чкая ала. Амма абурукай кьилди са
Торсхавн ва Klaksvík шегьерар (фар. býir) хьиз гьисабзавайди я. Амайбур хуьрер
(фар. bygdir) ва хуьрер хьтин яшамишдай чкаяр я.

Са бязи яшамишдай чкаяр кьилдин тир жемятар хьиз гьисабзава, амма абур михьиз
тахьайтӀа са кьадар маса хуьрерихъ галаз ккӀана сад хьана. Hoyvík ва Argir,
гьакъикъатда, Торнсхавн шегьердин сад садахъ галаз сигъдиз гилигнавай
агъашегьерар я. Виликра Nes Vagur-дин пай тир. Skálafjørður жемят — 10 кмдиз
яргъи хьанвай яшамишдай чкайрин галкӀ я, адак агъадихъ ганвай яшч акатзава:
Gøtueiði, Skipanes, Søldarfjørður, Lambareiði, Glyvrar, Saltangará, Runavík,
Saltnes, Toftir ва Nes. ЧӀехивилел гьалтайла Фарер островрин вири яшамишдай
чкайрин галкӀрикай Skálafjørður пудлагьайди я. Kambsdalur са гьал цӀийи яшч я,
адетдалди ам Фуглафьордурдик кутазвайди я.

Викигьамбарда темайриз килигна туькӀуьрнавай медиа-файлар ава Фарер островрин
шегьерар



https://lez.wikipedia.org/wiki/%D0%A3%D1%85%D1%83%D0%BB

Ыгыл, Угул (урус. Ухул) — Дагъустан республикадин Ахцегь районда авай кьакьан
суван хуьр. «Ухулрин» хуьруьнсоветдик акатзава. Хуьруьнсоветдин кьилин хуьр я.

Хуьр Ахцегь райондин рагъэкъечӀдай пата, райондин администрациядин юкь тир
Ахцегь хуьрелай 27 км яргъал, Шалбуздагъдин къерехдив гвай цIиргъинал, сувун
кукIвалай рагъакIидай пата, Муглах вацIун къерехдихъ гала.

Хуьруьн мукьвал алай тIебии сергьятар: ВацIун гъенер, Камай, Къапал, Къацугъ
никIер, КьвечIер сув, Лекь сув, ЧIикIер чIун, ТIегъуьн пад, ХарапIар, ЦIар, Цула
кал, ЧIулав шим, Амбар булах, Мегьмедан кьил хай булах, Лукьманан булах.

Тарихдал гьалтайла хуьр гуьгъуьнин мягьлейриз чара жезва: Багьар мягьле, Мегер
мягьле, Хшар мягьле, Мафар мягьле.

Хуьруьн бине кутур дуьз тарих малум туш. ЦIурудай уьмуьр гьалзавай кьуьзуь
эгьлийрин эхтилатриз килигна, сифтедин хуьр «СутIар» тIвар алай сувал алай.
Тахминан XI виш йисуз, хуьруьн агьалидин са пай гилан чкадиз куьч хьанвай,
муькуь пайдини алай чIавуз КцIар районда авай СтIур хуьруьн бине эцигнай.

XVI виш йисалай 1839 йисал кьван Ыгыл Докъузпарадин азад жемятдик акатзавай. Гьа
чIавуз хуьр Докъузпарадин виридалайни чIехи хуьрерикай сад тир.

1839 йисуз Ухул хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин
Докъузпара наибвалдиз талукь тир. Храх ва Лгар хуьрерихъ галаз Ухулрин
хуьруьн-жемиятдик акатзавай ва гьа жемиятдин кьилин хуьр тир. 1929 йисуз Ухул,
цIийиз арадал гъанвай Ахцегь райондик кутунвай.

Ватандин ЧIехи дяведин фронтра 33 ухулви кьенай, хайи хуьруьз 22 кас элкъвена
хтанай.

1996 йисал кьван хуьре Азизбекован тIварунихъ галай колхоз, муьжуьд йисан
мектеб, клуб, библиотека, магазин кIвалахзавай. 1961 йисуз гьа колхоздин
майишатдихъ 210 карч алай чIехи мал, 4045 лапагар галай ва 151 колхозник
кIвалахзавай. Колхоздин сифте председатель Перинов Элиф, эхиримжиди Гидайдин
Рефиев тир.

2015 йисан агьалияр сиягьриз къачунин нетижариз килигна хуьре 211 касди уьмуьр
ийизвай. Агьалидин вири лезгияр, суни-мусурманар я.

Тарихдал гьалтайла Ухулвияр агъадихъ галай сихилриз пай жезва: Шагьар, Къирихар,
Къацанар, Такацар, Пахълар, Идрисар, Къирер, Панагьар.

Ухулвийрин гзафбур райондин юкь Ахцегьриз, Дукъузпара райондин Къаракуьре
хуьруьз, Мегьарамдхуьруьн райондин ЦIийихуьруьз, ва Азербайжандин Еникент ва
Узунмеше хуьруьз куьч хьанвайди я.

Хуьре Ыгылрин сифте чирвилер гузвай мектеб, лежбервилин фермадин майишат
«Ухулви» , хуьруьн майишатдин затIар гьасил авунин кооператив «Шалбуздагъ»
кардик ква.



https://lez.wikipedia.org/wiki/%D0%A3%D1%81%D1%83%D1%80

Усур (урус. Усур) — Дагъустан республикадин Ахцегь районда авай гадарнавай сувун
хуьр.

Хуьр Ахцегь райондин кефер пата, райондин администрациядин юкь тир Ахцегь
хуьрелай 7 км яргъал, Самур цIиргъинин кьиблепатан хушал, Шекиз пел рагун
кьуьнтел, Усур-кӀам булахдин вини кьиле ала.

Лап сифте кьилера Усур хуьруьн чкадал Ахцегьрин хуьруьн эгьлийрин чӀурар авай.
XVI виш йисуз хуьр Рутул бегвалдик акатнай. Хуьруьгдихъ галаз дяведа
ахцегьвийринни рутулвийрин дуствилин паталай, 1775 йисуз Гуьгъвез, Усур ва
КьакІар хуьрер Ахцегьпарадин азад жемиятдин гъиле вуганвай. 1775—1839 йисара
хуьр Ахцегьпарадин азад жемиятдик акатзавай «Ахцегьпара — 1» хуьрерин жемиятдик
квай.

1839 йисуз Усур хуьр вири Самур округдихъ галаз Урусат империядин гъилик
акатнай. Урусат империядик квай чӀавуз хуьр Дагъустан вилаятдин Самур округдин
Ахцегьпарадин наибвалдиз талукь тир. Гъуьгъвез хуьруьхъ галаз Усуррин
хуьруьн-жемятдик квай. 1929 йисуз Усур, цӀийиз арадал гъайи Ахцегь райондик
кутунай. Ахцегь районда садлагьай колхоз тир Ленинан тӀварунихъ галай колхоз
Усур хуьре арадал гъанвай.

1966 йисан къати зурзунрилай кьулухъ хуьруьн эгьлияр сувалай арандиз куьч хьана
Мегьарамдхуьруьн райондин чилерал ЦІийи Усур хуьр арадал гъанай.

1886 йисан Урусатдин Империядин агьалияр сиягьриз къачунин нетижайриз килигна,
хуьре 390 касди уьумуьр ийизвай . Вири лезгияр, суни-мусурманар тир.



https://lez.wikipedia.org/wiki/%D0%A3%D1%81%D1%83%D0%B3%D1%8A

Усугъ (агъул. Усугъ, урус. Усуг) — Дагъустан республикадин Кьурагь районда авай
кьакьан суван хуьр. Хвереж ва Укуз хуьрерихъ галаз «Усугъ» хуьруьнсоветдик
акатзава. Хуьруьнсоветдин администрациядин юкь я.

Хуьр Дагъустан Республикадин Кьурагь райондин рагъакӀидай пата, райондин
администрациядин юкь тир Кьурагь хуьрелай 19 километр кефердинни — рагъакӀидай
пата, Акарлец вацIун дугундал чка кьунвайди я.

XIX виш йисуз Усугъ хуьр вири Куьре округдихъ галаз Урусатдин империядин гъилик
акатзава. Империядик квай чӀавуз, хуьр Дагъустан вилаятдин Куьре округдин
Кьурагь наибвалдиз талукь тир. Квардал, Укуз ва Гелхен хуьрерихъ галаз Усугъ
хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 300 касди уьмуьр
гьалзавай. Вири агъулар, суни — мусурманар я. 1886 йисан Урусат Империядин
агьалияр сиягьдиз къачунин малуматрив кьурвал, Усугъ хуьруьн агьалияр 404 кас яз
вири агъулар тир.



https://lez.wikipedia.org/wiki/%D0%A3%D1%80%D1%85%D1%83%D1%87%D0%B8%D0%BC%D0%B0%D1%85%D0%B8

Урхучимахи (дарг. Урхьучи–махьи, яни «вирин патав галай хуьр») — Дагъустан
республикадин Акуша районда авай хуьр. Урхучимахи хуьруьнсоветдик акатзава.
Хуьруьнсоветдин кьилин хуьр я.

Хуьр Акуша райондин кефер пата, райондин администрациядин юкь тир Акуша хуьрелай
12 км яргъал ала.

XIX виш йисуз Урхучимахи хуьр вири Дарги округдихъ галаз Урусат империядин
гъилик акатнай. Империядик квай чIавуз, хуьр Дагъустан вилаятдин Дарги округдин
Акуша наибвалдиз талукь тир.

2013 йисан агьалияр сиягьриз къачунин нетижайриз килигна хуьре 2 415 касди
уьмуьр ийизвай. Вири даргияр, суни-мусурманар я.



https://lez.wikipedia.org/wiki/%D0%A3%D1%80%D1%83%D1%81%D0%B0%D1%82%D0%B4%D0%B8%D0%BD_%D0%B8%D0%BC%D0%BF%D0%B5%D1%80%D0%B8%D1%8F

Урусатдин империя (Россійская Имперія) — 1721 йисалай 1917 йисан Февральдин
революциядалди Евразиядин чилерал хьайи зурба гьукумат. 1721 йисан 22 октябрьдиз
Кеферпатан дяведилай кьулухъ I-й Пётрди Вири Урусатдин императордин ва Ватандин
Бубадин титулар къучурла кьулухъ Урусатдин империя арадал атанай.

Империядин кьилин шегьер сифте Санкт-Петербург, гуьгъуьнлай Москва, ахпа мад
Санкт-Петербург хьанай.

Чилерин майдандиз килигна Урусатдин империя дуьньядин тарихда хьайи гьукуматрин
арада пудлагьай чкадал ала (1-й чка Британиядин империяди, 2-й чкани Монголиядин
империяди кьунва) ва кефер пата авай Кеферпатан МуркIарин океандилай кьибле пата
авай ЧIулав гьуьлел кьван, рагъакIидай пата авай Балтик гьуьлелай рагъэкъечIдай
пата авай Лас океандал кьван экIя хьанай.

1905 йисан Манифест жедалди, империядин кьилел алай — императордин гъиле
сергьятар алачир зурба гьукум авай.

1917 йисан 1 сентябрьдиз Урусатдин империядин Вахтунин гьукуматди уьлкве
республика хьиз малумарнай.

1897 йисуз вири агьалияр гьисабунин нетижайриз килигна, империядин агьалидин
кьадар 129,2 млн кас тир. Абурукай: Урусатдин Европа пата — 94 244 100 кас,
Польша — 9 456 100 кас, Къавкъаз — 9 354 800 кас, Сибир — 5 784 500 кас, Кьулан
Азия — 7 747 100 кас, Финляндия — 2 555 500 кас.



https://lez.wikipedia.org/wiki/%D0%A3%D1%80%D1%81%D1%83%D0%BD

Урсун (урус. Урсун) — Дагъустан республикадин Кьурагь районда авай,
«Шимихуьруьнсоветдик» акатзавай хуьр.

Хуьр Дагъустан Республикадин Кьурагь райондин юкьван пата, райондин
администрациядин юкь тир Кьурагь хуьрелай 14 км яргъал, Шимихуьруьн дугунда чка
кьунва.

XIX виш йисуз Урсун хуьр вири Куьре округдихъ галаз Урусатдин империядин гъилик
акатзава. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Ашар, Кукваз, Хпеж, Хуьпуькь ва Шимихуьр
хуьрерихъ галаз Хпеж хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 97 касди уьмуьр
гьалзавай . Агьалидин вири лезгияр, суни - мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Урсун хуьруьн агьалияр
118 кас тир.



https://lez.wikipedia.org/wiki/%D0%A3%D0%BB%D0%BB%D1%83%D1%82%D0%B5%D1%80%D0%BA%D0%B5%D0%BC%D0%B5_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Уллутеркеме хуьруьнсовет (урус. Село «Уллутеркеме») — Дагъустан Республикадин
Дербент райондик акатзавай муниципалитет (хуьруьнсовет).

Хуьруьнсовет Дагъустан Республикадин кьибле пата, Дербент райондин кефердинни -
рагъакIидай пата, Дербент шегьердилай 37 км кефердинни - рагъакIидай пата,
Уллучай вацIун кьере чка кьунвайди я.

2002 йисан агьалияр сиягьдиз къачунин малуматрив кьурвал хуьруьнсоветда 1308
касди уьмуьр гьалзавай . 2010 йисан малуматриз килигна, агьалияр 1599 кас тир.
Агьалийрин вири цIапарин этник группа тир терекемеяр я, суни - мусурманар я.



https://lez.wikipedia.org/wiki/%D0%A3%D0%BB%D0%BB%D1%83%D1%82%D0%B5%D1%80%D0%BA%D0%B5%D0%BC%D0%B5

Уллутеркеме (урус. Уллутеркеме) — Дагъустан республикадин Дербент районда авай
хуьр. «Уллутеркеме» хуьруьнсоветдин администрациядин юкь ва сад тир хуьр я.

Хуьр Дагъустан Республикадин кьибле пата, Дербент райондин кефердинни -
рагъакIидай пата, Дербент шегьердилай 37 км кефердинни - рагъакIидай пата,
Уллучай вацIун кьерел ала.

ХVIII виш йисан юкьвал кьван Терекеме магалдин юкь ва виридалайни чIехи хуьр
тир. Туьрк чIалал «уллу» чIехи лагьай чIал я.

XIX виш йисуз Уллутеркеме хуьр вири Къайтагъ-Табасаран округдихъ галаз Урусат
империядин гъилик акатзава. Империядик квай чIавуз, хуьр Дагъустан вилаятдин
Къайтагъ-Табасаран округдин Агъа-Къайтагъ наибвалдиз талукь тир. Жемикент
хуьруьхъ галаз Жемикент хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 1308 касди уьмуьр
гьалзавай . 2010 йисан малуматриз килигна, агьалияр 1599 кас тир. Агьалийрин
вири цIапарин этник группа тир терекемеяр я, суни - мусурманар я. 1886 йисан
Урусат Империядин агьалияр сиягьдиз къачунин малуматрив кьурвал, Уллутеркеме
хуьруьн агьалияр 159 кас тир, вири цIапар (терекемеяр) тир .



https://lez.wikipedia.org/wiki/%D0%A3%D0%BB%D0%BB%D1%83%D0%B3%D1%8A%D0%B5%D1%82%D1%8F%D0%B3%D1%8A%D1%80%D0%B8%D0%BD_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Уллугъетягърин» хуьруьнсовет (урус. «Уллугатагский» сельсовет) — Дагъустан
Республикадин СтIал Сулейман райондик квай муниципалитет (хуьруьнсовет).

Администрациядин юкь — Уллугъетягъ хуьр. Хуьруьнсоветдик ругуд хуьр акатзава:
Уллугъетягъ, Агъа Къартас, Птидхуьр, Сайтархуьр, Татархан, Вини Къартас.

Хуьруьнсовет СтIал Сулейман райондин кьибледа, райондин администрациядин юкь тир
Кьасумхуьрелай кьибле патахъ 8 км яргъал чка кьунвайди я. Муниципалитет
Дагъустан Республикадин кьилин Магьачкъала шегьердилай кьибле патахъ 196 км
яргъал алайди я. Виридалай мукьвал алай Кьвевар шегьердал кьван алай яргъавал —
69 км я. Виридалай мукьвал алай ракьун - рекьин станция, Билиж шегьервилин -
посёлокда авай, 44 яргъал алай Билиж ракьун - рекьин станция я.

Алай чIавуз хуьруьнсоветда 617 майишатар гваз 2157 кас яшамиш жезва: 47 % -
итимар, 53 % - папар. Агьалийрин вири лезгияр, суьнни - мусурманар я.



https://lez.wikipedia.org/wiki/%D0%A3%D0%BB%D0%BB%D1%83%D0%B3%D1%8A%D0%B5%D1%82%D1%8F%D0%B3%D1%8A

Уллугъетягъ, ЧIехи - Гъетягъ (урус. Уллугатаг) — Дагъустан республикадин СтIал
Сулейман районда авай хуьр. «Уллугъетягърин» хуьруьнсоветдин администрациядин
юкь.

Хуьр СтIал Сулейман райондин кьибледа, райондин юкь тир Кьасумхуьрелай кьибле
патахъ 8 км яргъал чка кьунвайди я. Мукьвал алай хуьрер: Шихидхуьр, Птидхуьр,
Сайтархуьр, Пиперхуьр.

Хуьруь бине кьунвай тарих малум туш. Аквадай гьалда, хуьруьн тIвар туьрк. «Уллу»
(чIехиди, кьилинди) ва «Гъед» (цавун тело) гафарихъ галаз алакаъа аваз я.

XIX виш йисуз Уллугъетягъ хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Гуьней наибвалдиз талукь тир. Пиперхуьр ва Сайтархуьр хуьрерихъ галаз
Уллугъетягърин хуьруьнжемятдик акатзавай.

Алай чIавуз хуьруьн 199 кIвале 718 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 121 майишатар авай, ва агьалийрин кьадар 653 кас тир.



https://lez.wikipedia.org/wiki/%D0%A3%D0%BA%D1%83%D0%B7

Укуз (агъул. Укуди, урус. Укуз) — Дагъустан республикадин Кьурагь районда авай
кьакьан суван хуьр. «Усугъ» хуьруьнсоветдик акатзава.

Хуьр Дагъустан Республикадин Кьурагь райондин рагъакIидай пата, райондин
администрациядин юкь тир Кьурагь хуьрелай 28 метр кефердинни - рагъакIидай пата,
Агъул райондихъ галаз сергьятдал, Кьурагь вацIун эрчIи хилел, Кьурагь - Хвереж
машиндин рекьел, зурба рагал чка кьунвайди я. Хуьр иер ландшафтдин юкьва ава.
Адан къваларив пара кьван вацIар, булахар, чIурар, тIулар, рагар, чархар, кIамар
ава.

Укуз Кьибле Дагъустандин виридалайни дегь хуьр тирди тестикьарзавайди, адан
къваларив гвай дегь чIаван ва кьвед - пуд гьава чилин кIаник квай сурар я.
Алимрин чIехи маракь вичел чIугвазвайди, мийитар ацукьнавай гьалда кучуднавай
сурар я. Абур гьи цивилизациядиз талукьбур ятIа гилани малум туш.

Хуьруьн мулкунихъ 900 гектар чилер ква. Са чIавуз (1970 йисал кьван) хуьре 70
майишатар авай, гила 9 кIеви ва сувариз вафалу хзан амукьнава. Агьалийрин чIехи
пай Дербент райондин Мамедкъала посёлокдиз куьч хьанва. Алатай виш йисан 1930 -й
йисара Укузра коллективдин майишат арадал гъанвай. Колхоздин садлагьай
председателяр Рамазан Латифов, Яхья Шахбанов тир. 1936 йисуз хуьре мектеб
эцигнавай. Адан садлагьай муаллим Абдурагьман Маллаев хьанвай. Хуьруьн
эгьлийрикай вини дережадин чирвилер къачур садлагьай кас Хидирнеби Маллаев тир.
Хуьре пуд рекъвер, мискIин, сашумуд пIирер авай. 1930 - й йисара мискIин
чукIурна адан чкадал гражданвилин мектеб эцигнавай.

XIX виш йисуз Укуз хуьр вири Куьре округдихъ галаз Урусатдин империядин гъилик
акатзава. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Квардал, Усугъ ва Гелхен хуьрерихъ галаз Усугъ
хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 47 касди уьмуьр
гьалзавай . Вири агъулар, суни - мусурманар я. 1886 йисан Урусат Империядин
агьалияр сиягьдиз къачунин малуматрив кьурвал, Укуз хуьруьн агьалияр 126 кас яз
вири агъулар тир.

Хуьре гуьгъуьнин сихилар ава: Бугаяр, Аюбар, Гачалар, Парсияр, Бижияр,
Буцундаяр, Квасаяр.

Хуьруьн эгьлийри культурадин КIвалин, фельдшервилинни-акушервилин идарадин
къуллугърикай менфят къачузва. Чкадин аялар Хвереж хуьруьн мектебда кIелзавайди
я.



https://lez.wikipedia.org/wiki/%D0%A3%D0%B4%D0%B8%D1%8F%D1%80

Удияр (уди. ути) — асул гьисабдалди Азербайжандин Кьвепеле райондин Ниж хуьре
уьмуьр тухузвай дегь Алпандин халкьарикай сад. Нах-дагъустандин халкьарин
группадин лезги халкьарин хзандиз талукь я. Удияр алпандин уди тайифадин дуьз
несилар я. Муькуь лезги халкьарилай тафаватлу яз, удияр чара-чара халкьарин
акахьунин рекьелди арадал атанвач, абуру чпин сифтегьан къамат ва дин къедалди
хвенва. Им Къавкъаздин виридалайни дегь ва тарихдиз девлетлу халкьарикай сад я.

Удийрин хайи чIал – уди чIал я. Амма халкьдин арада хайи чIалан чирвилер гзаф
усал я. Уди чIалалай гъейри, чпи уьмуьр тухузвай уьлкведивай аслу яз удийриз
кьажар, урус, эрмени ва гуржи чIалар чида.

Муькуь лезги халкьар хьиз удиярни гьам чIалан гьамни милли культурадин жигьетдай
Дагъустандин халкьариз мадни мукьва я. Вилик девирда вири лезги халкьар, месела
удияр, агъулар, лезгияр, къирицIар, табасаранар ва мсб. Алпан гьукуматдин
тайифаяр тир ва вири дуьньядиз «лекьер», «алпанар» тIвараралди малум тира .

Удияр дегь чIаварилай уди тIварцIелди малум я. Абур Алпандин 26 тайифайрикай
садан дуьз несилар я ва чпин чIал сифтегьан къаматда хвена. Бязи алимри и чIал
Алпан гьукуматдин алпан чIалаз гзаф мукьва тирди лугьузва.

Алай чIавуз дуьньяда удияр кIватIидаказ уьмуьр тухузвай анжах кьве хуьр ава,
ибур Азербайжандин Кьвепеле райондин Ниж хуьр ва Гуржистандин Кахетия крайда
авай Зинобиани хуьрер я. Къарабагъдин гьуьжетар гатIумдалди Азербайжанда удияр
пара кьадарда кIватIидакай авай чкайрикай сад Угъуз райондин Варташен хуьр тир.
1989 йисуз хуьруьн удияр мажбур яз Грузиядиз куьч хьанай. 1991 йисуз Варташендин
тIвар Угъуздиз дегишарнай ва 2009 йисан малуматриз килигна Угъуз районда
вирини-вири 74 уди амукьнай.

1880 йисуз Урусатдин империядин агьалияр сиягьдиз къачурла уьлкведа 10 агъзур
удияр авайди малум хьанай. 1900-йисарин эхирда абурун кьадар 8 агъзур кас тир.
1910 йисуз 5900 удияр авай. 1926 йисуз уьлкведа 2500 кас, 1959 йисуз – 3700 кас,
1979 йисуз 7000 уди къейд авунай. 1989 йисуз дуьньяда 8650 кас уди гьисабдиз
къачунвай .

2002 йисан малуматрив кьурвал Урусатда 3721 касди вич уди хьиз къейд авунай.
Абурукай парабур (1573 кас) Ростов вилаятдал къвезвай.

2010 йисан малуматриз килигна, Урусатда удийрин кьадар 546 кас пара хьана
4267-ав агакьнай.

Удийрикай сифте малуматар чи э. вилик V виш йисуз вичин машгьур «Тарих» тIвар
алай ктабда Гьеродота ганвай. Чи эрадилай вилик 490 йисуз грекринни-фарсарин
арада хьайи дяведин «Марафон ягъунра», фарсарин кьушундин жергейра уди аскерар
авайди къейд авунай.

Удийрин тIвар, дегь-грек тарихдар Страбона Каспи гьуьлуькай ва Алпан
гьукуматдикай чи э. вилик I виш йисуз кхьей гъиливкхьинра кьунвай.

Уди миллетдикай пара кьадар антик тарихдарри кхьенвайди я, ибур Гай Плиний
Секунд, Клавдий Птолемей, Азиний Квадрат ва муькуьбур я.

Чи эрадин V виш йисалай гатIумна удийрикай мукьвал-мукьвал эрмени тарихдарри
кхьизвай. Абурукай виридалайни гегьенш малуматар Мовсес Каганкатвациди «Алпан
гьукуматдин тарих» ктабда ганвай.

Удияр Къавкъаз Алпандин виридалайни чIехи ва гьукуматдин бине эцигай кьилин
тайифайрикай сад тир. Алпандин кьилин шегьерар тир Кьвепеле ва Барда уди
миллетдин тарихдин чилерал хьайиди гьакIан дуьшуьш туш. Виликди удияр гзаф
гегьенш чилерал чкIанвай. Тарихдин малуматриз килигайтIа, абурун чилер Каспи
гьуьлелай Къавкъаздин суварал кьван ва Куьр вацIал кьван экIя хьанвайди малум
жезва. Алпан уьлкведин вилаятрикай садан тIвар Уди тир.

Vll виш йисуз Алпан уьлкве арабрин гьукумдик акатайдалай кьулухъ удийрин чилер
къвердавай тIимил жезвай. Удийрин са пай ислам диндиз элкъвенай. Амма,
христианвал хвенвай удийрин са пай, арабрин ихтиярдалди эрменийрин григориан
клисадин лувак акатнай. И кардикай менфят хкудна эрменийри христианвал кьабулай
алпан тайифайрин, абурун арада удиярни кваз, аксиниз абур эрменийриз элкъуьрунин
сиясат кьиле тухузвай.

Сувун Къарабагъдин ва Утикдин сергьятдал алай рагъакIидай патан удийри чпин
хуьрер гадарна Кьвепеле райондин Ниж хуьруьз акъатнай. ТIвар-ван авай лингвист
алим В. Шульцан фикирдалди, удияр и региондиз массайралди эрменияр атунин
себебдалди хъфенай. Амма малум я хьи, удийрихъ галаз Къарабагъдай ва Утикдай
Кьвепеле ва Угъуз районриз пара кьадарда эрмениярни куьч хьанвай.

Яргъал йисара эрменийрихъ галаз къвал-къвалав уьмуьр тухвай удийри
эрмени-григориан дин кьабулнай. XIX виш йисуз удийрин са пай эрменийрик какахьна
чпин милли кьетIенвал ва чIал квадарна эрменийриз элкъвенай.

1747 – 1755 йисарин къене, Гьажи Челеби ханди гьукум тухузвай береда Шекидин
ханвиле 3 уди хуьр авайди малум я, ибур: Варташен, Ниж ва Жалут хуьрер я. XIX
виш йисан юкьвара Шеки ханвилин чилерал пуд уди хуьр аваз хьуникай Нухви
Йогьанеса ва Григор Мыкыртичана 1815 йисуз къелемдиз къачунвай ва Вири Урусатдин
эрменийрин архиепископаз ракъурай чарчел кхьенвай. Гьа чарчел гьакIни кхьенвай
хьи, Гьажи Челеби хандин береда эрмени клисади уди хуьруьн эгьлийрал махсус
«диндин пек» лугьудай харжи эцигнай ва гьа хуьруьн эгьлийри чпелай и харжи
алудун паталди гьикьван алахъайтIани чпин къастунив агакьначир.

XIX виш йисан эхирда Товуз райондин Кирзан хуьряй ва Къарабагъ региондин
Сейсулан ва Гьесенкъала хуьрера авай удияр ва я чеб уди милледтиз талукьарзавай
ксар кIватIна Варташен ва Ниж хуьрериз куьчарзавай, иллаки Ниж хуьруьз. Удияр
гьар патарай атанвай виляй Ниж хуьр адетдалди са шумуд мягьлейриз пай хьанва.

1878 йисуз чапдай акъатнай ктабда кхьенва хьи, Нух уездда эрмени-григориан
эгьлидин арадай чкадинбур яз гьисабзавайбур анжах удияр я. Абуру анжах Ниж ва
Варташен хуьрера уьмуьр тухузва ва чпин чIалал рахазва. Уди чIалал маса са
хуьрени рахазвайди туш. Уди миллетдиз чпин кхьинар авач, кхьидайла абуру эрмени
алфавитдикай менфят къачузва ва дуъаяр кIелдайла эрмени чIалал лугьузва. Бязи
хуьрера авай – Султаннуха, Эрмени Жарлу, Мирзебегли, Варданлы, Малых ва
Енгикент, удияр цIап чIалал рахазва ва и чIал чпин хайи чIал тирди гьисабзава. И
чешмеда, Жалут хуьр эрмени хуьр хьиз къалурнава ва къейд авунва хьи, и хуьруьз
эрменияр Къарабагъдай ва Хойдай куьч хьана атанвайбур я. Муькуь хуьрерилай
тафаватлу яз, Жалут хуьруьн эгьлияр эрмени чIалал рахазва. ГьакIни, ктабда
кхьенва хьи, Варташен хуьре православ удийрин 113 кIвал ава ва абурун вири
санлай кьадар 606 кас я.

1918 – 1920 йисара эрменийринни кьажаррин арада гатIумнай гьуьжетрин нетижада, и
кьве халкьдин юкьва гьатай Варташен хуьруьн удияр мажбур яз Грузиядиз куьч хьана
ана Зинобиани хуьр кутунай. Куьч хьуниз регьбервал клисадин фекьи Зиновий
Силикова ийизвай. Хуьруьр тIварни адан гьуьрметдай эцигайди я.

Исятда Угъуз шегьерда удийрин тахминан 20 хзан ама, амма 1950-й йисара хуьруьн
лап чIехи пай удиярни эрменияр тир. 1975 йисуз хуьруьн агьалидин 40 % удияр тир.

Гьеле тIимил вахт идалай вилик Кьвепеле ва Угъуз районрин Мирзебегли,
Султаннуха, Жорлу, Мыхлыкъовакъ, Баян, Варданлы, Кирзан, Малых, Енгикенд хуьрер
михьиз уди хуьрер тир. Вахтар финвай кьадардиз тIимил удияр чкадин цIапарихъ
галаз акахьнай. Гила и хуьрерин эгьлияр цIапар я, амма абуруз чеб са мус ятIа
удияр хьанай чIал чизва.

XIX виш йисан эхирда Ниж ва Варташен хуьрерай тир 150 удийрин винел алим А.
Арутинова антропологиядин чирвилер кьиле тухванай.

Алпан уьлкве христианвилиз элкъуьрнавай девирдилай эгечIна удияр Алпан клисадиз
талукь тир. Алпан клиса Эрмени апостол клисадихъ галаз сад тир ва Алпан клисадин
кьил эрмени католикосдин паталай тайинарзавай. Эрмени апостол клисади хьиз Алпан
клисадини Халкидон собор кьабулзавачир ва халкидон девирдин вилик хьайи
шариатдин къанунриз ибадат ийизвай.

VI виш йисуз Армения Византиядин кIаник акатайдалай кьулухъ Алпан клиса Эрмени
клисадивай къакъатна аслутуширвал малумарнай . Алпан клисадин садавайни аслу
тушир садлагьай католикос Аббас хьанай. Идахъ галаз санал, и кьве клисайрин
арада къанунрин ва диндин садвал амукьнай. Вучиз лагьайтIа, Алпан ва Эрмени
клисаяр кьведни холкидон тушир клисайрин хзандик акатзавай.

Къе Азербайжанда сиясатдин себебриз килигна Эрмени клиса кадик квачир виляй,
удияр Урус православиедин клисадин ихтиярдик экечIна. Православие клисадиз
Азербайжанда вичин эпархия ава .

Уди чIал къенин йикъалди амай Къавкъаздин виридалайни дегь чIаларикай сад я. А.
Шанидзеди, Ж. Дюмезиля ва муькуь алимрин фикирралди уди чIал дегь Алпан
гьукуматдин алпан (агван) чIалакай арадал атанай ва адаз ухшар чIал я. VIII виш
йисуз удийрин динда, сиясатда ва культурада хьайи дегишвилериз килигна абурун са
пай эрмери клисадик акатнай, муькуь пайни православие мезгьеб кьабулнай.
Эрмени-григориан мезгьеб кьабулай удийрин диндин ва кхьинрин чIал эрмени чIал
хьанай, амма православ удийрин чIехи пай гуржи чIалал элячIнай.

Уди чIал нах-дагъустандин чIаларин хзандин лезги чIаларин группадик акатзава.
ЧIала кьве нугъат ава: ниж ва варташен нугъатар. Вичин нубатда ниж хуьруьн
нугъат 3 бицIи группайриз пай хьанва – агъа, кьулан ва вини рахунар. Идан себеб,
удийрин Ниж хуьруьз чара-чара чкайрай атун я.

Варташен нугъатни кьве рахунрикай ибарат я, ибур: вич варташен ва октомбери
рахунар. Октомбери нугъат Гуржистандин Зинобиани хуьре кардик ква.



https://lez.wikipedia.org/wiki/%D0%A2%D1%83%D1%8C%D1%80%D0%BA_%D1%87%D0%86%D0%B0%D0%BB

1.1.1. Агъры, Малазгирт 1.1.2. Муш, Битлис 1.1.3. Агьлат, Адилджеваз, Буланык,
Ван 1.1.4. Диярбакыр 1.1.5. Палу, Каракочан, Бингоьл, Карлыова, Сиирт

1.2.1. Карс (чкадин) 1.2.2. Эрзурум, Ашкале, Оваджык, Нарман 1.2.3. Пасинлер,
Гьорасан, Хыныс, Текман, Караязы, Терджан 1.2.4. Байбурт, Испир (кеферпатан
галачиз), Эрзинджан, Чайырлы, Терджан 1.2.5. Гуьмуьшхане 1.2.6. Рефахие, Кемах
1.2.7. Карс (азербайжанвиярни терекемеяр)

1.3.1. Пософ, Артвин, Шавшат, Ардануч, Юсуфели 1.3.2.1. Ардагьан, Олур, Олту,
Шенкая; Туьркер-Месхетинар 1.3.2.2. Тортум 1.3.2.3. Испир (кеферпатан)

1.4.1. Кемалие, Илич, Агъын 1.4.2. Тунджели, Гьозат, Мазгирт, Пертек 1.4.3.
Гьарпут 1.4.4. Элязыгъ, Кебан, Баскил

2.1.1. Вакфыкебир, Акчаабат, Тонья, Мачка, Оф, Чайкара 2.1.2. Трабзон, Йомра,
Суьрмене, Араклы, Ризе, Калкандере, Икиздере, Гуьндогъду, Буьйуьккоьй

2.2.1. Чайели, Каптанпаша 2.2.2. Чамлыгьемшин, Пазар, Гьемшин, Ардешен, Фындыклы

2.3.1. Архави, Хопа, Кемальпаша, Ортаджалар 2.3.2. Хопа (a little partim) 2.3.3.
Борчка, Муратлы, Джамили, Мейданджык, Ортакоьй, Гоькташ

3.1.1. Афйонкарагьисар, Эскишегьир, Ушак, Наллыгьан 3.1.2. Чанаккале, Балыкесир,
Бурса, Биледжик 3.1.3. Айдын, Бурдур, Денизли, Ыспарта, Измир, Куьтагьйа,
Маниса, Мугъла 3.1.4. Анталья

3.3.1. Зонгулдак, Деврек, Карадениз Эрегъли 3.3.2. Бартын, Чайджума, Амасра
3.3.3. Болу, Оваджык, Эскипазар, Карабуьк, Сафранболу, Улус, Эфлани, Куруджашиле
3.3.4. Кастамону

3.4.1. Гоьйнуьк, Мудурну, Кыбрысджык, Себен 3.4.2. Кызылджахамам, Бейпазары,
Чамлыдере, Гуьдуьл, Аяш 3.4.3. Чанкыры, Искилип, Каргъы, Баят, Османджык, Тосья,
Боябат

3.5.1. Синоп, Алачам 3.5.2. Самсун, Кавак, Чаршамба, Терме 3.5.3. Орду, Гиресун,
Шалпазары

3.6.1. Ладик, Хавза, Амасйа, Токат, Эрбаа, Никсар, Турхал, Решадие, Алмус 3.6.2.
Зиле, Артова, Сивас, Йылдызели, Гьафик, Зара, Месудие 3.6.3. Шебинкарагьисар,
Алуджра, Сушехри 3.6.4. Кангал, Дивриги, Гуьруьн, Малатья, Хекимхан, Арапгир

3.7.1. Акчадагъ, Даренде, Догъаншегьир 3.7.2. Афшин, Элбистан, Гоьксун, Андырын,
Адана, Хатай|Хатай, Тарсус, Эрегъли 3.7.3. Кагьраманмараш, Газиантеп 3.7.4.
Адыяман, Гьалфети, Биреджик, Килис

3.8. Анкара, Гьаймана, Баля, Шерефликочхисар, Чубук, Кырыккале, Кескин,
Каледжик, Кызылырмак, Чорум, Йозгат, Кыршегьир, Невшегьир, Нигъде, Кайсери,
Шаркышла, Гемерек

Туьрк 8 ахъаяй фонем: a, ı, u, o (ахъаяйбур къенин жергедин), e, i, ü, ö
(ахъаяйбур вилик жергединбур).

21 (хътуьл жуьреяр галаз — 24) ачух туширбур фонем: p, b, f, v, t, d, s, ş, z,
j, ç, c, m, n, l, (l'), r, y, k, (k'), g, (g'), h, ğ. Къалурнава тупарун
дифтонгар, гьатавай морфемадини гафарин галкӀдихъ.



https://lez.wikipedia.org/wiki/%D0%A2%D1%83%D1%8C%D1%80%D0%BA%D0%B2%D0%B5%D1%80

Туьрквер, Анатолиядин туьрквер ( туьрк. Türkler (Туьрклер)) — асул гьисабдалди
Турцияда ва Кипрда уьмуьр ийизвай туьрк халкь. Кьадардиз килигна виридалайни
чIехи туьрк миллет я. Туьрк чIалал рахазва. Абур 81 миллион кьадарда ава. Ибадат
ийизвайбурун чIехи пай (90 %) суни-мусурманар я.

Садлагьай туьрк диаспора гьеле,Усманрин Империядин гъилик квай чIавуз Крымдин
ханвиле арадал атанай. XVIII виш йисуз Крым Урусатдин составдик акатайдалай
кьулухъ, чкадин туьрквер крым-татар миллетдик акахьнай. Гьавиляй, крым-татар
чIалан кьиблепатан нугъат угъуз чIаларин группадиз талукь авунва ва крым-татар
чIалан муькуь нугъатрилай гьам лексикадин, гьамни грамматикадин жигьетдай пара
тафаватлуди я.

Алай чIавуз туьркверин чIехи диаспораяр вилик Усманрин Империядик квай саки вири
уьлквейра ава, ибур: Мисри, Сирия, Ирак, Болгария ва мсб. я.

Грецияди Кипр остров вичин гъилик кутунин кьиле тефей алахъунрин ва гуьгъуьнлай
туьркверинни грекрин арада гатIумай дяведин нетижада Кипр юкьвалай кьве патаз
пай хьанай. Адан кефер пад туьрквери кьунай ва 1974 йисуз и чилерал Кеферпатан
Кипрдин Туьрк Республика (ККТР) малумарнай. Аслутушир уьлкве хьиз ККТР анжах
Турцияди кьабулнай, Садхьанвай миллетрин тешкилатдин фармандив кьурвал ККТР Кипр
Республикадин чара ийиз тежедай пай хьиз гьисабзава. Амма 2004 йисуз Евросоюздик
экечIнай Кипр Республика вичин кеферпатан чилер квачиз акатнай.

XX виш йисалди Усманрин Империяда усман чIал лугьудай эдебиятдин чIал авай
(осман. لسان عثمانى‎, lisân-ı Osmânî, туьр. Osmanlı Türkçesi). Усман чIал туьрк
чIаларин группадиз талукь тиртIани, адан лексикадин 80 – 90 % араб ва фарс
гафари туькIуьрзавай. Усман чIал арадал гъайи дегь-усман чIал терг хьанвай
селжук чIалан давам тир. Усман чIалан кхьинар араб гьарфаралди ийизвай. Усман
туьрквери араб алфавитдин бинедал насх, рика, талик, сулюс, дивани, джели
дивани, рейгьани, куфи ва сиякат лугьудай кхьинин тегьерар арадал гъанай. Ктабра
ва эдебиятда гзаф вахтара насх кхьиникай менфят къачузвай, адетдин кхьинра —
рикадикай. Гьукуматдин документра сиякат кхьиникай менфят къачузвай, къарарар ва
фарманар дивани кхьинивди кхьизвай, гъиливкхьинар несих ва талик кхьинивди
кхьизвай, цларал ва къванерал атIузвай гафар сулюс ва талик кхьинивди кхьизвай.

Турцияда гьукумдал атанвай Мустафа Камал Ататуьркди ва адан терефдарри туьрк
чIал араб-фарс гафарикай михьунин женгиниз кьил кутунай. 1928 йисан 28 июньдиз
«Алфавитдин комиссия» (тур. Alfabe Encümeni) тешкилнай. Июль вацран 8-й ва 12-й
йикъара кьиле фейи заседаниедал латин графикадин бинедал туькIуьрай цIийи туьрк
алфавитдин проект кьабулнай. Гьа йисан август вацран 8-даз Стамбул шегьерда
гуьгъуьнлай машгьур хьайи гафарив Мустафа Камал Ататуьрк экъечIнай:



https://lez.wikipedia.org/wiki/%D0%A2%D1%83%D1%80%D1%88%D1%83%D0%BD%D0%B0%D0%B9

Туршунай (авар. ТІоршалида) — Дагъустан Республикадин Бабаюрт районда авай хуьр.
«Туршунай» хуьруьнсоветдик акатзава.

Хуьр Бабаюрт райондин рагъакIидай пата, райондин юкь тир Бабаюрт хуьрелай 8 км
яргъал ала.

Хуьруьн бине 1900 йисуз иниз куьч хьана атанай немецри кутунай. Хуьре бугъадал
кIвалахдай регъв авай . ГКО-дин «Дагъустандин ва Чечнядинни-Ингуш АССР-ра авай
немецар куьчарун» № 827 чинебан къарардалди, 1941 йисан 22 октябрьда Дагъустанда
авай вири немецар, абурук и Вандерлоо колониядин немец эгьлиярни кваз Сибирдиз
ва Къазахстандиз акъуднай.

2010 йисан агьалияр сиягьдиз къачунин малуматрив кьурвал хуьре 1 238 касди
уьмуьр ийизвай. Вири аварар, суни - мусурманар я.

1926 йисуз хуьруьн агьалияр 373 кас тир, абурукай 287 кас немецар тир. 1941
йисуз хуьре 80 немец хзанри уьмуьр ийизвай.



https://lez.wikipedia.org/wiki/%D0%A2%D1%83%D0%BF%D3%80%D0%B0%D0%BB%D0%B4%D0%B8%D0%BD_%D1%86%D3%80%D0%B0%D1%80_(%D0%9C%D0%BE%D1%81%D0%BA%D0%B2%D0%B0)

Москвадин метрополитендин ТупӀалдин цӀар — Москвадин метродин вадлагьай цӀар,
кӀалубдай тупӀал хьтинди я.

Вири виликан СССГ-дин метрополитенра сад тир тупӀалдин цӀар я. «Каховская» ва
«Бутовская» цӀарар квачиз, Москвадин метрополитендин вири цӀарар ва чӀехи пай
Москвадин ракьун рекьин вокзалар сад ийизава. Схемайрал шуьтруь рангуналди къейд
ийизва.

ЦӀарцӀел 12 станцияди чка кьунва. 2011-лагьай йисуз цӀарцӀин юкьван гьисабдалди
йифни йикъан пассажиррин «авахьал» 540 агъзур кас тир.

Арада масад авачир эвичӀна акьахьунар ичӀи кьве цӀарцӀиз авач: Каховская,
Бутовская.



https://lez.wikipedia.org/wiki/%D0%A2%D1%80%D0%BA%D0%B0%D0%BB

Тркал (урус. Тркал) — Дагъустан республикадин Хив районда авай, «Агъа-АрхитI»
хуьруьнсоветдик акатзавай саки тунвай хуьр.

Хуьр Хив райондин кьибле пата, райондин юкь тир Хив хуьрелай 10,7 км яргъал ала.

XIX виш йисуз Тркал хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Хъутур-Куьредин наибвалдик акатзавай тир. Фиригъ ва Цлахъ хуьрерихъ галаз Тркал
хуьруьнжемятдик акатзавай. Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 23 касди уьмуьр
гьалзавай . Агьалидин вири лезгияр, суни - мусурманар я. 1886 йисан агьалияр
сиягьдиз къачунин нетижайрин малуматрив кьурвал, Тркал хуьруьн агьалийрин кьадар
вири лезгияр яз 485 кас тир .



https://lez.wikipedia.org/wiki/%D0%A2%D0%BF%D0%B8%D0%B3

Тпиг (агъул. Типагъ) — Дагъустан республикадин Агъул районда хуьр. «Тпиг»
хуьруьнсоветдик акатзава. Райондин администрациядин юкь я.

Хуьр Дагъустан Республикадин Агъул райондин кьибле пата, Магьачкъала шегьердилай
130 км кьибле патахъ, Чирагъ вацIук Гарухрух вацI акахьзавай чкадал ала.

XIV виш йисан юкьвара, монголни-татарри чукIурайдалай кьулухъ Зулеранхуьруьн
эгьлияр Тпигриз куьч хьанвай .

XIX виш йисуз Тпиг хуьр вири Куьре округдихъ галаз Урусат империядин гъилик
акатнавай. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Кьилдин Тпиг хуьруьнжемят туькIуьрзавай.

2015 йисан агьалияр сиягьриз къачунин нетижайриз килигна хуьре 2 794 касди
уьмуьр ийизвай. Саки вири агъулар, суни-мусурманар я.

1886 йисан Урусат Империядин агьалияр сиягьдиз къачунин малуматрив кьурвал, Тпиг
хуьруьн агьалияр вири агъулар яз 820 кас тир.



https://lez.wikipedia.org/wiki/%D0%A2%D0%B8%D1%82%D0%B5%D0%BB

Тител (урус. Титель) — Дагъустан республикадин Кьурагь районда авай тунвай хуьр.

Хуьр Дагъустан Республикадин Кьурагь райондин кьибле-рагъакӀидай пата, райондин
администрациядин юкь тир Кьурагь хуьрелай автомобил рекьелайтIуз тахминан 17 км
яргъал кьиблединни-рагъакIидай пата ала.

XIX виш йисуз Тител вири Куьре округдихъ галаз Урусатдин империядин гъилик
акатзава. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Кимихуьр ва Хуьрехуьр хуьрерихъ галаз
Хуьрехуьруьнжемятдик акатзавай.

1886 йисан Урусат Империядин агьалияр сиягьдиз къачунин малуматрив кьурвал,
Тител хуьруьн агьалияр, вири лезгияр яз 322 кас тир .



https://lez.wikipedia.org/wiki/%D0%A2%D0%B8%D0%B3%D1%8C%D0%B8%D1%80%D1%85%D1%83%D1%8C%D1%80%D1%83%D1%8C%D0%BD_%D0%9A%D1%8A%D0%B0%D0%B7%D0%BC%D0%B0%D0%B9%D1%80%D0%B8%D0%BD_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Тигьирхуьруьн Къазмайрин» хуьруьнсовет (урус. Тагиркент-Казмалярский сельсовет)
— Дагъустан Республикадин Мегьарамдхуьруьн райондик акатзавай муниципалитет.

Администрациядин юкь — Тигьирхуьруьн Къазмаяр хуьр я. Хуьруьнсоветдик акатзавай
хуьрер: Тигьирхуьруьн Къазмаяр, Хтун Къазмаяр.

Хуьруьнсовет Дагъустан Республикадин Мегьарамдхуьруьн райондин рагъэкъечIдай
пата, райондин юкь тир Мегьарамдхуьрелай 31,5 км яргъал ала.

2013 йисан агьалияр сиягьдиз къачунин малуматрив кьурвал хуьруьнсоветда 4 605
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
4 552 кас тир . 2002 йисан малуматриз килигна, хуьруьнсоветдин агьалияр 4 279
кас тир . Агьалидин вири лезгияр, суни - мусурманар я.



https://lez.wikipedia.org/wiki/%D0%A2%D0%B1%D0%B8%D0%BB%D0%B8%D1%81%D0%B8

Тбилиси (гуржи: თბილისი — «чими ятар») — Гуржистандин кьилин ва виридалайни
чIехи шегьер. Тбилисидин муниципалитетдик акатзава, и муниципалитетдик гьакIни 4
посёлокар ва 22 хуьрер ква.

2014 йисуз шегьердин агьалидин кьадар 1 062 282 миллион кас я. Майдан — 726 км².

Шегьер Гуржистандин кьиблединни-рагъэкъечIдай пата, Тбилисидин хандакIда ава. Ам
Куьр вацIун яргъивилихъди саки 30 км экIя. Адак пуд патай суварин гуьнеяр
агатнава. Тбилиси шегьер пара сейсмик зонада ава. РагъэкъечIдай, кьибле ва
рагъакIидай патарай Гардабани райондихъ галаз, кефер патай — Мцхета райондихъ
галаз са сергьятра ава.

2014 йисуз Тбилиси муниципалитетдик квай посёлокар ва хуьрер квачиз, Тбилиси
шегьердин агьалидин кьадар — 1 062 282 кас тир.

Тарихдин къене Тбилиси шегьердин милли ва диндин состав гзаф жуьреба-жуьредин ва
акахьайди тир. Уьлкведин кьилин шегьер Мцхетадай Тбилисидиз тухвайдалай кьулухъ
V – VII виш йисарин къене адан агьалидин кьадар йигиндиз хкаж жезвай.

VII—XI виш йисара Тбилиси шегьер арабрин гьукумдик квай чIавуз Тбилисидин
эмиратдин агьалидин чIехи пай диндин жигьетдай мусурманар тир, амма милли
жигьетдай гуржи, араб, татар (цIап) ва эрмени миллетрин акахьуникай ибарат тир.

IX виш йисалай XVIII виш йисалди шегьер активдаказ вилик физ авадан жезвай.
Амма, 1795 йисан сентябрь вацра Ирандин шагь Агъа-Мугьаммад хан Кьажар
Гуржистандин винел дяведин кампания тешкилнай. Багьна яз ада Гуржистандал
Урусатдихъ галаз мукьва хьунин тахсир кутунай. Агъа-Мугьаммада Гуржистандин
пачагь II-й Ираклийдин кьушунар кукIварна, ахпа гуржийрин арада хьайи хиянатдин
куьмекдалди ада женг чIуг тавуна регьатвилелди Тбилисидиз гьахьнай ва шегьер
тамамдаказ тарашна чукIурнай. Гуржи агьалидин лап чIехи пай телефнай, тахминан
22 агъзур кас, иллаки дишегьлияр ва аялар, лукIвиле гьатнай. Шегьердин
виридалайни чIехи ва иер дараматар харапIайриз элкъуьрнай. Эрменийрик ва муькуь
мусурман миллетрик Агъа-Мугьаммада кяначир, вучиз лагьайтIа ада абур вичин
раятар яз гьисабзавай. Идан нетижада, 1803 йисуз саки 35 агъзур агьалияр авай
Тбилисидин 92,6 % эрменийри туькIуьрзавай. XIХ виш йисалай ХХ виш йисалай
кьадардиз пара эрменийри и шегьердиз гьатта идарани ийизвай. Октябрьдин
революция жедалди Тбилисидин 47 кас кьилерикай 45 кас — эрменияр тир.

Урусатдин векилвилин советник тир Александр Негриди 1817 йисуз вичин йикъарганда
Тбилиси шегьердикай икI кхьенай:

Малуматрив кьурвал, 1848 йисалай 1922 йисал кьван шегьерда эрменийрин кьадар
тIимил жез эгечIнай. 1865 йисуз Тбилисидин агьалидин 47 % эрменияр, 25 %
гуржияр, 21 % — урусар ва 7 % муькуь халкьар тир. 1897 йисуз и пуд чIехи
миллетрин кьадар саки барабар хьанай.

XX виш йисуз уьлкведин къене физвай миграциядин процессрин себебдалди Тбилиси
шегьерда гуржи миллетдин кьадар винел ахкьалтзавай. 1926 йисуз гуржияр садлагьай
чкадал акъатнай ва Тбилиси шегьердин агьалидин 38 % туькIуьрзавай, 1939 йисуз —
44 %, 1959 йисуз — 48 %, 1979 йисуз — 57 %, 1989 йисуз — 66 %, 2002 йисуз 84 %.
Вичин нубатда эрмени эгьлийрин кьадар агъунваз тIимил жезвай. 2002 йисуз абуру
вири агьалидин паюникай 7,6 % тешкилзавай. Советрин береда кьадардиз пара жезвай
урусарни, Советар чкIайдалай кьулухъ шегьердай саки тамамвилелди квахьнай. 2002
йисуз абуру вири агьалидин вирини-вири 3 % тешкилнай.



https://lez.wikipedia.org/wiki/%D0%A2%D0%B0%D1%82%D0%BB%D1%8F%D1%80_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Берикей хуьруьнсовет (урус. Татлярский сельсовет) — Дагъустан Республикадин
Дербент райондик акатзавай муниципалитет (хуьруьнсовет).

Администрациядин юкь — Татляр хуьр я. Хуьруьнсоветдик акатзавай хуьрер: Татляр,
Къарадагълы.

Хуьруьнсовет Дагъустан Республикадин кьибле пата, Дербент райондин кефердинни -
рагъакIидай пата, Дербент шегьердилай 31 км кефердинни - рагъакIидай пата,
Уллучай вацIун кьере чка кьунвайди я.

2002 йисуз хуьруьнсоветда 1987 касди уьмуьр гьалзавай . Агьалийрин вири цIапарин
этник группа тир терекемеяр я, суни - мусурманар я.



https://lez.wikipedia.org/wiki/%D0%A2%D0%B0%D1%82%D0%BB%D1%8F%D1%80

Татляр (урус. Татляр) — Дагъустан республикадин Дербент районда авай хуьр.
Къарадагълы хуьруьхъ галаз «Татляр» хуьруьнсоветдик акатзава. Хуьруьнсоветдин
администрациядин юкь я.

Хуьр Дагъустан Республикадин кьибле пата, Дербент райондин кефердинни -
рагъакIидай пата, Дербент шегьердилай 31 км кефердинни - рагъакIидай пата,
Уллучай вацIун кьерел ала.

XIX виш йисуз Татляр хуьр вири Къайтагъ-Табасаран округдихъ галаз Урусат
империядин гъилик акатзава. Империядик квай чIавуз, хуьр Дагъустан вилаятдин
Къайтагъ-Табасаран округдин Агъа-Къайтагъ наибвалдиз талукь тир. Падар ва
Къарадагълы хуьрерихъ галаз Падар хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 1208 касди уьмуьр
гьалзавай . Агьалийрин вири цIапарин этник группа тир терекемеяр я, суни -
мусурманар я. 1886 йисан Урусат Империядин агьалияр сиягьдиз къачунин малуматрив
кьурвал, Татляр хуьруьн агьалияр 341 кас тир, вири цIапар (терекемеяр) тир .



https://lez.wikipedia.org/wiki/%D0%A2%D0%B0%D1%82%D0%B0%D1%80%D1%85%D0%B0%D0%BD

Татархан (урус. Татарханкент) — Дагъустан республикадин СтIал Сулейман районда
авай, «Уллугъетягърин» хуьруьнсоветдик акатзавай хуьр.

Хуьр СтIал Сулейман райондин кьибледа, райондин юкь тир Кьасумхуьрелай кьибле
патаз 11 км яргъал чка кьунвайди я. Мукьвал алай хуьрер: Уллугъетягъ, Птидхуьр,
Сайтархуьр.

Хуьруь бине кьунвай тарих малум туш. Аквадай гьалда, хуьруьн тIвар татарарни -
монголрин тарашхъанрин вигьинрихъ алакъа аваз я. И хуьр са чIавуз, татаррин
кьушунрин кьилел алай кас яшамиш жезвай чка хьун мумкин я. Гуьгъуьнлай адаз
Татархандхуьр лугьуз хьанвай, яни «татаррин хандин хуьр».

XIX виш йисуз Татархан хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир. ДаркIуш, КIахцугъ, Вини Арагъ ва Птидхуьр хуьрерихъ галаз
Татарханрин хуьруьнжемятдик акатзавай.

1966 йисуз хуьруьн агьалияр ЦIийи Макьариз ва Герейханован совхоздиз куьч
хьанвай. Алай чIавуз хуьре 35 майишатар гваз 153 кас яшамиш жезва. Агьалидин
вири лезгияр, суьнни - мусурманар я. 1886 йисан агьалияр сиягьдиз къачунин
нетижайрин малуматрив кьурвал, хуьре 104 майишатар авай, ва агьалийрин кьадар
523 кас тир. 64 хзандал налогар эгинай. Гьар майишатди гьукуматдиз йиса 5
манатни 60 кепек налогдин пул вугузвай, вири – 358 манатни 40 кепек. 41 хзан
налогдикай ада тир.



https://lez.wikipedia.org/wiki/%D0%A2%D0%B0%D0%B4_%D0%9C%D0%B0%D0%B3%D0%B8%D1%82%D0%BB%D1%8C

Тад Магитль (авар. ТIадмагъилъ) — Дагъустан республикадин Ахвах районда авай
хуьр. Тад Магитль хуьруьнсоветдик акатзава. Хуьруьнсоветдин кьилин хуьр я.

Хуьр Ахвах райондин юкьван пата, райондин администрациядин юкь тир Карата
хуьрелай 8 км яргъал, Лологонитльтлар вацIал ала.

XIX виш йисуз Тад Магитль хуьр вири Анди округдихъ галаз Урусат империядин
гъилик акатнавай. Империядик квай чIавуз, хуьр Дагъустан вилаятдин Анди округдин
Карата наибвалдиз талукь тир.

2010 йисан агьалияр сиягьриз къачунин нетижайриз килигна хуьре 1 212 касди
уьмуьр ийизвай. Вири ахвахар, суни-мусурманар я.



https://lez.wikipedia.org/wiki/%D0%A1%D1%84%D0%B8-%D0%91%D1%83%D0%B1%D0%B0

1924 йисуз Самур округдин Мискискарин хуьре дидедиз хьана. Ада хуьруьн мектеб,
Дербентдин педучилище, Бакуда КГБ-дин школа, Дагъустандин университетдин
тарихдин ва юридический факультетар куьтягьна. Гзаф йисара республикадин КГБ-дин
органра, Дагъустандин юстициядин министирвиле кIвалахна.

И вири йисара Сфи-Буба журналиствилин ва кхьирагвилин пешедални машгъул я. Ада
вичин эсерар урус чIалал теснифнава. Сфи-Буба ихьтин ктабрин автор я: "Пароль -
Рехи Каспий", "Къавкъаздин повесть", "КукIвар хьайи къалхан", "Руьгьдиз кесиб
инсанар", "Хкахь тавур гъед" ва мсб.



https://lez.wikipedia.org/wiki/%D0%A1%D1%83%D0%BD%D0%B8%D0%BF%D0%B0%D1%82_(%D0%BE%D0%BA%D1%80%D1%83%D0%B3)

Сунипат (ингл. Sonipat, хинди: सोनीपत जिला) — Харьяна индиядин штатда авай
округ. 1972-лагьай йисуз туькӀуьрнава, Ругьтак округ пай авунин нетижада.
Административ юкь ва виридалайни чӀехи яшамишдай мукь (чка) юкь — Сунипат шегьер
я. Дегь чӀавуз Сунипат санскритдин тӀварарик — «Сонпраштха» ва «Сварнапраштха»
(«къизил шегьер») — кваз йижир тир. «Махабхаратада» ???. Округдин майдан 2260
км² я.

Пуд агъаокругдиз чара ийизава: Сунипат (ингл. Sonipat), Ганаур (ингл. Gannaur)
ва Гухана (ингл. Gohana). Сунипатди Делидихъ ва Панипатни Ругьтак округрихъ
галаз сергьят сад ийизва. Ямуна вацӀ Сунипатни Ругьтак округрин арада авай
тӀебии тир сергьят я.



https://lez.wikipedia.org/wiki/%D0%A1%D1%83%D0%BB%D0%B5%D0%B9%D0%BC%D0%B0%D0%BD_-_%D0%A1%D1%82I%D0%B0%D0%BB_%D1%80%D0%B0%D0%B9%D0%BE%D0%BD

СтIал Сулейманан район (урус. Сулейман-Стальский район) — Урусат Федерациядин
Дагъустан республикада авай муниципалитетдин район.

Район Дагъустан Республикадин кьибле пата ала. Республикадин Дербент, Хив,
Табасаран, Кьурагь ва Мегьарамдхуьруьн районрихъ галаз са сергьятра ава.

ЦИК ДАССР-дин 4-й сессияди 1928 йисан 22 ноябрьда кьабулай къарардалди, виликан
Куьре округдин Гуьней, Улусс, Хъутур-Куьредин наибвилерикай ва
Кьибле-Табасарандин наибвилин 9 лезги хуьрерикай Кьасумхуьруьн кантон арадал
гъанвай. 1929 йисуз кантон райондиз элкъуьрнай. 1963 йисуз райондик Кьурагь
район ва Мегьарамдхуьруьн райондин са пай кутунай. 1965 йисуз район вичин
виликан сергьятра гуьнгуьна кухтунай.

1969 йисан 12 майдиз РСФСР-дин Вини Советдин къарардалди, машгуьр лезги зари
СтIал Сулейманан юбилейдин гьуьрметдай райондиз тIвар СтIал Сулеймандиз
дегишарнай.

2010 йисан Вири Урусатдин агьалияр сиягьдиз къачунин нетижайрин малуматриз
килигна, СтIал Сулейман райондин миллетрин сиягь :

СтIал Сулейманан райондин хуьруьнсоветар ва абурук акатзавай хуьрер, (къалин
шрифтдив администрациярин юкьвар къалурнава); .

Гадарнавай хуьрер: Агъа Макьар, Агъа Ярагъ, Бигер, Бурши Макьар, Вини Арагъ,
Вини Ярагъ, Вини Макьар, Векьелар, ДаркIуш, Ивигар, Кьеан, КIеле, КуркIурхуьр,
Макьар, Мехкергъ, Рухун, ХпитIар, Хутаргъ, ЦIарахуьр, Чуьхверхуьр, ЦицIер,
ЦицIигъ, Чантархуьр, ЧIилихъ , ЯлцIугъ.



https://lez.wikipedia.org/wiki/%D0%A1%D1%82%D0%B0%D0%B2%D1%80%D0%BE%D0%BF%D0%BE%D0%BB%D1%8C_%D0%BA%D1%80%D0%B0%D0%B9

Ставропольдин край, гьакӀни Ставрополье (урус. Ставропольский край,
Ставрополье) — Урусатдин Федерациядин субъект, Кеферпатан Къавкъаздин федерал
округдик акатзава.

Краснодардин край, Ростов вилаят, Калмыкия, Дагъустан, Чечня, Кеферпатан Осетия,
Къарачай-Черкесия ва Къабарда-Балкъар Республика хьтин субъектрихъ галаз са
сергьятра ава.

Крайда авай чӀехи вацӀар: Кубань, Кума, Малка, Подкумок, Золка, Калаус, Егорлык,
Большой Зеленчук, Кура, Маныч ва мсб. Вирер: Тамбукан вир (дарман-кьарадин вир
я), Маныч-Гудило вир, Цаган-Хак вир, Сенгилеев цин гьамбархана, Кравцово вир ва
мсб.

1936 йисан 15 декабрьдиз Кеферпатан-Къавкъаздин крайдин къеняй Дагъустандин
АССР, Къабарда-Балкъар АССР, Кеферпатан Осетиядин АССР, Чечен-Ингуш АССР
акъудайдалай кьулухъ адан сергьятар къенин Ставрополь крайдин сергьятриз мукьва
хьанай ва кьилин шегьер Ворошиловскдиз тухванай. 1937 йисуз Серго
Орджоникидзедин гьуьрметдай крайдин тlвар Орджоникидзедиз дегишарнай.

1938 йисуз крайдиз Дагъустандин АССР-дин вад кеферпатан районар вуганай
(Ачикулак, Къаранугъай, Къаясу, Кизляр ва Шелковской районар). И районрикай
Кеферпатан-Къавкъаздин крайда Кизлярдин автономиядин округ арадал гъанай, адан
кьилин шегьер Кизляр тир.

1943 йисан 12 январьдиз СССР-дин Вини Кьилин Советдин Президиумдин къарардалди
крайдин кьилин шегьер тир Ворошиловскдин тlвар Ставропольдиз дегишарнай, крайдин
Орджоникидзе тIварни Ставропольдин крайдиз дегишарнай.

1943 йисан 27 декабрьдиз терг авунвай Калмыкиядин АССР-дин Приютненский район
Ставропольдин крайдиз вуганай.

1944 йисан мартдиз Чечен-Ингуш АССР терг авурдалай кьулухъ Грозныйдин вилаят
арадал гъанай ва адан составдик терг авур Кизляр округдин вири районар кутунай.

1952 йисан январь вацра Ставрополь крайдиз Астрахань вилаятдин Степновский район
вуганай ва адан тlвар Степной райондиз дегишарнай.

1955 йисан мартдиз СССР-дин Вини Кьилин Советдин Президиумдин къарардалди
Ставрополь крайдик Гуржистандин ССР-дин Клухор район кутунай.

1957 йисуз Ставрополь крайдин къене Калмыкиядин Автономиядин вилаят ва
Къарачай-Черкесиядин АВ арадал гъанай. Калмыкиядин АВ-дин составдик Степной ва
Черноземельский районар кутунай, Къарачай-Черкесиядин АВ-дикни Зеленчук,
Къарачай ва Усть-Джегутай районар кутунай.

1958 йисан июль вацра Калмыкиядин АВ Калмыкиядин АССР-диз дегишарнай ва
Ставропольдин крайдин къеняй акъуднай.

1991 йисан 3 июльдиз Ставропольдин крайдин составдикай Къарачай-Черкесиядин АВ
акъатнай ва Къарачай-Черкесиядин ССР-диз элкъвенай.

1995 йисалай 2012 йисалди субъектдин агьалидин кьадар йисандавай тIимил жезвай,
амма 2012 йисуз садлагьай сеферда агьалияр гзаф хьунин коэффициент 0,5-дав
агакьнай.

Ставропольдин крайдин агьалидин чIехи пай урусри тешкилзава. ГьакIни ина
эрменийрин, даргийрин, украинрин ва грекрин чIехи жемиятар ава. Сувун районра
къарачайри ва абазинри уьмуьр ийизва.

Къавкъаздин Минерал Ятар — Урусатдин Федерацияда виридалайни чIехи курортдин
регионрикай сад я. Ина авай дарман-ятарин ва кьарадин кьадардиз ва
жуьреба-жуьревилиз килигна и региондиз вири Евразияда тай авач.

Нарзан цин сагъардай къуват чкадин миллетриз дегь чIаварилай чир я. Черкес
чIалан Нарт-санэ гафуникай арадал атанвай Нарзан гафуни кьегьалрин яд мана
гузва.



https://lez.wikipedia.org/wiki/%D0%A1%D1%82%D0%86%D0%B0%D0%BB_%D0%A1%D1%83%D0%BB%D0%B5%D0%B9%D0%BC%D0%B0%D0%BD

СтӀал Сулейман (урус. Сулейман Стальский) (1869 йисан 18 июнь — 1937 йисан 23
ноябрь) — Дагъустан советрин литературадин диб эцигай лезгийрин тӀвар-ван авай,
зурба шаир ва ватанперес.

1869 йисуз виликан Куьре магьалдин (гилан СтIал Сулейман райондин) Агъа СтӀалрин
хуьре дидедиз хьана. Вичиз бегьемдиз аялвал такур Сулеймана 13 йис хьайидалай
кьулухъ кьве гъилелди фу къазанмишзава. Ада батрак яз Дербентда, фялевиле
Генжеда, Самаркандда, Бакуда кӀвалахна. Къад йисуз дуьньяда къекъвейдалай
гуьгъуьниз ам хайи хуьруьз хтана; кӀвал кутуна, лежбервал ийиз, хзан хвена.
Революциядин ва граждан дяведин йисара СтӀал Сулейман киснач, ада 1917-йисан
революция, пачагь тахтунай гадарун шадвилелди кьабулна. Дагъустанда Советрин
гьукум гъалиб хьайидалай гуьгъуьниз СтӀал Сулеймана цӀийи уьмуьр туькӀуьрунин
карда гьевес авайвилелди иштиракна. Гьеле аял чIавуз шиирар туькӀуьрунал рикӀ
алаз хьайи Сулеймана вичиз аквазвай гьахъ авачир крарикай дегьне социал
метлебдин чӀалар туькӀуьрзава. Чешне яз революциядилай вилик туькӀуьрнавай адан
«Билбил», «Кавхадиз», «Судуяр», «Фекьияр», «Девлетлуяр, чиновникар» ва масабур
къалуриз жеда. Заридин сатирадин эсерра гьа гьахъ авачир девир дегьнедай ва
хцидаказ критика жезва.

Зариди пачагь тахтунай гадарун, Советрин власть тестикь хьун шадвилелди
кьабулнай ва цӀийи девирдин тарифзавай чӀалар теснифна. Амма адан рикӀелай
халкьдин гьукуматдиз ва Коммунистрин партиядиз хае кимивилерни алатнач — ада,
«Тапан коммунистдиз» хьтин, хци чӀалар туькӀуьрна.

С. Сулеймана туькIуьрай эсерри лезги ва Дагъустандин литератураяр вилик финиз
чIехи таъсир авуна. Абур Гь. Гьажибегова, А. Агъаева, Н. Къапиевади, Гь.
Гашарова, Гь. Гьамзатова, Р. Кельбе-ханова, Ф.Нагъиева ва маса алимри
ахтармишна. ЧӀехи зари 1934-йисалай СССР-дин писателрин союздин член тир.

СтӀал Сулейманан поэзиядин дувулар фольклордин ва литературадин гзаф дерин ва
жуьреба-жуьре къатариз гьахьнава. Гьелелиг им чи вилик акъвазнавай месэла туш.
Амма са кар къейд тавуна таз жедач: чаз чиз, СтӀал Сулейманаз искусстводин
векилрикай виридалайни гзаф СаадидитуькIуьрай эсерри таъсирна. Гьам уьмуьрдин
биографиядиз, гьам поэзиядин образный къурулушдиз, фикир авунин тегьердиз кьве
зарини сад-садаз мукьва я. Низ чида, РагъэкъечӀдай патан базарра, карвансарайра,
духанра жегьил СтӀал Сулейманаз куьчери ашукьрин ва ихтилатдал рикӀ алай
инсанрин сивяй Саадидин чӀалар гьикьван ван хьанатӀа…

СтӀал Сулейман 1937 йисан 21 ноябрдиз Агъа СтӀалда регьметдиз фена ва
гьукуматдин къарардалди Магьачкъалада кучукнава.

ЧӀехи заридин тӀвар хайи райондал, Лезги театрдал, Кьасумхуьруьн юкьван
мектебдал, Магьачкъала, Дербент, Киев ва маса шегьеррин куьчейрал, колхозрал,
библиотекайрал эцигнава. Магьачкъалада заридин сур авай багьда (ам заридин
тӀварцӀихъ гала) С. Сулейманаз зурба гуьмбет (ам Дагъустандин халкьдин
художник-скульптор Хасбулат Аскар Сарыджади теснифна) эцигнава. Инал гьар йисан
18-майдиз «Сулейманан шииратдин югъ» къейдзава.



https://lez.wikipedia.org/wiki/%D0%A1%D0%BF%D3%80%D1%80%D0%B0

Пурни (лат. Méntha piperíta, урус. Мята перечная) — гзаф йисарин набатат я.
Кьакьанвал 1 метр кьван жеда.

И набатат дарманар патал сифте Европада, Англияда кардиз кутаз эгечӀнай, вични
ХII вишйиса. Инсанриз пурнияр дегьзаманайрилай инихъ чида. Чи эрадилай вилик
410-й йисуз абур Мисрида кардик кутазвай. Ана абурукай эфирдин чӀем къачузвай. И
кар патал гидродистилляция ийизвай, яни цин бугъ турбайрай ракъуриз, михьиз,
чӀем къачузвай. Къадим девирдин Римда мугьманар кьабулдалди вилик абурун кефияр
хъсанарун патал кӀвалин иесиди столрин винел пад таза пурнийрин пешералди
михьдай, кӀвализ пурнийрин яд хъичирдай. Чи девирдин юкьвара студентриз кьилел
пурнийрин хилерикайни пешерикай авунвай таж алукӀун теклифдай, мефтӀеди хъсандиз
кӀвалахда лутьуз.



