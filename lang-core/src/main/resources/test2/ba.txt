https://ba.wikipedia.org/wiki/%D0%9A%D0%BE%D0%BC%D0%B5%D1%82%D0%B0

Коме́та (от бор. грек. κομήτης) — һуҙылған конус киҫеме орбитаһы буйлап Ҡояш
тирәләй хәрәкәт итеүсе ҙур булмағын күк есеме. Ҡояшҡа яҡынлашҡанда ул өйөр
ҡиәфәтенә керә һәм ҡайһы саҡта ҡойроғо барлыҡҡа килә.

Күктә сағыу күк есеменең барлыҡҡа килеүе кешеләрҙә ҡыҙыҡһыныу тыуҙырған. Уларҙың
хәҙәти булмаған күренеше хөрәфәт тыуҙырған һәм хафаға һалған. Боронғо кешеләр
уның пәйҙә булыуын афәт һәм һуғыш булыуы менән бәйләгән. Яңырыу осоронда Тихо
Браге өйрәнгәс, кометалар күк есеме статусын ала.

Кометаның ҡаты ядраһы, ғәҙәттә 1 – 10 км була. Ядро боҙҙан, туңған газдарҙан һәм
башҡа матдәләрҙең ҡаты өлөштәренән тора. Ҡояшҡа яҡыныйған һайын ядро йылына һәм
уның матдәләре парға әйләнә. Ядро тирәләй газ тышсаһы барыҡҡа килә һәм оҙон
ҡойроҡ хасил була. Кометаның ҡойроғо икәү, береһе газдан, икенсеһе туҙандан
тора. Кометаның ҡойроғо барлыҡҡа килеүе шулай аңлатыла.

Кометаның ҡойроғо газ һәм туҙандар тора. Ул һәр ваҡыт Ҡояштан кире яҡҡа йүнәлгән
була. Комета Ҡояштан алыҫлашҡан һайын уның ҡойроғо менән газ тышсаһы юҡҡа сыға
бара. Ҡояш йылыһы тәьҫирендә күп кометалар юҡҡа сыға бара. Уларғың өлөшсәләре
ғаләм киңлегенә һибелә. Һайһы саҡта улар Ер атмосфераһына үтеп инәләр. Ҡараңғы
төндә яҡты һыҙат булып күк йөҙөндә күренәләр. Был күренеште йөндоҙ атылыу тип
атайҙар.

Кометаның яҡтылығы Ҡояшҡа тиклем ара менән билдәләнә. Ябай күҙ менән күҙәтелгән
кометалар һирәк, астрономдар телескоп ярҙамында күҙәтә.

Һауала янып бөткән метеорид киҫәктәрен метеор тип атайҙар. Янып бөтмәйесә Ергә
төшкәнен метеорид тип атайҙар.



https://ba.wikipedia.org/wiki/%D0%9A%D0%BB%D0%B8%D0%BC%D0%B0%D1%82

Климат (грек. κλίμα (klimatos) — бөгөлөү) — билдәле бер географик урын өсөн күп
йыллыҡ һауа торошо тәртибе. Оҙаҡ йылдар күҙәтеп, уртаса төҙөлгән һауа торошо
(йылылыҡ, дымлылыҡ, һауа баҫымы) климат тип атала. Һауа торошоноң уртаса
климаттан айырылыуы уның үҙгәреүен күрһәтмәй. Мәҫәлән, ҡыштың һылҡын килеүе
климаттың һалҡынайыуын аңлатмай. Климаттың үҙгәреүен асыҡлау өсөн бер нисә тиҫтә
йылға һуҙылған тикшеренеүҙәр кәрәк.

Элекке СССР биләмәһендә 1956 йылда климаты өйрәнеүсе Б.П. Алисов биргән
классификация йөрөй. Ер шары дүрт климат бүлкәттән тора: экваториаль, тропик,
уртаса һәм поляр бүлкәт. Улар араһында субэкваториаль, субтропик һәм субполяр
бүлкәттәр урынлаша.

Башҡортостан уртаса континенталь климат бүлкәттә урынлашҡан, йәғни был ерҙәр
өсөн һалҡын ҡыш (-40 градусҡа тиклем) һәм йылы, хатта еҫе йәй (+30 градусҡа
тиклем) хас.



https://ba.wikipedia.org/wiki/%D0%99%D1%8B%D0%BB%D2%93%D0%B0

Йылға — үҙе яһаған һыу юлы буйлап ағып ятҡан, ер аҫты һәм ер өҫтөндәге һыу
бассейны иҫәбенә тулышып торған тәбиғи һыу ағамы.

Ер өҫтөнә төшкән яуым-төшөм тау тоҡомдары аша өҫкә сығып даими ағым барлыҡҡа
килтереү нәтижәһендә барлыҡҡа килә. Һәр йылғаның — йылға башы һәм диңгеҙгә,
күлгә, йәки башҡа йылғаға ҡойған өлөшө бар. Әгәр йылғаның ҡушылдыҡтары булһа,
ағым уңайына табан йылға киңәйә бара һәм һыуы арта бара. Бары тик сүллектә
ағыусы йылғаның ғына ағым уңайына һыуы кибеп кәмей бара, ҡайһы осраҡта ҡом эсенә
кереп юҡҡа сыға. Йылғаның икенсе йылғаға, күлгә, диңгеҙгә ҡойған урына йылға
тамағы тип атала. Йылғаның инештән алып ҡойған урынына тиклем ара йылға оҙонлоғо
тип атала. Күпселек йылғалар башка йылғаларҙың ҡушылдығы булып тора. Йылғаларҙың
ҡайһы берҙәре күлдәргә ҡоя. Күпселек ҙур йылғалар диңгеҙгә йәки океан ҡултығана
ҡоя.



https://ba.wikipedia.org/wiki/%D0%99%D0%BE%D2%BB%D0%B0%D0%BD%D0%BD_%D0%92%D0%BE%D0%BB%D1%8C%D1%84%D0%B3%D0%B0%D0%BD%D0%B3_%D1%84%D0%BE%D0%BD_%D0%93%D1%91%D1%82%D0%B5

Иоһа́нн Во́льфганг фон Гёте (нем. Johann Wolfgang von Goethe исеменең немецса
яңғырашы (мәғл.); 28 август 1749, Майндағы Франкфурт, Германия — 22 март 1832,
Веймар, Германия) — немец шағиры, дәүләт эшмәкәре, тәбиғәт фәндәре белгесе һәм
аҡыл эйәһе. Атаһы — Йоһанн Каспар Гёте, бюргер, әсәһе — Катарина Элизабет Гёте,
олатаһы — ҡала старшинаһы.

Германиялағы Майндағы Франкфурт ҡалаһында тыуған. 1765 йылдан башлап Лейпциг
университетында уҡый, юғары белем алыуын 1770 йылда Страсбург ҡалаһында, хоҡуҡ
фәндәре докторы дәрәжәһен алып, тамамлай. Тәүге Höllenfahrt Christi исемле
шиғырын 1765 йылда яҙа.

Атаһы элекке адвокат, император советнигы, Иоһанн Каспар Гёте 1710 йылда
Майндағы Франкфурт тигән иҫке немец сауҙа ҡалаһында, бай бюргер ғаиләһендә
тыуған. Әсәһе Катарина Элизабет Гёте (Тексторҙа тыуған, нем. Textor,
1731—1808) — ҡала старшинаһы ҡыҙы.

1750 йыл ғаиләлә Корнелия тигән икенсе бала тыуған. Унан һуң тағы ла дүрт бала
тыуған, улар барыһы ла сабый саҡта уҡ үлгән. Атаһы үтә ваҡсыл, талапсан,
эмоцияһыҙ, әммә ғәҙел кеше була. Атаһынан уға мираҫ булып белемгә ынтылыу,
ентекле хеҙмәт, бөхтәлек, ныҡлыҡ, түҙемлек, сыҙамлылыҡ ҡалған.

Энтони Графтон Гётены «Антик идеалдар ярҙамында хәҙерге мәҙәниәтте байытыуҙың
өлгөһө» тип билдәләй.

Автобиография Гете И. В. Поэзия һәм Дөрөҫлөк (Dichtung und Wahrheit). — М.:
«Захаров», 2003. — 736 б. ISBN 5-8159-0356-6.

1797 йылда Гёте менән Шиллер балладалар яҙыу буйынса бәйге ойоштора. Ошо рәүешле
был жанрҙың үҫешенә юл һалына. Үҙенең балладаларында Гёте мөхәббәт
мөнәсәбәттәрен сағылдыра һәм, тәнҡитселәр фекеренсә, шул рәүешле «донъяны бар
итеү серҙәренә төшөнөргә, упҡынға күҙ һалырға теләй».

Рәсәйҙә Гёте XVIII быуаттың аҙағында уҡ билдәле була. Урыҫ теленә тәржемә
ителгән беренсе әҫәре 1780 йылда барлыҡҡа килә, ул «Клавиго» тип аталған
прозалағы драма (тәржемәсеһе О. П. Козодавлев). 1781 йылда уны «Вертер»ҙың
авторы булараҡ телгә ала башлайҙар. Романдың беренсе тәржемәһе 1781 йылда
(тәржемәсеһе Ф. Галченков, 1794, 1796 йылдарҙа ҡабаттан баҫыла) һәм 1798 йылда
(тәржемәсеһе И. Виноградов) донъя күрә. Радищев үҙенең "Сәйәхәттәр"ендә
белдереүенсә, «Вертер»ҙы уҡыу унда шатлыҡ йәштәре түгергә мәжбүр итә. Новиков
"Драматик һүҙлек"тә (1787) Көнбайыштың иң бөйөк драматургтары исемлегенә Гетены
ла индерә. 1802 йылда Гетеның романына эйәреп яҙылған әҫәр «Рәсәй Вертеры» сыға.
Рус сентименталистары (Карамзин һ.б.) үҙҙәренең ижадында йәш Гетеның йоғонтоһон
тоя. Пушкин дәүерендә Гете менән ҡыҙыҡһыныу арта. «Московский вестник» эргәһендә
барлыҡҡа килгән романтиктар (Веневитинов һ.б.) төркөмө үҙҙәренең баҫмаһының
яҙыусының ҡурсыуы аҫтына ҡуя, Гетеның йөҙөндә романтик поэзияны булдырыусы
уҡытыусыны күрә. Пушкин да "Фауст"ын авторы тураһында ыңғай фекерҙә була.

Германияла барған бәхәстәрҙең йоғонтоһо ла була, әлбиттә. 1830 йылдарҙың
аҙағында Менцелдың «Немец әҙәбиәте» тигән китабы русса баҫыла. Унда Гетеның
ижадына кире баһа бирелә. Гете ижадына мөкиббән киткән Белинский 1840 йылда
мәҡәлә баҫтыра һәм унда Менцелдың Гетеға бирелгән ҡылыҡһырламаһын «әҙәпһеҙ һәм
оятһыҙ» тип атай. Һуңғараҡ уның был тойғолары үтә, шулай ҙа Гетены бөйөк шағир
тип иҫәпләй.

1860-сы йылдарҙағы зыялылар Гете битарафлыҡ күрһәтә. Улар Германия йәштәренең
феодализм менән көрәштән баш тарҡан Гетены яратмауҙарын аңлай. XIX быуаттың
икенсе яртыһында ижад иткән күп рус яҙыусылары өсөн Гете — әһәмиәтһеҙ фигура.
Л. Н. Толстой Гетеның ижадын кире баһалай («Герман һәм Доротея» һәм «Вертер»ҙан
башҡаларын). Әммә Пушкин осоронда телгә алынған шағирҙарҙан тыш, Гете Фет (ул
«Фауст», «Герман һәм Доротея», "Рим элегиялары"н тәржемә итә)[16] , Майков
(«Алексис һәм Дора», «Шағир һәм сәскә үҫтереүсе ҡыҙ»ҙы тәржемәләй)[17], А.
Толстой («Коринф кәләше», «Хоҙай һәм баядера» һ.б. әҫәрҙәрен тәржемә итә) һәм
айырыуса Тютчев («Вильгельм Мейстер»ҙан шиғырҙарҙы, «Йырсы» балладаһын тәржемә
итә)[19] ижадына йоғонто яһай. Символистар яҙыусының культын булдыра[20]. В.
Иванов шулай тип белдерә: «Поэзияла ҡасандыр Гете булдырған символизм принцибы,
оҙаҡ аҙашып йөрөгәндән һуң, тағы ла үҙенең урынына ҡайтты» . Гетеның Шуберттың
йырҙарына яҙған текстары Цветаеваның аҙыҡҡы тәржемәләре була. «Фауст»
В. И. Лениндың яратҡан китаптарының береһе була.

Гёте башҡорт яугирҙары менән дә осраша. 1814 йылдың ғинуарында ул дуҫы Фридрих
Вильгельм Генрих фон Требергә хат яҙа, шунда ошо осрашыуҙы ентекле һүрәтләй.
Гёте ул мәлдә Веймарҙа йәшәй. Ҡаланың протестант мәктәбендә башҡорттарҙың намаҙ
уҡыуына тап булыуын әйтә. Һуңынан яҙыусы уларҙы үҙенә саҡыра. Башҡорттар был
осрашыу иҫтәлегенә ян һәм уҡ бүләк итә. Гете улына яҙған хатында: «Мин бында
батша улдарын, солтандарын күрҙем», — ти. Был «батша улдары»ның береһе, башҡорт
отряды етәксеһенең фамилияһы Альберт Гётеның атаһына яҙған хаттары араһында
табылған бер яҙмаһында була. Яҡынса 1814 йылдың 22 мартында яһалған яҙмала:
«Гусман Гумеров, башкирский князь» тип яҙылған. Әйткәндәй, тарихи сығанаҡтарҙан
билдәле булыуынса, 1814 йылда Изге Лауренция сиркәүе янында, Тюрингия кенәзлеге
принцы Гюнтер башҡорт уҡ-һаҙаҡтарының көсөнә шик белдергәс, дүрт башҡорт йәйәнән
уҡ атыу оҫталығын күрһәтә. Бер уҡ сиркәү көмбәҙенең төбөн тишеп ҡаҙала. Ағас уҡ
серегәс, уны ҡоросҡа алыштыралар. Был ҡорос уҡ әлеге мәлдә алтынға алыштырылған.
Ул Веймарҙан 100 саҡрым алыҫлыҡтағы Шварц ҡалаһында урынлашҡан.

Гетеның хөрмәтенә Меркурийҙа кратер һәм гетит тигән минерал аталған. Гетеның
героиняһы хөрмәтенә 1905 йылда астероид Зулейка тип атала. Санкт-Петербургта
бюст ҡуйылған. Швейцарияла Дорнах ҡалаһында Гете хөрмәтенә бина — Гетеанум
төҙөлгән.



https://ba.wikipedia.org/wiki/%D0%99%D0%BE%D1%80%D1%82%D0%BB%D0%B0%D1%88%D1%82%D1%8B%D1%80%D1%8B%D1%83

Йортлаштрыу, ҡулға эйәлештереү, доместикация (лат. domesticus — «өйгә
эйәләшкән») — оҙайлы бер нисә быуын дәүерендә, кеше тарафынан ҡырағай форманан
генетик изоляцияла тотоп яһалма һайлауға дусар ителгән, ҡырағай хайуандарҙың һәм
үҫемлектәрҙең үҙгәреү процессы.

Төрлө халыҡтар үҙҙәре йәшәгән өлкәләге хайуандарҙы йортлаштырған — антилопалар,
торналарҙы, ҡауҙыларҙы, ҡара йыландарҙы, һәм хатта крокодилдарҙы. Ғалимдар
тәүтормош кешеләре мегатерийҙы һәм мәмерйә айыуын да йортлаштырған тип иҫәпләй.
Ә Гасдрубал Барка Б. Э.Т.III быуат аҙағында римлеләр менән һуғышта хәрби
филдәрҙе файҙаланған. Төрлө ваҡытты төлө урындарҙа йәнлектәрҙәр һарыҡ, үгеҙ,
марал, антилопа, төлкө, шәшке, кеш, нартия; ҡоштарҙан — бүҙәнә, фазан, страус;
балыҡтарҙан — толстолобик, амур, бөжәктәрҙән — иңкеш, себендәр. Себендәрҙе ҡулға
эйәләштереү башҡарылды һәм бөгөнгө көнлә лә дауам итә. Был эш фермаларҙа тиреҫте
утилләштереү өсөе башҡарыла.

Ҡулға эйәләшкән хайуандар барлыҡҡа килеүе кешенең тормошон тулыһынса үҙгәртә.
Йорт хайуандары булыуы кешене аслыҡтан ҡотҡара. Эттәр һунарҙа ярҙам итә, хәүеф
барлығын иҫкәртә.

Ҡулға эйәләштереү оҙайлы процесс. Төньяҡ боландарын һәм эттәрҙе Б. Э.Т 18 мең
йыл элек ҡулға эйәләштерелгән тигән фараз бар. Һарыҡтар 18 мең йыл элегерәк;
кәзәләр һәм сусҡалар 6,5 мең йыл эдегерәк; һыйырҙар 5 мең йыл элегерәк; ебәк
ҡорто — 4,5 мең йыл элек ҡулға эйәләштерелгән.

Айырым бер төр хайуандар Ер шарының билдәле бер районында башҡарылған. Мәҫәлән:
аттар — Евразия далаларында, тауыҡтар — Һиндостан далаларында, цесарка —
Африкала, күркәләр — Америкала, өйрәктәр һәм ебәк ҡорто — Ҡытайҙа, күгәрсендәр,
Нил ҡаҙҙары һәм бесәйҙәр Мысырҙа башҡарылған тип иҫәпләнә. Сусҡа, ҡуян һәм
кәзәләр бер нисә урында йортлаштырылған тип иҫәпләнә.

Йортлаштырылған хайуандарҙы артан үҫтереүһәм үрсетеү кеше өсөн кәрәк булған
төрлө билдәлерҙе һайлап алыу (селекция) ысулы менән яңы тоҡомдар сығарыу күҙ
уңында тотола.



https://ba.wikipedia.org/wiki/%D0%98%D0%B1%D1%80%D0%B0%D2%BB%D0%B8%D0%BC

Ибраһим (Авраа́м) (йәһ. אַבְרָהָם‎, Авраа́м, бор. грек. Ἀβραάμ, лат. Abraham,
ғәр. ابراهيم‎, 'Ibrāhīm') — дини персонаж, күп халыҡтарҙың тәү атаһы
(Башл.17:4). Туфандан һуң кешелеккә бирелгән Тәү ата. Башланмыш китабында (Книга
Бытия) әйтелеүенсә, йәһүд халҡы унан таралған. Эвер тоҡомо, Нухтың тәүге улы
Шемдең (Шема) бүләһе.

Ибраһимдың тормош юлы Башланмыш китабында (Книга Бытия) һүрәтләнгән
(11:26-25:10). Ибраһим, башта уның исеме Ибрам (אַבְרָם) була, Шумерҙағы Ур
ҡалаһында б. э. т. XXI—XX быуатта донъяға килгән (Тәүратта (Библияла) «Ур
Касдим» — «халдей Уры»), Көньяҡ Месопотамиялағы иң боронғо һәм мөһим ҡалаларҙың
береһе. Шунда ул ғаиләгә аҫрауға алынған ҡыҙға — Сараға өйләнә (Башл.20:12).
Ибрамдың атаһы Ҫерах (Фарра) Аллаһтың ҡушыуы буйынса Ур ҡалаһынан, балаларын
алып, Ҡәнғәнгә күсенә (Башл.12:4). Юлда, Харан ҡалаһы янында (Төньяҡ
Месопотамия), Ҫерах вафат була. Бынан һуң Аллаһ Ибрамға Үҙе күрһәткән тарафҡа юл
тоторға ҡуша. Аллаһ унан бөйөк халыҡ башланырын хәбәр итә, Ибрамды юғары
күтәрәсәген, уның аша Ерҙәге кешелеккә бәрәкәтен бирәсәген әйтә. Ибрамға был
ваҡытҡа 75 йәш тулған була, ҡатыны Сараны, мәрхүм энеһенең улы Лутты, ҡул
аҫтында булған кешеләрен һәм милкен алып, Харандан сыға ла хәнәниҙәр еренә
күсенә. Аллаһ был ерҙәрҙе Ибрамдың тоҡомдарына ҡалдырырға вәғәҙә итә. Аллаһҡа
ҡорбан килтерер өсөн ҡорбан усаҡтары ҡороп ҡалдырып, Ибрам көньяҡҡа юл тота,
әммә унда аслыҡ була, шуға күрә Мысырға барырға ҡарар итә. Сараның матурлығын
күреп, уны алыр өсөн үҙен үлтереүҙәренән ҡурҡып, Ибрам Мысырҙа Сараны һеңлеһе
тип әйтә. Мысыр аҡһөйәктәре ысынлап та Сараның сибәрлеген фирғәүенгә еткерәләр.
Фирғәүен Сараны үҙенә ала, Ибрам да шул арҡала мал, ҡолдар тотоп, етеш йәшәй.
Әммә Аллаһ Сара өсөн фирғәүенгә һәм йортона ҡаза бирә. Фирғәүен Ибрамды саҡырып
ала ла, ниңә Сараның ҡатының икәнен әйтмәнең, тип һорай. Фирғәүен шунан һуң
Ибрамға туғандары, бар малы, мөлкәте менән китергә рөхсәт итә, уның кешеләре
юлға оҙатып ҡуя (Башл.11:12).

Аллаһ был хәлдәрҙән һуң йәнә Мысыр йылғаһынан Евфратҡа тиклем ерҙәр уның
тоҡомдарына ҡаласағын, башта уларҙың ҡоллоҡҡа эләгәһен, әммә һуңынан ҡотолорон
һәм байырын белдерә. Ибрам Аллаһтың талабы буйынса өс йәшлек тыуса, өс йәшлек
кәзә, өс йәшлек тәкә, алатуба менән күгәрсенде ҡорбанға килтерә. (Башл.15).
Мәгәр Сара түлһеҙ була, үҙе урынына ҡолиәһе Һәжәрҙе иренә тәҡдим итә. Ауырға
ҡалғас, Хәжәр Сараға өҫтән ҡарай башлай, Сара иһә Ибрамға дәғүә белдерә. Ибрам
Сараға хеҙмәтсе менән ни эшләһә лә рөхсәт икәнен әйтә. Хәжәр хужабикәһенең
йәберләүҙәренә түҙмәй, сүлгә ҡаса. Ҡоҙоҡ янында уға фәрештә тап була һәм кире
ҡайтырға бойора. Аллаһ уның ялбарыуҙарын ишеткәнен, Исмәғил (Тәүратта — Измаил)
исемле улы булырын хәбәр итә. Улы тыуғанда Ибрамға 86 йәш була (Башл.16).

Ныҡ ҡартайған Ибраһим Кетүрәгә (Хеттура) өйләнә, ул Зимран, Йоҡшан (Иокшан),
Медан, Мадиан, Йишбаҡ (Ишбак) һәм Шуах исемле балалар таба. Ибраһимдың тәүге
улы Исмәғилдән халыҡ таралған кеүек үк, уларҙан да төрлө ғәрәп ҡәбиләләре
тарала. Ибраһим күп ҡәбиләләр атаһы тигәнде аңлата. Шул рәүешле уның исеме
аҡлана. (Башл.17:5). Ибраһим бар байлығын улы Исхаҡҡа ҡалдыра, ә кәнизәктәрҙән
тыуған улдарына бүләктәр биреп, шәреҡкә оҙата. Ибраһим 175 йәшендә вафат була,
Хевронда ҡатыны Сарра янында Махпела мәмерйәһендә ерләнә (Башл.25).

Инжилдә Ибраһим — Муса (Моисей) менән рәттән иң йыш телгә алынған тәҡүәле кеше.
Ғайса пәйғәмбәрҙең дә сығышын Ибраһим менән бәйләйҙәр. (Башл.22:18).

Иоанндан ингән Инжилдә, шулай уҡ насрани дин ғилемендә Ибраһим исеме Ғайса
пәйғәмбәрҙең илаһи сығышын нарыҡлар өсөн ҡулланыла. Ғайса (Иисус) әйтә: «Прежде
нежели был Авраам, я есмь»  (Ин.8:58), йәғни ул мәңге булған.

Ҡөрьәндә Авраам Ибраһим исеме менән телгә алына, уның хөрмәтенә Ҡөрьәндә
«Ибраһим» сүрәһе индерелгән (14-се сүрә). Сүрә Мәккәлә иңгән һәм 52 аяттан тора.

Ибраһи́м (ғәр. ابراهيم‎) Исламда — пәйғәмбәр, ул Тәураттағы Ибраһим шәхесенә
тура килә. Ҡөрьән буйынса Ибраһим пәйғәмбәр — хәниф, йәғни бер Аллаһҡа табынған.

Ҡайһы бер тикшеренеүселәр фекеренсә, Библиялағы Ибраһим ғаиләһенең Ҡәнғәнгә
күсеүе тураһындағы хикәйәт  б.э.т. XIX—XVIII быуаттарҙа әмөриҙәр һәм сүтиҙәр
тигән көнбайыш семит ҡәбиләләренең Үрге Месопотамиянан Сүриә-Фәләстин төбәгенә
күпләп күсеүен сағылдыра. Үрге Месопотамия менән бәйләнеш, атап әйткәндә,
Ибраһимдың атаһының, олатаһының һәм ҡарт олатаһының исемдәрендә
(Фарра (Ҫерах), Нахор, Серух) шәйләнә, был исемдәр Урҙан күсеп килеп ултырған
Харан төбәктәренең һәм ҡалаларының исемдәре булып тора. Уларҙың ата-бабаһының
исеме  Евер (Эвер) «башҡа яҡ» йәки «йылға аръяғы» тигәнде аңлата һәм  иври —
«Эвер (кешеһе)», йәғни йылға аръяғынан килгән эпитеты менән бәйле. Был эпитет
(«еврей» һүҙе шунан килеп сыҡҡан) Библияла тәүге тапҡыр Ибраһимға (Башл. 14:13),
артабан бөтөн исраилдарға ҡарата ҡулланыла. Ҡайһы бер тикшеренеүселәр фекеренсә,
иври эпитеты менән хабиру атамаһы (варианттары: хапиру йәки апиру) араһында
бәйләнеш бар, ул аккад һәм мысыр сығанаҡтарында б.э.т. өсөнсө мең йыллыҡтан
башлап осрай[34].  И. М. Дьяконов был ҡарашты инҡар итә, уныңса,
иври һәм хапиру «араһында бер ниндәй уртаҡлыҡ юҡ; хапируҙар күсмәсе булмаған,
ибримдар иһә күсмәсе булған, һәм уларҙың этник составы әмөри-сүти булыуға
ҡарағанда нығыраҡ ҡәнғән менән аккадтан торған һәм, бәлки, унда хуррит та
ингәндер һ.б.» Лингвистик йәһәттән ул  иври  һүҙен шулай уҡ хапиру менән бәйләп
ҡарамай, уныңса, ул habaru («ҡыуылған булыу») тигән аккад ҡылымына тоташа[35].
Ләкин Дьяконовтың фекерҙәренә көнбайыш тикшеренеүселәр ҡаршы сыға, улар
хапируҙарҙың күсмәсе булыуын раҫлаған дәлилдәр килтерә[36].

Ивримдар  Ҡәнғәнгә килеп ингән сит халыҡ була һәм Ҡәнғәндең ерле халыҡтарына
дине, көнкүреше һәм мәҙәниәте буйынса ят булып ҡала. Ысынлап та, Ибраһимға, бер
яҡтан, Месопотамиялағы үҙ иленең мәҙәниәтенән тулыһынса ваз кисеү, икенсе яҡтан,
ҡәнғәндәрҙең динен, ғөрөф-ғәҙәттәрен, йәшәү рәүешен ятһыныу хас. Ибраһимдың да,
артабан уны улы менән ейәне — тәү аталар Исхаҡ менән Яҡуптың да — Ҡәнғәндә үҙ ер
биләмәһе булмай һәм улар тулыһынса Ҡәнғәт ҡалаларының түрәләренән бойондороҡло
була. Ул тирә-йүнендәге ҡәбиләләр менән араны боҙмай, әммә дингә,
ғөрөф-ғәҙәттәренә, хатта ырыу сафлығына ҡағылышлы айырымлыҡты һаҡлай. Улы
Исхаҡҡа кәләш табып алып ҡайтыу өсөн ҡолон Төньяҡ Месопотамияла йәшәгән
туғандары яғына ебәрә.

Ҫерах ғаиләһенең Урҙан б.э.т.  1740 йылда, Бабил (Вавилон) хакимы Самсу-илунаға
ҡаршы ихтилалды баҫтырған осорҙа, сығып киткәнлеге тураһындағы фекерҙәр ҙә
йәшәй. Б.э.т. 1739 йылда был фетнәлә ҡатнашҡан Ур ҡалаһы Самсу-илуна ғәскәрҙәре
тарафынан емертелә, халҡының күп өлөшө үлтерелә, ҡала оҙаҡ ваҡытҡа кешеһеҙ ҡала.
Йәнә Урҙы «Халдей Уры» (Башл. 11:31) тип атау ҙа анахронизм булып тора, сөнки
халдейҙар Бабилда тик б.э.т. 1100—1000 йылдарҙа ғына пәйҙә була. Күрәһең,
ҡаланың былай тип аталышы Яңы Бабил (Халдей) династияһынан һуңғы батша
Набонид (б.э.т. 556—539 йылдар) осоронда Урҙың сәскә атыуы менән бәйлелер һәм
Ибраһим тураһындағы хикәйәткә лә килеп ингәндер.

Arcade Fire төркөмө йыры — Abraham’s Daughter (Ибраһим ҡыҙы)
http://megalyrics.ru/lyric/arcade-fire/abraham-s-daughter.htm



https://ba.wikipedia.org/wiki/%D0%95%D0%BC%D0%B5%D1%88

Емеш (лат. fructus)— сәскәнән барлыҡҡа килгән, эсендәге орлоҡто формалаштырыу,
һаҡлау, таратыу өсөн тәғәйенләнгән, ябыҡ орлоҡло үҫемлектәрҙең үрсеү органы.

Күп емештәр ҡиммәтле аҙыҡ сығанағы, дарыу һәм буяу матдәләре өсөн сеймал итеп
файҙаланыла. Емештәрҙе һәм орлоҡтарҙы өйрәнеүсе фән карпология тип атала.
Карпологияның емештәрҙе һәм орлоҡтарҙы өйрәнә торған бүлеге карпоэкология тип
атала. Йәй һәм көҙ үҫемлектәрҙә емештәр барлыҡҡа килә. Емештәр емшәндән барлыҡҡа
килә. Үҫеү һөҙөмтәһендә емшәндең ҡабығы, бер аҙ үҙгәреп, емешкә әүерелгәс, ул
емешлек эргәлеге тип йөрөтөлә. Емеш эсендә орлоҡтар була. Орлоҡтарҙың һанына
ҡарап, емештәрҙе бер орлоҡлоға һәм күп орлоҡлоларға бүләләр. Емештәрҙе һутлы һәм
ҡоро емештәргә айырып йөрөтәләр.Өлгөрөп еткән һутлы емештең емешлек эргәһендә
һутлы итсә була.



https://ba.wikipedia.org/wiki/%D0%94%D0%B8%D2%A3%D0%B3%D0%B5%D2%99

Диңгеҙ — ҡоро ер йәки һыу аҫты рельефы менән айырылып торған Донъя океанының
өлөшө. Ҡайһы бер диңгеҙҙәр башҡа диңгеҙҙәрҙең өлөшө булып торалар (мәҫәлән, Эгей
диңгеҙе — Урта диңгеҙ өлөшө).

Айырымлыҡтары буйынса диңгеҙҙәр 3 төркөмгә бүленә: эске диңгеҙҙәр, океан
ситендәге диңгеҙҙәр, утрау араһындағы диңгеҙҙәр. Географик торошо буйынса эске
диңгеҙҙәр ҡитға–ара һәм ҡитға эсендәге диңгеҙҙәргә бүленәләр. Геологик яҡтан
хәҙерге диңгеҙҙәр йәш яһалма булып торалар: улар барыһы ла хәҙерге заманға яҡын
палеогон-неогон осоронда барлыҡҡа килгән, һәм тулыһынса антропоген осоронда
билдәләнгән. Тәрән диңгеҙҙәр Ер ҡабығы сатнаған урында (мәҫәлән, Урта диңгеҙ)
барлыҡҡа килгән. Һайыраҡтары ҡитға өлөшөн һыу баҫыу һөҙөмтәһендә барлыҡҡа
килгән. 1978 йылда Халыҡ-ара диңгеҙ ойошмаһы Бөтә донъя диңгеҙ көнөн булдыра.
Был көн Берләшкән Милләттәр Ойошмаһының бөтә донъя һәм халыҡ-ара көндәр
системаһына индерелгән.

А. Можетта Большой атлас морей и океанов /Пер. с фр. Корнеева. Л. Ю.;
Лемени-Македон П. П. —М.: БММ АО, 2005 г. ISBN 5-88353-234-9



https://ba.wikipedia.org/wiki/%D0%93%D0%B5%D0%BE%D0%BB%D0%BE%D0%B3%D0%B8%D1%8F

Геология — (грек телендә γη- (ge-) — ер һәм λογος (logos) — өйрәнеү) — Ерзең
төҙөлөшөн, физик үҙенсәлектәрен, уның формалашыу тарихын өйрәнеүсе фән. Геология
нефть, таш күмер, шулай уҡ тимер, баҡыр һымаҡ металдарҙы һәм башҡа тәбиғи
ресурстарҙы табырға һәм ҡулланырға ярҙам итә.

Геология Ер һәм Ер ҡабығының составы, төҙөлөшө, үҫеш тарихы, файҙалы ҡаҙылмалар
хасил булыу һәм уларҙың урынашуын өйрәнеүсе фәндәр комплексы. «Геология» термины
1657 йылда Норвегия ғалимы М. П. Эшольт тарафынан керетелә. Геологиянең төп
объекты булып Ерҙең тышҡы таш ҡатламы — литосфера һәм, беренсе сиратта, Ер
ҡабығындағы файҙалы ҡаҙылмаларҙы өрәнеү һәм сығарыу өсөн уңайлы горизонттар
тора.

Хәҙерге геология уҙ эсенә стратиграфия, тектоника, региональ геология,
минералогия, петрография, литология, геохимия, файҙалы ҡаҙылмалар өрәнеү белемен
ала. Геология физик география, геофизика, кристаллография, палеонтология менән
тығыҙ бәйләнештә. Ғәмәли әһәмиәткә эйә булған тармаҡтары — гидрогеология,
инженерлыҡ геологияһы һәм шулай уҡ яңы юнәлештәр — петрохимия, петрофизика һ.б.
үҙенә бер төркөм хасил итә.

Геология XVIII быуаттың 2-се яртыһы — XIX быуат башында тәбиғәт белеменең
мөстәҡил тармағына әүерелә (Н. Стено ҡатламдарҙың өҙлөкһөҙ суперпозиция
принциптарын билдәләй; В. Смит һәм Ж. Кювье киҫелеште биостратиграфик бүлемдәргә
айырыу һәм тоҡомдарҙың сағыштырмаса йәшен билдәләү ысулын эшләй). 1840 йылдар
башында фанерозойҙың стратиграфик шкалаһы төҙөлә. Шул уҡ ваҡытта, беренселәрҙән
булып, XIX быуаттың 1-се яртыһы геологтары өсөн парадигма булған «күтәрелеш
кратерҙары» тигән беренсе тектоник концепция барлыҡҡа килә (Л. Бух һәм А.
Гумбольдт). Рәсәйҙә был теория яғында булыусылар булып Д. И. Соколов,
Г. Д. Романовский, Н. А. Головкинский һ.б. тора. Күп илдәрҙә геология
йәмғиәттәре ойоша, улар геология фәненең яңы ҡаҙаныштары тураһында фекер алыша,
эҙләнеүҙәр тураһында материалдар баҫтырып сығара һәм ҡайһы бер эштәрҙе
финанслай. 1805 йылда Мәскәүҙә тәбиғәтте тикшереү, 1807 йылда — Лондонда
геология, 1917 йылда Рәсәйҙә минералогия йәмғиәттәре ойошторола. Системалы
рәүештә план төшөрөү һәм эҙләтеү эштәре үткәреү зарурлығы һуңыраҡ милли геология
хеҙмәттәре ойошторолоуға килтерә. 1882 йылда Рәсәйҙә геология комитеты
ойошторола.



https://ba.wikipedia.org/wiki/%D0%92%D1%83%D0%BB%D0%BA%D0%B0%D0%BD

Вулкан (йә Янартау) — ер ҡатламында магматик сығанаҡтарҙан ер өҫтөнә даими йәки
әленән-әле лава, тау тоҡомо киҫәктәре, эҫе газдар сыҡҡан каналдар һәм йырындар
өҫтөндә барлыҡҡа килгән геологик ҡатлам; йыш ҡына вулкан конус йәки көмбәҙ
рәүешендә була, уның башында буранка рәүешендәге кратер урынлаша; Түбәһендәге
кратерынан ваҡыт-ваҡыт ирегән ҡайнар матдә, газ, тау тоҡомдары атылып торған
осло тау; янартау;Ер йәки башҡа планета ҡабығында магма урғылып сығып, барлыҡҡа
килгән геологик ҡатлам. «Вулкан» һүҙе боронғо Римдең ут аллаһы исеменән барлыҡҡа
килгән. Вулкандарҙы вулканология һәм геоморфология фәне өрәнә.

Әүҙемлеге буйынса вулкандар янар, йоҡлаған һәм һүнгән вулкандарға бүленә. Янар
вулкан тип тарихи дәүерҙә йәки голоцен (ru:голоцен) дәүерендә урғылған
вулкандарҙы атайҙар. Йоҡлаған вулкан тип урғылыуы ихтимал булған вулканды
әйтәләр, урғылыуы шикле булған вулкандар һүнгән вулкан тип иҫәпләнә.
Вулканологтар араһында вулкан әүҙемлеген билдәләү буйынса берҙәм фекер юҡ.
Вулкандың әүҙем осоро бер нисә айҙан миллион йылдарға һуҙылыуы мөмкин. Ҡайһы бер
вулкандар бер нисә мең тиҫтә йыл буйы урғылгандар, хәҙер әүҙем түгелдәр.



https://ba.wikipedia.org/wiki/%D0%92%D0%BE%D0%B4%D0%BE%D1%80%D0%BE%D0%B4

Водоро́д (лат. Hydrogenium — Менделеевтың периодик таблицаһында беренсе элемент.
Атом һаны — 1, сағыштырмаса атом массаһы — 1,0079. Тәбиғәттә водородтың 2
стабиль изотопы ¹H (протий Н), ²H (дейтерий D) һәм 1 радиоактив изототы — ³H
(тритий T) осрай. Бер изотопы — 4H яһалма юл менән алына. Водородтан алынған
ябай матдә — Н2 — еңел төҫһөҙ газ. Һауа йә кислород менән ҡатнашҡанда яныусан
һәм шартлаусан ҡатнашма барлыҡҡа килә. Ағыуһыҙ. Этанол һәм тимер, никель,
палладий, платина кеүек металдарҙа эреүсән.

Металдарға кислота менән тәьҫир иткәндә яныусан газ бүленеп сығыуын, химия фәне
барлыҡҡа килгәндә, XVI—XVII быуаттарҙа уҡ белгәндәр. Флогистон түгел, водород
бүленеп сығыуын Михаил Васильевич Ломоносов та күрһәткән. Инглиз физигы һәм
химигы Генри Кавендиш 1766 йылда был газды тикшереп, «яныусан һауа» тип атай.
"Яныусан һауа"ны яндырғанда һыу барлыҡҡа килә. Тик Кавендиш флогистон теорияһы
яҡлы булғанға, дөрөҫ һығымта яһай алмай. Француз химигы Антуан Лавуазье инженер
Ж. Менье менән берлектә махсус газометрҙар ҡулланып һыу синтезлай. Һуңынан һыуҙы
ҡыҙҙырылған тимер өҫтөндә тарҡаталар. Шулай итеп, «яныусан газ» һыу составында
бар һәм уны һыуҙан алып була, тип билдәләйҙәр.

Лавуазье водородҡа hydrogène (бор. грек. ὕδωρ — «һыу» һәм γεννάω — «тыуҙырыу»)
исемен бирә. «Водород» исемен 1824 йылда М. Ф. Соловьев тәҡдим итә.

Йыһанда иң таралған элемент — водород. Уның өлөшөнә бөтә атомдарҙың 92%-ы тура
килә (8 % гелий атомдары, ҡалған элеметтарҙың өлөшө 0,1%-тан аҙыраҡ). Шулай
итеп, водород — йондоҙҙарҙың һәм йондоҙ-ара газдың төп өлөшө. Йондоҙ
температураһы шарттарында (мәҫәлән, Ҡояшта температура ~ 6000 °C) водород плазма
хәлендә, йондоҙ арауығында ҙурлығы, тығыҙлығы, температураһы төрлө булған айырым
атом, молекулалар болото хәлендә осрай.

Ер ҡабығында водород 1 % самаһы, таралыуы буйынса 10-сы урында. Әммә организмда
водородтың мөһимлеге масса өлөшө буйынса түгел, ә атом иҫәбе буйынса билдәләнә.
Атом иҫәбе буйынса организмда водород өлөшө 17 % (~ 52 % тәшкил иткән
кислородтан ҡалышып икенсе урында). Ерҙәге барлыҡ водород ҡатнашмалар хәлендә
(ябай матдә хәлендә 0,00005 % күләм).

Сәнәғәттә водородты тәбиғи газ менән һыуҙан алалар. Был реакция юғары
температурала үткәрелә. СН4 + 2Н2O = CO2↑ + 4Н2 −165 кДж

1.Кислотаның металға тәьҫир итеүе. Был тәжрибәне шыйығайтылған тoҙ кислотаһы һәм
цинк менән үткәрәләр:

5.Электролиза ярҙамында. Һелте һәм кислоталарҙың һыу эремәләрен
электролизлағанда катодта водород бүленеп сыға. Миҫал:

Водород молекулаһы ике атомдан тора Н2. Ғәҙәти шарттарҙа — төҫө, еҫе, тәме
булмаған газ. Тығыҙлығы — 0,08987 г/л (н.ш.), ҡайнау температураһы — −252,76 °C,
сағыштырмаса яныу йылылығы — 120,9×106 Дж/кг, һыуҙа аҙ эреүсән — 18,8 мл/л.
Водород металдарҙа (Ni, Pt, Pd и һ.б.) эреүсән, 1 күләм палладийҙа 850 күләм
водород эрей. Шыйыҡ хәлдә водород бик тар температура арауығында (−252,76 —
−259,2 °C) була. Еңел, төҫһөҙ, ағыусан шыйыҡлыҡ. Тығыҙлығы (−253 °C) — 0,0708
г/см³ , үҙлелеге (вязкость) (−253 °C) — 13,8 спуаз. Ҡаты водород (−262 °C) —
ҡарға оҡшаған масса, иреү температураһы — −259,2 °C, тығыҙлығы — 0,0807 г/см³.
Юғары баҫым аҫтында металл хәленә күсә.

Водород молекулаһы Н2 ныҡлы, реакцияға инеү өсөн күп энергия сарыф итергә кәрәк:

Органик синтезда молекуляр водород органик ҡушылмаларҙы ҡайтарыу өсөн киң
ҡулланыла. Был реакциялар «гидрир реакциялары» (реакции гидрирования) тип атала.
Был реакцияларҙы катализатор ярҙамында юғары температура һәм баҫымда үткәрәләр.
Каталик гидрир реакцияларында туйындырылмаған углеводородтарҙан туйындырылған
углеводород барлыҡҡа килә. Мәҫәлән, алкен и алкиндан алкан барлыҡҡа килә.

R − C H = C H − R ′ + H 2 → R − C H 2 − C H 2 − R ′ {\displaystyle {\mathsf
{R\!\!-\!\!CH\!\!=\!\!CH\!\!-\!\!R'+H_{2}}}\rightarrow {\mathsf
{R\!\!-\!\!CH_{2}\!\!-\!\!CH_{2}\!\!-\!\!R'}}}



https://ba.wikipedia.org/wiki/%D0%92%D0%B0%D1%82%D1%82

Ватт (билдәләмәһе: Вт, W) — СИ системаһында ҡеүәт үлсәү берәмеге. Берәмек
Шотландия уйлап сығарыусы-механигы, универсаль пар машинаһын беренсе булып эшләп
сығарыусы Джеймс Уатт (Ватт) хөрмәтенә аталған.

Ҡеүәт үлсәү берәмеге булараҡ Ватт беренсе мәртәбә 1899 йылда Британия фәнни
ассоциацияһының икенсе Конгрессында ҡабул ителгән. Быға тиклем күпселек
иҫәп-хисаптарҙа Джеймс Уатт индергән ат көстәре ҡулланылған, шулай уҡ минутына
фут-фунттар ҡулланылған. 1960 йылда XIX Үлсәүҙәр буйынса генераль конференцияла
Ватт Халыҡ-ара үлсәү Системаһына индерелгән. Барлыҡ электр йыһаздарының төп
сифаттарының береһе булып улар ҡулланған ҡеүәт тора, шуға күрә һәр бер электр
йыһазында (йәки шул йыһаздың ҡулланыусы белешмәһендә) уның эшләүе өсөн күпме
Ватт кәрәккәне тураһында мәғлүмәт табырға була.

1 Ватт 1 секунд ваҡыт эсендә 1 Джоуль эш башҡарылғандағы ҡеүәткә тигеҙ итеп
билдәләнә. Шулай итеп, Ватт ул сығарылма үлсәү берәмеге һәм СИ берәмектәре менән
түбәндәге мөнәсәбәттәр аша бәйләнгән:

Ҡеүәт менән бәйле иҫәп-хисаптар өсөн Ватттың үҙен һәр бер осраҡта ла ҡулланыу
уңай булмаҫҡа мөмкин. Ҡайһы ваҡыт үлсәнгән ҙурлыҡтар бик ҙур йәки бик бәләкәй
генә булғанда, стандарт алҡушымталы үлсәү берәмеген ҡулланыу уңай, был даими
ҙурлыҡ тәртибен иҫәпләүҙән ҡотолорға мөмкинлек бирә. Мәҫәлән, радарҙар һәм
радиоалғыстар проектлағанда йыш ҡына пВт һәм нВт ҡулланалар, электроэнцелография
һәм электрокардиография кеүек медицина приборҙары өсөн мкВт ҡулланалар. Электр
етештереүҙә һәм шулай уҡ тимер юл локомотивтары проектлағанда мегаватттар (МВт)
һәм гигаватттар (ГВт) ҡулланалар.

Атамалары оҡшаш булғанлыҡтан киловатт һәм киловатт-сәғәтте көнкүреш ҡулланышында
йыш бутайҙар, бигерәк тә электр йыһаздарына ҡараған осраҡтарҙа. Әммә был ике
үлсәү берәмеге төрлө физик ҙурлыҡтарға ҡарай. Ватттарҙа, һәм шунан сығып
киловатттарҙа, ҡеүәт, йәғни электр йыһазы тарафынан ваҡыт берәмеге эсендә
ҡулланылған энергия миҡдары иҫәпләнә. Ватт-сәғәт һәм киловатт-сәғәт энергия
үлсәү берәмектәре булып тора, йәғни улар менән электр йыһазының сифатламаһы
түгел, ә был йыһаз тарафынан башҡарылған эш миҡдары иҫәпләнә.

Был ике ҙурлыҡ киләһе бәйләнештә. Әгәр ҡеүәте 100 Вт булған лампа 1 сәғәт
дауамында эшләгән икән, уның эше 100 Вт*сәғ (йәки 0,1 кВт*сәғ) энергия талап
иткән. Электростанцияның ҡеүәте мегаватттарҙа иҫәпләнә, ләкин һатылған
электроэнергияның ҙурлығы киловатт-сәғәттәрҙә һәм мегаватт-сәғәттәрҙә
иҫәпләнәсәк.



https://ba.wikipedia.org/wiki/%D0%91%D0%B0%D1%88%D2%A1%D0%BE%D1%80%D1%82_%D0%90%D0%B2%D1%82%D0%BE%D0%BD%D0%BE%D0%BC%D0%B8%D1%8F%D0%BB%D1%8B_%D0%A1%D0%BE%D0%B2%D0%B5%D1%82_%D0%A1%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D0%BA_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D2%BB%D1%8B

Башҡорт Автономиялы Совет Социалистик Республикаһы — РСФСР составында башҡорт
халҡының автономлы республикаһы.

1919 йылдың 20 мартында Ырымбур губернаһының төньяҡ өйәҙҙәре (кантондары)
биләмәләрендә ойошторолған. Территорияһында ҡалалар булмағанлыҡтан, тәүге
ваҡытта күрше Өфө губернаһында урынлашҡан Стәрлетамаҡ ҡалаһынан идара ителгән.

1925 йылдың 27 мартында БАССР-ҙың беренсе Конституцияһы ҡабул ителә. Был
конституция Башҡортостандың кантондарға бүленешен билдәләгән; уның буйынса
Башҡорт АССР-ы Арғаяш, Бәләбәй, Бөрө, Йылайыр, Мәсәғүт, Стәрлетамаҡ,
Тамъян-Ҡатай һәм Өфө кантондарынан торған. Граждандар йыйылыштарҙа, судта,
идаралыҡта һәм ижтимағи тормошта үҙ телендә һөйләшеү һәм яҙыу хоҡуғын алған. Бер
үк ваҡытта республикала йәшәгән аҙ һанлы милләттәргә лә мәктәптә үҙ телдәрендә
уҡытыу хоҡуғы тәьмин ителгән. Рәсми телдәр булып башҡорт һәм урыҫ телдәре
танылған.

1990 йылдың 11 октябрендә «Башҡорт АССР-ы суверенитеты тураһында» декларация
ҡабул ителә.

1992 йылдың 25 февралендә Башҡорт АССР-ы үҙ атамаһын Башҡортостан Республикаһы
тип үҙгәртә.

1992 йылдың 31 мартында Рәсәйҙең башҡа республикалары менән бергә Башҡортостан
исеменән дә яңы федератив килешеүгә ҡул ҡуйыла.

Рәсәйҙең Юғары Советы таратылып, Рәсәй Федерацияһының яңы Конституцияһы ҡабул
ителгәс, 1993 йылдың 24 декабрендә республиканың да яңыртылған Төп Законы
ғәмәлгә инә.

1917 йылдың Февраль революцияһынан һуң башҡорттар торған төбәктәрҙә
милли-территориаль автономия ҡороу өсөн милли хәрәкәт башлана. 1917 йылдың
июль-август айҙарында Ырымбурҙа I һәм II Бөтә Башҡорт Ҡоролтайы уҙа; был
йыйындарҙа башҡорт халҡының вәкилдәре федератив Рәсәй составында
«милли-территориаль рәүештә демократик республика» төҙөргә зарур, тип ҡарар
ҡабул итә.

I Бөтә Башҡорт ҡоролтайы Башҡорт Үҙәк Шураһын һайлай (II Ҡоролтай уны ҡабат
һайлай). Үҙәк Шура Ырымбурҙа йыйыла һәм 1918-се йылдың ғинуарында үтәсәк
Рәсәйҙең Ойоштороу Йыйынына (Учредительное собрание) әҙерләнә башлай. Әммә
пландарҙы Октябрь революцияһы боҙа.

1917 йылдың 16 ноябрендә Башҡорт Үҙәк Шураһы Ырымбур, Пермь, Һамар, Өфө
губернаһының өлөштәрен Рәсәй республикаһының автономлы өлөшө — Башҡортостан
территориаль-милли автономияһы тип иғлан итә.

Был ҡарар 1917 йылдың 8-20 декабрендә Ырымбурҙа үткән III Бөтә Башҡорт
Ҡоролтайында раҫлана. «Бәләкәй Башҡортостан» төшөнсәһе 1918 йылдың ғинуарында
индерелә — был ваҡытта «Бәләкәй Башҡортостан автономияһы тураһында ҡанундар»
тигән проект әҙерләнә.

Пермь губернаһынан: Красноуфимск өйәҙенең көньяҡ өлөшө; Осинск өйәҙенең көньяҡ
өлөшө; Екатеринбург өйәҙенең көньяҡ-көнсығыш өлөшө; Шадринск өйәҙенең
көньяҡ-көнбайыш өлөшө;

Ырымбур губернаһынан: Силәбе өйәҙенең көньяҡ-көнбайыш өлөшө; Троицк өйәҙенең
көнбайыш өлөшө; Үрге Урал (Верхнеуральск) өйәҙе, Орск өйәҙенең төньяҡ-көнбайыш
өлөшө; Ырымбур өйәҙенең төньяҡ өлөшө;

Өфө губернаһынан: Бөрө өйәҙенең көньяҡ-көнбайыш өлөшө; Стәрлетамаҡ өйәҙенең
төньяҡ-көнсығыш өлөшө;

Шул уҡ ваҡытта татар милли хәрәкәте лидерҙары Урал-Иҙел Штаты төҙөү буйынса эш
алып бара.

1919 йылдың 20 мартында «Үҙәк Совет власының Башҡорт хөкүмәте менән Автономлы
Совет Башҡортостаны тураһында килешеү» төҙөлә. Был килешеү матбуғатта 1919
йылдың 23 мартында баҫылып сыға, был көн республиканың барлыҡҡа килгән көнө тип
рәсми рәүештә таныла.

Бынан алда Бәләкәй Башҡортостанға индерелгән Затоуст өйәҙенең 7 волосы һәм
Златоуст ҡалаһы, Өфө өйәҙенең 6 улусы, Троицк өйәҙенең 4 улусы, Стәрлетамаҡ
өйәҙенең 10 улусы АБСР составына халыҡтан һорашып сыҡҡас ҡына индерелә ала.

Үрҙәге «Килешеү» буйынса, Автономлы Башҡорт Совет Республикаһының баш ҡалаһын
Советтар съезы (йыйын) билдәләргә тейеш була; бығаса ваҡытлыса рәсми баш ҡала
тип Бөрйән улусының Орск өйәҙенең Темәс ауылы билдәләнә (хәҙерге Баймаҡ
районында урынлашҡан).

Совет власынан килешеүгә Совнарком рәйесе В. И. Ленин, Бөтә Рәсәй Үҙәк Башҡарма
Комитеты рәйесе вазифаһын башкарыусы М. Ф. Владимирский, милләттәр эштәре
буйынса халыҡ комиссары И. В. Сталин, ВЦИК секретары А. Енукидзе ҡул ҡуя.
Башҡорт Хөкүмәте яғынан Башҡорт Хөкүмәте рәйесе М. А. Ҡулаев, Башҡорт шураһы
(советы) ағзаһы М. Д. Халиҡов, Башҡорт ғәскәрҙәре адъютанты Ә. И. Бикбауов ҡул
ҡуя.

Был килешеүгә ҡул ҡуйыу ҡатмарлы шарттарҙа башҡарыла. Граждандар һуғышы киң
ҡолас ала, башҡорт ерҙәре берсә аҡтар, берсә ҡыҙылдар ҡулына күсә. Был
документ — ике яҡ араһында барған оҙайлы, ауыр һәм әүҙем һөйләшеүҙәр нәтижәһе.
Башҡортостандың сәйәси-хоҡуҡи статусы юридик яҡтан нығытыла. Ғәмәлдә Рәсәй
составында, сағыштырмаса үҙаллы иҡтисадҡа һәм айырым ғәскәргә эйә булған башҡорт
республикаһы барлыҡҡа килә.

Башҡорт Автономияһы төҙөлөү үҙ-ара килешеү һәм тик шарттар нигеҙендә барлыҡҡа
килә. Башҡа милли берәмектәргә автономия хоҡуғы «юғарынан» йәғни Совет власы
декреты менән бирелә.

Шулай итеп, Башҡортостан Рәсәйҙәге тәүге милли-территориаль республика булып
ойошторола.

Колчак ғәскәре һөжүм итеп килгәс, республиканың идаралығы (Башревком) Саранск
ҡалаһына күсерелә; унда ул 1919-сы йылдың апреленән авгусына тиклем булып,
августың 20-һендә Стәрлетамаҡҡа ҡайта. Стәрлетамаҡ Өфө губернаһында ҡалһа ла,
Бәләкәй Башҡортостандың баш ҡалаһына әүерелә. 1920-сы йылдың 20 авгусында
Стәрлетамаҡ ҡалаһы, ноябрь айында Стәрлетамаҡ өйәҙенең 16 улусы шулай уҡ
республикаға тапшырыла.

1922 йылдың 14 июнендә «Автономлы Башҡорт Социалистик Совет Республикаһының
сиктәрен киңәйтеү тураһында» тип аталған ВЦИК декреты менән Өфө губернаһы
бөтөрөлә.

Уның Өфө, Бөрө, Бәләбәй, Златоуст өйәҙҙәре Автономлы Башҡорт Социалистик Совет
Республикаһына ҡушыла. Республика составына шулай уҡ Силәбе губернаһының Мейәс
өйәҙенең Турғаяҡ, Сыростан, Мейәс улустары һәм Мейәс ҡалаһы индерелә. Бәләкәй
Башҡортостандан Силәбе губернаһына Ялан кантоны тапшырыла. Өфө губернаһының
Минзәлә өйәҙе 1920 йылда барлыҡҡа килгән яңы Автономлы Татар Социалистик Совет
Республикаһына тапшырыла.

Юридик яҡтан Өфө губернаһы административ берәмек булараҡ бөтөрөлә, уның ерҙәре
Башҡорт Республикаһына күсә. Өфө губернаһының етәкселәре күпселектә Оло
Башҡортостандың идаралығына күсә.

1920 йылдарҙың аҙағында уҡ Башҡортостанда, Татарстанда һәм күрше төбәктәрҙә
нефть ятҡылыҡтары табыла (Иҙел-Урал нефть һәм газ төбәге мәҡәләһен ҡара).
1932-се йылдың майында Ишембай янында беренсе скважиналарҙан нефть сығарыла
башлай.

1930 йылдарҙа Совет хөкүмәте ошо төбәктә ҙур нефть сығарыу һәм эшкәртеү базаһын
ойоштороу маҡсатын ҡуя. Киләсәктә был нефть эшкәртеү һәм нефтехимия тармаҡтарын
төҙөүҙә булышлыҡ итә. Иҙел-Урал төбәге «Икенсе Баҡы» тип атала башлай.

Башҡортостандың Урал аръяғында (Белоретта, Учалыла, Сибайҙа) тау сәнәғәте районы
булдырыла. Өфө, Стәрлетамаҡ ҡалалары мөһим сәнәғәт үҙәктәренә әүерелә.

Бөйөк Ватан һуғышы осоронда Башҡортостанға Рәсәйҙең үҙәгенән һәм көньяғынан
йөҙҙән ашыу предприятиелар, тиҫтәләрсә госпиталдәр, ҡайһы бер үҙәк хөкүмәт
органдары эвакуациялана; 278 мең ҡасаҡ күсеп килә, шуларҙың 104 меңе — Өфөгә.

Һуғыш ваҡытында бик күп хәрби частар, шул иҫәптән Башҡорт атлы дивизияһы
әҙерләнә. «Полководец Суворов», «Александр Невский», «Салават Юлаев» һәм
«Уфимец» бронепоездарын эшләп, фронтҡа ебәрәләр.

1930 йылғаса Башҡортостанда улус-кантон бүленеше була. Мәҫәлән, 1926 йылда
Башҡорт АССР-ында 8 кантон була, атап үткәндә Арғаяш, Бәләбәй, Бөрө, Йылайыр,
Мәсәғүт, Стәрлетамаҡ, Тамъян-Ҡатай һәм Өфө кантоны. Былар 117 улусҡа һәм 1 852
ауыл советына бүленә. 1930 йылдың 20 авгусында райондарға бүленеш индерелә. 1952
йылдың майында Башҡорт АССР-ы Өфө һәм Стәрлетамаҡ өлкәһенә бүленә. Киләһе йылдың
апрелендә был ҡарар юҡҡа сығарыла, Башҡорт АССР-ы берҙәм төбәк булараҡ 54
районға бүленә.



https://ba.wikipedia.org/wiki/%D0%91%D0%B0%D0%BA%D1%82%D0%B5%D1%80%D0%B8%D1%8F%D0%BB%D0%B0%D1%80

Бактериялар — 3 млрд cамаһы йыл элек барлыҡҡа килгән боронғо организмдар.
Бактерияләр микроскопик кескенә, ләкин уларҙың тупланмаларын (колонияларын)
микроскопһыҙ ҙа күреп була. Күҙәнәктәренең формаһы һәм үҙенсәлектәре буйенса
ысын бактериялар бер нисә төркөмгә бүленә:

Бактериаль күҙәнәк тышсаһында ғәҙәттә төрлө камсылар һәм төктәр күренә. Былар —
хәрәкәт органоидтары, улар ярҙамында бактериялар шыуышып хәрәкәтләнә. Төзөлөшө
менән улар үҫемлектәр йәки хайуандарҙың камсыларынан һәм керфексектәренән
айырылып тора. Кайһы бер бактериялар «реактив» ысул менән лайла сыгарып
хәрәкәтләнә. Прокариоттарҙың күҙәнәк стенкаһы бик үҙенсәлекле төҙөлгән һәм уның
составында эукариоттарҙа, йәғеи күҙәнәктәәрендә формалашҡан ядроһы булған
организмдарда (мәҫәлән, үҫемлектәрҙә һәм хайуаннарҙа) осрамай торған ҡушылмалар
була. Ғәҙәттә улар шаҡтай ныҡ. Үның нигеҙен целлюлозаға, йәки клетчаткаға яҡын
матдә тәшкил итә. (Клетчатка — үҫемлек күҙәнәге стенкаһын төзөүсе ҡатмарлы
углевод.) Күп бактерияларҙең күҙәнәк тышсаһы лайла менән ҡапланған. Цитоплазма
үҙен күҙәнәк стенкаһынан айырып тороусыы мембрана менән сикләнгән.

Цитоплазмала мембраналар әҙ һәм улар тышҡы цитоплазматик мембрана сығынтыларынан
ғибәрәт. Мембрана менән сикләнгән органоидтар (митохондриялар, пластидлар һ. б.)
бөтөнләй юҡ.

Акһым синтезы эукариоттарҙыҡынанан кесерәк рибосомаларҙа бара. Тереклек
эшсәнлеген тәэмин итеүсе барлыҡ ферменттар цитоплазмаға таралған йәки
цитоплазматик мембрананың эске өслөгенә береккән.

Автотроф (грекча «авто»—үзем һәм «трофос»— туҡландырам) бактериялар аҙ. Уларҙың
бер өлөшө, хемосинтезға һәләтле булып, үҙ тәнен төзөү өсөн кәрәкле органик
матдәләрҙе неорганик мәтдәләрҙән барлыҡҡа китерә. Бының өсөн улар неорганик
ҡушылмалар оксидлашҡанда айырылып сыҡҡан энергиянән файҙалана. Ҡайһы бер
прокариоттар неорганик молекулаларҙан органик молекулаларҙы фотосинтез
процессында ҡояш нурҙары энергияһе иҫәбенә барлыҡҡа китерә. Кислородҡа ҡарата
мөнәсәбәте буйынса, бактериялар аэробтарға һәм анаэробтарға бүленә. Аэробтар —
фәҡәт кислородлы тирәлектә генә йәшәй ала торган бактериялар. Анаэробтар
кислородһыз тирәлектә йәшәй. Бынан тыш, кислородлы һәм кислородһыз тирәлектәрҙә
лә йәшәй алыусы бактериялар төркөмдәре билделе.

Тәбиғәттә бактериялар гәйәт киң таралған. Улар, тупраҡта урынлашып, унда органик
мәтдәләрҙе — үлгән хайуан һәм үҫемлек ҡалдыҡтарын тарҡатыусылар булып тора.
Органик молекулаларҙы неорганик молекулаларга әүерелдереп, бактериялар планета
өҫтөн серек ҡалдыҡларҙан таҙарталар һәм химик элементтарҙы биологик әйләнешкә
керетәләр.

Үҫемлек һәм хайуан организмында йәшәп, уларға билдәле бер файҙа килтереүсе
бактериялар ҙа осрай. Улар симбионттар (латинса «сим» — бергә, «биос» —
тереклек) тип атала. Мәҫәлән, төйөрсек бактерияларе. Улар, ҡайһы бер
үҫемлектәрҙең тамырҙарына урынлашып, тупраҡтағы һауанан азотты үҙләштерергә
һәләтле һәм, шул рәүешле, был үҫемлекте тереклек эшсәнлеге өсөн кәрәкле азот
менән тәэмин итә. Үҫемлек ҡороғандан һуң, тупрак азотҡа байып ҡала. Был процесс
бактериялар ҡатнашында ғына була ала. Прокариоттарҙың башҡа төрҙәренең
вәкилдәрен «ашаусы» йырткыс бактериялар барлығы билдәле.

Бактерияларҙың зарарлылары ла күп. Уларның төрлө төрҙәре аҙыҡҡа үтеп, үҙендә
барған мәтдәләр алмашы нәтижәһендә, кеше өсөн ағыулы мәтдәләр бүлеп сығара һәм
аҙыкты боҙа. Патоген (грекча «патос»— ауыру һәм «генезис»— килеп сығыу, тыуыу)
бактериялар айырыуса ҡурҡыныслы. Улар кешелә һәм хайуандарҙа үпкә ялҡынһыныуы,
туберкулез, аппендицит, сальмонеллёз, чума, ваба һ. б. шундай ауыруҙар китереп
сығара. Бактериялар үҫемлектәрҙе лә зарарлай.



https://ba.wikipedia.org/wiki/%D0%90%D2%93%D0%B8%D2%99%D0%B5%D0%BB_(%D2%A1%D0%B0%D0%BB%D0%B0)

Ағиҙел (тыңлау) (мәғл.) — Башҡортостан Республикаһының төньяҡ-көнбайышында,
Ағиҙел йылғаһының уң яҡ ярында, түбәнге ағымында — Кама йылғаһына ҡушылған ерҙән
алыҫ түгел урынлашҡан. 1980 йылда Башҡорт атом электр станцияһын төҙөүселәр өсөн
ҡасаба итеп төҙөлә. 1991 йылдан республика әһәмиәтендәге ҡала статусын ала.
Нефтекама ҡалаһына тиклем — 45 км, Яңауыл ҡалаһы һәм станцияһына — 100 км, Өфө
ҡалаһына тиклем — 250 км.

Ҡазан — Екатеринбург тимер юлындағы Әмзә станцияһы менән тимер юл бәйләнеше бар.

Бөтә Рәсәй һәм Бөтә Союз халыҡ иҫәбе алыу мәғлүмәттәре буйынса халыҡ һаны (кеше)

Халыҡ һаны буйынса аңлатма төрлө йылдарҙа иҫәп алыу тәртибенең айырмалығы булыу
сәбәпле халыҡ һанының үҙенсәлегенә иғтибар итегеҙ.



https://ba.wikipedia.org/wiki/%D0%90%D1%80%D1%83%D0%B1%D0%B0

Ару́ба (нидерл. һәм папьям. Aruba) — Кариб диңгеҙенең көньяғында Венесуэла
ярҙары янында үҙидараһы булған дәүләт төҙөлөшлө утрау.Кесе Антил утрауҙарының иң
көнсығышта урынлашҡаны. Нидерландтар Короллеге федерацияһы составындағы субъект.
Ҡоро ер майҙаны — 193 км². Халҡы — 103 065 человек (2009). Баш ҡалаһы —
Ораньестад ҡалаһы.

Аруба климаты — ҡоро тропик климат. Уртаса йыллыҡ температура 28 °C һәм йыл
әйләнәһенә үҙгәрмәй тиерлек. Тәүлек температура амплитудаһы, шулай уҡ 4 °C-тан
артмай. Уртаса йыллыҡ яуым-төшөм кимәле 432 мм, күп өлөшө октябрь һәм ноябрь
айҙарында ҡойма ямғырҙар булып яуа. Аруба тропик циклондар юлынан көньяҡтараҡ
урынлашҡан, шуға күрә циклондар утрау иҡтисанына һирәк зыян уилтерә.

Яуым-төшөм кимәле бик түбән булыуға арамаҫтан утрау флораһы бик бай. Утрауҙа иң
таралған үҫемлек — диви-диви ағасы. Шулай уҡ кактустар киң тралған. Шулай уҡ
Алоэ үҫә, тик хәҙер XX быуат башындағы кеүек киң таралмаған. Көньяҡ яр буйлап
плюмерия, гибискус, бугенвилия, деллоникс царский, олеандр, кокосовая пальма,
папайя, манго, лимон, миндаль һәм башҡа үҫемлектәр үҫә.

Аруба утрауында хайуандар юҡ, әммә кәҫәрткеләрҙең 8 төрө осрай — 3 төр тейид
(Teiidae) һәм 5 төр геккон (Gekkonidae), йыландарҙың ике төрө — каскавелла, йәки
шаңғырауыҡ йыландар (Crotalus durissus) һәм аруба бесәй күҙле йыландар
(Leptodeira bakeri), яр буйы һыуҙарында бисса (Eretmochelys imbricata)
ташбаҡалары тереклек итә.

Төньяҡ һәм Көньяҡ Америка араһындағы миграция осоронда тиҫтәләгән ҡоштар
туҡталып китә. Улар араһында сарҡылдаҡтар, селәндәр, берғаҙандар, аҡсарлаҡтар,
бакландар бар. Яр буйҙарындағы һыуҙарҙа диңгеҙ алабуғаһы, балыҡ-попугай, диңгеҙ
фәрштәһе, йыланбалыҡ, манта, лобстерҙар тереклек итә..



https://ba.wikipedia.org/wiki/%D0%90%D0%BD%D1%82%D0%BE%D0%BD%D0%B8%D0%BE_%D0%A1%D0%B0%D0%BB%D1%8C%D0%B5%D1%80%D0%B8

Анто́нио Салье́ри (итал. Antonio Salieri, 1750 йыл 18 авгусы, Леньяго, Венеция
республикаһы — 1825 йыл 7 майы, Вена) — италиялы һәм австриялы композитор,
дирижёр һәм педагог.

К. В. Глюктың шәкерте һәм дауамсыһы, 40-тан ашыу опера, күп һанлы инструменталь
һәм вокаль-инструменталь әҫәрҙәр авторы Сальери үҙ заманында иң билдәле һәм
танылған композиторҙарҙың береһе, бик абруйлы педагог була: уның уҡыусылары
араһында — Л. ван Бетховен, Ф. Шуберт һәм Ф. Лист. Сальери Венала 36 йыл буйы
(1788—1824) һарай капельмейстеры вазифаһын — Европала музыка өлкәһендәге иң
мөһим постарҙың береһен — биләй.

Антонио Сальериҙың В. А. Моцарт үлеменә ҡатнашлығы тураһындағы ғәйбәт уға
һалынған ҡара мөһөргә әйләнә, был миф, даими кире ҡағыуҙарға ҡарамаҫтан, ҡайһы
бер илдәрҙә нигеҙҙә А. С. Пушкиндың «Кескәй трагедияһы» арҡаһында тарала. 1997
йылда суд уның коллегаһы үлемендә ғәйебе юҡлығын рәсми раҫланы.

Антонио Сальериҙың бала сағы тураһында мәғлүмәт күп түгел; шуныһы яҡшы билдәле:
ул Леньяго тигән бәләкәй генә ҡалала күп балалы хәлле сауҙагәрҙең ғаиләһендә
донъяға килә. Атаһы — шулай уҡ Антонио Сальери — колбаса һәм ветчина менән сауҙа
итә, үҙенең музыкаға һис бер һәләте булмаһа ла, өлкән улы Франческоны билдәле
виртуоз Джузеппе Тартиниға скрипкаға өйрәнергә ебәрә; Франческо кескәй
Антонионың остазы булып китә. Клавесинда уйнау дәрестәрен Сальери урындағы собор
органсыһы Джузеппе Симониҙан — бик билдәле падре Мартиниҙың шәкертенән — ала.
Йәш Сальери вундеркинд булмағандыр тип фараз итергә кәрәк, һәр хәлдә ундай даны
таралмаған, ләкин, замандаштары шаһитлыҡ итеүенә ҡарағанда, яҡшы музыкаль
хәтергә, ҙур һәләттәргә һәм, уның йәшенә хас булмағанса уңғанлыҡҡа өҫтәп, матур
тауышҡа эйә булған.

1763 йылдың февралендә Сальери әсәһен юғалта; уңышһыҙ сауҙанан бөлгән атаһы 1764
йылдың ноябрендә мәрхүм була; 14 йәшлек Сальериҙы атаһының дуҫтары — Венециялағы
бай аристократ Мочениго ғаиләһе — тәрбиәгә ала. Ғаилә башлығы (уның затынан
Алвизе IV Мочениго Венеция республикаһының дожы була), музыка яратҡан меценат,
Сальериға музыкаль белем биреүҙе хәстәрләй. Ул 1765 йылдан Изге Марк соборының
хорында йырлай, билдәле композитор Дж. Б. Пешеттиҙа, тенор Ф. Пачиниҙа уҡый.
Йылдар үткәс, «мең канал ҡалаһы» тураһындағы хәтирәләр Сальериҙың ҡайһы бер
комик операларында сағылыш таба; ләкин Венеция осоро ҡыҫҡа була: Пачини тәҡдиме
буйынса, уға Иосиф II-нең һарай композиторы, үҙ эше менән Венецияға килгән
Флориан Леопольд Гассман иғтибар итә. 1766 йылдың июнендә Гассман, Венаға
ҡайтышлай, Сальериҙы ла үҙе менән ала.

Яңы бағыусы Сальери өсөн икенсе атайға әүерелә. Гассман (ул саҡта Италияла
танылыу алған бик һирәк сит ил композиторҙарының береһе) уға музыкаль белем
биреү — скрипкаға, генерал-бас, контрапункт менән уйнарға, партитура уҡырға
өйрәтеү — менән генә сикләнмәй, уның өсөн немец, француз, латин һәм әҙәби
итальян телдәре уҡытыусыларын яллай; киләсәктә кәрәк булырҙай бөтә нәмәгә, шул
иҫәптән юғары ҡатлам манераларына ла, өйрәтә. Гассман Сальериҙы танылған опера
либреттоһы оҫтаһы, һарай шағиры Пьетро Метастазио менән таныштыра, уның йортонда
Вена интеллектуалдары һәм артистары йыйылыр була, — күп йылдар үткәс,
некрологта, билдәле музыка тәнҡитсеһе Фридрих Рохлиц Сальериҙы иң зыялы
австриялы музыканттарҙың береһе тип атай.

Австрия баш ҡалаһында Сальери 1767 йылда Гассмандың ассистенты сифатында хеҙмәт
юлын башлай, 1769 йылда һарай опера театрының клавесинсы-концертмейстеры
вазифаһына тәғәйенләнә. Гассман императорҙың көн дә тиерлек музыка уйнау менән
шөғөлләнгән яҡындары даирәһенә инә һәм был даирәгә Антонионы ла йәлеп итә, шул
рәүешле уның һарайҙағы бик уңышлы карьераһына юл аса. Замандаштары һүрәтләүенсә,
тәпәшерәк буйлы, ҡуңыр йөҙлө, ҡара сәсле, теремек ҡарашлы, баҫалҡы, шул уҡ
ваҡытта күңелле, аралашыусан, өҫтәүенә, Гассман тарафынан уҡыусылары араһында иң
һәләтлеһе тип тәҡдим ителгән йәш кеше императорҙың ыңғай мөнәсәбәтен тиҙ яулай.

Ниһайәт, Гассман уны Кристоф Виллибальд Глюк менән таныштыра, Сальери ғүмеренең
һуңына тиклем уның ижадына табыныусы һәм эйәреүсе булып ҡала, ләкин
композиторҙарҙың бер-береһенә ныҡлап яҡынайыуы һуңғараҡ була. Был Глюктың «етди
операға» (опера-сериаға) ҡағылышлы реформалары — уның «опера-арияны» музыкаль
драмаға әйләндерергә тырышыуы, музыка, шиғри тексҡа буйһоноп, һүҙ көсөн
арттырырға, операның драматик бөтөнлөгөн тәьмин итергә һәм уны айырым номерҙарға
таралып төшөүҙән һаҡларға (традицион опера-сериаға нәҡ шул хас була) тейеш, тип
раҫлауы, ниһайәт, аныҡлыҡҡа һәм ябайлыҡҡа ынтылышы — Вена тамашасыһының аңлауын
тапмаған осор була. «Орфей менән Эвридика» ла (1762), «Альцеста» ла (1767) ни
Венала, ни башҡа ҡалаларҙа уңыш ҡаҙанмай, һәм реформатор әҙме-күпме традицион
тип иҫәпләнгән стилдә ижад итергә мәжбүр була, 70-се йылдар уртаһында ғына
Парижда үҙен баһалаған тамашасыны таба.

Сальери ижадының тәүге осоро тураһында әҙ хәбәрҙарбыҙ; биографтар асыҡлауынса,
20 йәштәргә уның гобой, скрипка һәм виолончель менән оркестр өсөн концерты һәм а
капелла башҡарыу өсөн мессаһы була. Мәғрифәтселек дәүере музыка мәҙәниәтенең
донъяуи жанрҙары араһында опера хакимлыҡ итә; хәйер, берәүҙәр өсөн (иң элек
Парижда) унан да мөһиме юҡ, икенселәр өсөн ул — бары тик мода. Был жанр,
күрәһең, Сальери өсөн дә баштан уҡ иң мөһимгә әйләнгәндер: тәүге операһын,
«Весталканы» (La Vestale), ул 1768-ме, 1769-мы йылда уҡ ижад итә. Ләкин әҫәр
һаҡланмаған, шул ғына билдәле: ул дүрт тауыш һәм хор өсөн яҙылған бәләкәй генә
итальян операһы була.

Сальери тәүге уңышты 1770 йылда яулай, башҡа заказ менән мәшғүл Гассман урынына
уға Раштыуа карнавалы өсөн «Зыялы ҡатындар» (Le donne letterate) тигән
опера-буффа ижад итергә тура килә. Киләһе өс йыл эсендә яҙылған «Венеция
йәрминкәһе», «Трактирсы ҡатын» (К. Гольдониҙың «Ҡунаҡхана хужабикәһе» тигән
пьесаһы буйынса) һәм «героик-комик» «Урланған күнәк» опера-буффалары уның
Веналағы уңышын нығыта һәм Европа тамашасыһының һөйөүен яулай. Сальериҙың йәшләй
яҙылған опералары араһында Т. Тассоның «Азат ителгән Иерусалим» поэмаһы буйынса
яҙылған «Армида» (1771) айырым урын биләй — ул инде комик опера түгел, ә Сальери
үҙе баһалағанса, «трагиклыҡҡа ла ҡағылышы булған» ысын музыкаль драма. 1774
йылда ул шул саҡтағы һарай капельмейстеры Томмазо Траэтта тарафынан алыҫ
Петербургта ҡуйыла, — әйткәндәй, һарай капельмейстерҙары ғәҙәттә үҙ әҫәрҙәрен
генә ҡуйыусан була; Сальери өсөн был ҡағиҙәне, Траэттанан тыш, Джованни
Паизиелло менән Джузеппе Сарти ҙа боҙа.

1774 йылдың ғинуарында Гассман мәрхүм була; Венала 1772 йылдың мартынан ул
биләгән юғарғы музыкаль вазифаны — һарай капельмейстеры эшен — Джузеппе Бонно
ҡабул итә, ә Сальери, был ваҡытҡа инде 10 опера авторы, остазынан мираҫҡа камера
музкаһы ижад итеүсе һарай композиторы һәм итальян операһы труппаһы
капельмейстеры вазифаларын ала.. «24 йәшендә, — тип яҙа Рудольф Ангермюллер, —
ул Европалағы иң мөһим музыкаль постарҙың береһен биләй». Вена ул йылдарҙа уҡ
танылған опера баш ҡалаларының береһе иҫәпләнә, ләкин Габсбургтар һарайында нәҡ
Итальян операһы абруйҙа була. Йәш композиторҙың ифрат юғары бейеклеккә
күтәрелеүе тамашасы алдындағы уңышы менән аҡланһа ла, императорға яҡынлығына
ла — уның камераль музыка уйындарында ҡатнашыуына ла — бәйле. Шуның менән бергә,
тип яҙа Д. Райс, Иосиф II-нең тотороҡһоҙлоғо, дыуамаллығы Сальериға үҙ хәлен
ышаныслы тип баһаларға ҡамасаулап торҙо. Айырыуса Сальери-композитор үҙен
ышанысһыҙ тоя: император, дәғүәселекте сәнғәт өсөн отошло тип иҫәпләгәнлектән
бер үк сюжетҡа ҡоролған операға композиторҙар (һәм либретто яҙыусылар) араһында
юрамал ярыштар ойоштороп тора. Опералар ижад итеү капельмейстер вазифаһына инә,
һәм һуғыш хәрәкәттәре арҡаһында бушап ҡалған ҡаҙна Сальери ижадының йүнәлешен
билдәләй: комик опералар ҡуйыу опера-сериа ҡуйғанға ҡарағанда арзаныраҡҡа төшә,
етмәһә, Вена тамашасыһына нығыраҡ та оҡшай.

1776 йылда Иосиф, итальян музыкаһына булған һөйөүе менән императорлыҡ бурысы
араһында өҙгөләнә-өҙгөләнә, немец операһын — зингшпилде үҙ ҡанаты аҫтына ала һәм
Итальян операһын яба. А. И. Кронеберг яҙғанса, «ул бөтә халыҡсанға, немецтыҡына
булышлыҡ итеүҙе тейеш һананы, шунлыҡтан үҙендә ситтекенә табыныуҙы баҫырға, һис
юғында күрһәтмәҫкә тырышты». Тәжрибә барып сыҡмай: зингшпиль Венала ҙур уңыш
яулай алмай, — һәм алты йылдан Итальян операһы ҡабат тергеҙелә, ә Сальери йәнә
уның капельмейстеры булып китә. Ләкин алты йылға нәҡ үҙенең опера эшмәкәрлеген
уға Венанан ситкә күсерергә тура килә.

Вена тамашасыһы комик операға өҫтөнлөк биргән бер саҡта, композиторҙың үҙен,
Глюк ижадын һөйөүсене, музыкаль драма ылыҡтыра. Опера-сериа талаптарынан баш
тартҡан драматик йөкмәткеле «Армида» Глюк реформаһының төп идеяларын тормошҡа
ашырған, ләкин Глюк тарафынан яҙылмаған тәүге опера була. 1778 йылда, йәш
композитор йөҙөндә үҙ эйәрсенен күргән реформаторҙың тәҡдиме буйынса, Сальери
янғындан һуң ҡабат төҙөлгән «Ла Скала» театрын асыу өсөн опера-сериаға заказ
ала. Был опера тамашасыға 1778 йылдың 3 авгусында тәҡдим ителгән «Танылыу алған
Европа» була. Бер йылдан Сальериҙың «Венеция йәрминкәһе» операһы менән Миландағы
«Каноббиана» театры асыла. 1779 йылда Венеция театры заказы буйынса К.Гольдони
сюжетына яҙылған «Көнсөлдәр мәктәбе» (La scuola de' gelosi) тигән опера-буффа
Сальериҙың иң уңышлы операларының береһе була: Венециялағы премьеранан һуң бөтә
Европала, Лондон һәм Парижды ла индереп, уның 40-лаған постановкаһы ҡуйыла. Был
операның 1783 йылда Вена өсөн эшләнгән яңы редакцияһына ҡарата И. В. Гётеның
Шарлотта фон Штайнға яҙған хатындағы фекере һаҡланған: «Кисәге опера шәп булды
һәм бик яҡшы башҡарылды. Был Сальери музыкаһына „Көнсөлдәр мәктәбе“ ине,
тамашасы яратҡан опера, һәм тамашасы хаҡлы. Унда затлылыҡ бар, ғәжәп төрлөлөк,
һәм бөтәһе лә бик нескә зауыҡ менән эшләнгән».

Италияла Сальери операларына, Милан менән Венециянан тыш, Рим һәм Неаполдә заказ
бирәләр; был йылдарҙа уға Мюнхенда ла эшләргә тура килә, бында уның 1782 йыл
башында курфюрст Карл Теодор заказы буйынса яҙылған «Семирамида» тигән
опера-сериаһы ҡуйыла. Ул арала Иосиф II Сальериҙы немец комик операһы өҫтөндә
эшләүгә йәлеп итергә тырыша; ләкин был өлкә уныҡы түгел: моңло Сальери ғүмеренең
аҙағынаса немец телен йырлауға яраҡлы телдәр иҫәбенә индермәй. Шулай ҙа
император өсөн бер зингшпиль ижад итә — Мария Терезияның һарай табибы Леопольд
фон Ауэнбруггер либреттоһына яҙылған «Мөрйә таҙартыусы» (Der Rauchfangkehrer)
әҫәре була ул. 1781 йыл яҙылған «Мөрйә таҙартыусы» уның данын В. А. Моцарттың
«Сералдән урлау» (1782) тигән зингшпиле ҡаплап киткәнгә тиклем Венала уңышлы
бара.

Глюк опералары революция алдында торған Францияны форма яңылығына ҡарағанда,
йөкмәткеһе менән нығыраҡ ярһыта: Австрия композиторының опералары антик трагедия
йә урта быуат риүәйәттәренә хас булған эзоп теле менән «өсөнсө сословие»
ҡиммәттәрен тарата. 70-се йылдарҙа Глюк яҡлылар менән Никколо Пиччинни яҡлылар
араһында башланған асыҡ бәхәскә, С. Рыцарев һүҙҙәренә ҡарағанда, «аристократик
һәм демократик сәнғәттең ҡеүәтле мәҙәни ҡатламдары ҡушыла». Олоғайып барған
реформатор Сальериҙы үҙ идеялары менән арбап ҡына ҡалмай, уның карьера үҫешенә
лә йоғонто яһай: 1778 йылда уны «Ла Скала» дирекцияһына тәҡдим итә, бер нисә
йылдан уға Король музыка академияһының «Данаидалар» операһын яҙыуға заказын
бирә, сөнки ике инсульт кисергән Глюк уны үҙе үтәрлек хәлдә булмай. Сальериҙы
Парижда яҡшы беләләр, ләкин — сағыу комик опералар яҙыусы тип; Глюк үҙ урынына
рәсми рәүештә Сальериҙы тәҡдим иткәс, Опера дирекцияһы алмашты тиң нисбәттә
түгел тип һанай.

Сальериҙың тәүге француз операһының премьераһы — ул афишала Глюк исеме менән
үтә, тик һуңғараҡ, ысын мәғәнәһендә уңышҡа өлгәшелгәс кенә, Глюк ысын авторҙы
атай — 1784 йылдың апрелендә була һәм уға, Париж театр тамашасыһының таныуынан
тыш, Иосиф II-нең ҡәрендәше Мария-Антуанеттаның йылы мөнәсәбәтенә сәбәпсе була,
Сальери әҫәрҙе уға бағышлай. Иосиф үҙе «Данаидалар»ҙың уңышынан һуң Париждағы
Австрия вәкиле граф Ф. Мерси д’Аржантоға былай тип яҙа: «Минең фаразлауымса, уға
интригалар ҡамасауламаһа, бер нисә шәп партитура яҙған был йәш кеше — Глюктың
шәкерте — мөҙҙәте еткәс, уны алмаштырырлыҡ берҙән-бер дәғүәсе булыр».

«Данаидалар» Гранд-Опера репертуарында 1828 йылға тиклем тора һәм, И.
Соллертинский яҙғанса, йәш Г. Берлиозға «шаҡ ҡатырғыс тәьҫир» яһай. Был опера
Глюкка ябай эйәреү генә булмай: классик трагедиялар ижад итеүсе заманында комик
опералар ҙа яҙа, ләкин уның трагик менән комикты бер әҫәрҙә ҡатнаштырғаны
булмай, ә Сальери инештән үк тап шуны башлай, унда Глюктың «Альцеста»һының
увертюраһындағыға оҡшаш фажиғәле ноталар менән буффаға тартым соната аллегроһы
йәнәш килә. Ошо рәүешле «юғары» һәм «түбән» жанрҙарҙы бутау Сальери операһын
Глюк ныҡлы һаҡлаған классицизм сиктәренән алып сығып китә. Шәкерттең быға тиклем
классик симфонияла осрамай торған контрастарға нигеҙләнгән үҙ музыкаль стиле
барлыҡҡа килә, унда ариялар, хорҙар һәм речитативтар үҙенсәлекле берләшә.

Венаға ҡайтҡас, Сальери яңынан опера-буффа жанрына мөрәжәғәт итә, Глюк кеүек үк
ул уны оҡшата, сөнки был жанр күптән «музыкаль драма» йүнәлешендә үҫеш кисерә:
асылда, Глюк үҙ реформалары менән «етди операға» — етдилекте күҙҙә тотҡан
төҙәтмәләр менән — XVIII быуаттың икенсе яртыһында Италияла һәм Францияла йәш
комик опера жанрында ниндәйҙер кимәлдә раҫлана башлаған принциптарҙы индерә.
1785 йылда Сальери Дж. Касти либреттоһына үҙенең, күпселек фекеренсә, иң яҡшы
опера-буффаһын — «Трофоний мәмерйәһен» (La grotta di Trofonio) — яҙа, уның
музыкаль стиле, тәнҡитсе фекеренсә, үҙендә «итальян опера-буффаһының матур
көйлөлөгө менән австрий тылсымлы зингшпиле телен берләштерә».

Тикшеренеүселәр бер яҡтан — «Данаидалар» менән «Трофоний мәмерйәһе», икенсе
яҡтан — Моцарттың 1787 йылда яҙылған «Дон Жуан»ы араһында байтаҡ оҡшашлыҡтар
таба, әйткәндәй, Сальериҙың ике операһы ла 80-се йылдарҙың икенсе яртыһында киң
билдәле була. Дж. Райс фаразлауынса, Моцарт Сальери музыкаһынан аңлы рәүештә
«илһам ала».

«Данаидалар»ҙа һәм Сальериҙың артабанғы операларында тикшеренеүселәр итальян
опера-сериаһына ғына түгел, Глюкка ла етмәгән бер сифатты билдәләй:
фрагменттарҙан бер бөтөндө, Глюкса эре-эре күренештәргә берләштереп түгел, ә
материалдың тәбиғи үҫешенән хасил итеү мөмкинлеген асҡан симфоник фекерләү. Был
йәһәттән дә «Данаидалар» менән «Трофоний мәмерйәһе» Моцарттың һуңғы осор ижадына
сығанаҡ ролен үтәй.

«Бөйөк музыкаль дипломат» Сальери замандаштарының әҫәрҙәре тураһында фекер
белдереп бармай — шәкерттәре шаһитлыҡ итеүенсә, ижадын юл күрһәткес йондоҙ итеп
һанаған Глюкка ғына был ҡағылмай, — һәм уның Моцарт опералары тураһында нимә
уйлағанын ғәмәлдә бер кем дә белмәй. Г. Аберт фекеренсә, «юғары музыкаль драма
фарватерына эләккән» Сальери Моцарттан һәм уның сәнғәтенән ситкә янтаймай
булдыра алмаған, Глюкка ҡарата мөнәсәбәт айырымлығы уларҙың бер-береһенә ниндәй
ҙә булһа кимәлдә рухи яҡынайыуына кәртә ҡуйған. «Сералдән урлау»ға ҡарата
көнсөллөк хисе кисергән хәлдә лә (ул саҡта Моцарттың башҡа маҡтаныр уңыштары
булмай, Сальери өсөн Дж. Сарти менән Дж. Паизиелло ғына дәғүәсе була ала), —
1786 йылдың февралендә инде ул ҡәнәғәтлек кисергәндер — «Тәүҙә музыка, һуңынан
һүҙҙәр» тигән бер күренешле операһы Моцарттың «Театр директоры» менән
туранан-тура ярышта еңеп сыға.

Сальериҙы Францияла ҙур күңелһеҙлек көтә: уға заказ биреп яҙҙырылған ике
операның береһе — 1786 йылдың декабрендә тәүләп ҡуйылған «Горациялар» лирик
трагедияһы (П. Корнель буйынса) — уңыш ҡаҙанмай. Боронғо Рим сюжетына яңыса
стилдә яҙылған был операла күренештәр үҙ-ара грек трагедияһындағыса
интермедиялар менән бәйләнә. Ләкин спектаклдәр күрһәтелгән Версалдә һәм
Фонтенблола быны көтмәйҙәр: «Француз галантлылығы, — тип яҙа ул көндәрҙә
гәзиттәрҙең береһе, — мөхәббәт, спектакль, бейеүҙәр өмөт итә, ә улар батырлыҡ
менән һуғарылған тарихи әҫәрҙәргә индерелә алмай». Композиторҙың бәхетенә күрә,
был уңышһыҙлыҡ уның абруйын ҡаҡшатырлыҡ булмай.

Шул уҡ 1786 йылда Парижда Сальери П. О. Бомарше менән дуҫлаша; һөҙөмтәлә
Сальериҙың һәр йәһәттән, шулай уҡ аҡса яғынан да ҙур уңыш яулаған операһы —
«Тарар» тыуа. Король музыка академияһында премьера 1787 йылдың 8 июнендә була
һәм Глюктың «ғауғалы» опералары менән генә сағыштырырлыҡ ығы-зығы тыуҙыра.

Опера либреттоһын композиторға бағышлап, Бомарше былай тип яҙа: «Әгәр беҙҙең
хеҙмәтебеҙ уңыш ҡаҙанһа, мин тик Һеҙгә генә тиерлек бурыслы булырмын. Һеҙҙең
тыйнаҡлығығыҙ Һеҙҙе бөтә ерҙә лә Һеҙҙең тик минең композиторым булыуығыҙ
тураһында әйтергә мәжбүр итһә, мин үҙемдең тик Һеҙҙең шағирығыҙ, Һеҙҙең
хеҙмәтсегеҙ һәм Һеҙҙең дуҫығыҙ булыуым менән ғорурланам». Был аллюзиялар тулы
операла ваҡиғалар Ормузда бара, халыҡ яуыз һәм игелекһеҙ монархты ҡолата ла үҙ
батыры Тарарҙы хаким итеп һайлай. Бомарше пьесаһын салондарҙа ҡысҡырып уҡыр
булған, уларҙа әҫәр уңыш ҡаҙанған, шулай ҙа, тип иҫәпләй музыка белгесе Л.
Кириллина, Сальериҙың һоҡланғыс музыкаһы текстың тәьҫир көсөн бермә-бер
арттырған: «…Аллегория ҡабығындағы сәйәси көнүҙәклек, экзотик тамашалылыҡ,
модаға яуап биргән төрөк-фарсы Шәреғе, төҫтәр уйыны һәм оркестрҙың хислелеге,
көйҙәр сағыулығы, яңғыҙ һәм күмәк сәхнәләрҙең ҡеүәтле контрастары, оҫта тауыш
биҙәлеше һ. б. — һәммәһе был әҫәрҙең теләһә ниндәй аудиторияны ла оҙаҡҡа әсир
итерлек уңыш ҡаҙаныуына килтерә». Ләкин хәҙерге заман тыңлаусыһына ла, тип яҙа
Л. Кириллина, «урыны-урыны менән Бетховенды хәтерләткән көслө героик стиль ныҡ
тәьҫир итә». I күренеш увертюраһының шаңдауын Бетховендың Икенсе симфонияһында
шәйләргә була, ул иһә был операны тыңламай ҡалмағандыр, әлбиттә.

Опера ике редакцияла йәшәй: береһе — ҡайнап торған Париж өсөн, икенсеһе, «Аксур,
Ормуз батшаһы» тигәне, Л. да Понтеның итальян либреттоһына Иосиф II тарафынан
яҙҙырылғаны, — консерватив Вена өсөн; әҫәрҙәге революцион пафос бөтәһенә лә
аңлашылып етмәй, шуға опера бер нисә тиҫтә йыл эсендә (йышыраҡ «Аксур»)
Лиссабондан Мәскәүгә тиклем бөтә Европаны иңләй, хатта Рио-де-Жанейроға барып
етә.

1790 йылдың йәйендә Бомарше Сальериға шуны хәбәр итә: Бастилияны алыуҙың бер
йыллығына арналған тантаналарҙа был уңайҙан махсус яҙылған эпилог менән
«Тарар»ҙың постановкаһы ҡуйыла. Моцарт ижадына мөкиббән ғашиҡ Э. Т. Гофман,
«Аксур»ҙы тыңлағас, 1795 йылда Кёнигсбергта былай тип яҙа: «Был операның
музыкаһы, Сальериға һәр саҡ хас булғанса, һуш киткес: фекер байлығы һәм
декламация камиллығы уны Моцарт әҫәрҙәре менән бер рәткә ҡуя. …Ошондай опера
яҙһам, тормошомдо уңышлы тип һанар инем!». «Аксур» Иосиф II-нең яратҡан
операһына әйләнә һәм монархияның рәсми тип әйтерлек символына әүерелә. Шулай
итеп, революцион Францияға ҡаршы барған һуғыштар осоронда опера төрлө исем
аҫтында фронт һыҙығының ике яғында ла башҡарыла. Генерал Бонапарт Италияла
Цизальпина Республикаһы тигән берәмекте ойошторғас, был тарихи ваҡиға ла «Ла
Скалала» — 1797 йылдың 10 июнендә — Сальери операһы постановкаһы менән
билдәләнә[К 1]. Гранд-опера репертуарын «Тарар» 1826 йылға тиклем биҙәй; «Аксур»
немец сәхнәһендә XIX быуат уртаһына тиклем бара.

«Сальериҙың Тарары», — тип яҙа Л. Кириллина, — үткәндәргә лә, XVII һәм XVIII
быуат бароккоһына ла, киләһе XIX быуатҡа ла киң күренеш асылған тарихи нөктәлә
яралған булып сыға. Әҫәрҙең ике версияһының да — «Тарар»ҙың да, «Аксур»ҙың да —
киң халыҡ-ара танылыу алыуы музыканың шөһрәтлелеген генә түгел, был жанр һәм
стилистик йүнәлештәрҙең ифрат көнүҙәк һәм перспективалы тип танылыуын да
иҫбатлай. Дж. Райс «„Аксур“ шаңдауын» Моцарттың «Титтың миһырбанлылығы» һәм
«Тылсымлы флейта» тигән һуңғы операларында шәйләй.

Сальери, «Тарар»ҙы яҙғанда бер йыл буйы Бомаршеның йортонда йәшәп, 1790 йылда,
моғайын, француз дуҫының революцион ялҡынын да уртаҡлашҡандыр; улай ғына ла
түгел, Тарар арияларының береһендә һуңынан «Марсельезаны» сырамытыусылар ҙа
табыла, — ғәмәлдә, киреһенсә, Руже де Лилдең Сальериҙан сәлдереүе ихтимал
булғандыр . Шулай ҙа 1789 йылда тоҡанған революция уға Париждағы уңышын
нығытырға ирек бирмәй. «Һәр кем һеҙгә үҙ поэмаһын күрһәтергә теләй», — тип яҙа
уға Бомарше; ләкин Габсбургтар империяһы менән революцион Франция араһындағы
һуғыш Сальериҙан йә Венаны, йә Парижды һайлауын талап итә. Ул Венаны һайлай һәм
сираттағы етди операһын, «Пальмира, фарсы батшабикәһен»,1795 йылда Австрияның
баш ҡалаһында ижад итә. Уның ике француз операһы кеүек үк «Пальмира»һы ла
музыкаль яҡтан да, сәхнә сиселеше йәһәтенән дә әле тыумаған «ҙур операның»
барокко һәм ампир стилдәре араһында урын ала. Уның тураһында И. В. Гёте һүҙҙәре
һаҡланған — Ф. Шиллерға 1799 йылдың 6 мартында яҙған хатында ул былай ти: «Был
ҡышҡы көндәрҙә беҙгә кире ҡайтҡан „Пальмира“ оло бүләк булды. Операны тағы
ҡуйыуҙарын түҙемһеҙлек менән көтөп алам, һәм күптәр шулай». Был опера, Л.
Кириллина фекеренсә, «Россиниҙың „Семирамида“ йәки Вердиҙың „Набукко“ кеүек
һоҡланғыс партитураларын хәтерләткәндәй: шул уҡ тотоп тыймаҫ йомартлыҡ,
контрастар сағыулығы, бөтә тыңлаусыны тулҡынландырырға, һис юғында арбап алырға
һәм белгестәрҙе лә бер аҙ шатландырырға ынтылыш».

«Пальмиранан» һуң, И. Соллертинский әйтмешләй, «һөйкөмлө» опера-буффа «Фальстаф,
йәки Өс шаяртыу» — У. Шекспирҙың «Виндзор көләкәстәре» буйынса ҡуйылған тәүге
музыкаль әҫәр, Моцарттың «Фигароның туйы» менән бер рәттән операла «юғары»
комедия тип танылған әҫәр — киң танылыу ала. «Фальстаф» музыкаһы еңел, ләкин
бушаҡ түгел, ул юмор һәм лиризмды ҡауыштыра, Ф. Браунберенс әйтмешләй, «яҡты
аҡыллылыҡ» бөркә. Операның Веналағы премьераһы 1799 йылдың 3 ғинуарында була; Л.
ван Бетховен март айында был операнан дуэт темаһына 10 фортепиано вариацияһы
баҫтырып өлгөрә.

1788 йылдың февралендә император Иосиф II олоғайған капельмейстер (Һарай
капеллаһы етәксеһе) Джузеппе Бонноны отставкаға ебәргәс, был урынға 37 йәшлек
Сальериҙы тәғәйенләү берәүҙе лә ғәжәпләндермәгәндер: императорҙың уға айырым
мөнәсәбәте Венала яҡшы билдәле була. Иосиф яғынан был тәғәйенләү композиторҙың
Европалағы данын таныу ғына булмай: Сальериҙың һарайҙағы карьераһына уның
дирижёрлыҡ һәләте лә берҙәй йоғонто яһағандыр — Европала ул үҙ заманының иң яҡшы
дирижёры тип баһалана, — уның ойоштороу һәләте лә, әүҙем ижтимағи эшмәкәрлеге
лә, өҫтәүенә, һарай дипломатияһы нескәлектәрен белеүе лә һуңғы урында
тормағандыр. Габсбургтар баш ҡалаһындағы иң юғары музыкаль пост Сальериҙы
ғәмәлдә Венаның бөтөн музыкаль тормошоноң хужаһы итә.

Ләкин 1790 йылдың февралендә мәғрифәтсе монарх вафат була, тәхеткә уның ҡустыһы
Леопольд ултыра, ул үҙенә тиклемге тәхет эйәһенең эшмәкәрлеген хупламаған була
һәм уның яҡындарына ла шикләнеп ҡарай; музыканттарға яңы император янына юл
ябыла. 1791 йылдың ғинуарында Леопольд II Һарай театры директоры граф
Розенберг-Орсиниҙы отставкаға ебәрә, Сальери ҙа, шундай яҙмышты көтөпмөлөр,
отставка тураһында ғариза бирә. Ләкин император, Иосифтың күп фавориттарынан
ҡотолһа ла, Сальериҙың отставкаһын ҡабул итмәй, — уны тик Һарай операһы
капельмейстеры вазифаһынан ғына бушата (был посты уның уҡыусыһы Йозеф Вайгль
биләй). Леопольдты Изге Рим империяһы императоры итеп иғлан итеү айҡанлы
Франкфуртта ҡуйылған опералар араһында элекке хаким яратҡан «Аксур» ҙа була.

1792 йылдың 1 мартында көтмәгәндә Леопольд мәрхүм була; уның улы, император
Франц II, үҙе идара иткән 43 йылдың тәүге 23-өн Франция менән һуғышып үткәрә һәм
музыка менән атаһына ҡарағанда ла әҙерәк ҡыҙыҡһына; әммә Сальери уға ла кәрәк
булып сыға — тантаналар һәм байрамдар, шул иҫәптән Вена конгресы сараларын,
ойоштороусы, Габсбургтар империяһын һәм уның еңеүҙәрен данлаусы кантаталар һәм
гимндар яҙыусы булараҡ кәрәк ул. Сальери 1824 йылға тиклем, һаулығы арҡаһында
отставкаға сыҡҡансы, һарай капельмейстеры була.

Йәш сағында әүҙем эшләгән башҡа замандаштары кеүек үк, композитор Сальериҙы ла
иртә һүнеү көтә. Тамашасы һәм тәнҡитселәр яғынан хуплау тапмаған һуңғы операһын,
«Негрҙар» зингшпилен, ул 1804 йылда яҙа. Вазифаһы буйынса рәсми байрамдар һәм
тантаналар өсөн музыканы йыш яҙырға тура килһә лә, Сальериҙың үҙен, бала саҡтан
бик диндар кешене, дини музыка торған һайын нығыраҡ йәлеп итә, ғәҙәттә ул уны
«үҙе өсөн дә Алла өсөн» ижад итә.

Хәҙер ул бөтә ваҡытын һәм көсөн педагогик һәм ижтимағи эшмәкәрлеккә бирә ала.
Бер нисә тиҫтә йыл буйына, 1777 йылдан 1819 йылға тиклем, Сальери Вена музыка
йәмғиәтенең (Tonkünstlersocietät) даими дирижёры, ә 1788 йылдан етәксеһе лә
була, йәмғиәт Вена музыканттарының тол ҡатындары һәм етем балаларына ярҙам итеү
маҡсатында ойошторған пенсия фондын тулыландырыу өсөн йыл һайын 4-әр хәйриә
концерты ҡуя. 1771 йылда Ф. Л. Гассман нигеҙләгән был йәмғиәт, халыҡҡа күрһәтелә
торған концерттарға башланғыс һалып, Вена ғына түгел, тотош Европаның музыкаль
тормошонда иҫ киткес мөһим роль уйнай. Пенсия фондына байтаҡ аҡса йыйып,
йәмғиәттең симфоник оркестр, хор капеллаһы һәм солистар ҡатнашҡан концерттары
бер үк ваҡытта тамашасыны яңы әҫәрҙәр менән таныштыра, иҫке шедеврҙарҙы ла
иҫтәренә төшөрөп тора: концерттарҙа Г. Ф. Гендель, К. Диттерсдорф, Й. Гайдн,
Моцарт, Бетховен һәм башҡа композиторҙарҙың әҫәрҙәре яңғырай. Йыш ҡына улар
һәләтле йәш башҡарыусылар өсөн старт майҙансығы була. Ошо йәмғиәт арҡаһында
Сальери 1808 йылдың декабрендә хатта үҙенең авторлыҡ концертын («академияһын»)
ошо уҡ көнгә тәғәйенләгән һәм йәмғиәт оркестрының иң яҡшы музыканттарын шунда
алып барырға иткән Бетховен менән ғауғалашып китә. Вена музыканттарының тол
ҡатындары һәм етемдәре фондына Сальери мөлкәтенең бер өлөшөн мираҫ итеп ҡалдыра.

1813 йылдан Вена консерваторияһын ойоштороу буйынса комитетҡа инә, 1817 йылдан
ул саҡта Йырсылар мәктәбе тип аталған был ойошмаға етәкселек итә.

Өлгөрөү йылдарында ғәмәли статский советник Антонио Сальери төрлө яҡтан
дан-шөһрәткә күмелә: Швед Фәндәр академияһы ағзаһы, Милан консерваторияһының
почетлы ағзаһы була, Наполеон уны Француз Академияһына ҡабул итә (сит ил ағзаһы
сифатында), ә бөтөнләйгә кире ҡайтҡан Бурбондар 1815 йылда уны Почётлы легион
ордены менән бүләкләй.

Композитор ғүмеренең һуңғы йылдары уның Моцарт үлеменә ҡағылышлы булыуы
тураһындағы ғәйбәт менән һөрөмләнә. Альфред Эйнштейн яҙғанса, Вена «нахаҡ һүҙ
һәм ғәйбәт таратыуға ҡағылышлы бөтә нәмәлә ул саҡта ла, һуңынан да провинциаль
ҡаласыҡ булып ҡала». Айыҡ аҡылында һәм ныҡлы хәтерле сағында Сальери бындай
нахаҡ ғәйептән киҫкен баш тарта һәм уҡыусыһы Игнац Мошелестан уны бөтә донъя
алдында яҡлап сығыуын һорай; ләкин һуңғараҡ, психик ауырыуҙар клиникаһына
эләккәс, — раҫлауҙарынса, үҙ-үҙенә уңышһыҙ ҡул һалыуҙан һуң, — Сальери Моцартты
ағыулауын үҙе таныған тигән хәбәр тарала. Был хәбәр Бетховендың 1823—1824 йылғы
«әңгәмә дәфтәрҙәрендә» теркәлгән һәм һуңғары Моцарт ижадына табыныусылар өсөн
етди дәлилгә әүерелгән, ә Бетховен үҙе, дәфтәрҙәрендәге репликаларға ҡарағанда,
Сальери тураһындағы бөтә ғәйбәтте кире ҡаҡҡан[К 2]. Ул йылдарҙа ла, һуңынан да
Сальериға дошманлыҡ хисе кисермәгән, ләкин хәбәрҙе ысынға алған кешеләр уның
әйткәнен психик ауырыуына бәйләй. Мәҫәлән, Ф. Рохлиц некрологта былай тип яҙа:
«Уның фекере бутала барҙы; ул өнөндәге төштәренә торған һайын нығыраҡ батты. Ул
үҙен хатта дошмандарының башына килмәҫлек енәйәттәрҙә ғәйепләне»[К 3].

Ләкин етди тикшеренеүселәр шуға иғтибар итә: Сальериҙың әйткәндәре бер кем һәм
бер ни менән раҫланмай, уның был һүҙҙәрен ишеткән кешеләр ҙә асыҡланмай.
Сальериға клиникала беркетелгән ике санитар, Дж. Розенберг менән А. Порше, 1824
йылдың 25 июнендә яҙма ғариза бирә, унда улар «Алла алдында һәм бөтә кешелек
алдында» Сальериҙан ундай һүҙҙәрҙе бер ҡасан да ишеткәндәре булмағаны һәм
«һаулығы насар булыу арҡаһында уның янына берәүгә лә, хатта ғаиләһе ағзаларына
ла килеп йөрөргә рөхсәт ителмәүе» тураһында ант итә. Санитарҙарҙың шаһитнамәһен
Сальериҙы дауалаған доктор Рерих та раҫлай. Сальериҙың үҙен-үҙе фашлауы
тураһындағы хәбәр башта немец, шунан француз матбуғатына ла барып еткәс, 1824
йылдың апрелендә Берлин музыка гәзитендә һәм француз «Journal des Débats»
баҫмаһында Моцарт ғаиләһенә яҡын композитор һәм музыка тәнҡитсеһе Сигизмунд
Нейком тарафынан яҙылған кире ҡағыу донъя күрә: «Күп гәзиттәр ҡабатлауынса,
Сальери үлем түшәгендә ятҡанда ҡот осҡос енәйәт ҡылыуы тураһында әйткән, —
йәнәһе, ул Моцарттың иртә вафатында ғәйепле булған, ләкин был гәзиттәрҙең береһе
лә 58 йыл буйы Вена халҡының тәрән хөрмәте менән файҙаланған кешенең иҫтәлеген
күрә алмаҫ хәлгә еткерерлек был ҡот осҡос ғәйепләүҙең сығанағын атамаған. Һәр
кем үҙенә билдәле булғанды әйтергә бурыслы, сөнки һүҙ мәшһүр кешенең иҫтәлегенә
ҡара күләгә төшөрөрлөк нахаҡты кире ҡағыу тураһында бара». Моцарттың вафаты
тураһында 1824 йылда Венаның баш табипы доктор Э. Гульднер фон Лобес шаһитлыҡ
ҡыла: «Ул көҙ аҙағында ревматик һәм шешле биҙгәк менән ауырый башланы.. Ул саҡта
был ауырыуҙар киң таралғайны һәм күптәрҙе алып китте. Уның үлеме бөтә иғтибарҙы
йәлеп итте, ләкин ағыуланыу тураһында шик берәүҙең дә башына ла инеп сыҡманы.
Сир үҙенә хас булғанса дауам итте һәм ҡәҙимге мөҙҙәтендә үтте. Был сир ул
ваҡытта Венала йәшәүселәр араһынан күптәргә һөжүм итте һәм күптәрҙе яҡты
донъянан алып китте һәм симптомдары Моцарттағы кеүек үк булды. Мәйетте рәсми
тикшереү ваҡытында ғәҙәттән тыш бер ни ҙә табылманы»[К 4].

Сальери 1825 йылдың 7 майында вафат була һәм Венала Үҙәк зыяратта ерләнә. «Табут
артынан, — тип яҙа Игнац фон Мозель, — император капеллаһының директор граф
Мориц фон Дитрихштейн етәкселегендә бөтә персоналы, шулай уҡ Венала булған бөтә
капельмейстерҙар һәм композиторҙар, музыканттар һәм абруйлы музыка һөйөүселәр
эйәрҙе».

1775 йылдың 10 октябрендә Антонио Сальери отставкалағы Вена чиновнигының 19
йәшлек ҡыҙы Терезия фон Хельферсторфер менән никахҡа инә, уны йәшәүенең һуңғы
йылдарына тиклем ғүмерлек мөхәббәте тип атай. Терезия менә Антонионың һигеҙ
балаһы була: ете ҡыҙ һәм бер ир бала; ләкин өс ҡыҙы — бала саҡта уҡ, ә улдары
Алоиз Энгельберт 1805 йылда 23 йәшендә мәрхүм була. 1807 йылда Терезия вафат
була.

Антонио Сальери 40-тан ашыу опера[К 5] ижад итә, уның «Данаидалар», «Тарар» һәм
«Аксур», «Трофоний мәмерйәһе», «Фальстаф», «Тәүҙә музыка, шунан һүҙҙәр» тигән
әҫәрҙәре әле лә сәхнәлә ҡуйыла һәм концерт башҡарыуында яңғырай. «Танылыу алған
Европа», «Ла Скала» театрының асылыуына бағышлап яҙылған опера, 2004 йылда
Риккардо Мути тарафынан Милан театрының оҙайлы ремонттан һуң асылыуы уңайынан
ҡабат ҡуйыла. Итальян операһы примадоннаһы Чечилия Бартоли башҡарыуында Сальери
операларынан ариялар альбомы ла ҙур уңыш менән файҙалана.

Сальериҙың йәшерәк сағындағы опералары, «Армиданан» башҡалары, классик итальян
традицияларына тоғро, артабан, Ф. Браунберенс яҙыуынса, Глюктың йоғонтоһо уны
«проитальян» йүнәлештән бөйөк реформаторға эйәреүсе Вена композиторына
әйләндерә. Ниһайәт, остаз шәкертен таный: опера-сериа реформаторы булараҡ
тарихҡа ингән композитор ғәмәлдә музыкаль театрҙың яңырыуын оҙайлы процесс итеп,
унда күп музыканттар ҡатнашырға тейеш тип күҙаллай; ул «композиторҙарҙа
үҙгәрештәр көҫәү уятырға» тырыша, ләкин ғүмеренең һуңында Глюк «сит ил кешеһе
Сальери ғына» уның манераларын ҡабул итеүен танып әсенә, «сөнки бер немец та
уларҙы өйрәнергә теләмәй». Үлер алдынан Глюк «De profundis» тигән әҫәрен үҙен
ерләгәндә башҡарырға тип Сальериға тапшыра.

Музыка белгестәре, Сальериҙың жанр үҫеше тарихындағы ролен ҡайтанан ҡарап, был
Вена итальянының (хәйер, Глюктың да) «Данаидалар» һәм «Тарар» тигән француз
опералары уңышлыраҡ булғанын билдәләй. Ниндәйҙер кимәлдә быға француз
декламацияһы булышлыҡ итә: Сальери үҙе әйтмешләй, Венала ул «актёрлыҡ итеүсе
йырсылар менән», Парижда «йырлаусы актёрҙар менән» эш итә; Глюкса музыкаль драма
нәҡ йырлаусы актёрҙарҙы талап итә. Ләкин XIX быуат аҙағында Макс Диц (Сальериҙың
иң яҡшы операларына «Горациялар»ҙы ла индерә) билдәләүенсә, революция алдында
торған Франциялағы шарттар остазға ла, шәкерткә лә бөтә һәләттәрен — традицион
итальян стиленә өҫтөнлөк биргән консерватив Венала талап ителмәгәндәрен дә —
ҡулланыу мөмкинлеген бирә. Сальериҙың итальян опералары, ти Диц, «Армида» менән
«Трофоний мәмерйәһенән» башҡалары, үҙҙәре хеҙмәтләндергән зауыҡтар менән бергә
үткәндәрҙә тороп ҡалды; тик уларҙы ғына тыңлаған кешеләр Сальериҙың ысын
һәләттәре тураһында бөтөнләй белмәй.

Хәҙерге заман музыка белгестәре итальян операларына ҡарата ул тиклем үк киҫкен
ҡарашта түгел[К 6]. Романтизм дәүере тарафынан күпселек замандаштары ише кире
ҡағылған Сальери (был П. И. Чайковскийға «Пики дамаһы» өҫтөндә эшләгәндә уның
партитураларын өйрәнергә ҡамасауламай), XVIII быуаттың күпселек композиторҙары
кеүек үк, «кире ҡайтты», — уның ижадына ҡыҙыҡһыныу XX быуат уртаһында яңырҙы.
Ләкин бөтәһенән элек «Данаидалар»ҙа һәм «Тарар»ҙа Сальери Глюктың эйәрсене булып
күҙ алдына баҫа; Эрнст Бюккен[de] унда «реаллекте көсәйтеүгә ынтылышты»
билдәләй. Был операларҙа, тип яҙа Л. Кириллина, артабан ифрат емешле булып
сыҡҡан тенденция билдәләнә: «ул, бер яҡтан, „ҡотолоу операһы“ жанры барлыҡҡа
килеүгә (А. Э. М. Гретри, Л. Керубини, А. Бертон, Г. Л. Спонтини; П. фон Винтер;
Л. Бетховен), — ә икенсе яҡтан, „ҙур опера“ жанрына, геройҙарҙың сағыу
кисерештәре алыҫ тарихи дәүерҙе йә экзотик илде кәүҙәләндергән күп һынлы һәм
төҫтәргә бай фреска ерлегендә һүрәтләнә торған жанрға, алып бара („Вильгельм
Телль“, Дж. Россини; „Пуритандар“, В. Беллини; „Гугеноттар“, „Африканка“ һ. б.,
Дж. Мейербер…)».

Операларҙан тыш, Сальери тауыш менән оркестр өсөн 100-ләгән ария, шул иҫәптән
башҡаларҙың опералары — Б. Галуппи, Дж. Паизиелло, Д. Чимароза опералары, өсөн
дә ижад иткән.

Был жанрҙар уның өсөн һәр ваҡыт артҡы планда торһа ла, Сальериҙың камера һәм
оркестр музыкаһы ла байтаҡ, ул уларҙы нигеҙҙә һарай камера музыкаһы композиторы
булып хеҙмәт иткәндә яҙған, йәнә 3 симфонияһы, Концерт симфонияһы (1774), төрлө
инструменттар өсөн 5 концерты бар, уларҙан иң билдәлеләре — до-мажор (1773) һәм
си-бемоль мажор (1773) фортепиано концерттары менән Скрипка, гобой һәм
виолончель өсөн ре-мажор өслө концерты (1770). Сальериҙың инструменталь музыка
өлкәһендәге иң билдәле әҫәрҙәренең береһе — «Испан фолияһы темаһына 26 вариация»
(Variazioni sull’aria La Follia di Spagna), ул барокколы йәшлеген һағынғандай
1815 йылда яҙылған. Концерттарҙа йыш башҡарыла торған был музыкаға Екатеринбург
опера һәм балет театры 2014 йылда «Сальери вариациялары» тигән бер күренешле
балет ҡуйҙы.

Сальери ижадында мөһим урынды, айырыуса һуңғы йылдарҙа, дини музыка биләй: ул 5
месса, (айырыуса билдәлеһе — Ре-мажор мессаһы (Hofkapellmeistermesse), 1788),
ораториялар, шул иҫәптән Париждан килгән заказ буйынса Глюк тарафынан яҙыла
башлаған «Ҡиәмәт» (1788) һәм «Иисус арафтаны» (1803), ижад итә. Сальериҙың
сиркәү йырҙары, гимндары, шул иҫәптән 3 Te Deum, уларҙың береһе 1790 йылда
Леопольд II-нең таж кейеү тантанаһына яҙыла, шулай уҡ псаломдары, улар
араһында — 1815 йылда яҙылған 2 «De profundis», бар. 1804 йылда үҙе өсөн
«Бәләкәй реквием» до-минорҙы ижад итә, ул, васыятына ярашлы, тәү тапҡыр үҙен
ерләгәндә күп һанлы уҡыусылары тарафынан башҡарыла. Композиторҙың был жанрҙағы
иң яҡшы әҫәре булған «Раббыбыҙ Иисус Христос ғазаптары» (La Passione Di Nostro
Signore Gesù Cristo) 1776 йылда Метастазио либреттоһына яҙыла. Глюктың опера
реформаһы элементтарын Сальери дини музыкала ла ҡуллана; Австрия музыка белгесе
Леопольд Кантнер билдәләүенсә, ул «ябай һәм моңло өр-яңы сиркәү музыкаһы стилен»
сығарған; был стилде, тип иҫәпләй Л. Кантнер, Моцарт үҙенең Ave Verum әҫәрендә
ҡуллана һәм был әҫәр уның башҡа әҫәрҙәренә оҡшаш түгеллеге менән айырылып тора.

Рәсәйҙә һәм, ғөмүмән, Рәсәйҙә генә лә түгел, билдәле легенда арҡаһында оҙайлы
ваҡыт буйы Сальери-композитор (өҫтәүенә, әҫәрҙәре күпселеккә билдәһеҙ булһа ла)
мотлаҡ Моцарт менән сағыштырыла һәм икенсе сортлы Моцарт рәүешендә тәҡдим ителә.
Әйткәндәй, СССР-ҙа XX быуаттың 70-се йылдарында итальян композиторын яҡлап
сыҡҡан энтузиастар табыла, уның музыкаһы концерттарҙа башҡарыла һәм и радиола
тапшырыла. Театрҙарға һәм концерт залдарына Сальериҙың яңынан-яңы әҫәрҙәре
әйләнеп ҡайтыу менән, уларҙың Глюк йәки Керубини әҫәрҙәре кеүек үк Моцарт менән
сағыштырыуға һис мохтаж түгеллеге лә аңлашыла бара: бөтөнләй башҡа йүнәлеш,
башҡа принциптар, ләкин нәҡ ошо йүнәлеш опера сәнғәте үҫеше өсөн оло юл булып
ҡала. Ләкин Моцарт та, һуңғы йылдар тикшеренеүҙәре күрһәтеүенсә, нәҡ Сальериҙан
күпте өйрәнгән.

Антонио Сальери Европалағы иң танылған, мәшһүр музыкаль педагог та булған;
вокаль композиция, яңғыҙ һәм хор йыры, партитура уҡыу (бында уға тиңдәр
булмаған) һәм музыка теорияһы буйынса дәрестәр биргән. Оҙаҡ ваҡыт Сальери
Веналағы иң яҡшы контрапункт белгесе И. Г. Альбрехтсбергер менән бер парҙа
эшләй; уның вафатынан һуң 1809 контрапунктты ла үҙе уҡыта башлай. Ул 60-тан ашыу
композитор һәм вокалсы тәрбиәләгән, мохтажлыҡта йәшәгән һәләтле музыканттарға
дәрестәрҙе бушлай биргән, быны үҙенә изгелек иткән Гассманға бурысын ҡайтарған
кеүек күргәндер, моғайын.

Йәш Бетховен Моцарт менән Й. Гайдн ижадына баш эйгән, ләкин беренсеһенең
педагоглыҡ һәләте бөтөнләй булмаған, икенсеһендә бер аҙ уҡыһа ла, тиҙ ялҡҡан.
Бетховен ысын педагогты Сальери йөҙөндә тапҡан, уға 3 скрипка Сонатаһын
бағышлаған, был әҫәрҙәр Венала 1799 йылда баҫылып сыҡҡан. Яңы остаз Бетховенды
итальян вокал техникаһына ғына өйрәтеп ҡалмаған, уны үҙ инаныуҙарына ла
ышандырған, иғтибарын «Вена классикаһына» йәнәш үҫкән йүнәлешкә ылыҡтырған:
Глюктан — уның итальян эйәрсене Луиджи Керубиниға һәм Сальериҙың үҙенә. Бетховен
өлгөрөү осоронда ла Глюкты һәм Керубиниҙы юғары баһалаған; һуңғыһын 1818 йылда
заманының композиторҙары араһында иң бөйөгө тип атаған. Остаз менән шәкерт
мөнәсәбәттәре уҡыу тамамланғас та дауам итә, — 1806 йылда Сальери, танылған
композитор булып етешһә лә, опера жанрында тәжрибәһе булмаған Бетховенға
«Фиделионы» эшләп бөтөргә ярҙамлаша; вокал яҙмаһы өлкәһендә Сальери Бетховенға,
күрәһең, 1809 йылға тиклем үк консультация бирә, — һәр хәлдә,1808 йылдан
Сальериҙа композицияға уҡып йөрөгән Игнац Мошелес һуңынан иҫтәлектәрендә
остазының өҫтәлендә «Бетховен ҡулы менән эре итеп яҙылған „Уҡыусы Бетховен бында
булды!“ тигән ҡағыҙ битен».

Франц Шуберт та Сальери шәкерте була, тәжрибәле педагог уның талантын малай ғына
сағында Һарай капеллаһында йырлағанында уҡ күрә һәм үҙенә бушлай уҡыуға ҡабул
итә. 1816 йылда, Венала Сальериҙың Австрия баш ҡалаһында йәшәүенең 50 йыллығы
киң итеп билдәләнгәндә, Шуберт остазына, тексын да үҙе яҙып, бәләкәй генә
кантатаһын бағышлай:

Сальериҙың яратҡан шәкерте Шуберт остазына Фортепиано өсөн ун вариацияһын,
И. В. Гёте шиғырҙарына йырҙар циклын һәм өс ҡыллы квартетын бағышлай.
Көндәлегендә ул Сальериҙы «беҙҙең замандың тәбиғи булмаған мөхите солғауына
ҡарамаҫтан, Глюк етәкселегендә тәбиғәтте аңлаған һәм тәбиғилеген һаҡлаған
рәссам» тип һүрәтләй.

Бер нисә быуын композиторы Сальериҙың уҡыусыһы була: Ференц Лист, ул Шуберт
кеүек үк түләүһеҙ уҡыған [К 8], Джакомо Мейербер, Ян Непомук Гуммель, ул осорҙоң
популяр опера композиторҙары Йозеф Вайгль, Петер фон Винтер, Карл Блум, Игнац
Умлауф һәм айырыуса Гайдн һәм Моцарт тарафынан юғары баһаланған Йозеф Эйблер;
Игнац Мошелес менән остазының тәүге биографы булып киткән Игнац Мозель. Элек
Бетховенда уҡыған Карл Черни менән Фердинанд Рис; Антон Брукнерҙың буласаҡ
уҡытыусыһы Симон Зехтер һәм башҡа бик күптәр Сальериҙа белем алған. Уға
Констанция Моцарт улы Франц Ксавер Вольфгангты уҡытырға бирә. Ул дәүерҙең бик
күп мәшһүр йырсылары, шул иҫәптән Катарина Кавальери, Моцарттың «Сералдән урлау»
операһындағы тәүге Констанца, Анна Мильдер-Хауптман[en], Бетховендың «Фиделио»
һындағы беренсе Леонора, һәм киләсәктә Бетховендың Туғыҙынсы симфонияһында альт
партияһын беренсе булып башҡарған Каролина Унгер, Сальериҙа йыр сәнғәтен
өйрәнгән. Гассмандың ике ҡыҙы ла унда уҡып, йырсы булып китә, — остазы мәрхүм
булғандан һуң улар тураһында хәстәрлек күреүҙе Сальери үҙ өҫтөнә ала.

Композитор ғүмеренең һуңғы йылдарын ағыулаған ғәйбәт әле лә Сальери исемен
Моцарт исеме менән уның фараз ителгән үлтереүсеһе тип бәйләй. Рәсәйҙә был ғәйбәт
А. С. Пушкиндың Н. А. Римский-Корсаков (1898) тарафынан музыкаға һалынған
«Моцарт һәм Сальери» (1831) тигән бәләкәй трагедияһы арҡаһында легендаға әйләнә:
Сальериҙың исеме — көнсөл һәм мәкерле урта ҡул ижадсыны, ә үҙе, Б. Штейнпресс
яҙғанса, Пушкиндың еңел ҡулынан бер кемгә билдәле булмаған, ләкин ләстит
уртаһында ҡайнаған музыкантты кәүҙәләндерә башлай.

Рәсәйҙә Пушкиндың версияһы уның бәләкәй трагедияһы баҫылып сыҡҡандан алып даими
кире ҡағыла килә, — XIX быуаттың 30-сы йылдарында хатта Сальери Моцартты
ағыулағанмы тип түгел, ә Пушкин Сальериға яла яғырға хоҡуҡлымы, ысынлап та,
сәнғәт, П. В. Анненков әйткәнсә, «йәмғиәттән айырылып торған моралгә эйәме?» тип
бәхәсләшкәндәр. Билдәле музыка тәнҡитсеһе А. Д. Улыбышев 1843 йылда баҫылған
«Моцарттың яңы биографияһында» былай тип яҙа: «Әгәр шаңдауы тарала торған
имеш-мимештәргә бик тә ышанырға кәрәк булһа, уларҙың береһе шомло ғәмәлгә
әйләнде лә инде — Сальери Моцартты ағыулаған. Итальяндың иҫтәлегенең бәхетенә,
был әкиәт нигеҙһеҙ һәм ялған, ул башҡа һыйғыһыҙ һәм ҡот осҡос». Шуға ҡарамаҫтан,
Пушкиндың «бәләкәй трагедияһы» төрлө осорҙа башҡа әҙәбиәтселәрҙе лә
илһамландыра, шул иҫәптән «Амадей» (1979) тигән пьесаның авторы П. Шефферҙы ла,
был әҫәр буйынса М. Форман шул уҡ исемдәге фильмды төшөрә.

Ә композиторҙың тыуған илендә[К 9], инглиз театры Шеффер пьесаһы менән Италияға
гастролгә килгәнсе, бындай легенданың барлығын да белмәйҙәр. Тап ошо пьеса
Италияла ғәйәт көслө ризаһыҙлыҡ тыуҙыра һәм Милан консерваторияһын композитор
өҫтөнән Моцартты үлтереүҙә ғәйепләү эшен ҡуҙғатырға мәжбүр итә. 1997 йылдың
майында Милан Юстиция һарайының ҙур залында үткән суд, ғәйепләүсе яҡтың һәм
яҡлаусы яҡтың шаһиттарын (Моцарт менән Сальери[К 10] тормошон һәм ижадын
өйрәнеүселәрҙе, шулай уҡ табиптарҙы) тыңлап, «енәйәт составы булмау» сәбәпле
композиторҙы аҡлай.

Дөрөҫ, Шефферҙың пьесаһында Сальери Моцартты ағыу менән түгел, ә интригалар һәм
ҡәбәхәтлектәр эшләп ҡәбергә тыға — Австрия менән Германияла ошо версия нығыраҡ
таралған. Был ғәйбәттең йоғонтоһон 1890 йылда нәшер ителгән «Дөйөм немец
биографияһы» (Allgemeine Deutsche Biographie) тигән энциклопедияның Сальери
тураһындағы ҙур мәҡәләһендә лә шәйләргә була: «Сальери өҫтөндә ауыр ғәйепләү,
шөкәтһеҙ шик оҙаҡ эленеп торҙо, йәнәһе, ул Моцартҡа опера композиторы булараҡ
үҫергә бөтә саралар менән ҡамасаулаған, немец генийын ваҡытынан алда ҡәбергә
тыҡҡан иблес булған. Ошондай илтифатлы, изгелекле һәм тыйнаҡ кешегә үлтереү
тураһында уй йәбештереүҙән дә туҡтамағандар, хатта, ул көнсөллөктән Моцартты
ағыулаған тип, әҙәм ышанмаҫты раҫлауға барып еткәндәр».

Әгәр Австрия музыка белгесе Макс Диц «бөтөн был етди ғәйепләүҙәрҙе» иҫбат
ителмәгән тип һанаһа, уның урыҫ коллегаһы Е. Браудо 40 йылдан һис бер
икеләнеүһеҙ былай тип яҙа: «Сальери — Бетховендың уҡытыусыһы — Моцартҡа ҡаршы
йәмһеҙ интригалары менән күңелһеҙ билдәлелек яулай, шул нигеҙҙә ул „Дон-Жуан“
авторын ағыулаған тигән легендаға сәбәпсе була». Тикшеренеүселәр күптән инде был
ғәйепләүҙәрҙе инҡар итә, сөнки барлыҡ «интригалар» һәм «ҡәбәхәтлектәрҙең»
документаль сығанағы берәү генә — Моцарт менән уның атаһының хаттары. Шулай, Дж.
Райс[en] үҙенең «Антонио Сальери һәм Вена операһы» тигән китабында, Моцарттың
ялыуҙарын — Сальери (ул саҡта итальян опера труппаһының капельмейстеры) өҫтөнән
генә түгел, бөтөн Вена итальяндары өҫтөнән яҙғандарын — тикшереп, уларҙы
күпселектә нигеҙһеҙ тик таба; ул осорҙа операла хеҙмәттәштәрҙе интригаларҙа
ғәйепләү иң таралған күренеш була (Иосиф II, киреһенсә, капельмейстер үҙе
интригалар ҡорбаны булып ҡуймаһын тип хәүефләнә). Сальериға хас дипломатик
һәләткә эйә булмаған Моцарт үҙенең ҡыҙыу холҡо менән йыш ҡына итальян труппаһына
уны «немец» интригалары ҡороуҙа шикләнергә һылтау булғылай . Ә ғөмүмән, тип яҙа
Диц, ул саҡтағы тамашасы ҡаршыһында Моцартты үтеп китер өсөн әллә ни көс
түгеүҙең дә, нескә интригаларҙың да кәрәге теймәҫ ине.

Нисек кенә булмаһын, аҙаҡҡы йылдарҙа Моцарт менән Сальери дошманға оҡшамай.
Билдәле булыуынса, Сальери 80-се йылдарҙың икенсе яртыһында Моцарттың бер нисә
әҫәренә дирижёрлыҡ итә, 1791 йылда 40-сы симфонияның беренсе башҡарыусыһы була,
ә һарай капельмейстеры итеп тәғәйенләнгәс, 1788 йылда иң элек Моцарттың
«Фигароның туйы» операһын репертуарға ҡайтара, был әҫәрҙе уның иң яҡшы операһы
тип иҫәпләй[К 11]. Үҙ сиратында, Моцарт Сальериҙы (уҡыусыһы К. Кавальери менән
бергә) «Тылсымлы флейта» спектакленә саҡыра һәм 1791 йылдың 14 октябрендә
ҡатынына былай тип яҙа: «Һин күҙ алдына ла килтерә алмаҫһың, икеһе лә шул тиклем
яғымлы булдылар, уларға минең музыка ғына түгел, либретто ла, бөтәһе лә ныҡ
оҡшаны. Икеһе лә шулай тине: Опера бөйөк тантаналарҙа бөйөк монархтар алдында
башҡарыуға лайыҡ, һәм улар уны бик йыш ҡарарҙар ине, сөнки был тиклем матур һәм
һәйбәт спектаклде быға тиклем күргәндәре лә юҡ ине. Ул (Сальери) диҡҡәт менән
ҡараны һәм тыңланы, симфониянан башлап һуңғы хорға тиклем унда [һоҡланыу] bravo
йәки bello (шәп) тыуҙырмаған бер пьеса ла булманы»[К 12].

Сальериға ҡаршы бөтә ғәйепләүҙәр бер үк мотивты — көнләшеүҙе — күҙҙә тотҡанға
күрә, тикшеренеүселәр алдына бер һорау килеп баҫа: Сальери ысынлап та Моцарттан
көнләшә алғанмы?. Вафатынан һүң данға күмеләсәген алдан күргән тигән нигеҙеһеҙ
фараздан башҡа көнләшерлек сәбәп табыуы ла ауыр: Моцарттың иҫән сағындағы данын
уның тәүге биографтары үтә ныҡ арттырып күрһәтә, — опера жанрында Сальери нәҡ
шул йылдарҙа иң уңышлы композитор була (Моцартҡа, А. Эйнштейн яҙыуынса, опера —
бөтөн сәнғәттәрҙең иң үрҙәгеһе тип йәштән һеңдерелһә лә). Моцарттың «Дон Жуанын»
һалҡын ҡаршылауҙы Макс Дитц «Венаның Мартин һәм Сальери мелодиялары менән үтә
иркәләтеп ебәрелгәнлеге» менән аңлата. Венаға килгән мәленән үк тиерлек Сальери
императорҙың яҡшы мөнәсәбәтенә лайыҡ була,1788 йылдан Венаның һәр бер музыканты
хыяллана ғына алырлыҡ вазифаны биләй: музыка яҙыусы һөнәре Венала әллә ни абрйлы
булмай — императрица Мария Терезия композиторҙарҙы «файҙаһыҙ кешеләр» тип
атай, — ә һарай капельмейстеры булыу, юғары эш хаҡы менән даими заказдарҙан тыш,
йәмғиәттә билдәле бер дәрәжәне лә тәьмин итә.. Ул осор композиторҙары, тип
раҫлай Австрия музыка белгесе Л. Кантнер, беренсе сиратта йәмғиәттә биләп торған
урыны өсөн көрәшә. Хәҙерге замандың билдәле Моцарт белгесе Рудольф Ангермюллер
фекеренсә, уларҙың социаль хәле лә, музыка донъяһындағы хәле лә бик ныҡ айырыла:
Сальериҙың Моцарттан көнләшеүе генә түгел, хатта уларҙы бер-береһе менән ябай
сағыштырыу ҙа мөмкин булмаған эш.

Ә Моцартҡа Сальериҙан көнләшерлек сәбәптәр етерлек була: үҙенең «үлемһеҙ
даһилығы» тураһында белгәнмелер ул, юҡмы, әммә бөгөнгөһөн уйлауҙан бушамаған —
күп йылдар буйына Европаның төрлө һарайҙарында вазифалар эҙләп тә, таба алмай,
Венанан атаһына яҙған хаттарында гел императорҙың иғтибары булмауға зарлана;
хәйер, Дж. Райс раҫлауынса, Моцарт бүтән теләһә ҡайһы музыкантҡа ҡарағанда ла —
Сальериҙан башҡа, әлбиттә, — бына тигән музыкаль белемле Иосиф II-нең ҙур
иғтибары менән файҙаланған. 1790 йылда, Иосиф вафат булып, уның урынына тәхетте
Леопольд II биләгәс, Моцарт үҙ хәлен яҡшыртырға ынтылып ҡарай; императорҙың
улына, эрцгерцог Францҡа, ул былай тип яҙа: «Дан көҫәү, хеҙмәт һөйөү һәм
белемлелегемә ҙур ышанысым миңә икенсе капельмейстер урынын һорап ҡарарға
ҡыйыулыҡ бирә, бигерәк тә — оҫта капельмейстер Сальери сиркәү стиле менән бер
ҡасан да шөғөлләнмәгәнгә, ә мин йәштән үк был стилде камил үҙләштерҙем»[К 13].
Ләкин Моцарт Сальериҙың урынбаҫары ла була алмай (был вазифаны 1789 йылдан Игнац
Умлауф биләй); Леопольд осоронда уның хәле ҡатмарлаша ғына. Моцартҡа
педагогикала ла уңыш килмәй: вафатына бер йыл ҡалғанда уның ике генә шәкерте
була — ул дуҫы Пухбергтан мөмкин булған тиклем бөтәһенә лә Моцарттың уҡыусылар
йыйыуы тураһында хәбәр таратыуын һорай.

«Моцарттың биографтары, — тип яҙа XX быуат башында Герман Аберт, — был итальянға
ҡарата күп гонаһтар эшләй, ялған милли патриотизм арҡаһында уны яуыз интриган
һәм һәләтһеҙ музыкант тип күрһәтә». Вена һарайы борондан итальян музыканттарына
яҡшы ҡараған, һарай капельмейстеры вазифаһын, ҡағиҙә булараҡ (бер нисә осраҡтан
тыш), итальяндар биләгән, Сальериға тиклем был урында 14 йыл Джузеппе Бонно
булған. Опера сәхнәһендә лә — һәм Венала ғына түгел — итальян композиторҙары,
итальян йырсылары мода сығарған һәм зауыҡ тәрбиәләгән. Леопольд Моцарт
итальяндар «баҫып алыуына», мотлаҡ «оятһыҙ» булыуҙарына зарланыуҙан бушамаған,
уға һәм уның башҡа коллегаларына Сальериҙың 16 йәштән Венала йәшәүе лә, Гассман
менән Глюкта уҡыуы ла һәм итальян булғанға ҡарағанда күпкә күберәк австрий
композиторы булыуы ла әһәмиәткә эйә булмаған. Берлиндың «Музыкаль аҙналыҡ»
(Musikalische Wochenblatt) баҫмаһынан шул уҡ Г. Сиверс, 1791 йылдың декабрендә
матбуғатта Моцарттың үлтерелеүе тураһындағы ғәйбәтте таратҡан кеше (табиптар
уның үҙ үлеме менән донъя ҡуйыуы тураһында әйтеп тороуға ҡарамаҫтан)[К 14], 28
йылдан асыҡлыҡ индерә — йәнәһе, Моцарт, ишетелеүенсә, ниндәйҙер «итальяндарҙың»
ҡорбаны булған, — аныҡ исемдәргә ҡарағанда милләт мөһимерәк булып сыға. Музыка
тәнҡитсеһе фараз иткәнсә П. Бускароли[it], Сальериҙың Моцарт үлеменә ҡатнашлығы
тураһындағы имеш-мимештәрҙә символик рәүештә «немец музыканттарының үҙҙәрен ике
быуат буйы буйһондороп тотҡан итальян музыканттарынан үс алыуы сағыла».

Сальериҙың күп һанлы австрий уҡыусыларының береһе Йозеф Вайгль уның ҡәберенә
шулай тип яҙып ҡуя:



https://ba.wikipedia.org/wiki/%D0%90%D0%BB%D0%BC%D0%B0

Алма — сей көйөнсә ашамлыҡта файҙалана торған алмағас емеше, кулинарияла һәм
эсемлек эшкәртеүҙә ҡулланған сеймал. Килеп сыҡҡан ере — Урта Азия. Бигерәк тә
баҡса алмағасы киң таралған. Хәҙерге көндә алмағастың төрлө тәбиғәт шарттарында
үҫә торған бик күп сорттары билдәле.

Инглиз телендә мәҡәл бар: кем көнөнә бер алма ашай, шул ауырымай (An apple a day
keeps the doctor away). Ҡайһы бер тикшеренеүҙәр һөҙөмтәләренән күренеүенсә алма
ашау эсәктәр рагын, простата һәм үпкә ауырыуҙарынан һаҡлай.. Башҡа емеш
-еләктәргә ҡарағанда алмала С витамины ул тиклем күп булмаһа ла, ул башҡа төрлө
оксиданттарға бай. Алмалағы күҙәнәкле туҡыма әҙерәк булһа ла, шул уҡ ваҡытта
алма эсәктәрҙе яҡшыраҡ эшләтә. Был үҙ сиратында рак хәүефен кәметә. Күҙәнәкле
туҡыма йөрәк ауырыуҙарын иҫкәртеүгә, тән ауырлығын кәметеүгә, холестерин кимәлен
түбәнәйтеүгә булышлыҡ итә. Алманың орлоғонда ағыулы матдә глюкозид амигдалин
бар.

«Яблоневый цвет. Мечта Хасана Ахтямова». Документальный фильм, посвященный 70-
летию Велькой Победы.
http://tv-rb.ru/teleproekty/proekty-detskogo-telekanala-tamyr/filmy-skazki-studi
i-tamyr/



https://ba.wikipedia.org/wiki/%D3%98%D2%99%D3%99%D0%B1%D0%B8%D3%99%D1%82_%D0%B1%D1%83%D0%B9%D1%8B%D0%BD%D1%81%D0%B0_%D0%9D%D0%BE%D0%B1%D0%B5%D0%BB%D1%8C_%D0%BF%D1%80%D0%B5%D0%BC%D0%B8%D1%8F%D2%BB%D1%8B_%D0%BB%D0%B0%D1%83%D1%80%D0%B5%D0%B0%D1%82%D1%82%D0%B0%D1%80%D1%8B

Әҙәбиәт буйынса Нобель премияһы (швед. Nobelpriset i litteratur) — донъяла
әҙәбиәт өлкәһендә уңыштар өсөн бирелгән был премияның иң престиж бүлеге. Премия
Альфред Нобель тарафынан 27.11.1895 йылда нигеҙләнде (дөйөм биш номаниция
булдырылды) .

Премия 1901 йылдан бирелә. Дөйөм 106 премия бирелде. 7 йылда бүләкләнеү булманы:
1914, 1918, 1935, 1940—1943 йылдар . - Француз шағиры Сюлли-Прюдом беренсе
лауреат булды. 2013 йылда премия Канада яҙыусыһы Элис Манроға бирелде. . 1904,
1917, 1966 һәм 1974 йылдарҙа премия ике кешенән береһенә бирелә .

1901- 2013 йылдарҙа премия бирелгән лауреаттарға уртаса 65 йәш. Иң йәш лауреат -
Редьярд Киплинг, 42 йәшендә, 1907 йылда премияға лайыҡ булды. Иң оло лауреат
Дорис Лессинг —88 йәшендә премия алды.



https://ba.wikipedia.org/wiki/%D2%BA%D3%A9%D1%82%D0%B8%D0%BC%D3%99%D1%80%D2%99%D3%99%D1%80

Һөтимәрҙәр, имеҙеүселәр (лат. Mammalia) — балаларын һөт менән туҡландыра торған
умыртҡалы хайуандар класы; имеҙеүселәр.

Төрлө баһалауҙар буйынса, донъяла 5000-дән алып 5400-гәсә төр һөтимәр хайуан
билдәле, шуларҙың 380 төрө Рәсәйҙә тереклек итә.

Ярғанаттар, ер сысҡандары, ләтчә һ. б. зарарлы бөҗәкләрне һәм кимереүселәрне юҡ
итәләр. Ҡайһы бер төрҙәре (күп кенә кимереүселәр һәм тояҡлылар) үҫемлекселеккә,
урман хужалығына һ.б. зыян килтерергә мөмкин. Күп кенә имеҙеүселәр (мәҫәлән,
кимереүселәр) ҡурҡыныс ауырыу (сума, туляремия) тыуҙырыусыларҙы таратыусы һәм
йоҡтороусылар.



https://ba.wikipedia.org/wiki/%D2%BA%D0%B0%D1%83%D0%B0_%D1%82%D0%BE%D1%80%D0%BE%D1%88%D0%BE

Һауа торошо — билдәле бер ваҡытта теге йәки был киңлек нөктәһендә күҙәтелгән
метеорологик элементтар һәм атмосфера күренештәренең торошо. Һауа торошо
төшөнсәһе — ағымдағы атмосфера торошона ҡарай. «Климат» атмосфераның оҙайлы
ваҡыттағы торошон белдерә. Һауа торошо термины менән ерҙәге һауа торошон да
аңлаталар. Һауа күренеше түбәнге ҡатламда (тропосфера) һәм ер өҫтөндәге барлыҡ
һыу ҡатламында (гидросфера) билдәләнә. Һауа торошон атмосфера баҫымы,
температураһы һәм дымлылығы һәм елдең көсө, йүнәлеше, болотлолоҡ, яуым-төшөм,
томан, буран, йәшен һәм башҡа метереологик элементтар менән һүрәтләргә була.
Һауа торошо өҙлөкһөҙ үҙгәреп тора, был үҙгәреште бер нисә көн арыһында ғына
түгел, хатта бер нисә минут эсендә лә тойорға була. Үҙгәреп тороу төрлөсә була,
мәҫәлән ваҡыт-ваҡыт үҙгәреп торғаны даими характерҙа була, сөнки ул ерҙең үҙ
күсәрендәге әйләнешенә (тәүлек үҙгәреше) һәм ҡояш тирәләй (йыллыҡ үҙгәреш)
әйләнешкә бәйле.

Ер өҫтөндәге тәүлек үҙгәреше нығыраҡ һиҙелә, сөнки ул ер өҫтөндәге
температураның үҙгәрешенә, ә ҡалған метеорологик элементтар һауа температураһына
бәйле. Йылылыҡ үҙгәрештәре миҙгел алышыныуында сағыла. Тропик булмаған
киңлектәрҙә нығыраҡ һиҙелгән периодик булмаған үҙгәрештәр, атмосфера
циркуляцияһы һауа массаларының күсеүе менән билдәләнә. Периодик һәм периодик
булмаған үҙгәрештәр фазаһының тура килмәүе, һауа торошоноң ҡапыл үҙгәреүенә
килтерә. Һауа массаларын ерҙең бер өлкәһенән икенсеһенә күсергәндә, улар
үҙҙәренә хас булған һауа торошон да күсерә. Юғары булғанда, һауа торошоноң
периодик булмаған үҙгәрештәре кәмей. Авиация өсөн ағым йүнәлеше менән бәйле
ҡапыл көсәйгән ел иҫәбе һәм турбулентлыҡ мөһим..

Ерҙәге ғәҙәти һауа күренеше — ел, болот, яуым-төшөм (ямғыр, ҡар, борсаҡ һ.б.),
томан, йәшен, саң бураны һәм буран. Һирәк һауа күренешенә стихиялы афәт: ҡойон
һәм дауыл инә. Бөтә һауа күренештәре лә Тропосферала (ерҙең аҫҡы ҡатламы) килеп
сыға. Һауа массаларының физик үҙенсәлектәрендәге айырма ҡояш нурҙарының нисек
төшөүенә бәйле. Арктик һәм тропик һауа араһындағы температураның ҙур айырмаһы
Юғары йүнәлеш ағымы менән бәйле.

Уртаса киңлектәрҙә, тропик булмаған циклон кеүек, барлыҡҡа килгән бар ҡатламы,
ҡағиҙә булараҡ, юғары ағым йүнәлешендә планетар Россби тулҡындарының үҫеше
һөҙөмтәһендә килеп сыға. Һауа торошоноң үҙгәреүенә төп сәбәп булған был ҡатлам
ағым йүнәлешенең тотороҡһоҙлоғо арҡаһында сериялап килә. Ерҙең әйләнеү күсәре
уның орбитаһы яҫылығына ҡарай ауышлығы арҡаһында, ҡояш нурҙарының төшөү мөйөшө
йыл миҙгеленә бәйле. Уртаса ер өҫтөндәге температура йыл әйләнәһенә ±40 °C
тирәһе була. Орбитаның параметрҙары үҙгәреүе, күсәрҙең ауышлығы һәм Ер
әйләнешенең мөйөш тиҙлеге ҡояш энергияһының иҫәбенә һәм планета буйлап
бүленеүенә тәьҫир итә. Был климаттың оҙайлы ваҡытҡа үҙгәреүенә килтерә. Ер
өҫтөндә температураның айырмалығы, үҙ сиратында, атмосфера баҫымы майҙанында
төрлөлөк булдыра. Эҫе ер өҫтө ундағы һауаны йылыта, уны киңәйтә, һауаның баҫымын
һәм тығыҙлығын кәметә.

Атмосфера — ҡатмарлы система. Шуға күрә уның бер өлөшөндәге бәләкәй генә үҙгәреш
тә бөтә системаға йоғонто яһауы бар. Кешелек тарихында һәр ваҡытта ла һауа
торошо менән идара итергә тырышҡан. Ауыл хужалығы һәм сәнәғәт кеүек кеше
эшмәкәрлеге ниндәйҙер дәржәлә һауа торошона тәьҫир итә.

Болоттар бәләкәй генә тамсыларҙан йәки боҙ кристалдарынан тора. Улар шул тиклем
бәләкәй, хатта ауырлыҡ көсө аҫтында ла яй ғына төшә. Улар ҙурайып, ауырая
башлаһа, тиҙерәк төшә һәм болоттан ямғыр йәки ҡар яуа. Һәр болотта һыу пары ҡуйы
хәлдә була. Әгәр улай булмаһа, тамсыларҙан торған болот, парға әйләнеп, юҡҡа
сығыр ине. Яуым-төшөм болоттан яуа. Боҙҙоң үҙенә һыуҙы тартыу көсө булғанлыҡтан,
кристалдар яйлап үҫә һәм ҡар бөртөгөнә әйләнә. Тропосферала юғарыраҡ күтәрелгән
һайын һауа температураһы түбәнәйә һәм бер нисә саҡрым бейеклектә һәр ваҡыт һыуыҡ
була. Шуға күрә һәр йәйге ямғыр ҡар кеүек башланып китә һәм бары тик түбәнге
йылы ҡатламға барып еткәс кенә, ҡар бөртөктәре иреп, ямғыр тамсыһына әйләнә. .

Һауа өҙлөкһөҙ хәрәкәттә, бигерәк тә циклондарҙың һәм антициклондарҙың
эшмәкәрлеге арҡаһында. Йылы райондан һыуығыраҡ районға хәрәкәт итеүсе «йылы һауа
ағымы», үҙе менән бергә көтөлмәгән йылылыҡ килтерә. Был ваҡытта хәрәкәт итеүсе
һауа массаһы һыуығыраҡ ер өҫтө менән бәрелештә аҫтан һыуына һәм ергә тейгән һауа
ҡатламы өҫкө ҡатламға ҡарағанда хатта һыуығыраҡ та булыуы ихтимал. Аҫтан килгән
йылы һауа массаһының һыуыныуы, иң аҫҡы һауа ҡатламында һыу парының тупланыуына
килтерә. Һөҙөмтәлә болот килеп сыға һәм яуым-төшөм була. Был болоттар ныҡ
юғарыла урынлашмай. Йыш ҡына ергә тиклем төшөп, томан барлыҡҡа килтерә. Йылы
һауа массаһының түбәнге ҡатламында йылы була һәм боҙ кристалдары булмай. Шуға
күрә улар мул яуым-төшөм бирә алмай, бары тик ҡайһы бер осраҡта ғына ваҡ, быҫҡаҡ
ямғыр яуа. Йылы һауа массаһының болото бөтә күк йөҙөн тигеҙ япма менән баҫып
ала. Ул ваҡытта уларҙы ҡатлы-ҡатлы болоттар тип, ә инде тулҡынлы ҡатлам менән
уратып алһа, ҡуйы-ҡатлаулы болоттар тип атайҙар. «Һыуыҡ һауа массаһы» һыуыҡ
райондан йылыраҡ районға хәрәкәт итә һәм үҙе менән һыуыҡ килтерә. Хәрәкәт итеү
барышында ул аҫтан өҙлөкһөҙ йылына. Йылынған ваҡытта тупланыу түгел, ә булған
болоттар һәм томан таралырға тейеш. Шулай булыуға ҡарамаҫтан, күк йөҙө болотло
була, бары тик болоттар икенсе төрлө сәбәптәр менән туплана. Йылынған ваҡытта
бөтә есемдәр ҙә йылына һәм тығыҙлығы кәмей. Шуға күрә иң аҫҡы һауа ҡатламы
йылынған һәм киңәйгән ваҡытта ул еңелерәк була. Һауа торошо, һәр башҡа газ
кеүек, ҡыҫҡан саҡта йылына, киңәйгәндә һыуына. Һыуыҡ һауа массаларының болоттары
ҡуйы һәм ҡуйы-ямғырлы тип атала. Улар бер ваҡытта ла ергә тиклем төшөп етмәй һәм
томанға әйләнмәй, бөтә күк йөҙөн ҡапламай. Бындай болоттарҙа күтәрелгән һауа
ағымы үҙ артынан һәр саҡта ла боҙ кристалдары булған ҡатламға һыу тамсылырын
эйәртә. Был ваҡытта болоттар «төҫлө кәбеҫтә» формаһын юғалта һәм ҡуйы-ямғырлы
болоттарға әйләнә. Ошо ваҡыттан алып, болоттарҙан яуым-төшөм яуа. Улар көслө
булһа ла, бәләкәй булғанлыҡтан, ҡыҫҡа ваҡытлы. Шуға күрә һыуыҡ һауа массаларының
һауа торошо тотороҡло түгел.



https://ba.wikipedia.org/wiki/%D2%BA%D0%B0%D0%B1%D0%B0%D0%BD%D1%82%D1%83%D0%B9

Һабантуй — башҡорттарҙың боронғо байрамы, шулай уҡ башҡа күп халыҡтарҙа
үткәрелә. XVII быуат урталарында И. Г. Георги, И. И. Лепехин башҡорттарҙың
һабантуйын тасуирлап яҙған. Уларҙың хеҙмәттенән күренеүенсә һабантуй «Ҡарға
бутҡаһы»нан һуң яҙғы сәсеү эштәре менән малға бесән әҙерләу араһында үткәрелә.
Ғәҙәттә бер-нисә ауыл бергә үткәрә. Һабантуй алдынан малайҙар һебә йыялар. Һебә
йыйыу—ауылда өй беренсә йөрөп һабантуйға бүләк йыйыу. Һебә йыйыусыларға хужалар
таҫтамал, яулыҡ, аҙыҡ-түлек биреп сығара. Борон һабантуйҙа егеттәр милли көрәштә
көс һынашҡан, һырғауылға үрмәләү, тоҡ менән һуғышыу, атта сабышыу һәм башҡа
халыҡ уйындары үткәрелгән. Сәсәндәр, ҡурайсылар, йыраусылар, бейеүселәр үҙ-ара
ярышҡан. Йылдың уңышлы килеүен теләп доға уҡығандар. Еңеүселәргэ төрлө бүләктәр
бирелгән.

Байрамда уйын-көлкө, аш-һыу араһында донъя хәлдәре, ил эштәре хакында фекер
алышыу ойошторолған, алдынғы тәжрибә маҡтап телгә алынған.

Тарихсы Салауат Ғәлләмов һабантуй ҡурд-иран һүҙе, һаб орлоҡ тигәнде аңлата тип
иҫәпләй.

Һәйбәт йолалар кеүек, һабантуй ҙа беҙҙең көнгә тиклем һаҡланып ҡалған. Совет
осоронда был йоланы һаҡлап ҡалыу өсөн Совет һәм партия органдары күп көс һалды,
дини үҙенсәлектәре алып ташланды. Хәҙер һабантуйҙар тәүҙә ауылдарҙа, шунан район
үҙәктәрендә үткәрелә. Унда яҙғы баҫыу эштәренә һәм мал ҡышлатыуға йомғаҡ яһала,
алдынғыларҙы бүләкләү ойошторола.

Матур йола булараҡ һабантуй республикабыҙ ҡала һәм райондарынан тыш илебеҙ баш
ҡалаһы Мәскәүҙә, шулай уҡ Санкт-Петербург, Владивосток, Нижневартовск
ҡалаларында һәм башҡа төбәктәрҙә, шулай уҡ БДБ дәүләттәрендә, ҡайһы бер яҡын һәм
алыҫ сит илдәрҙә лә үткәрелә. Мәҫәлән, Анкара , Лондон, Рим ҡалаларында
үҙенсәлекле һабантуйҙар үтә. Уларҙа милли уйындар, сәнғәт коллективтары
концерты, сауҙа ойошторола.

Таш ырғытыу һабантуй байрамында һуңғы ваҡытта яңы ингән бәйге. Был бәйге 1950
йылдарҙа Бөрйән районы Килдеғол ауылында йәшәгән Рәхимйән Яхин исеме менән
бәйле. Ул ҡыҙыҡ күреп юл буйында ятҡан ҙур аҡ ташты эйәрле ат аша алып ташлай.
Был таш әлеге көндә Килдеғол мәктәбе музейында һаҡлана. Беренсе тапҡыр таш 1994
йылда Ҡарағай-ҡыпсаҡ ырыуы йыйынында бейеклеккә ташлана. Шул ваҡыттан таш
ырғытыу бәйгеһе Бөрйән районы һабантуйында йылда ойошторола. Башҡа һабантуйҙарҙа
ла был бәйгене күрергә була.



https://ba.wikipedia.org/wiki/%D2%A0%D1%8B%D2%99%D1%8B%D0%BB_%D0%99%D0%BE%D0%BD%D0%B4%D0%BE%D2%99_%D0%9A%D1%83%D0%BD%D1%8C%D0%BB%D1%83%D0%BD%D1%8C_(%D1%85%D0%BE%D0%BA%D0%BA%D0%B5%D0%B9_%D0%BA%D0%BB%D1%83%D0%B1%D1%8B)

«Куньлунь Ред Стар» (ҡыт. 紅星崑崙) — Ҡытайҙың баш ҡалаһы Пекиндың 2016 йылда
ойошторолған шайбалы хоккей клубы. 2016/2017 йылдар миҙгеленән башлап Рәсәйҙең
Континенталь хоккей лигаһында сығыш яһай. Уйындарын «МастерКард-Центр» боҙ
һарайында үткәрә.

2015 йылдың декабрь айында КХЛ директорҙары кәңәшмәһенең ағзаһы Роман Ротенберг
Континенталь хоккей лигаһына Ҡытайҙы алыу тураһындағы пландарҙы әйтә. Ротенберг
аныҡ команда исемен атамай, әммә уның Ҡытай етәкселеге тарафынан яҡшы
финанслауына шикләнмәүен билдәләй.

2016 йылдың 17 мартында РХФ президенты Владислав Третьяк, КХЛ директорҙары
кәңәшмәһе рәйесе Геннадий Тимченко һәм яңы клубтың директорҙар кәңәшмәһенең
рәйесе Нгок Ян Юу ҡатнашлығында ниәттәр тураһында килешеү төҙөлә һәм клубтың
«Куньлунь Ред Стар» тип аталыуы билдәле була. Әммә Ҡытай хоккей федерацияһының
генераль сәркәтибе Лисинь Тун Ҡытай хоккей клубының КХЛ-ға тиҙ арала инеүе
тураһында әлегә уйламауҙарын белдерә.

2016 йылдың 24 июнендә «Куньлунь Ред Стар» хоккей клубы Лигаға рәсми ҡабул
ителә. Команда составын күпселектә Рәсәй, Европа илдәренең уйынсылары тәшкил
итәсәк, шулай уҡ унда Ҡытайҙың үҙ хоккейсылары буласағы тураһында хәбәр ителде.
Тәүҙә команданы билдәле Майк Кинэн етәкләйәсәк һәм уға Илья Ковальчук килеүе
тураһында мәғлүмәт була, әммә ул дөрөҫкә сыҡмай. Артабан команданың генераль
менеджеры итеп Владимир Кречин ҡуйыла, ә баш тренер вазифаһына Владимир Юрзинов
килә. Командаға алынған тәүге уйынсы — Финляндиянан ҡапҡасы Томи Кархунен.

2016 йылдың 24 июлендә «Куньлунь» үҙ тарихында тәүге уйынын уҙғара һәм «Трактор»
хоккей клубына 0:2 иҫәбе менән отола. 6 августа Пекин командаһы «Барыҫ» хоккей
клубын 3:1 иҫәбе менән отоп, үҙ тарихында тәүге уйынын еңә. 8 августа Ҡаҙағстан
Республикаһы президенты кубогында «Куньлунь» менән «Барыҫ» тағы осраша. Астана
командаһының уйынсыһы Дамир Рыспаев дәғүәселәргә ташлана. «Куньлунь» һөжүмсеһе
Марцинко уйындан һуң дауаханаға оҙатыла, ә уйын өсөнсө минутта туҡтатыла, сөнки
Владимир Юрзинов командаһын боҙҙан алып китә. Ҡытай командаһы техникалы еңелеүгә
дусар була. Тольяттиҙа миҙгел алдынан үткән «Лада» кубогында «Ред Стар» икенсе
урынды яулай.

2016 йылдың 1 сентябрендә команда КХЛ-да тәүге рәсми уйынын үткәрә һәм
Хабаровскиҙа «Амур» хоккей клубын 2:1 иҫәбе менән еңә. Шон Коллинз клубтың рәсми
уйында тәүге шайбаһын керетә. 27 сентябрҙә «Куньлунь» «Харбин» хоккей клубы
нигеҙендә Ҡытай хоккей лигаһында сығыш яһаған фарм-клубын төҙөй.

207 йылда КХЛ йондоҙҙар уйынына саҡырыу алған Чед Рау «Куньлунь» тарихында тәүге
шундай хоккейсы. Ул командаһы менән турнирҙы еңә.

У — үткәргән уйындар һаны, Е — төп ваҡытта еңеүҙәр һаны, ЕО — овертаймда
еңеүҙәр, ЕБ — буллиттарҙа еңеүҙәр, БО — буллиттарҙа отолоуҙар, ОО —
овертаймдарҙа отолоуҙар, О — төп ваҡытта отолоуҙар һаны, М — йыйылған мәрәйҙәр
һаны, Ш — кереткән һәм үткәргән шайбалар нисбәте, ДМ — даими миҙгел һөҙөмтәләре
буйынса урыны

«Куньлунь Ред Стар» өйҙәге уйындарын Пекиндағы 18 мең кеше һыйҙырышлы
МастерКард-Центр аренаһында үткәрәсәк. Был спорт ҡоролмаһында 2008 йылда Олимпия
уйындарының баскетбол буйынса турниры үтә. Тәүҙә уйындарҙың был аренала үтәсәге
шик аҫтында ла була, сөнки аҙнаның биш көнөндә ул Ҡытайҙа ныҡ популярлыҡ яулаған
баскетболға бирелә, өҫтәүенә аренаның үҙенең боҙо менән һыуытҡыс ҡоромалдары
булмай. Тик был мәсьәлә хәл ителә.

Команданың генераль менеджеры Владимир Кречин «Советский Спорт» гәзитендәге
интервьюһында, энергетика һәм төҙөлөш өлкәләрендә эшләгән өс ҙур компания
команданың бағыусыһы була, тип әйтә.



https://ba.wikipedia.org/wiki/%D2%A0%D0%BE%D1%80%D0%BE%D1%81

Ҡорос — тимерҙең углерод (0,02—2,14 %) менән иретмәһе. Составында углерод күләме
2,14 % күберәк булһа — иретмә суйын тип атала.

Cоставына марганец, кремний, көкөрт, фосфор ҡатышмалары, шулай уҡ легирлау
элементтары (хром, никель, молибден, вольфрам, ванадий, баҡыр, кобальт һ.б.)
инә. Үҙенсәлектәре химик составына, микротөҙөлөшөнә, эшкәртеү ысулдарына бәйле.

Тәғәйенләнеше буйынса конструкция (0,7 %‑ҡа тиклем углерод инә), инструмент
(0,7 %‑тан артыҡ), махсус үҙенсәлектәре (йылыға, коррозияға, эҫегә сыҙамлы,
ныҡлығы юғары һ.б.) булған ҡорос айырыла.

Конструкция ҡорос — төҙөлөштә, машиналар төҙөү сәнәғәтендә ҡулланылған ҡорос.
Төрлө төркөмдәрғә бүленә. Конструкция углеродлы ҡоростарҙын сифаты. Конструкция
углеродлы ҡоростарҙын сифаты насар компонеттар — фосфор (P) һәм көкөрт (S).
Көкөрт — ҡорос өсөн иң насар компонент.

19 быуат башында тигелдә иретеү (был ысул 20 быуат башына тиклем файҙаланыла һәм
электр м‑н иретеүгә алыштырыла) юлы м‑н ҡойолған Ҡорос Златоуст ҡорал
фабрикаһында, Златоуст (Косотур) заводында алына.

19 быуат уртаһында П. П. Аносов Ҡорос төҙөлөшөн тикшерә, булат Ҡорос һ.б. алыу
ысулдарын эшләй. 1940—2002 йй. Белорет металлургия комбинаты юғары сифатлы Ҡорос
иретеү б‑са төп пр‑тие була (80‑се йй. 150‑нән ашыу маркаһын етештерә); Бөйөк
Ватан һуғышы барышында И. П. Бардин етәкс. оборона сәнәғәте өсөн Ҡорос махсус
сорттарын етештереү ойошторола. 90‑сы йылдарҙа Металдарҙың үтә һығылмалылығы
проблемалары институтында һәм Авиация техник университетында (Р.Ғ.Зарипова,
Г. А. Салищев) интенсив пластик деформация ысулы м‑н субмикрокристалл һәм
нанокристалл хәлендәге структураларҙы формалаштырыу иҫәбенә Ҡорос ныҡлығын
арттырыу б‑са тикшеренеүҙәр үткәрелә (мәҫ., 12Х18Н10Т маркалы тутыҡмай торған
Ҡорос ныҡлығы 2—4 тапҡырға арта).

Ҡорос // Башҡорт энциклопедияһы — Өфө: «Башҡорт энциклопедияһы» ғилми-нәшриәт
комплексы, 2013. — ISBN 978-5-88185-143-9.



https://ba.wikipedia.org/wiki/%D2%A0%D0%BE%D0%BB%D0%BB%D0%BE%D2%A1

Ҡоллоҡ — кешенең икенсе кеше (хужаһы, ҡол биләүсе) йәки дәүләт милке булараҡ
ижтимағи бәйләнеш системаһы. Шулай уҡ иҡтисади һәм сәйәси йәһәттән
бойондороҡлолоҡ; ҡол биләүгә ҡоролған ижтимағи-сәйәси ҡоролош; иҡтисади һәм
сәйәси йәһәттән бойондороҡлолоҡ; иҙгенлек, ихтыярһыҙлыҡ. Ҡол — тулыһынса
хоҡуҡһыҙ булған, үҙ хужаһының милке һаналған кеше; иҡтисади иҙгенлектә, сәйәси
буйһонған, ирекһеҙ кеше йәки ил һ.б.

Ҡоллоҡ киң формала XX быуатта ла бар, ҡайһы бер африка илдәрендә хәҙерге ваҡытта
ла йәйелдерелгән.

Аристотель ҡол биләүселек стройын һәм уның ике ҡапма-ҡаршы ҡатлауын мәңге шулай
булырға тейеш тип һанаған.

1926 йылда ҡоллоҡ Милләттәр Лигаһы килешеү менән дусар ителгән һәм БМО Кеше
хоҡуғы дөйөм декларацияһында 1948 йылда, шулай уҡ башҡа рәсми ҡағыҙҙа юҡҡа
сығарылған.



https://ba.wikipedia.org/wiki/%D2%A0%D0%B0%D2%93%D1%8B%D2%99

Ҡағыҙ — яҙыу, һүрәт төшөрөү, төрөү һ.б. өсөн табаҡ бит формаһында материал.
Ҡағыҙ үҫемлектәрҙән, икенсел сеймалдан, иҫке сепрәктәрҙән, макулатуранан алынған
целлюлозанан эшләнә.

Ҡытай йылъйыляҙмалары, ҡағыҙҙы беҙҙең эраның 105 йылында Цай Лун уйлап тапҡан,
тип хәбәр итә. Ә шулай ҙа, Ҡытайҙың төньяҡ провинцияһы Шаньсиҙа табылған
ҡәберлектә 1957 йылда ҡағыҙ киҫәктәре табыла. Тикшереүселәр был ҡағыҙ беҙҙең
эраға тиклем II быуатта эшләнгән тип билдәләй.

Цай Лун ебәк ағасы сүстәрен, ағас көлөн, сепрәк һәм киндер сүсен бергә
төйөп-ваҡлаған. Килеп сыҡҡан иҙмәгә һыу ҡушып ағастан эшләнгән формаға һалған.
Килеп сыҡҡан массана ҡояшта киптереп, таш менән тигеҙләгән. Һөҙөмтәлә ныҡлы
ҡағыҙ табаҡ биттәре килеп сыҡҡан. Был уйлап табыуҙан һуң ҡағыҙ эшләү ысулы бик
тиҙ камиллаштыралған. Ҡағыҙға крахмал, келәй, тәбиғи буяуҙар ҡуша башлағандар.
VII быуат башында ҡағыҙ эшләү ысула Корея, Японияла билдәле була. Тағы 150
йылдан әсиргә алынған хәрбиҙәр аша ҡағыҙ эшләү ғәрәптәргә билдәле була.

VI—VIII быуаттарҙа ҡағыҙ Урта Азия, Япония һәм Азияның башҡа илдәренде
етештерелә. XI—XII быуатта ҡағыҙ Европаға килеп етә һәм яҙыу өсөн ҡулланылған
күнде (пергамент) алыштыра. XV—XVI быуатта китап баҫыу эше алға киткәс ҡағыҙ
етештереү эше үҫешә. Ул ваҡытта ҡағыҙҙы ябай ысул менән эшләйҙәр — килелә ағасты
сүкеш менән ваталар.

XVII быуаттың икенсе яртыһында уйлап табылған онтау машинаһы — рол ҡағыҙ
етештереү эшендә ҙур әһәмиткә эйә була. XVIII быуатта ролдар ҙур кимәлдә ҡағыҙ
етештерергә һәләтле була. Әммә ҡағыҙ массаһын ҡулдан ҡойоу был эште тотҡарлай.
1799 йылда Н. Л. Робер (Франция) хәрәкәт итеүсе селтәр ярҙамында ҡойоу эшен
механизациялаштыра.

Англияла бер туған Г. һәм С. Фурдринье, Роббер патентын һатып алып,
механизациялаштырыу эшен дауам итәлер һәм 1806 йылда ҡағыҙ эшләү иашинаһына
патент алалар. XIX быуат уртаһында ҡағыҙ эшләү машинаһы бер туҡтауһыҙ эшләүсе
ҡатмарлы агрегатҡа әйләнә.

XX быуатта ҡағыҙ етештереү, үҙенәң йылылыҡ станциялары, химик цехтары булған эре
сәнәғәт тармағына әйләнә.



https://ba.wikipedia.org/wiki/%D2%A0%D0%B0%D1%82%D1%8B_%D0%B4%D0%B8%D1%81%D0%BA

Ҡаты диск һаҡлағысы йәки HDD, йәки ҡаты диск, ҡайһы берҙә диск, компьютерҙарҙа
берәй ниндәй мәғлүмәт һаҡлау өсөн ҡулланыла. Ҡаты дискта мәғлүмәт һаҡлау өсөн
магниттар ҡулланыла. Ҡаты диск һыйыҙырышлығы күбеһенсә гигабайттарҙа үлсәнелә
(Гб). Гигабайт бер мең мегабайт тирәһе, һәм мегабайт бер миллион байт тирәһе;
гигабайт яҡынса бер миллиард байт. Ҡайһы бер ҡаты дисктарҙың мөмкинлектәр шул
тиклем ҙур булғанлыҡтан, уларҙың һыйҙырышлыҡтары терабайттарҙа үлсәнелә (Тб),
ошо бер терабайт яҡынса мең гигабайт (1 Тб = 1024 Гб)

Серверҙар өсөн SCSI интерфейсын бик йыш ҡулланалар. SCSI интерфейстың бер нисә
төрҙәре һәм версиялары бар, параллель һәм бер-бер артлылы SCSI ҡушымталар, һәр
бер киңәйтеү шарттары тиҙлеккә һәм хаҡына ҡарай. Серверҙарҙа бер нисә SCSI
дикстар бер береһе менән бергә йыш ҡулланыла, был данныйҙарҙы юғалтыуҙан һаҡлау
өсөн йәки боҙоуға ҡаршы эшләнә (был RAID тип билдәле - һәм тағы күп төрлө
конфигурация һайлау формалары бар).



https://ba.wikipedia.org/wiki/%D0%AD%D0%BA%D0%BE%D0%BB%D0%BE%D0%B3%D0%B8%D1%8F

Экология (боронғо грек телендә «οἶκος» — йорт, өй Һәм λόγος — белеү, төшөнсә) —
барлыҡ тере организмдар һәм уларҙың берләшмәләренең үҙ-ара һәм тирә-яҡ мөхит
менән бәйләнештәрен өйрәнеүсе фән, биологияның бер бүлеге. «Экология» атамаһын
иң беренсе немец |биология|биологы Эрнст Геккель 1866 йылда үҙенең
«Организмдарҙың дөйөм морфологияһы» («Generelle Morphologie der Organismen»)
китабында тәҡдим итә.

Экологияның төп эстәлеге: йәнле һәм йәнһеҙ тәбиғәттең үҙ-ара мөнәсәбәтен,
бәйләнештәрен өйрәнеүсе фән.

Экология — тереклектең организмдан юғарыраҡ төҙөлөш кимәлдәрен( популяциялар,
бергәлектәр, экосистемалар) өйрәнә. Төҙөлөшен, урын һәм ваҡыт арауығында, тәбиғи
һәм кеше тарафынан үҙгәртелгәншарттарҙа тереклек итеү ҡанундарын өйрәнә (5-се
Халыҡ—ара экологик конгреста 1990 йылда ҡабул ителгән). Тик был билдәләмә фән
хәл итә торған мәсьәләләр дәирәһенән аутэкологияны алып ташлай (аҫтараҡ
ҡарағыҙ). Ә был бөтөнләй ғәҙел түгел.

Экология — йәнле һәм йәнһеҙ тәбиғәт компоненттарының үҙ-ара бөтә бәйләнештәрен
өйрәнеүсе фән. Ул бәйләнештәр Дарвин тарафынан Дарвин тәғлимәтендә йәшәү өсөн
көрәш исеме алған. .

Боронғо гректарҙың дөйөм алғанда тормошто күҙаллауы хәҙерге экологик ҡараштарға
бик яҡын. .

Экология, комплекс (йыйын) фән булараҡ, биология, химия, математика, география,
физика, эпидемиология, биогеохимия, социология фәндәре менән тығыҙ бәйләнештә.



https://ba.wikipedia.org/wiki/%D0%A8%D3%99%D0%BA%D3%99%D1%80_%D0%BA%D1%83%D0%BA%D1%83%D1%80%D1%83%D0%B7%D1%8B

Шәкәр кукурузы (Zea mays йәки шәкәр кукурузы) — бөртөклөләр (Poaceae) ғаиләһенең
Zea L. кукуруз ырыуының берҙән бер культуралы бөртөклө иген вәкиле.

Кукуруз — һабағы 5—6 метрға етеп үҫә торған бер йыллыҡ бер өйлө үҫемлек. Һабағы,
башҡа ҡыяҡлыларҙан айырмалы булараҡ, ҡыуыш түгел. Сәсәкләре — айырым енесле.
Емешлекле башаҡсыҡтар сәкәндәргә йыйналған. Сәкән япраҡ ҡуйынтығында йыуанайған
ҡыҫҡа ян бәбәктә урынлаша. Башаҡсыктар бер сәскәле, сәскә элпәләре юҡ, емешлек
йомро емшәндән һәм осонда икегә айырылған оҙон ефәк һымаҡ бағанасыҡтан тора.
Һеркәсле башаҡсыҡтар ике сәскәле, һәр сәскә өс һеркәсле. Башаҡсыҡтар һабаҡ
осонда урынлашҡан эре йәйенке һеперткеләргә йыйылған. Уларҙы ел һеркәләндерә.

Шәкәр кукурузы Үҙәк һәм Көньяҡ Американан сыҡҡан; тыуған ерендә ул — 3—5 мең
йылдарҙан бирле игелә торған үҫемлек. Башҡа фекер буйынса, бынан 8000 йыл элек
Мексикалағы Бальсас үҙәнлеге индейҙары иҫ китмәле бер үҫемлекте йорт тирәләрендә
үҫтерә башлайҙар. Шулай итеп, маис (кукуруз) был кешеләрҙе аусылыҡ менән көн
күреүсе күсмә тормоштан ултыраҡ тормошҡа әйләндерә. Х. Колумб һ.б. диңгеҙселәр
ярҙамы менән кукуруз Европала пәйҙа була: башта Испанияға, шунан һуң Англияға,
Португалияға, Францияға, Италияға килеп инә. Европанан иһә Һиндостанға, Ҡытай,
Индонезияға «сығып китә». Йөҙ йыл да уҙмай, флораның әлеге иҫ китмәле вәкиле
бөтөн донъяға тарала. Ер йөҙендәге иң боронғо культураларҙың берһе булған шәкәр
кукурузы ауыл хужалығына нигеҙ һала. Кукуруз игә башлау менән, уның «тирәһендә»
башҡа төрлө һөнәрселектәр ҙә тыуа һәм үҫә, һөҙөмтәлә, цивилизация барлыҡҡа килә.
Һис икеләнеүһеҙ әйтергә мөмкин: Америка ҡитғаһының барлыҡ боронғо
цивилизацияларының да сәскә атыуы кукурузға бәйле. Индейҙар уларҙан 200 төрҙән
артыҡ тәғәм әҙерләй белгәндәр. Ҡыҙҙырғандар ҙа, бешергәндәр ҙә, япрағынан һут
һәм шараб яһағандар, сәскә һеркәһен сумса эслеге итеп файҙаланғандар. Япрағы
шулай уҡ түбә ябыуға, кәүҫәһе стена яһауға, ә ҡалдыҡтары усаҡ яғыуға киткән.

Безҙең ил халҡы өсөн кукуруз Хрущев исеме менән бәйле. Ләкин ул Рәсәйҙә XVII
быуатта уҡ үҫтерелгән. Уны Ҡырымда, Кавказда һәм Украинаның көньяғында
үҫтергәндәр. Империяның көньяк ҡалаларында кукуруз урамдарҙа ла һатылған: асыҡ
һауала ҙур ҡаҙандарҙа йәш сәкәндәрҙе бешереп һата торған булгандар. Хакимиәткә
коммунистар килгәс, был культураға иғтибар кәмегән. Бары 1959 йылда, совет
башлығы Никита Хрущев АҠШ-ҡа барып ҡайтҡандан һуң ғына уға иғтибар уяна.

Кукуруздың әһәмиәте бик ҙур, ул ҡиммәтле бөртөклө аҙык һәм тереклек аҙығы
культураһы. Һабағы һәм япраҡтарынан ҡағыҙ, линолеум, вискоза, яһалма бөкө
яһайҙар. Ярмаларынан май һығалар, крахмал алалар, емешлек бағанасыҡтары
медицинала ҡулланыла. Был культура башлыса аҙыҡ-түлек етештереүҙә ҡалланыла,
бынан тыш мал өсөн фураж була ала. Шулай уҡ кукуруздан юғары сифатлы спирт һәм
яғыулыҡ-майлау материалдары ла яһайҙар.

Ер шарында бөгөн кукуруз бойҙайҙан ҡала иң күп игелә торған культура. АҠШ-та йыл
һайын 300 миллион тонна кукуруз орлоғо йыйып алына, Ҡытайҙа — 145, ә Рәсәйҙә
барлығы 3 миллион тонна ғына. Әлбиттә, Америкала моның 85 проценты мал-тыуарға
ашатыла, һәм шуға да ундағы малдарҙың итенең йомшаҡлығы, һутлығы менән айырылып
тора. Дөйөм алғанда, кукуруз ете төргә бүленә: шуның бишеһе техник культураға
инә — ул малдарға ашатыу, ярма, крахмал, май яһау өсөн тотонола, ә ике төрө ашау
өсөн китә. Һәр американлы йылына 1,5 килограмм кукуруз орлоғо ашай. Шәкәрле
сортын сей килеш һәм консервлап ашайҙар, ә ярыла торган сортынан попкорн
яһайҙар.

Кукурузды ысын мәғәнәһендә сәләмәтлекте ҡайғыртыусы тип атарға мөмкин. Ул —
йөрәк һәм ҡан әйләнеше системаһына бик тә кәрәкле К витаминының иң яҡшы
сығанактарының береһе. Был үҫемлектең тағын бер ыңғай яғы — унда Е витаминының
күп булыуы. Был витамин — организмдың ҡартайуын тотҡарлаусы. Кукурузда нервы
системаһының алыштырғыһыҙ ярҙамсылары булған В төркөмө витаминдары ла,
иммунитетты көсәйтеүсе С витамины ла, һөйәк һәм тештәрҙең ныҡлығын тәьмин
итеүесе Д витамины ла, шулай уҡ тимер, йөрәкте һаҡлаусы һәм матдәләр алмашыныуын
нормалләштереүсе калий һәм магний ҙа бар. Таҙартылмаған кукуруз майы аппетитты
түбәнәйтә һәм ябыҡтырыусы күп диеталарҙа файҙаланыла. Кукуруз ҡыҙҙырылған, майлы
ризыҡ һәм спиртлы эсемлектәрҙең организмға китергән зыянын кәметергә ярҙам итә.
«Баҫыуҙар батшаһы» бауыр һәм үт ҡыуығы эшмәкәрлегенә ыңғай йоғонто яһай, шуға
күрә уны холецистит һәм гепатиттарҙы булдырмаҫҡа ярҙам итеүсе туҡланыу рационына
индерәләр. Ваҡланған орлоғо яраларҙы төҙәтергә ярҙам итә, уны дерматиттарҙы (тән
боҙолоуы) дауалауҙа ла ҡулланалар. Ә кукуруз сәсе исә (рыльца) һейҙек, үт
ҡыуҙырғыс һәм ҡан туҡтатҡыс, һейҙек һәм үт ҡыуығындағы таштарҙы иретеүсе һәм
ағыулануға ҡаршы сара һанала.

Диабротика — кукуруз культураһына бик ҙур зыян китереүсе ҡоротҡос. Ҡуңыҙҙың
личинкалары тәүҙә кукуруздың тамырҙарын зарарлый, үҫеп етеп ҡуңыҙға әйләнгәс,
үҫемлектең япраҡ һәм кәсәнен кимерергә керешә. Һөҙөмтәлә кукуруз сәкәндәре орлоҡ
бирер дәрәжәгә үҫеп етә алмай. Россельхознадзор идараһы белгестәре әйтеүенсә,
диабротикаға ҡаршы бик көслө пестицидтар ярҙамында ғына көрәшеп була.



https://ba.wikipedia.org/wiki/%D0%A8%D1%8B%D1%80%D1%88%D1%8B

Шыршы Picea ырыуына ҡараған ылыҫлы ағас. Был ырыуға 35 тирәһе ылыҫлы, мәңге
йәшел ҡарағай ғаиләһенә ингән, ағастар бар. Ул ағастар Ерҙең төньяҡ урта климат
зонала һәм тайгала үҫә. Шыршы 20 — 60 метр оҙонлоҡтағы ҙур ағас. Ҙурайып үҫкән
ағастарҙа ботаҡтар спираль формаһында урынлаша ала, шыршының сатыры конус
формаһына оҡшаш. Япраҡтары, йәғни энәләре, шыршы ботаҡтарында спираль рәүешендә
махсус төптәрҙә урынлашалар. Әйтеп кителгән энә 4 — 10 йылдан һуң ҡойола,
ҡайолғандан һуң төптәре тороп ҡала. Шыршының төп тармыры насар үҫешкән. Уның ян
тамырҙары тупраҡтың өҫкө ҡатламына яҡын урынлаша, шуға күрә көслө елдәр ҡайһы
саҡта шыршы ағастарын төбө-тамыры менән аҡтарып ташлай.

Ғалимдар көнбайыш Швейцария тауҙарында 9 550 йыллыҡ шыршыны тапҡандар, был шыршы
иң ҡарт тере ағастарҙың береһе тигән фараз бар.

Шыршы яланғас орлоҡто үҫемлектәр вәкиллегенә ҡарай. Шаршы урмандары Рәсәйҙә бик
ҙур майҙанды алып тора. Шыршы — күләгәгә сыҙамлы тоҡом. Ул тик туҡлыҡлы
матдәләргә бай булған дымлы тупраҡта яҡшы үҫә.

Шыршының иң күп таралған төрө европа шыршыһы, йәки ябай шыршы (Picea abies), ошо
төр урта Европала, Финляндияла, бөтә Себерҙе солғап алған, Урал яғынан Рәсәйҙең
Европа өлөшөндә таралған.

Көнсығыш Себерҙә, Уралда һәм уларға яҡын территорияларҙа себер шыршыһы (Picea
obovata) үҫә.

Шыршы ҡағыҙ етештергәндә мөһим материал булып тора, унан эшләнгән кағыҙ бик
сыҙамлы була, сөнки уның уҙағасындағы көпшәләре оҙон. Шыршы тағы ла төҙөлөштә
ҡүлланылған ағас булып хисаплана, унан төҙөлөштә ҡулланған материалдар эшләйҙәр
(таҡта һ.б.), һәм ағас самолёттарҙа, музыкаль инструменттарҙа ҡулланалар.
Шыршынан эшләнгән төҙөлөш материалдары сереп бармай, һәм ағастың үҙендә бөжәктәр
булмағанлыҡтан, уны төҙөлөштә ҡулланырға тәҡдим итәләр. Әммә ләкин ул ныҡ
сыҙамлы материал түгел, еңел һына.

Орлоҡтары урман ҡоштарына һәм тейенгә, сысҡанға ем булып тора. Шыршынан
медицинала ҡулланылған эфир майҙары һәм шыршы скепидарын етештерәләр.

Элек башҡорттар шыршының сайырын һағыҙ итеп сәйнәгәндәр. Шыршының энәләрендә күп
күләмдә С витамины бар.

Был ағас ҡышын да йәйен дә йәшел булғас, баҡсасылыҡта (парктарҙа) ултырталар. Юл
ситендә ел ҡамау, иген яландарында ҡар тотоу өсөн ултырталар. Яңы йыл байрамында
(раштыуа) шыршыны христандар өйгә индереп биҙәйҙәр.



https://ba.wikipedia.org/wiki/%D0%A5%D0%BE%D2%99%D0%B0%D0%B9

Алла, Хоҙай, Тәңре, Аллаһ, Илаһ — теистик һәм деистик тәғлимәттәрҙә көҙрәтле,
мөғжизәле иң юғары заттың исеме. Монотеистик ибраһими диндәрҙә абсолюттың аҡылға
һыймаҫлыҡ, ғәмәли тәжрибәнән ситтә булған, башҡа үҙенә оҡшаған һис нәмә лә
булмаған шәхестең танытмаһы. Политеистик диндәрҙә аллалар күп һанлы була, һәр
күренештең, һәр әйберҙең үҙ аллаһы бар.

Боронғо Ҡытай, Корея, Япония, Һиндостан һәм Боронғо Көнсығыш политеистик
диндәрҙә бер нисә алла бар. Улар араһында берәүһе ҡөҙрәтлерәк төп алла була.
Мәҫәлән, боронғо вавилондарҙа Мардук, гректарҙа Зевс, славян халыҡтарында Перун.

Индуст диндәрендә иң сағыу, иң мөһим алла юҡ, улар араһында икенсе дәрәжәле
өрәт, ҡот, иблистар бар.

Төрлө мәҙәниәт, төрлө халыҡтар алланы үҙенсә атай. Ҡайһы берҙәре: Иегова,
Саваоф, Яхве, Иисус Христос, Аллаһ, Шива, Брахма, Вишну һ.б.

Исламда Аллаһ (ғәр. الله‎) табыныу хөрмәтенә лайыҡ булған ислам коцепцияһына
күрһәтеп торған күплек һаны булмаған зат. Исламда кеше менән Аллаһ араһында
әхлаҡи күренештәр һәм образдар менән аңлатып бирә алмаҫлыҡ айырма һәм ара бар
Исламда Аллаһтың булмышын һәм сифатын билдәләгән 99 исеме бар тип әйтелә.

Санскрит телендәге Ишвара (īśvara IAST) һүҙе Берҙән-бер Алланы һүрәтләгән термин
булып тора. Ишвараны интуст пантеонындағы күп һанлы девалар менән бутарға
ярамай. Ведыларҙа уларҙың һаны 33 миллионға етә тип әйтелә. Индуизмда девалар —
кешеләрҙән өҫтөнөрәк булған күктә осоп йөрөүсе ярым аллалар (алиһәләр).



https://ba.wikipedia.org/wiki/%D0%A4%D0%BE%D1%81%D1%84%D0%BE%D1%80

Фо́сфор (бор. грек. φῶς — яҡтылыҡ φέρω — ташыйым; φωσφόρος — яҡтылыҡ үткәреүсе;
лат. Phosphorus) — химик элементтарҙың периодик системаһында 5-се төркөмдөң төп
төркөмсәһе өсөнсө периодындағы химик элемент. Атом массаһы 15. Ер ҡабығында иң
таралған химик элементтарҙың береһе. Ер ҡабығының 0,08—0,09 % массаһын алып
тора, диңгеҙ һыуында концентрацияһы 0,07 мг/л.

Химик яҡтан актив булғанға тәбиғәттә ирекле хәлдә осрамай. 190-ға яҡын минералы
булыуы билдәле, минералдарҙың иң әһәмиәтлеһе апатит Ca5(PO4)3(F,Cl,OH), фосфорит
һәм башҡалар.

Йәшел үҫемлектәрҙең бөтә өлөшөндә лә фосфор бар, үҫемлек емеше һәм орлоғонда
фосфор күберәк. Фосфор хайуандарҙың туҡымалары, аҡһым һәм башҡа органик
ҡушылмалар (АТФ, ДНК) соствына керә һәм мөһим йәшәү элементы булып тора.



https://ba.wikipedia.org/wiki/%D0%A2%D3%A9%D0%BD%D1%8C%D1%8F%D2%A1_%D0%90%D0%BC%D0%B5%D1%80%D0%B8%D0%BA%D0%B0

Төньяҡ Америка — Ер планетаһының Көнсығыш һәм Көнбайыш ярымшарҙары тоташҡан
урындағы ҡитға. Төньяҡ Америка халҡы 500 млн кеше. Халыҡ тығыҙлығы Кариб диңгеҙе
һәм ҡитғаның Үҙәк өлөшөндә тығыҙ. Бында 1 кв.км-ға 200-ҙән артыҡ кеше тура килә.

Төньяҡ Америка көнбайыштан Тымыҡ океандың Беренг диңгеҙе, Аляска һәм Калифорния
ҡултығы менән, көнсығыштан Атлантик океандың Лабрадор, Кариб, Изге Лаврентий һәм
Мексика ҡултығы менән, төньяҡтан Төньяҡ Боҙло океанның Бофорт, Гренландия
Гудзонов ҡултығы менән йыуыла. Көнбайыштағы Евразиянан Беринг боғаҙы айырып
тора. Көньяҡ Американан Панама боғаҙы айырып тора. Төньяҡ Америка составына
шулай уҡ Гренландия, Канада арктика архипелагы, Алеут утрауҙары, Ванкувер
утрауы, Александр архипелагы һәм башҡа утрауҙар инә. Утрауҙар менән Төньяҡ
Америка майҙаны — 24,2 млн кв. км., утрауҙарһыҙ — 20,4 млн.кв. км.

Рельефтың айырмалығы — боҙлоҡ дәүеренең оҙайлы эшкәртеүе һөҙөмтәһе.
Һөҙәкле-тулҡынлы ҡалҡыулыҡтарҙың бейеклеге — 150—600 м. Үҙәк тигеҙлек — Төньяҡ
Америка платформаһы өлөшө. Бейеклеге — 200—500 м. Рельефы эрозиялы һәм аҙ
тулҡынлы, төньяҡта боҙло һәм боҙлоҡ менән шыуып төшкән тау тоҡомдарынан тора.
Көньяҡ өлөшө урман менән ҡапланған. Озарк ҡалҡыулығы (бейеклеге 760 м тирәһе),
Уошито ҡалҡыулығы (884 м тиклем) эпигерцин плтаформаһының йыйырсығы булып тора.
Бөйөк тигеҙлектәр Кордильер платоһының тау итәге булып тора. Бейеклеге —
500—1500 м. Былар Кордильер платоһының ватылып, йыйырсыҡланып өҫкә күтәрелеү
һөҙөмтәһендә барлыҡҡа килгән.



https://ba.wikipedia.org/wiki/%D0%A2%D3%99%D2%AF%D1%82%D0%BE%D1%80%D0%BC%D0%BE%D1%88_%D0%B9%D3%99%D0%BC%D2%93%D0%B8%D3%99%D1%82%D0%B5

Тәүтормош йәмғиәте (тарихҡаса булған йәмғиәт) — кешелек тарихының яҙма уйлап
сығарылғанға тиклемге осоро.

«Тәүтормош» атамаһы киң ҡулланылышҡа XIX быуатта индерелгән. Киң мәғәнәлә был
һүҙ менән Йыһан барлыҡҡа килгәндән алып (бынан 14 миллиардҡа яҡын йыл элек) яҙма
уйлап сығарылғанға тиклемге осорҙоң теләһә ҡайһы өлөшөн атарға була, шулай ҙа
ғалимдәр тарафынан был аңлатма башлыса кешелек йәмғиәтенең тәүтормош дәүеренә
ҡарата ҡулланыла. Тарихи күҙлектән был замандарҙы тикшергәндә, ғәҙәттә, ҡайһы
ваҡыт хаҡында һүҙ алып барыласағы алдан иҫкәртелә: мәҫәлән, «маймылдарҙың
тәүтормош осоро» (23—5,5 миллион йыл элек) йәки «урта палеолит осоро» (300—30
мең йыл элек). Был бик боронғо замандарға ҡағылған яҙма сығанаҡтар
булмағанлыҡтан, кәрәкле мәғлүмәт башлыса археология, этнология, палеонтология,
биология, геология, антропология, архиастрономия, палинология кеүек фәндәр
ярҙамында тупланған белешмәләргә нигеҙләнә.

Яҙма төрлө халыҡтарҙа төрлө ваҡытта барлыҡҡа килгәнлектән, был атама мәҙәниәткә
ҡарата йә бөтөнләй ҡулланылмай, йә уның дөйөм кешелек тарихында билдәләнгән
осорҙар менән тап килмәүе иҫәпкә алына. Мәҫәлән, Колумбҡа тиклемге Американы
осорҙарға бүлеү Евразия йә Африканы дәүерҙәргә бүлеү менән бер нисек тә тура
килмәй.

«Тарихҡа тиклемге йәмғиәт» хаҡында мәғлүмәттәрҙә ниндәйҙер шәхес тураһында ғына
түгел, хатта этник төркөмдәр хаҡында ла һүҙ алып барылмағанлыҡтан, «ҡаҙылма»
(архелогик) мәҙәниәт тәүтормош кешелек йәмғиәтенең төп ижтимағи берәмеге булып
һанала. Ә бөтөн был дәүерҙең төрлө осорҙарға бүленеше һәм уларға ҡарата
ҡулланылған барлыҡ атамалар, әлбиттә, күп дәрәжәлә шартлы булып тора.

«Тарихҡа тиклемге йәмғиәт» атамаһына ҡағылған түбәндәге иҫкәрмәгә лә туҡталып
китергә кәрәк: уның синонимы булараҡ сит ил ғилми әҙәбиәтендә — инглиз телендә
«prehistory», немец телендә «Urgeschichte» тип әүҙем йөрөгән, урыҫса
«праистория» тигән мәғәнәне биргән был һүҙ беҙҙә ҡулланылмай ҙа тиерлек.
Тикшереүселәр билдәләүенсә, урыҫ телендә марксизм тәғлимәтенән тәржемә итеп
алынған «тәүтормош йәмғиәт ҡоролошы» һүҙбәйләнеше тиҫтәләгән йыл эсендә етерлек
дәрәжәлә нығынған. Марксизм был атама менән иң тәүге ижтимағи-иҡтисад осорон
(общественно-экономическая формация) исемләй. Ул дәүерҙә йәмғиәттең бар ағзалары
ла етештереү сараларына ҡарата бер төрлө мөнәсәбәттә булған, һәм йәмғиәт
байлығынан (продуктынан) барыһына ла тигеҙ өлөш тейгән.

Тәүтормош йәмғиәтенең исемен төрлө мәктәп һәм тәғлимәт тарихсылары үҙҙәренсә
йөрөтһәләр ҙә, власть, цивилизация, дәүләт һәм хосуси милекселек барлыҡҡа
килгәнсе йәшәгән һәм бар милек дөйөм (йәмғиәттеке) булған йәмәғәт ҡоролошоноң
был төрөн «тәүтормош йәмғиәт ҡоролошо» тип атау ҡабул ителгән.



https://ba.wikipedia.org/wiki/%D0%A2%D0%B5%D1%80%D1%80%D0%BE%D1%80%D0%B8%D0%B7%D0%BC

Терроризм — көс ҡулланыу юлы менән халыҡты ҡурҡытыу аша йә иһә башҡа төр хоҡуҡ
боҙоуҙар ярҙамында йәмғиәттең ижтимағи аңына, урындағы үҙидара органдарының,
тотош дәүләттең һәм халыҡ-ара ойошмаларҙың теге йәки был ҡарар ҡабул итеүенә
йоғонто яһау ысулы.

«Терроризм» термины латин телендәге «terror» һүҙенән алынған. С.И.Ожеговтың
«Урыҫ теле һүҙлеге»ндә («Словарь русского языка») билдәләнеүенсә, урыҫса —
«страх», «ужас» булһа, башҡортса уның мәғәнәһен «ҡурҡыныс» һәм «ҡот осҡос» тип
аңлатырға мөмкин. Дөйөм алғанда, хәҙерге ҡулланылышта терроризмды «ҡурҡытыу» һәм
«ҡотто алыу» тип тәржемәләргә кәрәктер. Террорҙы, шулай уҡ, «физик көс ҡулланып,
тыныс халыҡты ҡурҡытыу һәм бөтөнләй юҡ итеү» тип тә аңларға була. Беҙҙең ил
хоҡуҡ ғилемендә ныҡлы урын алыуынса, «террор — сәйәси һәм башҡа маҡсаттар,
дәлилдәр менән ниндәйҙер юғары вазифа биләгән шәхесте, дәүләт һәм йәмәғәт
эшмәкәрен физик яҡтан йәберләү йәки үлтереү.»

Тарихтан билдәле булыуынса, сәйәси эшмәкәрлек алымдарының береһе булараҡ террор
тәүе тапҡыр Бөйөк француз революцияһы осоронда радикаль революционерҙар
тарафынан үҙҙәренең сәйәси дошмандарына ҡаршы ҡулланыла, һәм сәйәси мәсьәләләрҙе
көс ҡулланыу юлы менән хәл итеү ысулы булып нығынып ҡала. Кешелектең артабанғы
үҫеше дәүерендә сәйәсәттә көс ҡулланыу дәүләттәрҙең үҙҙәре тарафынан оппозицион
төркөмдәргә ҡарата һәм төрлө йәшерен төркөмдәрҙең ил башында тороусы синыфтарға
һәм айырым дәүләт институттарына йүнәлтелеп тормошҡа ашырылыуын да күҙәтергә
була. Шуға ла ғалимдәр был ике төшөнсәне алдан уҡ айырып ҡарау яғында. Уларҙың
фекеренсә, террор — тәү сиратта дәүләттең үҙ граждандарына һәм сәйәси
оппозицияға ҡаршы ойошторған репрессияһы. Был осраҡта террорҙың төп маҡсаты —
халыҡтың һәм айырым төркөмдәрҙең ниндәйҙер булһа ҡаршылыҡ күрһәтеүгә ынтылышын
һәм теләген кәметеү йә тулыһынса юҡҡа сығарыу аша үҙ өҫтөнлөгөн тулы дәрәжәлә
раҫлау һәм тормошҡа ашырыу.

Рәсәй Федерацияһының Енәйәт кодексының 205—се статьяһында билдәләнеүенсә,
терроризм — ул йәмәғәт именлеген боҙоү, халыҡты ҡурҡытыу йә власть органдары
ҡабул иткән ҡарарҙарға тәьҫир итеү маҡсатында шартлатыу, яндырыу, шулай уҡ
кешеләрҙең һәләк булыуына, милеккә ҙур зяын килтереүгә алып барған йәки
йәмәғәткә ҡурҡыныс тыуҙырған башҡа хәлдәр ҡылыу, шулай уҡ уларҙы тормошҡа ашырыу
менән янау. Сағыштырыу өсөн: Америка Ҡушма Штаттары хоҡуҡ белеме терроризмды
ғәҙәттә йәмғиәт кәйефенә тәьҫир итеү маҡсатында федераль кимәлдәге милли
төркөмдәр йәки йәшерен ойошмалар вәкилдәре тарафынан алдан уйланған һәм сәйәси
нигеҙләнгән көс ҡулланыу тип билдәләй.

Рәсәйҙең 1998 йылдың 25 июнендә ҡабул ителгән «Терроризм менән көрәш тураһында»
Федераль ҡанундың 3 статьяһында «терроризм»дың Енәйәт кодексында бирелгән
төшөнсәһенә (ст.205) бер ни тиклем киңәйтеберәк аңлатма бирә. Быға нигеҙ итеп
Енәйәт кодексының 277—се статьяһында ҡаралған тағы ла бер енәйәт төрө, атап
әйткәндә террор акты (урыҫса: террористический акт) аңлатмаһы тора. Шулай итеп,
Федераль ҡанунда алда билдәләп кителгән енәйәт ҡылыҡтарына тағы ла түбәндәгеләр
өҫтәлгән: дәүләт йәки йәмәғәт эшмәкәренең улар атҡарған дәүләт йә сәйәси
эшмәкәрлеген туҡтатыу йәки уның өсөн үс алыу маҡсатында ғүмерҙәренә ҡул һуҙыу;
һуғыш тыуҙырыу йә халыҡ-ара бәйләнеш һәм мөнөсәбәттәрҙе ҡатмарлаштырыу
маҡсатында халыҡ-ара һаҡлау аҫтында булған сит дәүләт вәкиленә йә халыҡ-ара
ойошма хеҙмәткәренә, шулай уҡ уларҙың эш урынына һәм транспорт сараларына һөжүм
итеү. Ҡайһы бер ғалим-тикшеренеүселәр билдәләүенсә, дөйөм алғанда, террорҙы
дәүләттәге власть менән идара итеүсе сәйәси көстәр ҡуллана, һәм улар был юҫыҡта
үҙҙәренә бойһонған төрлө власть структураларын, дәүләткә ҡаршылыҡты баҫтырыусы
репрессия аппаратын, армияны һәм төрлө йүнәлештәге махсус хеҙмәттәрҙе файҙалана.
Миҫал өсөн: Октябрь социалистик революцияһынан һуң Рәсәйҙә большевиктар
тарафынан үткәрелгән «ҡыҙыл террор» һәм уға ҡаршы аҡ гвадеецтар һәм улар яҡлылар
ойошторған «аҡ торрор», шулай уҡ Сталин ваҡытындағы сәйәси репрессиялар.
Терроризмға килгәндә, ул, башлыса, власҡа оппозицияла торған көстәр тарафынан
тормошҡа ашырыла.



https://ba.wikipedia.org/wiki/%D0%A2%D0%B5%D0%BB%D0%B5%D1%84%D0%BE%D0%BD

Телефон (бор. грек. τῆλε «йыраҡ» һәм φωνή «тауыш») — алыҫ арала урынлашҡан ике
йәки бер нисә кешеге һөйләшеү өсөн тауыш тапшырыусы телекоммуникация сараһы.
Телефон кеше тауышын кабель, йәки башҡа электр сигналын тапшырыу сараһы аша
йыраҡ араға тапшырыу өсөн, электр сигналына әйләндерә, икенсе ҡулланыусыла
электр сигналын тауышҡа әйләндерә.

1876 йылда Александр Грэхем Белл беренсе тапҡыр тауыш тапшырыу ҡоролмаһына
патент ала. Был инструмент һуңыраҡ күп тапҡыр камиллаша. Телефон тарихта
бер-береһенән алыҫтағы кешеләргә туранан-тура һөйләшергә мөмкинлек биргән
аппарат була. Бөгөн телефон бизнеста, дәүләт эшендә алыштырғыһыҙ һәм көнкүрештә
күп ҡулланылған техника булып ҡала.

Һөйләү өсөн микрофон һәм алыҫта тауышты тыңлау өсөн наушниктар телефондың төп
өлөштәре булып тора. Өҫтәмә рәүештә телефонда һөйләшергә теләүсе бар икәнен
белдерә торған ҡыңғырау һәм икенсе аппараттың номерын йыйыу өсөн диск менәе
йыһазландырыла.1970 йылдан һуң күпселек телефондарҙа әйләне торған диск
ҡулланылмай, телефон трубкаһы1963 йылда DTMF эшләгән төмәле номер йыйыу йыһазы
менән алыштырыла. Ғәҙәттә, микрофон һәм наушник телефон трубкаһына ҡуйыла. Номер
йыйғыс телефон трубкаһына ҡуйыла, йәки база аппаратҡа ҡуйыла. Микрофон тауышты
электр сигналына әйләндерә һәм телефон сымдары аша ҡабул итеүсе аппаратка
тапшыра. Ҡабул итә торған аппараттын наушниктарында электр сигналдары ишетелә
торған тауышҡа әйләндерелә.

Стационар телефондарҙа электр сымдары ярҙамында бәйләнгән, кеҫә телефондары
радиоэлемтә ярҙамында бәйләнеш булдыра.

Электр телефон аппаратына тиклем «телефон» термины башҡа уйлап табылған
әйберҙәргә ҡарата ҡулланылған, һәм электр аппаратын уйлап табыусылар телефон тип
атамаған. Елкәнле кәмәләр менән элемтә ҡоролмаһын 1844 йылда капитан Джон Тейлор
уйлап сығара. Был ҡоролмала файҙаланылған дүрт борғо томанлы көндә суднолар
Һуңыраҡ, 1860 йылда Иоганн Филипп Рейс был терминда үҙенең Рейс телефоны өсөн
ҡуллана, был тауышты электр сигналына әйләндерә торған беренсе аппарат була,
телефон һүҙе күпселек телдәр лексикаһына инә.Грек телендә Greek: τῆλε, tēle,
«йыраҡ» һәм φωνή, phōnē, «тауыш» тигәнде аңлата, йәғни йыраҡтағы тауыш тигәнде
аңлата.

Электр телефонын уйлап табыусыны билдәләү әленән-әле ризаһыҙлыҡ тыуҙыра. Радио,
телевизор, лампочка һәм компьютер уйлап тапҡан кеүек, тауышты сым буйынса
тапшырыуҙа ла бер нисә кеше эшләй, бер-береһенң идеяһын байырта һәм яңырта.
Телефонды кем беренсе уйлап тапҡан тигән бәхәс яңырып тора. Чарльз Борсеур,
Антонио Мауси, Иоганн Филипп Рейс, Александр Грэхем Белл, һәм Грей Елисей һәм
башҡалар асышты үҙҙәренеке тип белдерә

Александр Грэхем Беллға 1876 йылда беренсе электр телефоны өсөн АҠШ тауар
патенты бирелә. Белл патенты көрәштә еңә һәм коммерцияла хәл иткес була. Белл
алған патент беренсе төп патент була, бынан һуң телефон аппаратына патенттар
күпләп бирелә .

Телефон уйлап табылғас, 1876 йылда венгр инженеры Тивэдэр Паскас телефон
станциялары һәм селтәрҙәре төҙөү өсөн тоташтырғыс уйлап таба



https://ba.wikipedia.org/wiki/%D0%A2%D0%B0%D1%88_%D0%B1%D1%8B%D1%83%D0%B0%D1%82

Таш быуат — кешелек дәүерендә, төп эш һәм һуғыш ҡоралдары башлыса таштан, шулай
уҡ ағастан һәм һөйәктән эшләнгән, боронғо мәҙәни-тарихи дәүер. Таш быуат
аҙағында балсыҡ һауыт-һаба ҡуллана башлайҙар.

Ҡоралдарҙы төрлө таштарҙан эшләйҙәр. Таш быуат аҙағында, Баҡыр, Бронза һәм Тимер
быуатҡа хас металл әйберҙәр эшләргә өйрәнәләр.

Был дәүерҙә таш эшкәртеү технологияларын ҡулланыу кешелек эволюцияһына ҙур
йоғонто яһай. Кешеләрҙең йәшәү ареалы Көнсығыш Африканан бөтә донъяға тарала.
Ҡырағай хайуандарҙы эйәләштерә башлайҙар, баҡыр рудаһынан баҡыр алырға
өйрәнәләр. Таш быуат тарихҡаса булған, яҙма иҫтәлектәр булмаған осорға ҡарай.



https://ba.wikipedia.org/wiki/%D0%A2%D0%B0%D1%82%D0%B0%D1%80%D1%81%D1%82%D0%B0%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D2%BB%D1%8B

Татарстан — Рәсәй Федерацияһы составындағы республика, Волга буйы федераль
округына ҡарай. Киров, Ырымбур һәм Һамар, Ульяновск өлкәләре, Сыуашстан, Мари
Иле, Башҡортостан һәм Удмурт республикалары менән сиктәш. Баш ҡалаһы Ҡазан,
Мәскәүҙән 797 саҡырымда.

Татарстан Рәсәй үҙәгендә, Көнсығыш-Европа тигеҙлегенең көнсығыш өлөшөндә, ике
ҙур йылға — Волга һәм Кама ҡушылған ерҙә урынлашҡан. Дөйөм майҙаны — 67836,2
квадрат километр, төньяҡтан көньяҡҡа 290 саҡырым һәм көнбайыштан көнсығышҡа 460
саҡырым. Уртаса бейеклеге диңгеҙ кимәленән 170 метр, 90 процент ерҙәр 200
метрҙан юғарыраҡ, тик айырым урындар ғына 300—350 метрға етә. Территория —
башлыса урманлы ерҙә ятҡан тигеҙлек, уның 16 проценты урман менән ҡапланған.
Көнсығыш Европа тигеҙлеге Волганан алып көнсығышҡа, Урал тауҙарына табан
күтәрелә бара, шуға ла республиканың ер өҫтө өсөн дә был үҙенсәлек хас: уның иң
түбән урындары — Волга аръяғының көнбайышында, ә иң бейек ерҙәре көнсығышта ята.
Республиканың көньяҡ-көнсығышында,Бөгөлмә-Бәләбәй ҡалҡыулығы ята.

2002 йылғы Бөтә Рәсәй халыҡ иҫәбен алыу мәғлүмәттәре буйынса, Татарстанда 3
миллион 776 мең 265 кеше йәшәй, шуларҙын 14 мең 901-е башҡорт милләтенән.

Республикала Татарстан Конституцияһына һәм Татарстан телдәре турындағы законға
ярашлы татар һәм урыҫ телдәре тигеҙ хоҡуҡлы дәүләт телдәре итеп иғлан ителгән.

Татарстанда мендән артыҡ дини берләшмә теркәлгән, диндарҙар араһынан ислам һәм
христиан динен тотоусылар күпселекте тәшкил итә.

Татарстан — Рәсәйҙәге иҡтисади яҡтан яҡшы үҫешкән төбәктәрҙең береһе, ул Мәскәү,
Санкт-Петербург, Башҡортостан Республикаһы, Ленинград, Свердловск һәм Ярославль
өлкәләре менән бер рәттән иң алдынғылар төркөмөндә килә. Республиканың иҡтисади
нигеҙен сәнәғәт һәм ауыл хужалығы тәшкил итә. Сәнәғәт башлыса яғыулыҡ һәм нефть
химияһы тармаҡтары, конкуренцияға һәләтле продукция етештереүсе (ауыр йөк
ташыусы машиналар, вертолеттар, самолеттар һәм авиадвигателдәр, компрессорҙар,
йылға һәм диңгеҙ суднолары, автомобилдәр) машина эшләү предприятиеларынан тора.
Илдә етештерелгән тракторҙарҙың — 24, ауыр йөк машиналарының 17,5 проценты бында
сығарыла. Электр һәм радио приборҙары эшләү сәнәғәте лә яҡшы үҫешкән. Йылына 32
миллион тоннаға яҡын нефть сығарыла (Йәлил (ҡасаба), Әлмәт ятҡылыҡтары). Рәсәйҙә
етештерелгән полиэтилен, синтетик каучук һәм автошиналар күләменең өстән бер
өлөшөн тап ошо төбәк сәнәғәте етештерә.

Өҫтөнлөклө тармаҡтарҙың береһе булған агросәнәғәт комплексы ла ныҡ үҫешкән.
Рәсәйҙәге ауыл хужалығы ерҙәренең 2,1 процентын биләгән республика ауыл хужалығы
продукцияһының дөйөм күләменең 4,7 процентын етештерә.



https://ba.wikipedia.org/wiki/%D0%A1%D1%82%D0%B0%D0%BB%D0%B8%D0%BD_%D0%98%D0%BE%D1%81%D0%B8%D1%84_%D0%92%D0%B8%D1%81%D1%81%D0%B0%D1%80%D0%B8%D0%BE%D0%BD%D0%BE%D0%B2%D0%B8%D1%87

Ио́сиф Виссарио́нович Ста́лин (ысын фамилияһы — Джугашви́ли, груз. იოსებ
ჯუღაშვილი; 6 [18] декабря 1878 (рәсми мәғлүмәт буйынса 9 (21) декабрҙә
1879(18791221)), Гори, Тифлис губернаһы, Рәсәй империяһы — 5 март 1953,
Волынское, Кунцев районы, Мәскәү өлкәһе, СССР) Рәсәй империяһы — революционер,
совет сәйәси, дәүләт, хәрби һәм партия эшмәкәре; Халыҡ-ара коммунистик һәм
эшселәр хәрәкәте эшмәкәре, марксисм-ленинизмдың теоретигы һәм пропагандисы.

Сталин хакимлек иткән дәүерҙә СССР һәм донъя тарихында мөһим ваҡығалар була:
индустриалләштереү, коллективлаштырыу, кулакты юҡҡа сығарыу, ҙур террор,
репрессиялар, халыҡтарҙы депортациялау, ГУЛаг лагерҙары булдырыу, 1932—1933
йылдарҙағы аслыҡ, Финляндияға баҫып инеү, СССР-ҙы Милләттәр Лигаһынан сығарыу,
Ҡыҙыл Армияла репрессиялар, Икенсе донъя һуғышы, Көнбайыш Европа һәм Көнсығыш
Азия илдәрендә социалистик ҡоролош төҙөү, шәхес культы, тоталитаризм
диктатураһы, совет атом бомбаһын эшләү, һалҡын һуғыш башланыу.



https://ba.wikipedia.org/wiki/%D0%A1%D0%B8%D1%84%D0%B0%D1%82

Сифат — предметтың билдәһен белдергән һүҙ төркөмө, ниндәй?, ҡайһы?, ҡайҙағы?,
ҡасанғы? һорауҙарына яуап бирә. Сифат исемдең алдынан килеп, уны асыҡлай

Башҡорт телендә ҡайһы бер һүҙҙәр тамыр хәлендә үк предметтың билдәһен белдерә.
Бынан тыш, предметтың билдәһен белдереүҙә икенсе һүҙ төркөмдәренән яһалған
һүҙҙәр ҡулланыла. Мәҫәлән: болот — болотло, оял — оялсан, эш — эшсән. Яһалышы
яғынан сифаттар өс төрлө була: тамыр сифат, яһалма сифат, ҡушма сифат.

Төрлө һүҙ төркөмдәренән булған һүҙҙәргә ялғау ялғап, предметтың билдәһен
белдереп була. Барлыҡҡа килгән был һүҙ яһалма сифат була.Мәҫәлән:

Төп сифаттар предметтың ни дәрәжәлә булыуын да күрһәтә ала: аҡ—ағыраҡ, ап-аҡ,
аҡһыл; ҡара—ҡарараҡ, ҡарағусҡыл, ҡап-ҡара; ҡыҙыл—ҡыҙылыраҡ, ҡыҙғылт, үтә ҡыҙыл,
сейә ҡыҙыл.

Предметтың билдәһен урынға, ваҡытҡа һәм башҡа предметтарға мөнәсәбәте аша
белдерә: Өфөләге йорт, йөн күлдәк, таш йорт, йәйге эҙе, алтын сәғәт, баштағы
яулыҡ, өйҙәге кешеләр. Шартлы сифаттарға урыҫ теленән ялғауҙарҙы ҡыҫҡартып
алынған сифаттар ҙа инә: социалистик, революцион, индустриаль.

Шартлы сифат дәрәжә менән үҙгәрмәй. Ул предметтың үҙгәрмәй торған билдәһен
белдерә:Ҡышҡы һыуыҡ- ҡышҡыраҡ һыуыҡ тип әйтә алмайбыҙ.

Төп дәрәжәләге сифат предмет аңлатҡан билдәнең төп мәғәнәгә тура килеүен белдерә
йәғни был предметта сифат белдергән билдә артыҡ та, кәм дә түгел. Мәҫәлән: аҡ-аҡ
төҫтө белдерә: аҡ йорт, аҡ ҡағыҙ, аҡ күлдәк. Төп дәрәжәләге сифатҡа бер ниндәй
ялғау ҡушылмай.

Бер предметың билдәһе икенсе предметта күберәк йә аҙыраҡ булыуын
күрһәтә:матурыраҡ һүрәт, ағыраҡ тауар.

Сифаттың сағыштырыу дәрәжәһе ике төрлө юл менән яһала: а)тамыр(нигеҙ) сифат
һуҙынҡы өнгә бөтһә, -раҡ, -рәк, тартынҡы өнгә бөтһә -ыраҡ, -ерәк, ораҡ, өрәк
ялғауҙары ҡушылып яһала: аҡсалы- аҡсалыраҡ, белемле- белемлерәк, киң- киңерәк,
тоҙло- тоҙлораҡ,



https://ba.wikipedia.org/wiki/%D0%A1%D0%B8%D0%BD%D0%B3%D0%B0%D0%BF%D1%83%D1%80

Республика Сингапу́р (англ. Republic of Singapore; малайск. Republik Singapura;
кит. упр. 新加坡共和国, пиньинь: Xīnjiāpō Gònghéguó; там. சிங்கப்பூர் குடியரசு
Ciŋkappūr Kudiyarasu) — Көньяҡ-Көнсығыш Азия утрауҙарында урынлашҡан
дәүләт-ҡала, Малакка ярымутрауының көньяҡ осонан Джохор боғаҙы менән айырылған.
Малайзияның Джохор солтанаты, Индонезияның Риау утрауҙары менән сиктәш.

Сингапур атамаһы санскриттан सिंह sinha (арыҫлан) малай теленә үҙләштерелгән
синга (арыҫлан) һәм санскрит पुर pura (ҡала). һүҙенән барлыҡҡа килгән

Сингапур тураһындағы тәүге һүҙгә алыу III быуат ҡытай яҙмаларына ҡарай. Утрау
Шривиджая империяһының терәге була, үҙәге Суматрала, һәм ява атамаһы Тумасик
аҫтында билдәле булған. Тумасик ниндәҙер ваҡыт эсендә сауҙа үҙәге булһа, артабан
төшөнкөлөккә бирелгән. Уның тураһында айырым археологик ҡаҙылмаларҙан башҡа
дәлилдәр юҡ тиерлек.

1867 йылда Сингапур Британия империяһының колонияһына әйләнә, инглиздәр Ҡытайға
юлындағы терәк пункты итеп күрә.

Икенсе бөтә донъя һуғышында ЯпонияМалайяны баҫып ала һәм Сингапур өсөн алышты
еңеп сыға, 1942 йылдың 15 февраленән Сингапур 1945 йылдың сентябренә тиклем
Япония ҡарамағына күсә.

1951 йылдан Сингапур Британия империяһы составындағы үҙидаралыҡлы дәүләткә
әйләнә, һайлауҙан һуң Ли Куан Ю премьер-министр вазифаһын башҡара.

1959—1990 йылдарҙа, Ли Куан Ю хакимлығы ваҡытында, Сингапур эске проблемаларын
хәл итеп, юғары йәшәү кимәлле үҫешкән дәүләткә әйләнә.

2004 йылдың 10 авгусында 63 йәшлек Сингапур премьер-министры Го Чок Тонг
республика президенты С. Р. Натандан отставка һорай. Хөкүмәтте финанс министры
вазифаһын биләгән 52 йәшлек Ли Сянь Лун, Ли Куан Юның өлкән улы, етәкләй. 80
йәшлек Ли Куан Ю отставканан һуң хөкүмәт кәңәшсеһе була (2011 йылға тиклем).

Сингапур донъяның 186 дәүләте менән дипломатик бәйләнештә тора. БМО, Британ
берҙәмлеге, АСЕАН, Азия-Тымыҡ океан иҡтисади хеҙмәттәшлеге һәм Ҡушылмау хәрәкәте
ағзаһы.

2001—2002 йылдарҙа БМО-ның Хәүефһеҙлек советының ваҡытлы ағзаһы була. БМО-ның
тыныслыҡ урынлаштырыу операцияларында ҡатнаша, Күвейт, Ангола, Намибия, Камбоджа
һәм Көнсығыш Тиморҙа күҙәтеүсе була.

Сингапур Бельгия, Дания, Франция, Германия, Греция, Италия, Румыния, Рәсәй,
Украина, Бөйөк Британия һәм башҡа илдәр менән дипломатик бәйләнештәр
урынлаштырған.

Сингапур 63 утрауҙа урынлашҡан, шул иҫәптән Сингапур йәки Пулау-Уджонг утрауы.
Малайзияның Джохор солтанатына ике төп юл бар: төньяҡта Сингапур-Джохор дамбаһы
һәм көнбайышта «Икенсе тоташтырма». Джуронг, Пулау-Теконг, Пулау-Убин һәм
Сентоза — Сингапур утрауҙарының башҡа ҙурҙары.

Сингапурҙың 5 % ере ҡурсаулы һанала. Урбанизация тропик урмандарҙың юҡҡа
сығыуына килтергән. Букит-Тимах тәбиғи ҡурсаулығы — берҙән-бер һаҡланып ҡалған
тропик урман.

Сингапурҙа 1965 йылдан алып сәйәси яҡтан «Халыҡ хәрәкәте» партияһы өҫтөнлөк
яулай (англ. People’s Action Party, PAP). Сикһеҙ репортёрҙар азатлыҡ индексы
буйынса 2005 йылда Сингапурҙы 167 дәүләт араһында 140-сы урынға ҡуя.

Өҫтөнлөктәре: яҡшы инвестиция климаты, юғары конкурентлы мөхит, иҡтисади азатлыҡ
исемлегендәге юғары урыны, юғары белемле һәм тәртипле халыҡ, юғары йәшәү кимәле.

5,312 млн халыҡ (2012 йылда, 2005 йылда — 4,42 миллион) күреш Малайзиянан милләт
яғынан ныҡ айырыла. Халыҡтың күпселеген —ҡытайҙар тәшкил итә (76,8 %). Төрлө
сығышлы малайялылар — 13,9 %. Һиндостан сыҡҡандар — 7,9 %, (күбеһе — тамилдар,
әҙерәк — малаяли, пенджаблылар һәм бенгалдар. Шулай уҡ инглиздәр, ғәрәптәр,
йәһүдтәр, тайлылар, әрмәндәр, япондар һәм метистар (евроазиялылар).

Сингапур — күп динле дәүләт. Халыҡтың 40 % буддизмға ҡарай. Ҡытайҙар даосизм,
конфуцианлыҡ, буддизм һәм боронғо анимизмды берләштергән ғәҙәти дин яҡлы.
Мосолмандарға малайялылар инә, әммә башҡа халыҡтар ҙа был динле. Христианлыҡты
халыҡтың 14 % үҙ итә; католик, православие, методизм, пресвитерианлыҡ, Алла
ассамблеялары сафына баҫыусы кешеләр ҙә бар.

Набережная Клар-Ки получила название в честь сэра Эндрю Кларка, второго
губернатора Сингапура. Вдоль причала тянулись пакгаузы XIX века, принадлежавшие
в основном китайцам. В начале 1990-х годов эта зона привлекла внимание
градостроителей и была превращена в компактный комплекс магазинов, пабов,
плавучих ресторанов и ремесленных лавок. С этой набережной организовываются
экскурсии по реке на прогулочных катерах.

Сингапур — один из крупнейших международных центров разведения декоративных рыб
на экспорт. Наиболее важный, доминирующий вид в экспорте декоративных рыб
Сингапура — Poecilia reticulata, другими важными видами являются Pterophyllum
scalare, Poecilia latipinna, Poecilia sphenops, Xiphophorus helleri, Xiphophorus
maculatus, барбусы, представители семейства харациновых и гурами.



https://ba.wikipedia.org/wiki/%D0%9F%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0

Пропага́нда (лат. propaganda — «таратылырға тейеш (ышаныс)», лат. propago —
«таратам») — хәҙерге сәйәси дискурста, йәмәғәтселек фекерен булдырыу өсөн йәки
башҡа маҡсатта, ниндәйҙер йүнәлештә сәйәси ҡараштар, факттар, аргументтар һәм
башҡа мәғлүмәттәр, шул иҫәптән имеш-мимеш һәм ялған мәғлүмәт таратыу һәм аңлатыу
эше алып барыу; Ниндәйҙер бер йүнәлештә тәғлимәт, белем таратыу, аңлатыу эше.

«Пропаганда» һүҙе 1622 йылда папа Григорий XV ойошторған Congregatio de
Propaganda Fide (Дин таратыу конгрегацияһы) тигән католик ойошманан килеп
сыҡҡан. Әммә пропаганда был термин барлыҡҡа килгәнгә тиклем үҡ элек-электән
булған. Пропаганданың иң тәүге өлгөһө итеп Хаммурапи ҡанундары йыйылмаһын
ҡарарға була. Был ҡанундар илдә ғәҙеллек булдырыу өсөн, көсһөҙҙәрҙе көслөләрҙән
яҡлау маҡсатында булдырылған тип ҡабул ителһә лә, ысынбарлыҡта киреһенсә.
Закондарҙың эстәлеге маҡсатына ҡапма-ҡаршы килә. Ҡанун ярлы һәм хоҡукһыҙ ҡатлам
кешеләрен иҙеп, бай һәм хәлле ҡатмам кешелеренең мәнфәғәтен яҡлай.

Проапаганданы күпләп ҡулланыу Беренсе донъя һуғышы йылдарында башлана. Күп
дәүләттәр алдында еңеүгә ирешеү өсөн мобилизация зарарлыға һәм йәмғиәттең
тарҡаулығы проблемаһы килеп баҫа. Дәүләт сәәсәтен аҡлау һәм нығытыу өсөн төрлө
алымдар, фотографиялар, радиотапшырыуҙар ҡулланыла. Шул ваҡытта киң мәғлүмәт
сараларының пропаганда таратыуҙа урыны билдәләнә.

Плакат, брошюра, листовка, радио һәм телевидениенан белдереүҙәр кеүек ғәҙәти
пропаганда ысулдарынан тыш, пропаганда һынлы сәнғәттең, кино, театр, әҙәбиәт,
шиғриәт, социаль төркөмдәрҙең дөйөм мәнфәғәткә ҡағылған социаль тормош
проблемаларына йәки күренештәренә йөғонто яһай торған уйындар (интернет, чат,
социаль селтәрҙәр) һ.б.бөтә жанрҙарҙы ла ҡулланыла.



https://ba.wikipedia.org/wiki/%D0%9F%D0%BB%D0%B0%D1%81%D1%82%D0%BC%D0%B0%D1%81%D1%81%D0%B0%D0%BB%D0%B0%D1%80

Пластма́сса (пласти́к ма́сса, пла́стик) — органик материал, синтетик йәки тәбиғи
юғары молекулалар берләшмәһе. Синтетик полимерҙарҙан алынған пластмасса киң
ҡулланыла. Мономер углерод (C), водород (H) и кислород (O), азот (N) һәм башҡа
химик элементтарҙан тора. Мономерҙарҙың оҙон сылбырға берләшмәһе полимер тип
атала.

Мәҫәлән, этилен мономеры. Мономер этилендан, киң ҡулланалған пластмасса,
полиэтилен барлыҡҡа килә. Пластмасса тәбиғи хәлдә юҡ, уны кеше ҡатнашлығында
ғына алып була. Мономерҙы билдәле температура һәм баҫым аҫтында реакцияға
керетәләр. Полимер порошок йәки гранула төслө алына.

Ғәҙәтә пластмасса алыу өсөн нефттән алынған мономерҙар ҡулланыла. Ҡайһы бер
тикшереүҙәр нефттең 4% ғына пластик алыу өсөн файҙаланылыуын күрһәтә.



https://ba.wikipedia.org/wiki/%D0%9D%D0%B8%D0%BA%D0%BE%D0%BB%D0%B0_%D0%A2%D0%B5%D1%81%D0%BB%D0%B0

Ни́кола Те́сла (сер. Никола Тесла— 1856 йылдың 10 июлендә Австрия империяһының,
хәҙерге Хорватияның Смилян ҡалаһында тыуған — 1943 йылдың 7 ғинуарында АҠШ-та
Нью-Йорк ҡалаһында вафат) — физик, инженер, электротехника һәм радиотехника
өлкәһендә уйлар табыусы. Австро-Венгрияла бала сағы үткән, 1891 йылда АҠШ
граждаглығы алғас, Франция һәм АҠШ-та эшләгән..

1888 йылда Тесла (Г. Феррарисатан алдараҡ) әйләнеүсе магнит ҡырына фәнни
билдәләмә бирә. Ошо уҡ йылда Тесла күп фазалы электр машиналарына (асинхрон
двигательдәргә) һәм электр энергияһын алмаш ток ярҙамында тапшырыуға патент ала.
Ике фазалы системаны ул иң экономиялы тип иҫәпләй. Ике фазала системала эшләүсе
эре ГЭСтар, шул иҫәптән Ниагара ГЭСы төҙөлә.

Хорватияның башҡалаһы Загреб ҡалаһында Никола Тесла урамында ғалимға һәйкәл
ҡуйылған. Белград университеты алдында һәйкәл ҡуйылған.



https://ba.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%9A%D0%BE%D0%BF%D0%B5%D1%80%D0%BD%D0%B8%D0%BA

Никола́й Копе́рник (нем. Nikolas Koppernigk, пол. Mikołaj Kopernik,
лат. Nicolaus Copernicus; 19 февраль 1473 йыл — 24 май 1543) — Польша астрономы,
математик, иҡтисадсы. Яңырыу осороноң католик руханийы. Бигерәк тә ғаләмдең
гелиоцентрик системаһы авторы һәм фәнни-техник революцияға нигеҙ һалыусы булараҡ
билдәле.

Польшаның төньяғындағы Торун ҡалаһында тыуған, бала саҡта ата-әсәһеҙ ҡала.
Коперниктың милләте тураһында бәхәстәр бар. Уның әсәһе — немка (Barbara
Watzenrode), атаһының милләте билдәле түгел. Нисек кенә булһа ла, Коперник үҙен
(территориаль һәм политик сығышы буйынса) поляк тип иҫәпләй. Атаһы бик иртә
үлгәс, ул әсәһенең немец ғаиләһендә тәрбиәләнә, шуға латинса һәм немецсә яҙа,
полякса уҙ ҡулдары менән яҙған бер генә документ та табылмай. Коперник
ғаиләһендә Николайҙан башҡа тағы өс бала була: Андрей, Барбара һәм Катерина.

Коперник 1491 йылда Краков университетына уҡырға килә. Математика, медицина һәм
дини фәндәрҙән башҡа уны бигерәк тә астрономия ҡыҙыҡһындыра.

Уҡыуын дауам итеү өсөн Коперник Италиялының Болон университетына (1497) юллана.
Бында дини фәндәр, хоҡуҡ, боронғо телдәрҙән башҡа астрономия менән шөғөлләнергә
мөмкинлек асыла.

1500 йылда Коперник, диплом һәм ғилми дәрәжә алмайынса университеты ташлап,
Римгә күсеп китә. Һуңынан Падуа университетында медицина буйынса уҡыуын дауам
итә Һәм ниһәйәт, 1503 йылда уҡыуын тамамлай. Феррарала имтихан тапшырып, ҡулына
диплом һәм дини хоҡуҡ докторы исемен ала. Артабанғы өс йылда Падуала медицина
менән шөғөлләнә.

1506 йылда ағаһының сирләүе тураһында хәбәр ала һәм Италиянан тыуған иленә
ҡайта. Артабанғы 6 йылда Гейльсберг һарайында епископ булып хеҙмәт итә,
астромомик күҙәтеүҙәр алып бара һәм Краковта уҡыта.

1512 йылда уның епископ ағаһы вафат була. Коперник Висла ҡултығындағы Фромборг
ҡалаһына күсеп килә һәм дини вазифала эшмәкәрлеген башлай. Фән менән
шөғөлләнеүен дә ташламай, ҡаланың төньяҡ-көнбайышындағы башня уның
обсерваторияһына әйләнә.

1500 йылда уҡ ул донъяның астрономик күренешен асыҡ күҙ алдына килтерә. Ул
ғаләмдең төҙөлөшө тураһында китап яҙа башлай. Үҙенең уй-фекерҙәрен иптәштәре
менән уртаҡлаша, улар араһында фекерҙәштәр ҙә табыла.

Ошо йылдарҙа (1503—1512) Коперник иптәштәре араһында «Күк есемдәренең хәрәкәтенә
арналған гипотезаға ҡыҫҡаса аңлатма»һын тарата. Ә уның уҡыусыһы Ретик 1539 йылда
гелиоцентризм тураһында тәғлимәтте баҫтырып сығара. Яңы тәғлимәт тураһында 1520
йылда уҡ киң билдәле була. Был хеҙмәт өҫтөндә Коперник 40 йылға яҡын эшләй, һәр
ваҡыт төҙәтмәләр индерә, яңы таблицалар әҙерләй.

Атаҡлы астроном тураһында хәбәр Европала тиҙ тарала. Папа Лев X Коперникты
календарь реформаһын әҙерләүҙә ҡатнашырға саҡыра, ләкин ул баш тарта.

Ул ваҡытта католик сиркәү Реформация менән көрәштә мәшғүл була, баштараҡ яңы
астрономияға бик ихтибар бирмәй. Әммә протестант башлыҡтары (Мартин Лютер,
Меланхон) яңы астрономияға ҡаршы сыға. Папа Климент VII киң күңеллелек менән
гелиоцентризм тураһында лекция тыңлай. Шул уҡ ваҡытта ҡайһы бер епископтар
гелиоцентризм аллаға ҡаршы хәүефле ересь тигән ғәйрәтле тәнҡит менән сығыш яһай.

Ул ваҡытта Коперник көсөн ғәмәли эшкә бағышлай: уның проекты буйынса Польшала
яңы аҡса системаһы булдырыла, Фромборгта һыу менән тәьмин итеүсе башня эшләнә.
Табип булараҡ чума эпидемияһы менән көрәштә мәшғүл була.

1531 йылда 60 йәшлек Коперник бөтә эштәрен ташлай. Бөтә көсөн китапты тамамлауға
йүнәлтә. Шул уҡ ваҡытта медицина менән шөғөлләнә. Тоғро уҡыусыһы Ретик китапты
тиҙ арала нәшер итеүҙе хәстәрләй, әммә эштәр бик әкрен бара.

1542 йылда һаулығы ныҡ ҡаҡшай, уң яҡ кәүҙәһен паралич ала. Коперник 1542 йылдың
24 майында 70 йәшендә инсульттан вафат була. Биографияһын өйрәнеүсе ҡайһы
берәүҙәр ул үҙенең әҫәре менән танышҡан тиһә, икенселәре, Коперник ул ваҡытта
комала ятҡан тип әйтә.

Коперниктың ҡәбере оҙаҡ ваҡыт билдәһеҙ була. 2008 йылда үткәрелгән ДНК анализы
табылған мәйет Коперниктыҡы булыуын раҫлай.

Ғаләмдең Птоломей системаһы тураһында уйланып, уның ҡатмарлы һәм яһалма булыуына
таң ҡала. Йыһандың уртаһында Ер түгел хәрәкәтһеҙ Ҡояш тора тигән һығымта яһай.
Ошо ҡағиҙә нигеҙендә, Ерҙән күҙәтеүсегә, планеталарҙың буталсыҡ хәрәкәт итеүен
аңлатып бирә.

Коперник беренсе булып бөтә донъя тартылыу көсө булыуы тураһында фекерен әйтә.
Ныҡлы ышаныс менән, Айҙыҡы кеүек, Венераның, Марстың фазалары булыуын әйтә.
Галилео Галилей телескоп уйлап тапҡас, был фараз дөрөҫләнә.

XIX быуатта Коперникка һәйкәлдәр Варшавала, Краковта, Торунда һәм Регенсбургда,
һуңыраҡ шулай уҡ Ольштында һәм Вроцлавда ҡуйылған. Торунь уртаһында Коперникка
ҡуйылған һәйкәлдә киләһе һүҙҙәр яҙылған: «Ҡояшты туҡтатып — Ерҙе
әйләндереүсегә». Коперник әҫәрҙәренең тулы йыйынтығы Хенрик Барановский
тарафынан Варшавала 1854 йылында латин һәм поляк телдәрендә баҫтырылған.



https://ba.wikipedia.org/wiki/%D0%9D%D0%B8%D0%B3%D0%B5%D1%80%D0%B8%D1%8F

Нигерия Федератив Республикаһы — Африкалағы дәүләт. Был дәүләткә 36 штат һәм
федераль баш ҡала округы керә. Нигерия Көнбайыш Африкала урынлашҡан һәм Бенин,
Нигер, Чад һәм Камерун менән сиктәш. Илдең көньяғында Атлантик океандың Гвинея
ҡултығы менән йыуыла. Нигерияла 500-ҙән артыҡ халыҡ йәшәй. Күп һанлы халыҡтар:
хауса, йоруба һәм игбо. Үҙ исемең Нигер йылға атамаһынан алған. Бындай исемде
Флора Шоу уйлап тапҡан. Ул аҙаҡтан ХХ быуаттағы Британияның колониаль
администрацияның башлығына Барон Лугардҡа кейәүгә сыҡҡан.

Нигерия Бөйөк Британиянан 1960 йылда иреклек ала. Бер нисә йыл үткәндән һуң ил
гражданлыҡ һуғышҡа баҫа. Гражданлыҡ һуғышының сәбәбе Биафра дәүләтен тергеҙеү
булды. Сәйәси тотороҡлоҡһоҙ Нигерияға хас.



https://ba.wikipedia.org/wiki/%D0%9C%D3%99%D2%93%D0%BB%D2%AF%D0%BC%D3%99%D1%82

Мәғлүмәт — матди донъя факттарының кеше йәки махсус ҡоролмалар тарафынан ҡабул
ителгән сағылышы.

Мәғлүмәт һүҙе төрлө мәғәнә аңлата, хатта академик Н. Н. Моисеев был төшөнсәнең
аныҡ билдәләмәһе юҡ тип таный.

Шулай ҙа үҙ-ара алышыу өсөн мәғлүмәт күҙ алдына килтерелгән ниндәйҙер бер
формала, йәки уның мәғәнәһе булырға тейеш (ISO/IEC/IEEE 24765:2010).

Ғәмәли фәндәрҙә нимә ул мәғлүмәт һәм нимә мәғлүмәт түгеллеген айырыу мөһим. Был
йәһәттән «был объектта ниндәй мәғлүмәт бар» тигән формала һорау ҡуйыу дөрөҫ
түгел. Мәғлүмәт һәр ваҡыт шартлы.

Кибернетика энергия, материя һәм мәғлүмәтте идара итеү принцибы менән бәйләй,
идара итеү принцибы асылы шунан ғибәрәт — хәрәкәт һәм ҙур массаларҙың
эшмәкәрлеге йәки ҙур күләмдәге энергияны тапшырыу һәм уны икенсе нәмәгә үҙгәртеү
мәғлүмәт тупланған ҙур булмаған күләмдәге энергиялар тарафынан башҡарыла һәм
контролдә тотола.

Мәғлүмәт менән материяның үҙ-ара мөнәсәбәте мәсьәләһе төрлөсә хәл ителә.
Мәғлүмәттең атрибутив концепцияһы яҡлы булған Р. Ф. Абдеев, мәғлүмәт материяның
төҙөлөшөндә, тип иҫәпләй (әммә ул да бындай мәғлүмәткә айырым билдәләнеш бирә).
Рәсәйҙә лә, сит илдә лә һуңғараҡ барлыҡҡа килгән ҡараштар буйынса, мәғлүмәт
материаль түгел, объекттар структураһындағы мәғлүмәт дәлил тип йөрөтөлә
(representation form — ISO/IEC/IEEE 24765:2010).

Дәлилдәр, мәғлүмәт һәм уларҙы ҡабул итеүсе араһындағы мөнәсәбәтте С. Г. Середа
түбәндәге миҫал менән һүрәтләй: ҡомдағы айыу эҙе материаль, был объект тураһында
дәлил; «мәғлүмәт» — ошо дәлилдәр буйынса объектты өйрәнеү, йәғни йәнлектең
тоҡомон, буйын, ауырлығын, йәшен һ.б. билдәләү. Өйрәнеү объекты үҙ-аллы йәшәй,
объект тураһындағы дәлилдәр бар. Субъект быларҙан күпме мәғлүмәт аласаҡ, быныһы
инде уның ниндәй ысулдар ҡулланыуы һәм тикшерелгән объектта уны нимә
ҡыҙыҡһындырыуына бәйле.

Ошондай уҡ ҡараш, мәҫәлән, С. В. Симонович авторлығындағы информатика
дәреслектәрендәге аңлатмаларҙа сағыла. Шул уҡ автор «мәғлүмәт» төшөнсәһен
билдәләгәндә ҡулланылған өс ҡарашты һыҙыҡ өҫтөнә ала: антропоцентрик (белемгә
әйләнергә мөмкин булған), техноцентрик (мәғлүмәттең дәлилдәр менән нығытылыуы),
терминлаштырылмаған (билдәләмәнән баш тартыу). Синергетикалағы динамик
системаларҙың үҙ-ара ойошоуын тикшереү өсөн Д. С. Чернавский Генри Кастлер
(Henry Quastler) тарафынан тәҡдим ителгән билдәләмәне ҡулланырға тәҡдим итә:
«Мәғлүмәт ул бер нисә мөмкин булған бер тигеҙ хоҡуҡлы варианттың иҫтә ҡалғаны».
Был билдәләмә тәбиғи фәндәрҙә йыш ҡулланыла.

«Мәғлүмәт» латин һүҙе, (лат. informatio «дәлил», «танышыу», «аңлатыу» тигәнде
белдерә. Антик фәйләсүфтәр ҙә был термин менән ҡыҙыҡһынған.

Хәҙерге заманда мәғлүмәт иң төп ресурстарҙан һанала. Бер үк ваҡытта ул кешелек
йәмғиәтенең үҫешенә этәргес көс, тип иҫәпләнә. Матди донъяла, тәбиғәттә,
йәмғиәттә барған мәғлүмәти процестар бөтөн фәнни дисциплиналар тарафынан
өйрәнелә. Мәғлүмәтте өйрәнеү менән фәндең ике комплекслы өлкәһе — кибернетика
менән информатика шөғөлләнә. Хәҙерге кибернетикала үтә ҡатмарлы системалар
ҡарала:

Мәғлүмәттең нимә белдереүен тикшереү «семиотика» тип аталған фәнни теориялар
комплексына нигеҙләнә.

Рәсәйҙә «мәғлүмәт» төшөнсәһе 1960 йылдарҙа, А. Д. Урсулдың «Мәғлүмәттең
тәбиғәте» тигән мәҡәләһе сыҡҡас тикшерелә башлай. Ошо ваҡыттан башлап
мәғлүмәттең башлыса ике концепцияһы ҡарала: артибутив, уның буйынса бөтөн физик
системаларға һәм процестарға мәғлүмәт хас (А. Д. Урсул, И. Б. Новик,
Л. Б. Баженов, Л. А. Петрушенко һ.б.), һәм функциональ — уның буйынса мәғлүмәт
үҙ-аллы ойоша алған системаларға ғына хас (П. В. Копнин, А. М. Коршунов,
В. С. Тюхтин, Б. С. Украинцев һ.б.).

Информатика тап конкрет мәғлүмәттәрҙе: уларҙы булдырыу, һаҡлау, эшкәртеү,
тапшырыу ысулдарын өйрәнә.

Матди донъя объекттары гел үҙгәреп тора, һәм был тирә-яҡ мөхит менән энергия
алмашыныуҙа сағыла. Эргә-тирәбеҙҙәге бер объекттың торошо үҙгәреүе икенсе
объекттың да торошо үҙгәреүенә килтерә. Был күренеш, объекттарҙың ниндәй торошо
һәм нисек үҙгәреүенә бер ниндәй бәйләнешһеҙ, бер объекттың икенсе объектҡа
сигнал тапшырыуы тип ҡаралырға мөмкин. Объекттың уға сигнал бирелгәндәге
үҙгәреше сигналды теркәү тип атала.

Сигнал йәки уларҙың эҙмә-эҙлелеге белдереү (хәбәр, белдермә) барлыҡҡа килтерә.
Ул алыусы тарафынан теге йәки был төҫтә һәм төр күләмдә ҡабул ителергә мөмкин.
Нәҡ ошо алда телгә алынған сигнал һәм белдереү төшөнсәләрен сифат йәһәтенән
дөйөмләштереүсе термин физикала мәғлүмәт була ла инде. Әгәр ҙә сигнал менән
белдереүҙәрҙе һан яғынан иҫәпләп була икән — сигналдар һәм белдереүҙәр
мәғлүмәттең күләмен үлсәү берәмектәре була тип әйтергә мөмкин.

Бер үк белдереү (сигнал) төрлө иҫәпләү системалары тарафынан бер төрлө түгел,
киреһенсә төрлөсә, һәр ҡайһыһы яғынан үҙенсә интерпретациялана. Миҫал өсөн:
бер-бер артлы бирелгән бер оҙон һәм ике ҡыҫҡа тауыш сигналы (бигерәк тә уны
символдар ярҙамында кодҡа һалғанда -..) Морзе азбукаһында, мәҫәлән, Д (йәғни D)
хәрефен аңлатһа, ә төрлө компьютер системаларында иһә — видеокартаның төҙөк
булмауын күрһәтә.

Мәғлүмәт теорияһы (бәйләнештең математик теорияһы) — мәғлүмәтте һаҡлау, үҙгәртеү
һәм тапшырыуҙы өйрәнә. Ул мәғлүмәттең иҫәбен үлсәү ысулдарына нигеҙләнә.
Мәғлүмәт теорияһы бәйләнеш теорияһы ихтыяждарына ҡағылышлы үҫеш алған. Фәндең
нигеҙе булып К. Шеннондың 1948 йылда баҫылып сыҡҡан "Информатика һәм кибернетика
теорияһы буйынса хеҙмәттәр"е иҫәпләнә. Мәғлүмәт теорияһы мәғлүмәтте тапшырыу
системаһының бөтөн мөмкинлектәрен, шулай уҡ уларҙы проектлау һәм техник йәһәттән
формалаштырыуҙың төп принциптарын өйрәнә.

Мәғлүмәт теорияһы менән радиотехника (сигналдарҙы эшкәртеү теорияһы) һәм
информатика бәйле. Был тапшырылған мәғлүмәттең һанын, уның үҙенсәлектәрен
билдәләүгә һәм система өсөн иң һуңғы нисбәтен аныҡлауға ҡайтып ҡала. Мәғлүмәт
теорияһының төп бүлектәре — мәғлүмәтте ҡыҫыу һәм уны каналға ярашлы
(ҡамасауҙарға тотороҡло итеп) кодлаштырыу математика фәненең тикшереү өлкәһенә
инмәй. Шулай ҙа «информация» һүҙе математика терминдарында ла ҡулланыла — шәхси
(үҙеңдең) мәғлүмәт һәм ике-яҡ мәғлүмәте (дөйөм мәғлүмәт) — мәғлүмәт теорияһының
абстракт (математик) өлөшөнә ҡарай. Әммә математика теорияһында «мәғлүмәт»
аңлатмаһы бары тик абстракт объекттар менән бәйле ҡулланыла. Бөгөнгө мәғлүмәт
теорияһында был аңлатманың файҙаланылыу даирәһе күпкә киңерәк — ул бында
материаль объекттарҙың үҙенсәлектәрен аңлата.

Идара итеү теорияһы идара итеүҙең төп ҡанундары өйрәнелә. Кибернетикаға нигеҙ
һалыусы Норберт Винер мәғлүмәткә түбәндәгесә аңлатма бирә: «Мәғлүмәт — беҙҙең
тышҡы мөхиттән алған мәғлүмәтте билдәләр менән күрһәтеү».



https://ba.wikipedia.org/wiki/%D0%9C%D0%B0%D1%85%D0%B0%D1%82%D0%BC%D0%B0_%D0%93%D0%B0%D0%BD%D0%B4%D0%B8

Моханда́с Карамча́нд «Маха́тма» Га́нди (гудж. મોહનદાસ કરમચંદ (મહાત્મા) ગાંધી,
һинд मोहनदास कर्मचन्द (महात्मा) गान्धी, ингл. Mohandas Karamchand "Mahatma"
Gandhi [ˈmoːɦənd̪aːs ˈkərəmtʃənd̪ ˈɡaːnd̪ʱi] (i); 2 октябрь 1869, Порбандар,
Гуджарат — 30 ғинуар 1948, Нью-Дели) — Һиндостандың Бөйөк Британиянан бәйһеҙлеге
өсөн көрәшкән етәкселәренең һәм идеологтарының береһе. Уның көс ҡулланмау
(сатьяграха) фәлсәфәһе тыныс үҙгәрештәр яһаусы хәрәкәттәр өсөн йоғонтоһо ҙур
була.

Ганди сауҙагәрҙәр ғаиләһенән сыҡҡан. Уның атаһы Карамчанд Ганди (1822—1885)
йылдарҙа дивандың Порбандарҙағы баш министры булып торған.

Ата-әсәһе уны 13 йәшендә йәштәш ҡыҙыҡайға өйләндергән. Был ғаилә бюджетына
экономия булһын өсөн эшләнә. Сөнки ошо көндә үк ике туған ағаһына ла никах
үткәрелә. Уларҙың дүрт улдары тыуа: Харилал (1888—1949), Манилал (28 октябрь
1892—1956), Рамдас (1897—1969) һәм Девдас (1900—1957).

19 йәшендә Мохандас Ганди Лондонға юридик белем алыу өсөн йүнәлә. 1891 йылда
уҡыуын тамамлағас, кире Һиндостанға ҡайта. Тик ватанында уның һөнәри эшмәкәрлеге
кәрәк булмай. Ул Көньяҡ Африкаға эшләргә китә. Унда индеецтарҙың хоҡуҡтары өсөн
көрәш юлына баҫа. Ул унда беренсе булып көрәш өсөн көс ҡулланмау (сатьяграха)
сараһын ҡуллана. Уның тормошҡа ҡарашын формалаштырыуҙа Бхагавадгита, шулай уҡ
Г. Д. Торо һәм Л. Н. Толстоойҙың идеялары ярҙам иткән.(Толстой менән ул хатлашып
торған)). Ганди үҙе ирланд патриоты Майкла Девиттың идеаларын да таныған.



https://ba.wikipedia.org/wiki/%D0%9C%D0%B0%D1%80%D0%B3%D0%B0%D1%80%D0%B5%D1%82_%D0%A2%D1%8D%D1%82%D1%87%D0%B5%D1%80

Ма́ргарет Хи́льда Тэ́тчер, бароне́сса Тэ́тчер (ингл. Margaret Hilda Thatcher,
Baroness Thatcher; тыумыштан Ро́бертс; 13 октябрь 1925 — 8 апрель 2013) — Бөйөк
Британияның 1979—1990 йылдарҙағы 71-се премьер-министры (Консерватив партия),
1992 йылдан баронесса. Был вазифаны биләгән тәүге һәм әлегәсә берҙән-бер
ҡатын-ҡыҙ, шулай уҡ Европа дәүләттәрендәге беренсе ҡатын-ҡыҙ премьер-министр.
Тэтчерҙың етәкселек осоро XX быуатта иң оҙайлыһы. Советтар Союзы етәкселеген
ҡырҡа тәнҡитләгәне өсөн уға «ҡаты леди» (урыҫса «железная леди») ҡушаматы
тағыла. Уның премьер-министр булараҡ тормошҡа ашырған консерватив саралары
«тэтчеризм» тип аталған сәйәсәттең айырылғыһыҙ өлөшө.

Маргарет Робертс 1925 йылдың 13 октябрендә Грантем ҡалаһында тыуған. Уның атаһы
Альфред Робертс сығышы менән илдең үҙәгендә урынлашҡан Нортгемптонширҙан, әсәһе
— Беатрис Ител (тыумыштан Стефенсон) (1888—1960) Англия көнсығышында, Төньяҡ
диңгеҙ буйындағы Линкольнширҙан. Уның бала сағы атаһының ике бакалея лавкаһы
булған Грантемда үтә.



https://ba.wikipedia.org/wiki/%D0%9A%D0%BB%D0%B5%D0%BE%D0%BF%D0%B0%D1%82%D1%80%D0%B0_VII

Клеопатра VII Филопатор (грек телендә Κλεοπάτρα Φιλοπάτωρ; б. э. т. 69 йылдың
ғинуары — б. э. т. 30 йыл, 12 август) — Боронғо Мысырҙың эллинистик дәүер
батшаһы, ҡустылары Птолемей XIII һәм Птолемей XIV менән (ул ваҡыттағы ҡанундар
буйынса, ул ҡустылары менән рәсми никахта була), аҙаҡ килеп, үҙе хакимлыҡ итә.
Фирғәүен булған дәүерендә ул Юлий Цезарь, һуныңан Марк Антонийҙы арбап, улар
ярҙамында үҙенең тәхеттә хакимлығын нығытыуға ирешә. Клеопатраның үлеме менән,
көнсығыш Урта диңгеҙ өлкәһендә эллинистик дәүер тамамланып, Рим дәүере башлана.
Клеопатра — Боронғо Мысырҙың һуңғы фирғәүене (уның улы Цезарион рәсми рәүештә
генә Октавиан Август тарафынан үлтерелгәнгә тиклем фирғәүен була).

Клеопатраның атаһы — Птолемей XII Авлет Искәндәр Зөлҡәрнәйҙең ғәскәр башлығы,
Птолемей династияһына нигеҙ һалыусы македон Птолемей I Сотерҙың тура вариҫы
була. Б.э.т. 58—55 йылдарҙа Птолемей XII тәхеттән ҡолатыла һәм Мысырҙан ҡыуыла,
уның урынына тәхеткә Клеопатраның апаһы Береника IV ултыра. Рим тарафынан
Сүриәгә ҡуйылған башлыҡ Габиний Птолемейға тәхетен кире ҡайтарырға ярҙам
иткәндән һуң, Птолеймей ҡыҙы Берениканы үлтертә. Птолемей XII хакимлығын Рим
ярҙамы менән генә һаҡлай ала, был Мысыр иҡдисадын ярайһы ҡаҡшата.

Птолемей XII б.э.т. 51 йылдың мартында 17 йәшлек Клеопатраны һәм Клеопатраның
ҡустыһы Птолемей XIII-нө тәхеттә ҡалдырып, үлеп китә. Клеопатра Θεα Φιλοπατωρ
(Теа Филопатор) — атаһын яратыусы алиһә — исеме аҫтында тәхеткә ултыра. Тәүге
йылдар иҡтисади ҡыйынлыҡтар, аслыҡ, сәйәси ыҙғыштар арҡаһында ауыр була.
Ҡустыһына кейәүгә сыҡһа ла, ул бик тиҙ уның менән тәхет бүлешергә йыйынмауын
күрһәтә.

Б.э.т. 51 йылдың авгусында монархтар араһы бөтөнләй боҙола. Клеопатра рәсми
ҡағыҙҙарҙан Птолемейҙың исемен алып ташлай, тәңкәләрҙә уның үҙенең генә йөҙө
һүрәтләнә башлай. Шулай итеп, ҡатын-ҡыҙ монарх тәхеттә бергә ултырған ир
монархтан өҫтөнлөк ала башлай, был ҡанундарға ҡаршы килә. Б.э.т. 48 йыл
тирәләрендә Птолемей хакимиәт башлығында торған евнух Потиндың ярҙамы менән
Клеопатраны тәхеттән ҡолатып, берҙән-бер фирғәүенгә әйләнә. Клеопатра Пелусий
ҡәлғәһе янында ғәскәр йыйып, тәхетте ҡайтарырға маташа, әммә һуңынан Мысырҙан
ҡасырға мәжбүр була.

Был ваҡытта Римда Помпей менән Цезарь араһында Римда хакимлыҡ өсөн һуғыш бара.
Б.э.т. 48 йылда Попмей Юлий Цезарь ғәскәренән Александрияға ҡаса. Б.э.т. 48
йылдың 28 сентябрендә Птолемейҙың ярҙамсылары Помпейҙың башын ҡатыны һәм
балалары алдында киҫә. Птолемей, дошманын үлтергәне өсөн Юлий Цезарҙан
мәрхәмәткә өмөт итә, етмәһә, был ваҡытта Мысырҙың Римға бурысы ла була. Был
Птолемейҙың хәл иткес яңылышлығы була. Цезарь ике көн үткәс Мысырға килеп етә,
Птолемей уға Помпейҙың киҫелгән башын күрһәтә. Цезарҙың быға фараздар буйынса,
Помпей, сәйәси дошманы булһа ла, Римдың сит илдәрҙә вәкиле һәм Цезарҙың мәрхүмә
ҡыҙы Юлияның ире булғанға, асыуы ҡуба. Цезарь Птолемей менән Клеопатра араһында
тыуған ыҙғышты хәл итеүгә керешә.

Цезарҙың Птолемейға булған асыуынан файҙаланырға теләп, Клеопатра Александрияға
кире ҡайта. Уны Цезарға фарсы келәменә урап, ҡайһы бер фараздар буйынса, тоҡ
эсендә килтерәр. Цезарҙы йәш фирғәүендең матурлығы арбай. Ул Клеопатраны
тәхетенә ҡустыһы менән кире ултырта. Птолемей XIII был ҡарар менән ризалашмай,
яу ҡуптара, әммә тиҙ арала еңелә, Цезарҙың ғәскәренән ҡасҡан ваҡытында ул Нил
йылғаһында батып үлә. Цезарь Клеопатраны тәхеткә икенсе ҡустыһы Птолемей XIV
менән ултырта.

Б. э. т. 47 йылда 22 йәшлек Клеопатра менән 51 йәшлек Цезарҙың улы Птолемей XV
Цезарь (Цезарион) тыуа. Клеопатра Цезарь улын үҙенең вариҫы итеп ҡалдырыуын
теләй. Әммә цезарь вариҫы итеп ҡустыһы Октавианды ҡалдыра. Б. э. т. 46 йылдар
тирәһендә Клеопатра Цезарь саҡырыуы буйынса Римға килә. Бында ул б. э. т. 44
йылдың 15 мартында Цезарҙың республикасылар тарафынан үлтерелеүенә тиклем була.

Цезарҙың үлеменән һуң Римда республикасылар һәм Цезарҙың вариҫтары Антоний һәм
Октавиан араһында хакимлыҡ өсөн ыҙғыш ҡуба. Клеопатра хәрби көс менән һәм
аҡсалата республикасыларға ла, цезариандарға ла ярҙам итә. Республикасылар
еңелгәндән һуң, б. э. т. 42 йылда Рим ғәскәре башлығы Марк Антоний Клеопатраны
Тарсҡа һорау алыу өсөн саҡырта. Клеопатра карабын бик бай биҙәп, үҙе Афродита
ҡиәфәтендә Антоний менән осрашыуға килә. Артабан ул Антоний өсөн мул мәжлес
ойоштора. Үҙенә булған ғәйептәрҙе ул кире ҡаға, республикасыларға ойошторолған
ярҙамды Кипрҙа ҡуйылған башлығы Серапионға япһара. Клеопатра Антонийҙы тулыһынса
үҙе менән арбай, һөҙөмтәлә Антоний б. э. т. 41—40 йылдар ҡышын Александрияла
Клеопатра менән үткәрә. Б. э. т. 40 йылдың 25 декабрендә Клеопатра ике
балаһына — Александр Гелиос һәм Клеопатра Селенаға ғүмер бирә. Шул уҡ йылда
Антоний Октвиандың апаһы Октавияға өйләнә.

Б. э. т. 37 йылда Антоний менән Клеопатра ҡайтанан күрешә. Ул Мысыр йолалары
буйынса Клеопатраға өйләнә. Клеопатра менән Антонийҙың өсөнсө балалары —
Птолемей Филадельф тыуа.

Б. э. т. 34 йылда Антоний Клеопатра һәм Цезарионды Мысыр һәм Кипрҙың хакимдары,
Александр Гелиосты Армения, Мидия һәм Парфияның хакимы, Клеопатра Селена II-не
Киренаика һәм Ливияның хакимы, ә Птолемей Филадельфты Финикия, Сүриә һәм
Киликияның хакимы тип иғлан итә.

Антонийҙың был ҡылығы Римда оло ғауға ҡуптара, Октавиан Сенатты Мысырға ҡаршы
һуғыш башларға күндерә. Б.э.т. 31 йылда Антоний менән Клеопатраның ғәскәре һәм
Рим ғәскәре Акциум буйында алыша. Был яуҙа Антоний менән Клеопатраның насар
ойошторолған ғәскәре еңелә, әммә ҡамауҙан ҡотолоп Мысырға сигенеүгә өлгәшә, был
ваҡытта ғәскәрҙең күп өлөшө Октавиан яғына сыға.

Б. э. т. 30 йылдың яҙында Октавиан Мысырға юллана. Октавиандың ғәскәре
Александрияға килеп еткәс, Антоний ғәскәренең ҡалған өлөшө берәм-берәм
Октавианға ҡушыла. Уға ҡаршы тороу файҙаһыҙ була. Антоний үҙен үҙе ҡылыс менән
сәнсеп үлтерә. Клеопатра һаман Октавиан менән килешә алырына өмөтләнә. Әммә
Римға триумф өсөн ебәреләсәген белеп, Рим сығанаҡтары раҫлауынса, Клеопатра үҙен
үҙе йыландан саҡтырып үлтерә.

Мысыр тәңкәләрендә һүрәтләнеүенсә, Клеопатра тулҡынлы сәсле, ҙур күҙле, алға
сығып торған эйәкле, Плолемейҙарға хас көмрө танаулы була. Ул бик һөйкөмлө була
һәм бының менән оҫта ҡуллана, бынан тыш, уның арбағыс матур тауышлы, үткер
аҡыллы булыуы билдәле.

Мысыр титулы — фирғәүен исемен йөрөтһә лә, уның төп теле — грек теле була. Уның
тәхеткә ултырыуына тиклем бер нисә быуат дауамында Мысыр менән македондар
(эллинистар) хаким итә. 300 йылдар элек Мысырға Искәндәр Зөлҡәрнәй килеүенән
һуң, бында грек теле аҡһөйәктәр теленә әйләнә. Клеопатра 300 йыл дауамында Мысыр
тәхетенә эйә булған ғаиләһендә беренсе булып мысыр телен өйрәнеүсе булараҡ
билдәле.

Клеопатра шәхес булараҡ әлеге көндәргә тиклем донъя мәҙәниәтендә оло ҡыҙыҡһыныу
уята. Уға арнап һанап бөткөһөҙ сәнғәт эштәре яҙыла, уның тарихы әҙәби әҫәрҙәрҙә,
фильмдарҙа бәйән ителә (мәҫәлән, Шекспирҙың «Антоний һәм Клеопатраһы», Бернард
Шоуҙың «Цезарь һәм Клеопатраһы»). Әҫәрҙәрҙең күбеһендә уның донъялағы иң ҡеүәтле
кешеләрҙгә йоғонто яһаусы матурлығы һыҙыҡ өҫтөнә алына. Философ Блез Паскаль
раҫлауынса, уның гүзәллеге донъя тарихын үҙгәртә.



https://ba.wikipedia.org/wiki/%D0%9A%D0%B8%D2%A3_%D0%BC%D3%99%D2%93%D0%BB%D2%AF%D0%BC%D3%99%D1%82_%D1%81%D0%B0%D1%80%D0%B0%D0%BB%D0%B0%D1%80%D1%8B

Киң мәғлүмәт саралары (СМИ, йәғни киң коммуникация саралары, СМК) — техник
саралар ярҙамында мәғлүмәте киң ҡатламға таратыу органдары системаһы; киң
аудиторияға көндәлек мәғлүмәт йыйыу, эшкәртеү һәм таратыу тәжрибәһен билдәләү
сараһы.

Рәсәй Федерацияһының хоҡуҡи документтарында «киң мәғлүмәт сараһы» тигәндә
ваҡытлы матбуғат баҫмаһы, Интернет селтәрҙәрендәге баҫма, телеканал,
радиоканалы, телепрограмма, радиопрограмма, видеопрограмма, кинохроника
программаһы һәм даими атама аҫтында киң мәғлүмәт таратыуҙың башҡа баҫма формаһы
атала.

Рус теленә «киң мәғлүмәт сараһы» термины уҙған быуаттың 70-се йылдарында француз
теленән килеп инә. Француз теленән иһә ул 60-сы йылдар аҙғында уҡ ҡулланылыштан
төшөп ҡала. Шулай итеп, үҙ илендә анахронизмға әйләнгән термин Советтар Союзында
КПСС Үҙәк комитетының Пропаганда бүлеге ярҙамы менән яңылыҡ булып китә.

Ғәмәлдә урыҫсалағы «СМИ» термины матбуғат, радио һәм телевидениеның бер
йүнәлештә («өҫтән-аҫҡа») авторитар йоғонто яһауын аңлата һәм төп йүнәлеше барлыҡ
аралашыусыларҙың да бер үк ваҡытта яуап биреү мөмкинлеген күҙаллаған электрон
аралашыу саралары үҫешенә тап килмәй.

«Массмедиа» термины инглиз теленән турана-тура күсермә (калька) һәм «киң
аралашыу һәм бәйләнеш (коммуникация) саралары» (СМК) тигәнде аңлата һәм урыҫ
теленә 60-сы йылдарҙа индерелә.

Киң мәғлүмәт саралары — таралып урынлашҡан аудиториялар араһында ошо йәмғиәттең
рухи ҡиммәттәрен раҫлау, кешеләрҙең баһалауына, фекерҙәренә һәм тәртибенә
идеологик, сәйәси, иҡтисади йәки ойоштороу йоғонтоһо яһау маҡсаттарында
мәғлүмәттәрҙе системалы рәүештә таратыу саралары: ваҡытлы матбуғат, электрон
гәзит һәм журналдар, радиотапшырыу һәм телевизион тапшырыу, мәғлүмәт
агентлыҡтары, кино, тауыш һәм видеояҙма. Киң мәғлүмәт сараларын характеры
(балалар, йәштәр, ҡатын-ҡыҙҙар, ир-егеттәр) һәм аудиторияны йәлеп итеүе,
тематикаһы (ижтимағи-сәйәси, мәғлүмәти, махсус һ.б.), функцияһы, даими
ҡабатланыуы, тиражы һ.б. буйынса айырым йөрөтәләр.

Киң мәғлүмәт саралары был төр буйынса теге йәки был дәүләттең
административ-территориаль ҡоролошона ярашлы вертикаль юҫыҡта бүленеп йөрөтөлә.
Бында аныҡ матбуғат сараһының сығыу урыны түгел, ә ул хеҙмәтләндергән территория
төп күрһәткес булып тора. Артабан был төр тағы ла түбәндәгеләргә бүленә:

Рәсәй ҡануниәте киң мәғлүмәт сараларын ойоштороуға физик һәм юридик шәхестәргә
рөхсәт бирә. Илдә СМИ теркәлеү аша ойошторола. Бындай тәртип буйынса хөкүмәт
органдары СМК ойоштороу тураһында ғариза ҡабул итә һәм уны иҫәпкә ҡуя. Билдәле
радиойышлыҡ спектрын файҙаланыусы аудиовизуаль СМИ-ларға тапшырыуҙарға лицензия
алырға ла кәрәк.

Шулай уҡ Интернеттың роле һәм статусы тураһында ла мәсьәлә күтәрелә. Был
йәһәттән төрлө фекерҙәр йөрөй: киберкиңлектә ҡайһы берҙә журналистика СМК
билдәләренә тап килә тип ҡарала, ҡайһы бер осраҡта — тап килмәй тип.
Тикшеренеүселәр ҡайһы бер факторҙарға, шул иҫәптән Инетрнетты киң мәғлүмәт
сараларына индереүсе ҡануниәт юҡлығына, шулай уҡ СМК-ның селтәр версияһының
консервативлығына иғтибар йүнәлтә: уҡыусыларҙың киң мәғлүмәт саралары менән
мөнәсәбәте бигүк үҙгәрмәй, бары тик мәғлүмәт алыу ысулдары ғына камиллаша.
Рәсәйҙә Интернет айырым СМК тип ҡаралмай, ә быға тиклем булған мәғлүмәт
мөхитенең бер төрө тип баһалана һәм уның менән һәр кем, шул иҫәптән киң мәғлүмәт
саралары редакциялары ла файҙаланырға тейеш[5].

Ғәҙәттә, интернет-СМК-ларға килем рекламанан килә, шул уҡ ваҡытта улар теге йәки
был ойошманың тапшырыуҙар органы булараҡ, ойошма тарафынан финансланыуы йәки
бағымсылыҡ ярҙамы алыуы мөмкин. Интернет-СМК үҫеше һөҙөмтәһендә баҫма матбуғатты
алдырыусылар һаны йылдан-йыл кәмей. 2009 йылда АҠШ-та үткәрелгән йәмғиәт фекерен
алыу һөҙөмтәләре күрһәтеүенсә, 18 — 35 йәштәге кешеләрҙең 19 проценты ғына баҫма
матбуғатты ҡараштырғылай. Гәзит-журнал уҡыусыларҙың уртаса йәше — 55 йәш.
1989—2009 йылдарҙа көн һайын сыҡҡан гәзеттәрҙең дөйөм тиражы 62 миллиондан 49
миллионға тиклем кәмегән[6].

РФ-ның «Киң мәғлүмәт саралары тураһында» Законына ярашлы, киң мәғлүмәт сараһы
(СМК) — ваҡытлы баҫма матбуғат (гәзит, журнал, альманах, бюллетень, даими
атамаһы, сығыу һаны булған һәм йылына кәм тигәндә бер тапҡыр донъя күргән башҡа
баҫма), радио-/теле-/видеопрограмма, кинохроника программаһы, мәғлүмәтте башҡа
ысул менән даими таратыу кеүек сараларҙың тупланмаһы. СМК-ға стена гәзиттәре, аҙ
тиражлы баҫмалар, китапханалар инмәй.

Телевидение 23 дөйөм Рәсәй каналынан, 117 юлдаш һәм кабель телеканалдарынан,
Рәсәйҙән ситтә тапшырыуҙар әҙерләп күрһәткән 15 телеканалдан, 180 төбәк
телеканалына һәм 30 самаһы бәләкәй ҡала һәм ауылдар каналынан тора.
Телканалдарҙың дөйөм һаны яҡынса 330.

Баҫма матбуғат — Рәсәйҙә иң киң таралған мәғлүмәт сараһы төрө. 2009 йыл башына
Рәсәй Федерацияһында 27425 гәзит һәм аҙналыҡ баҫма, 20 433 журнал, 787 альманах,
1297 тупланма, 1519 бюллетень, магнитлы ҡулланмала 214 баҫма теркәлә. Көндәлек
милли гәзиттәрҙең дөйөм аудиторияһы, 2008 йыл мәғлүмәттәре буйынса, 6522,2 мең
кешегә, дөйөм милли аҙналыҡ һәм эшлекле йөкмәткеле гәзиттәрҙеке — 14019,2 мең
кешегә етә. Был ҡала халҡының 11,3 һәм 24,2 процентын алып тора. 2008 йыл һуңына
журналдарҙың дөйөм аудиторияһы 36,2 миллион кеше тәшкил итә. ВЦИОМ һәм ФОМ
мәғлүмәттәре ваҡыты-ваҡыты менән Рәсәйҙә журналдарҙы халыҡтың 62 проценты уҡый,
тигән һығымта яһарға мөмкинлек бирә. Кино- һәм телегидтар (28,5 процент),
ҡатын-ҡыҙҙар һәм мода (28,1 процент) баҫмалары ҙур популярлыҡ менән файҙаланыла.

Беларусь Республикаһы ҡануниәтенә ярашлы, киң мәғлүмәт сараһы –матбуғатты, теле-
һәм радиопрограммалар тапшырыуҙары, интернет глобаль компьютер селтәрен
файҙаланып, ваҡытлы киң мәғлүмәт таратыу формаһы ул. Беларустә, Мәғлүмәт
министрлығы[11] мәғлүмәттәре буйынса, 2010 йылдың 1 июненә ҡарата 1301 ваҡытлы
баҫма матбуғат, шул иҫәптән 655 гәзит, 600 журнал, 36 бюллетень, 9 каталог, 1
альманах донъя күрә. Теркәлеү үткән баҫмаларҙың 70 проценты тиерлек дәүләттеке
түгел. Матбуғат белорус, рус, немец, инглиз, украин, поляк һәм башҡа Европа
телдәрендә нәшер ителә. Иң ҙур тиражлы баҫма булып “Совет Белорусе” гәзите тора.
Ул аҙнаһына 5 тапҡыр, 400,6 мең тираж менән сыға (2013 йылға ҡарата). Шулай уҡ
Белорустә 9 мәғлүмәт агентлығы, 59 теле- һәм 156 радиотапшырыуҙар программаһы
бар.

АҠШ СМК-һы юғары кимәлдә монополиялаштырылған булыуы менән айырыла. Уҙған йөҙ
йыллыҡ аҙағында унда мәғлүмәт таратыуҙың 11 сығанағы өҫтөнлөк итә: өс телеселтәр
(АВС, CBS, NBC), өс популяр журнал («Тайм», «Ньюсуик», «Ю. С. Ньюс энд уорлд
рипорт»), өс гәзит («Нью-Йорк Таймс», «Вашингтон Пост» «Уолл-стрит-джорнел»),
ике мәғлүмәт агентлығы («Ассошиэйтед Пресс» һәм «Юнайтед Пресс Интернейшнл»).
Беренсе донъя һуғышы ваҡытында АҠШ конгресы шпионлыҡ эшмәкәрлеге (1917) һәм баш
күтәреүгә саҡырыу ҡотоҡосолоғо (1918) тураһында акттарҙы хуплай. Был акттар АҠШ
хөкүмәте сәйәсәтен тәнҡитләүсе йәки уның дошмандарын яҡлаусы мәҡәләләр
баҫтырыуҙы ҡануниәткә ҡаршы килеү тип иғлан итә. Хәҙер шулай уҡ сит ил хәрби
операцияларын яҡтыртыу контролләнә. 2008 йылдан АҠШ-та Интернет көндәлек
гәзиттәргә ҡарағанда мөһимерәк мәғлүмәт сығанағы булып һанала. Сөнки донъяуи
финанс көрсөгө ҡайһы бер гәзиттәрҙе онлайн версияға күсергә мәжбүр итә. Шулай уҡ
телевидение иң популяр мәғлүмәт сығанағы булып ҡала. Социологик һорау алыуҙа
ҡатнашыусыларҙың 70 проценты яңылыҡтар менән телевидение аша танышыуын белдерә.

Башҡортостанда киң мәғлүмәт сараларының бөтә төрҙәре лә бар, уларҙың
эшмәкәрлектәре Рәсәй Федерацияһының «Киң мәғлүмәт саралары тураһында законы»
(1991), Рәсәй Федерацияһы менән Башҡортостан Республикаһының бүтән хоҡуҡи
норматив акттары тарафынан көйләнә. Киң мәғлүмәт саралары системаһында ойоштороу
функциялары менән Матбуғат һәм киң коммуникациялар буйынса федераль агентлыҡ
(Роспечать), Башҡортостан Республикаһының Матбуғат һәм киң мәғлүмәт саралары
агентлығы шөғөлләнә. Киң мәғлүмәт саралары эшмәкәрлеге республиканың мөһим
ижтимағи-сәйәси һәм мәҙәни ваҡиғаларҙы, иҡтисади һәм социаль үҫеште мәғлүмәт аша
яҡтыртыуға йүнәлтелгән. Башҡортостан Республикаһы Журналистар союзы,
Башҡортостандың Телерадиотапшырыуҙар ассоциацияһы (2005 йылдан алып эшләй).
Башҡортостан Республикаһының киң мәғлүмәт саралары башҡорт, урыҫ һәм
Башҡортостан халыҡтарының башҡа телдәрендә лә донъя күрә.



https://ba.wikipedia.org/wiki/%D0%9A%D0%B8%D1%82_%D2%BB%D1%8B%D0%BC%D0%B0%D2%A1%D1%82%D0%B0%D1%80

Кит һымаҡтар (лат. Cetacea) — тулыһынса һыуҙа йәшәргә яраҡлашҡан һөтимәрҙәр
отряды. Кит һымаҡтар Ерҙә йәшәгән иң ҙур хайуандар.

Фәнни исеме cētus — «диңгеҙ аждаһаһы» тигәндән килеп сыҡҡан. Рәсәй һыуҙарында 30
төр кит һымаҡтар тереклек итә.

Кит һымаҡтарҙың тәне шыма, тәндәрендә йөн япмаһы, тире биҙҙәре булмай, алғы
ослоҡтары яҫы ишкеск һымаҡ була. Барлыҡ йәнлектәр кеүек үпкәләре ярҙамында һулыш
алалар. Бер тапҡыр һулыш алғанда 14 мең литр һауа һурҙырып алалар. Был һулыш һыу
аҫтында 15—90 минут булырға мөмкинлек бирә. Эхолокация ярҙамында хәрәкәт итәләр,
ныҡ тәрән һыуҙа ла йүнәлеште дөрөҫ табалар. Кит һымаҡтар урындан урынға күсеп
йөрөйҙәр, хата 10 мең км араны үтергә һәләтлеләр. Уларҙың тән ҡатламы аҫтында
18—50 см май ҡатламы бар. Был ҡатлам тән температураһының даимилығын тәьмин итә
һәм киттың сағыштырмаса тығыҙлығын кәметә.

Киттар, 50 млн йылдар элек ерҙә һәм ярым һыуҙа йәшәгән, ҡуш тояҡлыларҙан килеп
сыҡҡан тигән фараз бар. Борон китар, дельфиндар һәм диңгеҙ сусҡалары Мезонихии
тигән һөтимәрҙәр төркөмөнән килеп сыҡҡан тип фаразлана. Был хайуандаор бүрегә
оҡшаған булған, әммә һыйыр һәм боландарҙыҡы кеүек тояҡтары булған. Улар 60
миллион йылдар элек Тетис диңгеҙе буйында, хәҙерге Урта диңгеҙ һәм Азия
континентының бер өлөшөндә йәшәгән.

Мезонихий һыу хайуандарын аулаған. Күп ваҡытын һыуҙа үткәргәнгә күрә, улар
үҙгәреш кисергән. Уларҙың тәне шымарған ҡойроҡтары үҫеп сыҡҡан. Алғы ослоҡтары
йөҙгөскә әйләнгән, артҡы ослоҡтары дегадация үткән. Тире аҫтында ҡалын май
ҡатламы барлыҡҡа килгән, йөн ҡатламы юҡҡа сыҡҡан. Һулыш алыу еңәләһен өсөн
танауҙары баштың өҫкө өлөшөнә күскән.

Хәҙерге молекуляр-генетик мәғлүмәт, кит һымаҡтар ҡуш тояҡлы гиппопотамдарға яҡын
булыуын раҫлай. Ошо мәғлүмәт нигеҙендә киттарҙы ҡуш тояҡлылар отрядына индерергә
һәм монофилек таксонда Cetartiodactyla тип атарға тәҡдим ителә.

Дөйөм ата-бабалынан өс ярым отряд бүленгән. 127 юҡҡа сыҡҡан һәм 38 бөгөнгө көндә
йәшәгән төр билдәле: боронғо киттар (археоцеттар), мыйыҡлы (йәки тешһеҙ) киттар
(мистакоцеттар) һәм тешле киттар(одонтоцеттар).

Хәҙерге тешле киттар ғаиләһендә йылға дельфиндары ғаиләһе иң боронғо ғаилә булып
тора. Дельфиндар ныҡ хәрәкәтсән башлы һәм нәҙек моронло була. Балыҡ, маллюскалар
һәм селәүсендәр менән туҡлана. Көньяҡ Америка, Һиндостан, Ҡытай йылғаларында
тереклек итәләр.

Кит һымаҡтар бөтә диңгеҙ һәм океандарҙа таралған һәм күсеп йөрөҙәр. Күпселек
төрҙәре көтөү менән йәшәй, төркөм ҙурлығы бер нисә йөҙҙән бер нисә меңгә етеүе
мөмкин.

Ашау өсөн һыуҙы кит мыйығы — үҙенсәлекле һөҙөү аппарыта аша һөҙөп, ҡыҫала
һымаҡтар менән туҡланалар.

Туҡланыу, ғәҙәттә, махсуслаштырылған,; киттар араһында планктофагтар,
теутофагтар, ихтиофагтар һәм сапрофагтар осорай. Касаткалар —— балыҡтар һәм
умыртҡаһыҙ хайуандар һәм йылы ҡанлы ҡоштар һәм тюлендәр менән туҡланыусы киттар.

Киттар, башлыса моногамдар. Китар ике йылға бер үрсей. Ата кит йыл буйына
аталандырырға һәләтле. Йөклөлөк төрлө төрҙәрҙә 7 айҙан 18 айға тилем дауам итә.
Кит балаһын һыу аҫтында тыуҙыра. Яңы тыуған кит балаһының оҙонлоғо инә киттын
оҙонлоғоноң өстән бере, ҡайһы саҡта яртыһын тәшкил итә. Яңы туған бала кит
беренсе һулышын шарлы рефлекс ярҙамында һыу өҫтөнә сыҡҡас ала. Бала китның
үҫешкән була, үҙалла хәрәкәт итеүғе хәләтле. Инә кит янында йөҙөп йөрөй. Инә
киттың әсә инстинкты ныҡ үҫешкән. Балаһын һөт имеҙеп үҫтерә. Киттар 4-6 йәштә
енси яҡтан өлгөрә.



https://ba.wikipedia.org/wiki/%D0%9A%D0%B0%D1%80%D0%B8%D0%B1_%D0%B4%D0%B8%D2%A3%D0%B3%D0%B5%D2%99%D0%B5

Кари́б диңгеҙе (ингл. Caribbean Sea, исп. Mar Caribe, гаит. креольск. Lamè
Karaïb, франц. Mer des Caraïbes, нидерл. Caraïbische Zee, папьям. Laman
Karibe) — Ситке диңгеҙ ярым йомоҡ диңгеҙ Атлантик океандың бассейны, көнсығыштан
һәм көньяҡтан Үҙәк һәм Көньяҡ Америка менән, төньяҡтан һәм көнбайыштан — Ҙур
Антиль утрауҙары һәм Кесе Антиль утрауҙары менән сикләшә. Төньяҡ-көнбайышта
Юкатан ҡултығы аша Мексика ҡултығы менән тоташҡан, көньяҡ — көнбайышта Тымыҡ
океан Панама каналы аша тоташа.

Кариб диңгеҙе 9° һәм 22° һәм 89° һәм 60° яҫылыҡтары араһында ята. Яҡынса майҙаны
2 753 000 км².

Көньяҡта Венесуэлның, Колумбияның һәм Панаманың, көнбайышта — Коста-Риканың,
Никарагуа, Гондурас, Гватемалның, Белиз һәм мексика ярым утрауы Юкатан,
төньяҡта — Кубаның, Гаитиҙың, Ямайканың һәм Пуэрто-Риконың; көнсығышта — Кесех
Антиль утрауҙары дәүләттәренең ярҙарын йыуа.



https://ba.wikipedia.org/wiki/%D0%9A%D0%B0%D0%BC%D0%B1%D0%BE%D0%B4%D0%B6%D0%B0

Камбо́джа короллеге (кхмер ព្រះរាជាណាចក្រកម្ពុជា Preăh Réachéanachâkr
Kâmpŭchea), Кампучия исеме менән билдәле — Көньяҡ-Көнсығыш Азияла Һиндҡытай
ярымутрауындағы дәүләт.

Баш ҡалаһы — Пномпень. Майҙаны — 181 мең км². Халҡы — 13 миллион кеше; 80 % —
кхмерҙар. Конституцион монархия, дәүләт башлығы — король. Закон сығарыу органы —
ике палаталы парламент (Мили ассамблея һәм Сенат). Көнсығыштан Вьетнам,
төньяҡтан — Лаос, төньяҡ-көнбайыштан Таиланд менән сиктәш.

Камбоджа — индуизм һәм буддизм өҫтөнлөк итеү сәбәпле, санскриттан алынған Кхмеры
телендә ил исеме.

1975—1989 йылдарҙа тәржемә иткәндә Кхмер телендәге Кампучи́я йәки Кампу́чия
(Kâmpŭchéa) һүҙе ҡулланыла. Илдең рәсми исемдәре: Королевство Камбоджа короллеге
(1953—1970 йылдарҙа һәм 1993 йылдан), Кхмер Республикаһы (1970—1975, Лон Нол
режимы), Демократик Кампучия (1975—1979, Пол Пот) Ҡыҙыл кхмерҙарҙары, Кампучия
Халыҡ Республикаһы (1979—1989, Вьетнам союзниктары режимы), Камбоджа Дәүләтә
(1989—1993, БМО власы).



https://ba.wikipedia.org/wiki/%D0%9A%D0%B0%D0%BB%D0%B5%D0%BD%D0%B4%D0%B0%D1%80%D1%8C

Календа́рь, Тәҡүим, Көнтеҙмә (лат. calendarium — бурыс китабы: Боронғо Римда
бурыслылар ай башында календ түләгән) — күк есемдәренең периодик хәрәкәтенә
нигеҙләнгән ваҡытты (тәүлектәрҙе, аҙналарҙы, айҙарҙы, йылдарҙы, быуаттарҙы)
иҫәпләү системаһы.

Миҙгелдәр, ай фазалары, көн менән төндөң билдәле бер тәртиптә сиратлашыуы
боронғо заманда уҡ ваҡыт хисабын алып барыу ихтияжын тыуҙырған. Кешеләр, тәбиғәт
күренештәрен күҙәтеп хужалыҡ итеү әһәмиәте арта барған һайын, һәр мәҙәниәттең
үҙенә генә хас ваҡыт үлсәү системаһы барлыҡҡа килән. Бер урында Ай фазаһына
ҡарап йөрөһәләр, икенсе урында Ай-Ҡояш фазаһына ҡарап йәшәйҙәр, өсөнсө урында
тик Ҡояш фазаһына ҡарап йәшәйҙәр. Ғүмер үткән һайын, календарҙар камиллаша
барған, камил булмағандары ҡулланыштан төшөп ҡалған, үҙгәртелгән. Камил
булғандары башҡа илдәргә лә таралған.

Беҙҙең эраға тиклем йыл иҫәбен «донъя яралған көндән башлап» иҫәпләгәндәр.
Йәһүдтәр йыл иҫәпләүҙә б.э.т. 3761 йылдан, Александрия хронологияһы б.э.т. 5493
йылдың 25 майынан, Боронғо Римлылар Рим нигеҙләнгән б.э.т. 753 йылдан башлап
һанаған. Парфия, Вифилия, Селевкия кешелере яңы батша тәхеткә ултырған көндән,
Мысырҙа һәр яңы династиянан башлаған.

Мосолмандар көндәлек тормошта ҡояш календарынан (григорий стиле), «миләди» йыл
иҫәбен» файҙаланһалар ҙа һижрә календары ла ғәмәлдә һанала. Ғәрәптәр беҙҙең
эраға тиклем үк Ай хәрәкәтенә ҡарап ваҡыт иҫәбен алып барған булған. Ислам дине
менән ул башҡа халыҡтарға ла күскән.

Йыл иҫәбен б.э.т. 45 йылдың 1 ғинуарҙан иҫәпләүҙе Римда Юлий Цезарь башлап
ебәрә. Был тарихҡа Юлиан стиле булып кереп ҡала. 325 йылда Юлиан календарын
Византия ҡабул итә. Юлиан стиле буйынса бер йылда 365,25 көн бар тип иҫәпләнгән.
Йыл 365 көндән тора, дүрт йылға бер килгән кәбисә йылы 366 көндән тора. Ғәмәлдә
иһә Ер Ҡояш тирәләй 365 тәүлек 5 сәғәт 48 минут 46 секундта тулы әйләнеш яһай.
Шуға күрә календарҙа мөһим дата, көн менән төн тигеҙләшкән көн — 21 март
быуаттар үткән һайын артта ҡала бара. XVI быуатта был дата 10 көнгә артта ҡала.
Был айырманы 1582 йылда Рим папаһы Григорий XIII төҙәтә. Был тарихҡа Григориан
стиле булып кереп ҡала.



https://ba.wikipedia.org/wiki/%D0%99%D3%99%D0%BD

Йән (фарсы теленән тәржемә итһәк: рух, күңел тигән төшөнсә бирә) (урыҫ. душа)
(лат. anima, animus) — иң мөһим дини төшөнсәләрҙең береһе. Дин һәм идеалистик
фәлсәфәлә йән, рух — материаль донъяға капма-каршы булған үҙенсәлекле есемһеҙ
нәмә. Йән, кеше тәненә кереп, уны йәнләндерә, әүҙем башланғыс булып тора; уның
тәбиғәткә бәйләнешһеҙ, ирекле йәшәй алыуын, һиҙеү һәм фекерләү һәләтен, төп
шәхси үҙенсәлектәрен тәьмин итә; шуның менән бергә, йән — мәңгелек нәмә.

Барлыҡ халыҡтарҙа ла диндә йән, рух төшөнсәләре «теге донъя» тураһындағы
өйрәтеүҙәр менән бәйләнгән. Унда әйтелгәнсә, кешегә Аллаһы Тәғәлә йән индерә,
унан һуң уны, теге донъяла мәңге йәшәтеү өсөн кире ала. Ислам динендә кешенең
йәнен Ғазраил фәрештә ала. Йән ауыҙҙан, тын юлы ағзаларынан, тән яраһынан ҡан
менән бергә сығып китергә мөмкин. Йән тәндән ваҡытлыса сығып, осоп та йөрөй ала.
Кеше был ваҡытта төш күрә. Йән тураһындағы бындай төшөнсә фән әле кеше
организмының төҙөлөшөн белмәгән, психик күренештәрҙе аңлатырлыҡ дәрәжәлә үҫмәгән
осорҙа барлыҡҡа килгән.



https://ba.wikipedia.org/wiki/%D0%98%D0%BE%D1%81%D0%B8%D0%BF_%D0%91%D1%80%D0%BE%D0%B7_%D0%A2%D0%B8%D1%82%D0%BE

Ио́сип Броз Ти́то (серб-хорв. Јосип Броз Тито / Josip Broz Tito, Тито
(серб-хорв. Тито, Tito) — фамилия менән ҡушылған партия псевдонимы, совет
документтарында Иосип Францович Брозович исеме менән телгә алына. (7 май 1892,
Кумровец, Австро-Венгрияның Хорватия һәм Славония Короллеге — 4 май 1980,
Любляна, Словения Социалистик Республикаһы, Югославия Социалистик Федератив
Республикаһы (СФРЮ) — Икенсе донъя һуғышы аҙағынан алып, (1945—1980) вафатына
тиклем Югославия лидеры була. 1943 йылдың 29 сентябренән маршал, 1953 йылдан
1980 йылға тиклем ил президенты.

Иосип Броз Кумровец ауылында хорват Франц Броз һәм словенка Мария Явершек
ғаиләһендә етенсе бала булып тыуа. 1907 йылда башланғыс мәктәптең 5 класын
тамамлай, һуңынан оҫтаханала слесарь булып эшләй. 1910 йылда Хорватия һәм
Словенияның Социал-демократик партияһына инә. Ошо уҡ йылда Загребҡа килә һәм
Загреб, Люблян машиналар-төҙөү предприятиеһында эшләй. Шунан һуңғы ике йылда
Йинец-Ценков металл заводында һәм Германия, Австрияның автомобиль заводында
эшләй.

1913 йылда саҡырыу буйынса империя армияһына китә. Башта Венала, аҙаҡ Загребта,
25-се домобранск пехота полкында хеҙмәт итә. Унтер-офицер званиеһы ала. Беренсе
Бөтә Донъя һуғышында ҡатнаша. 1915 йылда Йосип Броз «Батырлыҡ өсөн» миҙалы һәм
өлкән унтер-офицер званиеһы ала. Шул уҡ йылдың 4 апрелендә Миткеу (Буковина)
ауылы янында Днестрҙағы һуғышта ҡаты яралана һәм әсиргә эләгә.

Әсиргә эләккәндән һуң, 13 ай дауаханала ята, аҙаҡ Уралға хеҙмәт лагерына
ебәрелә. 1917 йылдың февралендә азат ителә. 1917 йылдың апрелендә яңынан арестҡа
алына, ләкин унан ҡасып китә ала. Һуңынан 16-17 июлдә Петроградта демонстрацияла
ҡатнаша. Финляндияға китешләй Броз тотола һәм Петропавловск крепосында 3 аҙна
тотҡонлоҡта була. Ул яңынан Кунгурға ебәрелә һәм поезд аҫтынан ҡасып китә.
Рәсәйҙәге Граждандар һуғышында ҡатнаша, Рәсәйҙә Рәсәйҙең Ҡыҙыл гвардияһына инә.
1918 йылдың июнендә, рус ҡыҙына өйләнгәндән һуң, Омскта механик булып урынлаша.
1920 йылдың ғинуарында Рәсәйҙән китә.

Югославияның бер өлөшө булып киткән тыуған еренә ҡайтҡандан һуң, 1920 йылда Броз
Югославия Коммунистар партияһының ағзаһы була. Был йыл аҙағында Коммунистар
партияһы тыйыла, 1921 йылда репрессияға эләгә һәм тар-мар ителә.

1925 йылдан 1926 йылға тиклем Иосип Кралевицала судоверфила эшләй һәм
Коммунистар партияһы ойошмаһы булдырып, уны етәкләй. 1926 йылда Загребҡа ҡайта
һәм профсоюздар хәрәкәтендә ҡатнаша. 1927 йылда Югославия Коммунистар
партияһының Загреб ҡала комитетының ойоштороусы секретары була.

Бер нисә тапҡыр ҡулға алынып, эҙәрлекләүгә дусар була. 1928 йылда сираттағы
арестан һуң коммунистик пропаганда алып барыуҙа ғәйепләнә. 1929 йылдың 21
февралендә 5 йылға каторга эштәренә хөкүм ителә. 1934 йылда азат ителгәс,
Югославия Коммунистар партияһы етәкселегенә инә. 1935—1936 йылдарҙа Мәскәүҙә
Коминтернда эшләй. 1937 йылдың декабрендә Югославияға ҡайта һәм СССР-ҙа атылған
Югославия Коммунистар Партияһы етәксеһе Милан Горкич урынына Югославия
коммунистар партияһын етәкләй.

Броз ЮКП эшләү дәүерендә «Тито» тигән ҡушамат ала. Һуңыраҡ был ҡушамат уның
фамилияһының бер өлөшө булып китә. Бер версияға ярашлы, Броздың нимәне нисек
эшләргә кәрәклеген ҡыҫҡаса аңлатыу ғәҙәте була: «Ты это сделаешь» («хорватса -ти
то»). Ошонан уның ҡушаматы килеп сыҡҡан да инде, тип баралар. Броз үҙе был
версияны кире ҡаға һәм Титоның бер нәмә лә аңлатмаған хорват фамилияһы булыуын
белдерә..

1941 йылда нацист Германияһы Югославияны баҫып алғандан һуң, коммунистар
тәүгеләрҙән булып ҡаршылыҡ күрһәтә. Югославия халыҡ азат итеү армияһын булдырған
партизандар отряды ойошторола. Уның башында 1941 йылдың 4 июленән Тито тора.
Югославия партизан хәрәкәте иң уңышлыларҙың береһе була, партизандар ҙур
территорияларҙы контролдә тота.

Тәүге айҙарҙа Югославия коммунистары оккупанттар менән һуғыш барышында четниктар
отряды менән хеҙмәттәшлек итергә тырыша. Август-сентябрҙәрҙә четниктар һәм
партизандар бергә бер нисә операция үткәрә. Сентябрҙә Тито менән четниктар
етәксеһе Михаилович араһында осрашыу була. Әммә, тиҙҙән идеологик
ҡапама-ҡаршылыҡтар үҙен һиҙҙерә һәм шат союзы ҡапма-ҡаршыға әйләнә. 1941 йылдың
ноябрендә четниктар һәм коммунистик партизандар үҙ-ара ысын граждандар һуғышы
алып бара.. Четниктар десант союзниктарҙы көтөргә һәм аҙаҡ немецтар менән
һуғышҡа ҡушылырға кәрәк тиһә, Тито һәм партизандар иһә, оҙаҡҡа һуҙмай немецтар
менән һуғышҡа ҡушылырға кәрәк, тип һанай.

Италия капитуляцияһынан һуң Югославия Халыҡ Азатлыҡ армияһы элек итальяндар
тарафынан оккупацияланған территорияларҙы баҫып алырға маташа. Югославия
хөкүмәте эмиграцияла Михаилович менән мөнәсәбәттәрҙе өҙә һәм Титоны баш
командующий итеп ҡуя. Американдар менә Британдар Югославия Халыҡ Азатлыҡ
армияһына үҙенең ярҙамын, шул иҫәптә Хорватияның бойондороҡһоҙ дәүләте
территорияһында дошман объекттарына авиацион һөжүм яһап, хәрби ярҙамын да
күрһәтә башлай.

1944 йылдың 25 майында Югославия Халыҡ Азатлыҡ армияһы командованиеһы урынлашҡан
Дрвар ҡалаһында, Титоны үлтереү йәки тотоу өсөн (операция «Ход конём») немец
һауа десанты төшөрөлә. Тик операция килеп сыҡмай.

1945 йылдың 5 апрелендә Тито Иосиф Виссарионович Сталин менән Югославия
территорияһына ваҡытлыса Совет Социалистик Республикалар Союзы ғәскәрен индереү
тураһында килешеүгә ҡул ҡуя.

Ҡыҙыл Армия частары менән берлектә Югославия Халыҡ Азатлыҡ армияһы илде азат
итә. Гитлер коалицияһын еңеүҙәге роле өсөн 1945 йылдың көҙөндә Титоны Брежнев
«Еңеү» ордены менән наградлай.

Азат ителгәндән һуң Югославия Демократик Федератив республикаһы иғлан ителә һәм
Тито уның премьер-министры, сит ил эштәре буйынса министры була. Балҡан
федератив республикаһына Югославияны ҡушыу мәсьәләһе буйынса Югославия
Коммунистар партияһы етәкселәренең Сталинға буйһонмауына бәйле, СССР-ҙа
дәүләт-ара һәм партия-ара бәйләнештәр өҙәлә. 1949 йылда совет етәкселеге Дуҫлыҡ
тураһында килешеү, СССР һәм Югославия араһында дуҫлыҡ, үҙара ярҙам һәм һуғыштан
һуң Югославия менән хеҙмәттәшлек тураһындағы килешеүҙе өҙә. Югославия
етәкселеген дискредитациялауға йүнәлтелгән пропагандик кампания башлана.
Югославияла «фашист тибындағы антикоммунистик полицейский режимы» булыуы
раҫлана. Рәсми совет баҫмалары Дуҫлыҡ тураһында килешеү, СССР һәм Югославия
араһында дуҫлыҡ, үҙара ярҙам һәм һуғыштан һуң Югославия менән хеҙмәттәшлек
тураһындағы килешеү Титоның был осорҙағы «ҡанлы ораны — Ранкович» тураһында яҙа.
Ҡайһы бер мәғлүмәттәр буйынса, совет махсус хеҙмәте Титоға һөжүм әҙерләй. Ул
Сталиндың вафаты арҡаһында юҡҡа сығарыла. . 1953—1954 йылдарҙа Югославия Греция
һәм Төркиә менән килешеү төҙөй. . 1953 йылда Тито ил президенты итеп һайлана һәм
ғүмеренең ахырына тиклем ошо вазифаны биләй. 1970 йылдар уртаһында Титоның
ҡатыны Броз Йованкаға дәүләткә ҡаршы эшмәкәрлек алып барған өсөн ғәйеп тағыла.
Бер версия буйынса Тито уны бер нисә енәйәттә, шул иҫәптә дәүләт һәм
түңкәрелешкә әҙерлек серен асыуҙа СССР файҙаһына шпионажлыҡта ғәйепләй. Икенсе
версия буйынса ғәйепләү заговорсылар тарафынан фальсификациялана. Уның башында
Стане Доланц һәм Никола Любичич тора. Ғәйепләнеүсене Белград үҙәгендә бөтә
уңайлыҡтары булған айырым йортта изоляциялайҙар, Йованканың апайы Надяға язалау
менән янап, килеп сыҡҡан хәл тураһында һөйләүҙе тыялар. Слободан Милошевич был
ҡарарҙы үҙгәртмәй, шулай итеп Йованка 25 йыл йорт аресында булып бары тик 2000
йылда ғына азат ителә..



https://ba.wikipedia.org/wiki/%D0%98%D0%BD%D0%B4%D1%83%D0%B8%D0%B7%D0%BC

Индуи́зм — Һинд диндәренең иң таралғаны, йыш ҡына дини традицияларҙың йыйылмаһы
һәм Һиндостан субконтинентында барлыҡҡа килгән фәлсәфә мәктәбе тип атайҙар.
Санскриттә индуизмдың тарихи исеме — сана́тана-дха́рма (санскр. सनातन धर्म,
sanātana dharma IAST), «мәңгелек дин», «мәңгелек юл» йәки «мәңгелек ҡанун»
тигәнде аңлата.

Большая советская энциклопедия биргән мәғлүмәт буйынса «Һиндостан Конституцияһы»
буддизм, джайнизм һәм сикхизм индуизмдың өлөштәре булып тора тип иҫәпләй, әммә
фәнни әҙәбиәттә уларҙы айырым дин тип иҫәпләйҙәр .

Индуизм тамарҙары менән Ведий цивилизацияһына барып тоташа , шуға күрә боронғо
дин тип иҫәпләйҙәр . Ибраһими диндәрҙән айырмалы буларҡ, индуизмды нигеҙләүсе,
дөйөм табыныу системаһы һәм дөйөм доктрина юҡ .

Индуизм монотеизм, политеизм, панентеизм, пантеизм, монизм һәм хатта атеизмға
нигеҙләнгән төрлө дини традициялар, фәлсәфәүи системалар һәм дини ҡараштарҙы
берләштерә. Дхарма, карма, сансара, мокша һәм йога индуизмдың ғәҙәттәге
күренештәре булып тора.

Индуизмда бик күп изге яҙмалар бар, улар ике категорияға бүленә: шрути һәм
смрити. Веды, Упанишады, Пураны, «Рамаяна», «Махабхарата», «Бхагавад-гита» һәм
Агамы индуизмдың иң мөһим дини яҙмалары.

Индуизм — христианлыҡ һәм исламдан һуң ышаныусылар һаны буйынса сөнсө дин булып
тора. Индуизм диненә 1 млрд кеше ышана, уларҙың 950 млн Һиндостан һәм Непалда
йәшәй. Индуизмға ышанған башҡа кешәләр Бангладеш, Шри-Ланка, Пакистан,
[Индонезия]], Малайзия, Сингапур, Маврикий, Фиджи, Суринам, Гайана, Тринидад и
Тобаго, Бөйөк Британия, Канада һәм АҠШта йәшәй.

XX быуаттың икенсе яртыһында индуизм Һиндостандың милли сиктәре аша бөтә донъяға
тарала. Карма, йога һәм вегетарианлыҡ идеялары киң тарала һәм ғәҙәти күренешкә
әйләнә.

Индуизмдың ҡайһы бер ҡараштары һәм ғәмәлдәре тәнҡитләнә. Иң күп ғәйепләнгәндәре
– тол ҡалаған ҡатындарҙың үҙ-үҙҙәрен яндырыу ритуалы Сати, шәхесте ниндәй
кастала булыуына ҡарап дискриминациялаған Варны ғәмәле.

«Индуизм» термины санскрит телендә фарси вариантындағы Синдху (Һинд) йылғаһы
исеменән килеп сыҡҡаан. Фарси телендә Һинд йылғаһы аръяғында йәшәүселәрҙе шулай
атағандар. Ғәрәп телендә «аль-хинд» термины хәҙерге замандала Һиндостанда
йәшәүселәрҙе аңлата. .

XVIII быуат аҙағында инглиздар Һиндостандың төньяҡ-көнбайышында йәшәүселәрҙе
«индустар» тип атаған. Һуңынан «индус» тип Һиндостанда йәшәүсе мосолман, джайн,
сикх йәки христиан булмаған кешене атайҙар. Был термин менән киң дини ҡараш
спектры һәм дини ғәмәлдәр атала башлай. Индуизм термины 1930 йылда «Hindu»
һүҙенә «изм» суффиксы ҡушҡас барлыҡҡа килә. Был һүҙ брахмандарҙың варны дини
мәҙәниәтен аңлатыу өсөн ҡулланыла. Һуңынан һиндлылар был төшөнсәне
бойондороҡһоҙлоҡ өсөн көрәш ваҡытында ҡабул итеп алалар.

Индус термины XIX быуатта ғына барлыҡҡа килһә лә, был һүҙ XVI — XVIII
быуаттарҙағы Бенгали текстарында осрай. Гаудия-вайшнавизм текстарында «индус»
термины «драхма» термины менән бергә ҡулланылған. «Индустар драхмаһы» тигән
төшөнсә индустарҙың дини ғәмәлен башҡа диндәрҙән айырыу өсөн ҡулланыла.

Индуизмда ожмах һәм тамуҡ төшөнсәләре Пуран әҙәбиәтендә һүрәтленә. Унда
иҫәбе-хисабы булмаған ожмах һәм тамуҡ локаһы (планетаһы) булыуы һүрәтләнгән,
үлгән кешеләрҙе ҡылған эштәре изге йәки гонаһлы булыуына ҡарап баһалау йәки яза
биреү көтә. Тамуҡҡа эләккән йәнде пинда (ҡорбанға килтерелгән һыу һәм аҙыҡ)
ярҙамында кире саҡырып алып була. Был йоланы балалары һәм ейәндәре башҡарырға
тейеш. Ожмах һәм тамуҡ планетаһында бер ни тиклем ваҡыт булғас, йән төлө
материаль элементтар аша (Ер, һыу, һауа, ут, эфир) үтә һәм 8 400 000 кәүҙәнең
береһе булып яңынан тыуырға мөмкинлек ала.



https://ba.wikipedia.org/wiki/%D0%98%D0%BA%D0%BC%D3%99%D0%BA

Икмәк — он һәм һыуҙан торған ҡамырҙы бешереп, парҙа эшкәртеп, ҡыҙҙырып
әҙерләнгән аҙыҡ–түлек төркөмөнөң исеме. Икмәк бешергәндә тоҙ, йомшартҡыс һәм
әсетке ҡулланалар. Ҡайһы осраҡта аҡ әнис, кунжут, мәк орлоҡтарын тәмләткес итеп
ҡулланалар. Тәмләткес орлоҡтарын биҙәү өсөн дә ҡулланалар.

Икмәкте айырым ашарға була, йыш осраҡта аҡ май, арахис майы, көнбағыш майы,
варенье, маргарин, джем, бал менән ашайҙар. Был ашамлыҡ бутерброд тип атала. Был
ризыҡты өҫтәлгә йылы көйө һәм һалҡын көйө ҡуйырға мөмкин. Икмәктең өҫтөн
тостерҙа ҡыҙҙырып алырға була.

Почему хлеб называют святым Существуют понятия, ценность которых не вызывает ни
у кого сомнений. Это вода, земля, солнце, воздух и, конечно же, хлеб.

Икмәк — Неолит осоронда барлыҡҡа килән боронғо ризыҡ. Иң беренсе икмәк ярма һәм
һыуҙан торған бутҡаны осраҡлы рәүештә йәки эксперимент формаһында бешереп
ҡарауҙан барлыҡҡа килгән. Был «беренсе икмәк»тең «тоҡомо» бөгөнгө көндә бөтә
донъя буйлап ярманан әҙерләнә. Мәҫәлән, Мексикала тортилья, Һиндостанда чапати,
Ҡытайҙа poa ping, Шотландияла һоло ҡоймағы, Төньяҡ Америкала кукуруз ҡоймағы.
Көликмәк — күп цивилизацияларҙың төп ризығы.

Әсегән ҡамырҙан бешерелгән икмәк Боронғо Мысырҙа барлыҡҡа килгән тип иҫәпләнә.
Бындай икмәккә бойҙай үҫтереү өсөн шарттар бар. Бындай икмәк өсөн бойҙай сифаты
— алдан киптермәйенсә тарттырырға мөмкин булырға һәм составында күн аҡһым
булырға тейеш. Икмәк әсетеү өсөн бик күп ысулдар бар. Ҡамырҙы бешерер алдынан
асыҡ һауала ҡалдырырға мөмкин. Был ваҡытта ҡамыр һауалағы әсеткес бактерияларҙан
әсей. Галл һәм Ибер ҡәбиләлере һыра өҫтөндәге күбекте ҡамырға ҡушып икмәк
әсеткән. Һыра эсмәгән халыҡтар әсеткене бойҙай көрпәһенә әсегән виноград һуты
йәки вино ҡушып әҙерләгән.



https://ba.wikipedia.org/wiki/%D0%94%D0%BE%D2%BB%D0%B0

До́һа (ғәр. الدوحة‎, Ад-Доһа) — Фарсы ҡултығының яр буйында урынлашҡан Катар
дәүләтенең баш ҡалаһы. Халҡы — 521 283 кеше (2010). Катарҙың иң ҙур ҡалаһы,
бында ил халҡының 50%-ты йәшәй (агломерацияһы 796 947 кеше)

Доһа ҡалаһының климаты, бөтә Ғәрәбстан ярымутрауындағы һымаҡ, үтә эҫе һәм тропик
сүлле булып тора. Йәйге айҙарҙа уртаса максималь температура +40 °C-тан арта, ә
күләгәләге температура йыш ҡына +45 °C һәм унан да күберәк була. Иң юғары
температура 2010 йылдың 14 июлендә теркәлә һәм +50,4 °C тәшкил иткән. Йәйен
яуым-төшөм булмай. Ҡышҡы айҙарҙа температура кәмей, һирәк яуым-төшөм булыуы
күҙәтелә. Йылына уртаса яуым-төшөм 76 мм тәшкил итә. ә ҡайһы йылдарҙа ул
бөтөнләй булмай. Иң түбән температура 1992 йылдың 24 һәм 25 ғинуарында күҙәтелә
һәм +5,0 °C тәшкил иткән.

1916 йылда Доһа ҡалаһы Британия империяһының Катар протетораты үҙәге, ә 1971
йылдан алып — бойондороҡһоҙ Катар дәүләтенең баш ҡалаһы булып китә.

1973 йылда Доһала Катар университеты, 1975 йылда — Катар милли музейы асыла.
1996 йылдан алып Әл-Джазира ғәрәп юлдаш телеканалы тапшырыуҙарын башлай.

Доһа ҡалаһының даими йәшәүсе халҡының күпселек өлөшөн иммигранттар тәшкил итә.
Иң күп эмигранттар төркөмө Көньяҡ Азиянан килгәндәр, шулай уҡ Көнсығыш Азиянан
һәм ғәрәп Левантынан килгәндәрҙә күп. Тағы ла Дохала АҠШ, Франция, Бөйөк
Британия, Көньяҡ Африка Республикаһы, Норвегия һәм башҡа ил вәкилдәре
төйәкләнгәндәр.



https://ba.wikipedia.org/wiki/%D0%94%D0%B6%D0%BE%D1%80%D0%B4%D0%B6_%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD

Джордж Вашингтон (ингл. George Washington; 1732 йылдың 22 феврале — 1799 йылдың
14 декабре) — Бөйөк Британияға ҡаршы барған Америка үҙаллылығы өсөн һуғышта
(1775 — 1783 йылдар) Континенталь ғәскәр етәксеһе, Америка Ҡушма Штаттарының
тәүге президенты (1789 — 1797 йылдар).

1775 йылда Континенталь конгресс Вашингтонды Америка революцион ғәскәре башлығы
итеп билдәләй. Бостонды ҡамауҙан алып 1781 йылда британ ғәскәре Йорктаунда
еңелеүенә тиклем ул Континенталь ғәскәр башында тора. 1783 йылда, һуғыш
тамамланып, Париж килешеүе Ҡушма Штаттарҙың үҙаллылығын танығас, Вашингтон шәхси
тормошона әйләнеп ҡайта һәм үҙенең Маунт-Вернондағы өйәҙендә йәшәй башлай.

1787 йылда Филадельфияла үткәрелгән Конституцион йыйылышта Ҡушма Штаттар
Конституцияһын төҙөүҙә ҡатнаша. 1789 йылдан ул Ҡушма Штаттарҙың президенты
вазифаһын биләй. Ул Британия һәм Франция араһында барған һуғыш арҡаһында икегә
бүленгән донъяла ауырлыҡтарға ҡаршы тора алырлыҡ көслә дәүләт булдыдырға тырыша.
1793 йылда нейтраллек иғлан итеүе сит ил бәрелештәренә йәлеп ителмәҫкә мөмкинлек
бирә. 1795 йылда Британия менән Джей килешеүе тип исемләнгән килешеү төҙөлөүе
ике ил араһында сауҙа үҫешеүенә булышлыҡ итә. Рәсми рәүештә бер фирҡәгә лә
кермәһә лә, Вашингтон федералистар фирҡәһе тәҡдим иткән программаларҙы яҡлап
сыға. Шулай, был фирҡә тәҡдиме менән милли банк булдырыла, һалып системаһы яйға
һалына һәм башҡа финанс мәсьәләләр хәл ителә. Вашгингтондың хушлашыу мөрәжәғәте
Американың артабанғы сәйәсәтенә ҙур йоғонто яһай.

Вашингтон 1799 йылда үлеп китә. Уны ерләгән ваҡытта генерал Генри Ли телмәрендә
әйтеп үтелеүенсә, Вашингтон «һуғыш ваҡынында — тәүгеләрҙән, солох ваҡытында —
тәүгеләрҙән һәм яҡташтарының йөрәгендә — тәүгеләрҙән».

Джордж Вашингтон 1732 йылдың 22 февралендә (иҫке стиль буйынса, 1732 йылдың 11
февралендә) Хантинг-Крик плантацияһында (хәҙерге Вирджиния штаты) Августин
Вашингтон һәм уның икенсе ҡатыны Мэрия Бол Вашингтондың тәүге улдары булып тыуа.
Алты йәшлек сағында ғаиләһе менән Ферри Фарм фермаһына күсенә, бында уға атаһы
һәм ағаһы белем бирә. 11 йәшлек сағында Вашингтондың атаһы үлеп китә.

Йәш сағында Вашингтон ер үлсәүсе булып эшләй. 1748 йылда лорд Фэйрфакстың
Шенандоа тигеҙлегендә ер үлсәү экспедицияһында ҡатнаша. 1749 йылда Калпеппер
графлығының ер үлсәүсеһе вазифаһына тәғәйенләнә. Шул йылдарҙа ағаһы Лоуренс аша
Вашингтон Огайо компанияһы — Огайо йылғаһы ярҙарында төҙөлөш алып барыусы
компания менән ҡыҙыҡһына башлай — ағаһы был компанияның акционеры булып тора.
1752 йылдың июнендә Лоуренс туберкулёз менән ауырып, үлеп китә. Джорджҡа уның
милегенең өлөшө, шул иҫәптән Александрия ҡалаһы янындағы Маунт-Вернон өйәҙе,
Лоуренстың колония адъютанты булараҡ үтәгән бурыстарының ҡайһы берҙәре күсә.

1753 йылда Вирджиния губернаторы Роберт Динуидди Вашингтонға Форт-ле-Бефҡа
(хәҙерге Уотерфорд, Пенсильвания штаты) британдарҙың француздарға ультиматумын
илтергә бойора. Был хат француздарҙың Огайо йылғаһы янындағы британ ерҙәрендә
төҙөлөштө туҡтатырға тейешлеге тураһында киҫәтә. Вашингтондың был хәүефле
сәйәхәте ун бер аҙна дауам итә. Артабан был ультиматум ике колониаль көс
араһында ыҙғыш башланыуға сәбәпсе була.

1754 йылда, Динуидди Вашингтонды подполковник итеп билдәләй һәм француздарҙың
Огайо йылғаһы буйында Дюкен фортын төҙөүенә ҡаршы тиҙ арала йыйылған
экспедидияның етәксеһе итеп ҡуя. Вашингтон үҙенең төркөмө менән француз фортына
табан юл ала, юлында француз командиры Жозеф Кулон де Жюмонвиль етәкселек иткән
30 кешелек төркөмгә тап була һәм уға һөжүм итә. Француздар тиҙ арала бирелә,
әммә Вашингтондың кешеләрен ярҙамға килгән күпкә ҙурыраҡ француз төркөмө ҡамап
ала. Әсирлеккә эләккән Вашингтонды Жюмонвилде үлтереүен таныуы тураһында ҡағыҙға
ҡул ҡуйырға күндереп, ебәрәләр.

1755 йылда Вашингтон уңышһыҙ тамамланған Мононгахила экспедицияһында британ
генералы Эдуард Брэддоктың ярҙамсыһы рәүешендә ҡатнаша. Был экспедиция Огайоны
яулап алыуға британдарҙың төп ынтылышы була. Брэддок еңеүенә шул тиклем ышана,
һалдаттарына ул парадҡа барған һымаҡ марш һәм йырҙар менән барырға бойора.
Вирждиния һәм инглиз йыйылма ғәскәре күпләп ҡырыла, Брэддок бәрелеш ваҡытында
алған ауыр яраһынан сигенеү ваҡытында һәләк була. Вашингтон иһә Мононгахила
геройы булараҡ танылыу ала — ул һанаулы ғына ҡалған офицерҙар менән бер рәттән,
сигенергә мәжбүр булған ғәскәрҙең ҡалдығын туплай. Был ваҡиғанан һуң Вашингтонға
полковник дәрәжәһе бирелә.

1758 йылда Вашингтон генерал Форбс экспедицияһында ҡатнаша. Был экспедиция
француздарҙың Дюкен фортын ҡалдырыуға килтерә, һәм британдар уның урынында
Питтсбург ҡалаһын нигеҙләй. Ошо уҡ йылда Вашингтон үҙенең хәрби карьераһын
ҡалдыра, киләһе ун алты йылын ул Вирджинияла плантатор һәм сәйәсмән булып
үткәрә.

Вашингтонды Аҡ йорт имениеһында йәшәүсе тол ҡатын Марта Дендридж Кастис менән,
Джордж француздар һәм индейҙар менән һуғыштан ҡайтҡас, Мартаның дуҫтары
таныштыра. Тәүге күрешеүҙәренән һуң өс аҙна үткәс, Джордж уға өйләнешергә тәҡдим
итә. 1759 йылдың 6 ғинуарында Джордж менән Марта, икеһе лә 27 йәшлек сағында,
Мартаның өйөндә - Аҡ йортта өйләнешә, был йорт артабан президент йортона исем
бирә. Яңы тыуған ғаилә Маунт-Вернонға күсенә, Джордж плантатор эшенә тотона,
сәйәсәткә ылыға. Джордж һәм Мартаның уртаҡ балалары булмай, әммә ул Мартаның
тәүге никахынан ике балаһын яратып тәрбиәләй.

Вашингтондың бай ҡатынға өйләнеүе уның йәмғиәттә бейегерәк урын биләүенә
булышлыҡ итә, Джордж Вашингтон Вирджинияның иң бай кешеһенә әйләнә. Ул ауыл
хужалығы эшенә әүҙем тотона, йыш ҡына ерҙәр һатып алып, үҙенең плантацияларын
киңәйтә. 1758 йылдың башында ул француздар һәм индейҙар менән һуғыш ветераны һәм
бай плантатор булараҡ, Вирджиния Закондар сығарыу палатаһына һайлана. 1760 –
1774 йылдарҙа ул Фэйрфакс графлығы судьяһы вазифаһын биләй.

Вашингтон колония режимына ҡаршы күтәрелгән хәрәкәткә 1769 йылда алдынғылар
рәтендә ҡушыла — ул дуҫы Джордж Мейсон башлаған инглиз тауарҙарына бойкот
ойоштороуҙа ҡатнаша. Был бойкот колонияға килтерелгән күп тауарҙарға яңы
һалымдар ҡаралған Тауншенд закондарына ҡаршы башлана. Һөҙөмтәлә, 1770 йылда
инглиз парламенты был закондарҙы юҡ итә. 1774 йылдың июлендә ул Фэйрфакс
графлығы йыйылышына рәйес итеп һайлана, Фэйрфакс графлығы закондар йыйынтығы
төҙөүҙә ҡатнаша. Был ултырыш һөҙөмтәһендә артабан Континенталь конгресс
ойошторола. Беренсе Континенталь конгресҡа Вашингтон делегат итеп һайлана.

1775 йылдың апрелендә Икенсе Континенталь конгресс йыйылыу мәленә Америка
колонистары һәм британ көстәре араһында бәрелештәр йышая. Вашингтон был
йыйылышҡа, һуғышҡа әҙерлеген аңлатып, хәрби кейемдә килә. Конгресс 1775 йылдың
14 июнендә Континенталь ғәскәр булдыра. Вашингтондан башҡа ғәскәр башлығы роленә
дәғүә итерлек башҡа бер кем дә булмай, хәрби тәжрибәһе, һүҙенең өҫтөнлөгө,
патриот булараҡ яулаған даны һөҙөмтәһендә, ул Конгресс тарафынан бер тауыштан
Контитенталь ғәскәр етәксеһе итеп һайлана, Вашингтонға генерал-майор дәрәжәһе
бирелә.

1775 йылдың июлендә революцион ғәскәр британ көстәре урынлашҡан Бостонды ҡамауҙа
тота. Вашингтон ғәcкәре янына килеп еткәс, көкөрт етмәгәнлеген аңлап ҡала.
Вашингтон инглиз форттарына һөжүм итеп, инглиз ҡоралдары менән ғәскәрен тәьмин
итә. 1776 йылдың мартына британ ғәскәре Бостонды ҡалдырырға мәжбүр була.
Вашингтон ғәскәрен Нью-Йоркҡа табан алып китә.

1776 йылдың авгусында британ генералы Уильям Хоу Нью-Йоркҡа көслө һөжүм башлай.
Вашингтондың ғәскәре, британ көстәре менән бер нисә уңышһыҙ бәрелештән һуң,
Нью-Йорктан Нью-Джерси аша сигенергә мәжбүр була. Континенталь ғәскәрҙең
киләсәге шик аҫтында ҡала. 1776 йылдың 25 декабре төнөндә Вашингтон контратакаға
күтәрелеп, Америка ғәскәрен Делавэр йылғаһы аша алып сыға, Трентонда меңгә яҡын
гессен һалдаттарын (ялланып һуғышыусы немец һалдаттары) әсир итә. Был уңышын ул
Принстон яуындағы еңеүе менән нығыта. Был ҡыш яуланған еңеүҙәр ғәскәрҙең
ышанысын арттыра, Вашингтондың ғәскәр башлығы булараҡ даны арта, был революцион
ғәскәр сафына йәштәр ылығыуына килтерә.

1777 йылдың 11 сентябрендә Брэндивайн яуында британ ғәскәрҙәре Вашингтондың
ғәскәрен ҡыйратып, 36 сентябрҙә ҡаршылыҡһыҙ Филадельфияны ала. Октябрҙең башында
Вашингтон ғәскәре Джермантаундағы британ гарнизонына уңышһыҙ хөжүм итә. Был
ваҡытта генерал Бургойн етәкселеге аҫтындағы британ ғәскәре Саратога ҡалаһы
янында тулыһынса Г.Гейтс етәкәгән америка ғәскәренең әсирлегенә эләгә.
Бургойндың еңелеүе американдарҙың француздар менән хәрби килешеү төҙөүенә
булышлыҡ итә. Шулай итеп, революцион күтәрелеү донъя кимәлендәге һуғышҡа әйләнә.

1777 йылдың декабрендә Вашингтон ғәскәре Вэлли-Форджта урынлаша һәм киләһе алты
айҙы бында үткәрә. Ҡыш эсендә ғәскәрҙең байтаҡ өлөшө һалҡындан, аслыҡтан һәм
ауырыуҙарҙан үлә. Шулай ҙа яҙ ғәскәр яңы көс менән ҡышҡы лагеренән ҡуҙғала. 1778
йылда генерал Г. Клинтон етәкләгән инглиз ғәскәре Филадельфияны ҡалдырып, төп
көсөн Нью-Йоркта туплай. Американдарҙың һәм француздарҙың берләшкән ғәскәре
британ ғәскәрен Вирджинияға ҡыҫырыҡлағас, 1781 йылдың 19 октябрендә Йорктаунда
тәүгеләрҙең еңеүе һуғышҡа нөктә ҡуя.

1783 йылдың мартында оҙаҡ ваҡыт түләүһеҙ һуғышҡан Континенталь ғәскәр офицерҙары
Конгрессҡа ҡаршы берләшә, - улар Вашингтондың Конгресты тарҡатып, хакимлыҡты үҙ
ҡулына алыуын теләй. Әммә Вашингтон, үҙенең йоғонтоһо ярҙамында ғәскәрҙә тәртип
урынлаштыра. Ошо йылдың сентябрендә төҙөлгән Париж килешеүе Ҡушма Штаттарҙың
үҙаллылығын таный. 25 ноябрҙә британ ғәскәре Нью-Йоркты ҡалдыра, яңы хөкүмәт
етәкселекте үҙ ҡулына ала. 4 декабрҙә Фраунсис тавернаһында Вашингтон яуҙаш
дуҫтары менән хушлашып, 1783 йылдың 23 декабрендә ғәскәр башлығы вазифаһын
ҡалдыра. Артабан 13 штаттан торған яңы дәүләт Конфедерация статьялалаhы тип
аталған тәүге дөйөм закондар йыйынтығын ҡабул итә.

Вашингтон Маунт-Вернонға ҡайта, әммә уның тыныс тормошо оҙаҡҡа һуҙылмай. 1787
йылдың йәйендә Филадельфияла үткәрелгән Конституцион йыйылышҡа саҡырыла һәм
йыйылыштың рәйесе итеп һайлана. Был йыйылышта Америка Ҡушма Штаттарының
Конституцияһы төҙөлә. Конституцияны бөтә 13 штат та ҡабул итә.

1789 йылда һайлаусылар коллегияһы Вашингтонды бер тауыштан президент вазифаһына
һайлай. 1789 йылдың 30 апрелендә Нью-Йорктың Федерал-холлында ул президент антын
бирә, шулай итеп, Вашингтон Америка Ҡушма Штаттарының беренсе президенты
вазифаһына аяҡ баҫа. Джон Адамс вице-президент вазифаһына һайлана.

Конгресс президенттың эш хаҡын 25000 доллар күләмендә билдәләй – был ул ваҡыт
өсөн байтаҡ ҙур сумма була. Был ваҡытта унһыҙ ҙа бай булған Вашингтон был
сумманан баш тарта, әммә Конгресс өгөтө менән ризалаша.

1792 йылда һайлаусылар коллегияһы Вашингтонды ҡайтанан бер тауыштан президент
вазифаһына һайлай. Өсөнсө тапҡырға Вашингтон был вазифанан баш тарта һәм
Конституцияға президент вазифаһына ике тапҡырҙан артыҡ һайланыуҙы сикләүсе
төҙәтмә керетә.

Вашингтон үҙе бер фирҡәгә лә кермәй һәм төрлө фирҡәләр барлыҡҡа килеүе үҙ-ара
бәхәстәр тыуҙырып, илдең ныҡлығын ҡаҡшата, тигән фекерҙә була. Әммә ваҡыт үтеү
менән, президенттың яҡын кәңәшселәре араһында, фекерҙәр айырмалығы һөҙөмтәһендә,
ике фракция барлыҡҡа килә. Финанстар министрлығы секретары Александр Гамильтон
федералистар фирҡәһен, дәүләт секретары Томас Джефферсон республиканецтар
фирҡәһен булдыра. Гамильтон илдең финанс үҫешен яйға һалыу өсөн милли банк
булдырыуҙы, дәүләт бурыстарын хеҙмәтләндереүҙе, дөйөм милли аҡса системаһын
булдырыуҙы һәм башҡа финанс үҙгәртеүҙәрҙе күҙ уңында тотҡан программа тәкдим
итә. Вашингтон иһә был программаны хуплап, уны тормошҡа ашырыуҙа булышлыҡ итә.
Ғөмүмән, Вашингтон федералистар фирҡәһен күп һорауҙарҙа яҡлап сыға.

1791 йылда Конгресс иҫерткес эсемлектәр яһап һатыусыларға өҫтәмә һалым керетә,
был фермер хужалыҡтарында, бигерәк тә Пенсильванияла, ҡаршылыҡтарға килтерә.
Артабан был ҡаршылыҡ олоғайып, Виски ихтилалы тип исемләнгән ихтилалға әүерелә.
Федераль ғәскәр ҡаршылыҡты туҡтатыр өсөн бигерәк бәләкәй була, һәм Вашингтон
1792 йылда Пенсильвания, Вирджиния һәм бүтән штаттарҙан йыйылма халыҡ ғәскәре
булдырып, үҙ етәкселеге аҫтында ҡаршылыҡ тоҡанған райондарға алып бара. Эш баш
күтәреүселәр менән асыҡ бәрелешкә тиклем барып етмәй, әммә яңы хөкүмәт ошо
ваҡиғала үҙенең көслөлөгөн, дәүләт ныҡлығын һаҡлып ҡалыр өсөн ҡоралға тотона
алыуын иҫбат итә.

Был ваҡытта Франция һәм Англия һуғыш хәлендә була. Вашингтон Европала барған
үҙ-ара бәхәстәргә ҡыҫылмауҙы хуп күрә. Гамильтон һәм Вашингтон Британия менән
мөнәсәбәттәрҙе яйға һалыу, ҡайтанан һуғыш тоҡаныу хәүефен булдырмау өсөн Джей
килешеүе тип исемләнгән килешеү әҙерләй. Франция яҡлы Джефферсон фирҡәһе
ағзалары килешеүгә ҡырҡа ҡаршы тора. Шулай ҙа Вашингтон менән Гамильтон,
Вашингтондың хуплауы йоғонтоһо менән, Сенаттың килешеүҙе ҡабул итеүенә өлгәшә.
1794 йылдың 19 ноябрендә юғары судъя Джон Джей килешеүгә ҡул ҡуя. Һөҙөмтәлә,
революцияға тиклемге бәхәсле һорауҙарҙың күбеһе хәл ителә, Канада – Ҡушма
Штаттар сиге билдәләнә, иң мөһиме – килешеү Британия менән яңы һуғыш башланыу
мөмкинлеген юҡ итә һәм ике ил араһында сауҙа итеү үҫешә. Әммә был Францияның
ҡәнәғәтһеҙлегенә килтерә һәм ил эсендәге сәйәси бәхәстәрҙең төп сәбәбе булып
тора.

1796 йылда Вашгингтондың Америка халҡына хушлашыу мөрәжәғәте баҫылып сыға. Был
Американың артабанғы сәйәсәтенә иң ҙур йоғонто яһаусы баҫма була. Вашингтон был
мөрәжәғәтте йыл башынан Гамильтон ярҙамы менән әҙерләй. Унда Вашингтон милли
берҙәмлектең, Конституцияның, закондар үтәлеүенең мөһимлеген әйтеп үтә, сәйәси
фирҡәләрҙең дәүләт ныҡлығын ҡаҡшатыуын һыҙыҡ аҫтына ала.

1797 йылдың мартында, президент вазифаһынан киткәндән һуң, Вашингтон ҡатыны
Марта менән Маунт-Вернонға ҡайта һәм күп ваҡытын фермер хужалығына бағышлай.
1798 йылдың 13 июлендә, Франция менән мөнәсәбәттәр киҫкенләшкәс, Джон Адамс
Вашингтонға генерал-лейтенант дәрәжәһе биреп, уны ғәскәр башлығы итеп билдәләй.
Был вазифала ул көтөлмәгән осраҡтарҙа ҡулланырлыҡ Ваҡытлы ғәскәр булдырыуҙа
ҡатнаша, әммә үҙе бер яу ҙа үткәрмәй.

1799 йылдың 12 декабрендә ҡарлы, борсаҡлы һалҡын ямғыр аҫтында Вашингтон һыбай
фермаһын тикшереп бер нисә сәғәт үткәрә. Киске аш ваҡытында һыуланған кейемен
алыштырмайса өҫтәл артына ултыра. Икенсе көн иртән тәне янып уяна, артабан
ауырыуы пневмонияға әйләнә. 1799 йылдың 14 декабрендә, 67 йәшендә ул үлеп китә.
Ҡатыны Марта Вашингтон уның үлеменән һуң бер-береһе араһындағы хаттарҙы яндыра,
хаттарҙын өсөһө генә һаҡланып ҡала.

Вашингтон Маунт-Вернонда ерләнә. Уның үлеменән һуң Америка ғәскәре һалдаттары
алты ай дауамында ҡулдарына ҡара лента бәйләп йөрөтә, Наполеон Бонапарт
Францияла ун көнлөк траур иғлан итә. 1976 йылдың 19 ғинуарында, Ҡушма Штаттарҙың
ике йөҙ йыллығында Джорж Вашингтонға Конресс палаталары тарафынан Ҡушма Штаттар
Армияһы генералы дәрәжәһе бирелә.



https://ba.wikipedia.org/wiki/%D0%93%D1%80%D0%B8%D0%B3%D0%BE%D1%80%D0%B8%D0%B0%D0%BD_%D1%81%D1%82%D0%B8%D0%BB%D0%B5

Григориан стиле — иҫкергән Юлиан календары урынына керетелнән календарь. Юлиан
стиле буйынса бер йылда 365,25 тәүлек бар тип иҫәпләнгән. Григориан календарында
йыл 365 көндән тора, дүрт йылға бер килгән кәбисә йылы 366 көндән тора. Ғәмәлдә
иһә Ер Ҡояш тирәләй 365 тәүлек 5 сәғәт 48 минут 46 секундта тулы әйләнеш яһай.
Шуға күрә календарҙа мөһим дата, көн менән төн тигеҙләшкән көн — 21 март
быуаттар үткән һайын артта ҡала бара. XVI быуатта бар дата 10 көнгә артта ҡала.
Был айырманы 1582 йылда Рим папаһы Григорий XIII төҙәтә. Был тарихҡа Григориан
календары булып кереп ҡала.

365 , 2425 = 365 + 0 , 25 − 0 , 01 + 0 , 0025 = 365 + 1 4 − 1 100 + 1 400
{\displaystyle 365,2425=365+0,25-0,01+0,0025=365+{\frac {1}{4}}-{\frac
{1}{100}}+{\frac {1}{400}}}

Рәсәйҙә яңы стилгә күсеү XIX быуат урталарында уҡ күтәрелә. Ләкин сиркәү
әһелдәренең ҡаршылығы арҡаһында ғәмәлгә ашмай ҡала. Рәсәйҙә 1918 йылдың 24
ғинуарында Совнарком рәйесе В.И. Ленин календарь реформаһы тураһында декретҡа
ҡул ҡуя. Шулай итеп Рәсәйҙә Григориан календары, йәғни яңы стиль индерелә. Иҫке
стиль менән айырманы бөтөрөү өсөн декрет буйынса 31 ғинуарҙан һуң 1 февраль
түгел, ә 14 февраль тип иҫәпләнә башлай.



https://ba.wikipedia.org/wiki/%D0%93%D0%B8%D1%82%D0%B0%D1%80%D0%B0

Гитара — ҡыллы сиртеп уйнай торған музыкаль инстрамент. Романс, блюз, кантри,
фламенко, рок, метал, джаз кеүек бик күп музыка стилдерендә ҡушылып уйнаусы йәки
яңғыҙ башҡарылыусы инструмент. XX быуатта уйлап сығарылған электр гитараһы киң
күльтураға көслө йоғонто яһай.

Хәҙерге заман гитараһына оҡшаған резонанс корпусы һәм муйыны булған музыка
инструмент булыуы тураһында мәғлүмәт б. э. т. II мең йыллыҡтан бирле билдәле.
Месопотамияла археологик ҡаҙыу эштәре барышында табылған балсыҡ көршәктәр
барельефында киннора (Библияла телге алынған шумер-вавилон ҡыллы инструменты)
төшөрөлгән. Боронғо Мысыр һәм Һиндостанда ошоға оҡшаған инструменттар булыуы
мәғлүм: набла, нефер, цитра, вина һәм ситар. Думбыра ла боронғо музыка
инструменты булыа иҫәпләнә, боронғо Хорезмда ҡаҙыу эштәре барышында ҡыллы
инструменттарҙа уйнауса терракот статуэткалар табылған. Хорезмдаға 2000 йыл элек
булған ике ҡыллы инструменттың ҡаҙак думбыраһы менән оҡшашлығы бар тип
иҫәпләйҙәр ғалимдар. Боронғо Греция һәм Римдә кифара тигән инструмент бик
танылған булған.

Гитараға тиклем инструменттар оҙонса йоморо корпуслы, ҡыл тарттырылған оҙон
муйынлы булған. Корпус бер бөтөн булған, киптерелгән ҡабаҡтан, ташбаҡа ҡабығынан
йәки бер бөтөн ағастан эшләнгән. Б. Э.Т III—IV быуаттарҙа Ҡытайҙа жуань (йәки
юань) тигән инструмет бурлыҡҡа килә. Уларҙың резонанс корпусы айырым аҫҡы һәм
өҫкө деканан тора. Европала латин һәм мавритан гитараһы VI быуатта барлыҡҡа
килә. XV—XVI быуаттағы виуэла тигән музыка инструменты хәҙерге гитара
конструкцияһы формалашыуына ҙур йоғонто яһай.

Урта Азиянан Греция аша Европаға үтеп ингәнсе «гитара» һүҙе бер нисә үҙгәреү
кисерә: Боронғо Грецияла «кифара (ϰιθάϱα)», латинса «cithara», испанса
«guitarra», итальянса «chitarra», французса «guitare», инглизсә «guitar» һәм
ниһәйәт Рәсәйҙә «гитара». «Гитара» һүҙе беренсе тапҡыр Урта быуаттарҙа XIII
быуатәҙәбиәтендә ҡулланыла



https://ba.wikipedia.org/wiki/%D0%93%D0%B0%D0%B1%D1%81%D0%B1%D1%83%D1%80%D0%B3%D1%82%D0%B0%D1%80_-%D0%9B%D0%BE%D1%82%D0%B0%D1%80%D0%B8%D0%BD%D0%B3%D1%81%D0%BA%D0%B8%D0%B9%D2%99%D0%B0%D1%80_%D0%BD%D3%99%D2%AB%D0%B5%D0%BB%D0%B5

Габсбургтар-Лотарингскийҙар нәҫеле ( нем.Habsburg-Lothringen) — ағзалары  Франц
I һәм Мария Терезия вариҫтары булған Европаның император династияһы. Изге Рим
империяһы тәхетен 1765 йылдан алып  1806 йылға тиклем, Австрия тәхетен 1780 
йылдан  алып  1918 йылға тиклем, шулай уҡ  Мексика тәхетен дә  1864 йылдан
алып 1867 йылға тиклем биләнеләр. Һуңыраҡ  Австрия Европаның иң ҡеүәтле
дәүләттәренең береһе булған  Австро - Венгрияға  әүерелә.  Габсбургтарҙың
береһе 1914 йылда Сараевола  үлтерелә, ошо үлтерелеү арҡаһында Беренсе донъя
һуғышы башлана. Габсбургтар 1918 йылғы революциянан һуң ерҙәрен һәм титулдарын
юғалта, әммә был нәҫелдең Австрияла йәшәмәгән  күп кенә вәкилдәре эрцгерцог
 титулын хәҙерге көнгә тиклем ҡулланалар.  

Тармаҡ үҙ эсенә Изге Рим империяһы императоры  Франц II бөтә вариҫтарын үҙ эсенә
ала. Ошо тармаҡтан  Австрияның бөтә императорҙары сыҡҡан (Франц II, Фердинанд I,
Франц Иосиф I һәм Карл I), шулай уҡ Модена һәм Феррара герцогыФранц Фердинанд
һәм Мексика императоры Максимилиан I да инәләр. Хәҙерге көндә ошо уҡ тармаҡтан
нәҫел башлығы ла.

Морганатик тармағы Франц Фердинандтың барлыҡ вариҫтарын үҙ эсенә ала. Франц
Фердинанд Чехия графиняһы София Хотекка өйләнә. Австрия закондарына ярашлы
морганатик никахта тыуған балалар (Гогенбаргтар) тәхеткә дәғүә итә алмайҙар.
Франц Фердинанд һәм София Хотек үлтереләләр һәм ошо ваҡиға Беренсе донъя һуғышы
башланыуына сәбәп була. Хәҙер Гогенбергтар Габсбургтарҙан килгән иң боронғо
нәҫел.

Мария Терезия  1717 йылда тыуа. Ул тыуған саҡта: "Был тик ҡыҙ ғына икән!", тип
әйткәндәр, сөнки Карл VI  династия туҡтатылмаһын өсөн мотлаҡ малай кәрәк була.
Карл Прагматик санкция сығара, тик уны таныуҙары икеле була. Мария Терезияның
ике туған апай - һеңлеләре  — атаһының өлкән ағаһы Иосиф I ҡыҙҙары була.  Улар
шулай уҡ тәхеткә дәғүәсе була алалар ине. Мария Терезия Леопольд Климент
Лотарингскийға кейәүгә сығырға уйлай, әммә Венаға килеп еткәс тегеһе сәсәк
ауырыуынан үлә. 1736 йылда Мария Терезия Франц Лотарингскийға сыға. Никахтарында
бик күп балалар тыуа, уларҙың араһында ике император  (Иосиф II һәм Леопольд
II), шулай уҡ Бөйөк француз ревоюция ваҡытында гильотинала үлтерелгән Франция
королеваһы Мария - Антуанетта булалар. Тоскана бөйөк герцогы Джан Гастоне Медичи
вафат булғандан һуң Франц Тоскана бөйөк герцогы булып китә һәм улар ғаиләһе
менән Флоренцияға киләләр. Унда улар хөрмәтенә әлеге көнгә тиклем һаҡланған
триумфаль арка төҙөлә. 

Атаһы вафат булғандан һуң Австрия тәхетенә күп кенә хакимдар дәғүә белдерә.
Мария Терезия Силезияны ҡайтарырға теләй һәм уға бер нәмә лә алып килмәгән Ете
йыллыҡ һуғыш башлана. Ире вафат булғандан һуң,  улы император була. Мария
Терезия фән һәм сәнғәттең үҫешеүен хәстәрләй, университеттар  һәм  Прагала,
Инсбрукта бик күп китапханалар аса.  Ғәҙәти хоҡуҡ урынына Терезия кодексы
булдырыла. Өс министрыҡ ойошторола, улар үҙ сиратында башҡарма, закон сығарыусы
һәм хөкөм тармаҡтарына бүленә. Мария Терезия 1780 йылда вафат була. Башҡа
Габсбургтар һымаҡ, ул да католик динендә һәм  католик динендә булған королдәрҙең
вариҫы була. Дин иреклеген таныу  идеяһынан ул баш тарта. Сиркәүгә ул артыҡ
иреклек бирмәй. Иезуиттар менән уның мөнәсәбәттәре ҡатмарлы була, уларҙың
мөлкәтен ул асыҡтан - асыҡ тартып ала алған.

Австрия мираҫы өсөн һуғыштың ҡыҙған мәлендә тыуа. Белемен Вольтер хеҙмәттәренән
ала. Атаһы үлгәндән һуң  Иосиф II Изге Рим империяһы  императоры булып
китә. 1780 йылға тиклем ул әсәһе Мария Терезия менән бергә идара итә.

Атаһы Тоскананың бөйөк герцогы булған саҡта донъяға килә. Олатаһы Иосиф II ике
никахынан да һау балалары булмау сәбәпле, иртәме - һуңмы уның император булырға
мөмкинселектәре  арта, шуға күрә Франц  киләсәктә идарасы булыу өсөн әҙерләнергә
1784 йылда Венаға күсә. 24 йәшендә, үҙе лә көтмәгәндә, император була. Ул
тәхеткә ултырған саҡта Францияла революция дөрләй. Европаның башҡа монархтары
кеүек, ул да радикализмға ҡаршы эшмәкәрлек башлай. 1794 йылда армияла бер нисә
һалдат һаҡ аҫтына алына, уларҙы заговорҙа ғәйепләп,  судҡа бирәләр. Франц
атаһының үрнәк алып империяла халыҡтың кәйеф - торошон күҙәтер өсөн шпион
селтәре булдыра (Тосканда ла шундай хеҙмәт булған). Франц II Францияға ҡаршы
Пруссия менән  союз булдыра. 1794 йылда Франция италияла еңеүҙәр яулай, был
ваҡиғаларҙан һуң Франц II Кампо - Формио солохона ҡул ҡуя. Солохҡа ярашлы
Австрия Нидерландтарҙы һәм Ломбардияны юғалта, әммә Венеция, Истрия һәм
Далмацияны үҙенә ала. Наполеон Францияны империя тип иғлан иткәндән һуң, Франц
Австрияны — мираҫлы империя, ә үҙен Австрия императоры тип иғлан итә.  1805
йылдың 2 декабрендә билдәле Аустерлицтағы алыш була, Франц үҙе ошо алышта
ҡатнаша.1806 йылдың 6 авгусында ул Изге Рим империяһын юҡҡа сығара һәм тәхеттән
баш тарта. Юғалтыу бик көслө була, әммә Наполеон аптырап ҡалмай  — ул Франц
ҡыҙының ҡулын һорай. Франц ризалашһа ла, хәлдәр үҙгәршһеҙ ҡала. Беренсе Париж
килешеүе буйынса ул барлыҡ тиерлек юғалҡан ерҙәрен кире ҡайтара. 1814 йылдан
1835 йылға тикклем австрияла тыныс була. 1835 йылдың 2 мартында Франц бөтә
туғандары алдында көтөлмәгән биҙгәк ауырыуынан вафат була. 

Фердинанд инцухт арҡаһында тыуған бала, шуға ла эпилепсия, гидроцефалия менән
яфалана, көнөнә бер нисә  биҙгәк тота, ҡыҙып китеүсән була һәм аңлайышлы итеп
һөйләшә алмай. Аҡылға теүәл булмай, дәүләт менән етәкселек итергә һәләтһеҙ була,
бөтә бурыстарын Меттернихҡа тапшыра. Шулай булыуға ҡарамаҫтан, ул иғтибарын
туплай белгән һәм эҙмә - эҙлекле көндәлектәрен алып барған, бик уҡымышлы булған.
Ул үҙе тик "регенттар" яҙған указдарға ҡул ҡуйған. Фердинандтың аш бешереүсегә
биргән яуабы уның  данын сығара. Аш бешереүсе ыумас әҙерләп булмай, сөнки ҡайһы
бер ингридиенттар сезоны түгел тийеүенә, Фердинанд: "Мин император! Һәм мин
ыумас теләйем!"- тигән. 1848 йылда революция ҡуба,  булдыҡһыҙлығы арҡаһында
 Фердинанд Инсбрукка ҡаса. Ниһәйәт, ул үҙенең кесе туғаны  Франц Иосиф файҙаһына
тәхеттән баш тарта. Ғүмеренең аҙаҡҡы йылдарын ул Чехияла уҙғара, уны унда бик
яраталар. Ул Чехияның аҙаҡҡы тажланған короле була.



https://ba.wikipedia.org/wiki/%D0%92%D0%B8%D0%BD%D1%81%D0%B5%D0%BD%D1%82_%D0%92%D0%B0%D0%BD_%D0%93%D0%BE%D0%B3

Винсе́нт Ви́ллем Ван Гог (нидерл. Vincent Willem van Gogh, 30 март 1853, Бреда
янындағы Грот-Зюндерт, Нидерланд — 29 июль 1890, Овер-сюр-Уаз, Франция) — бөтә
донъяға танылған нидерланд рәссамы-импрессионист.

1869 йылда Винсент Goupil & Cie исемле эре художестволы-сауҙа фирмаһының Гаага
филиалына эшкә урынлаша. Шунда дилер сифатында дәрес ала. Буласаҡ художник
тырышып эшкә бирелә, яҡшы һөҙөмтәләргә өлгәшә, һәм 1873 йылдың июлендә уны
Goupil & Cie фирмаһының Лондондағы филиалына күсерәләр. Сәнғәт әҫәрҙәрен көн
һайын күреп танышҡанға живопистың асылын аңлай һәм ҡәҙерен белә. Бынан тыш ул
ҡала музейында һәм галереяларҙа Жан-Франсуа Милле һәм Жюль Бретон эштәре менән
таныша һәм һоҡланып йөрөй. Август аҙағында Винсент Хакфордҡа күсеп килә һәм
Урсулы Лойер фатирына урынлаша. Винсент Урсулы Лойерҙың ҡыҙы Евгенияға ғашиҡ
булған тигән фараз йәшәп килә. Ысынында иһә ул Каролина Хаанебик тигән немкаға
ғашиҡ булған. Һөйгән ҡыҙынан кире яуап алығас, буласаҡ рәссам Библияны өйрәнә
башлай. 1874 Венсеттаны фирманың Париж филиалына күсерәләр, өс ай эшләгәндән һуң
ул тағы Лондонға күсә. 1875 йылда эшкә тағы ла Парижға ебәрәләр, был юлы ул
Салон һәм Лувр күргәҙмәләре менән танышҡас үҙен һынлы сәнғәттә һанап ҡарарға
була. Был шөғөлө күп ваҡыт талап итә, үҙе өсөн «картиналар һатыуҙан да насарыраҡ
сәнғәттең дошманы юҡ» тигән ҡарар сығара. Насар эшләгәне өсөн 1876 йылда уны
Goupil & Cie фирмаһынан ҡыуалар.



https://ba.wikipedia.org/wiki/%D0%91%D1%83%D1%80%D1%83%D0%BD%D0%B4%D0%B8

Буру́нди (Ҡалып:Lang-rn һәм франц. Burundi), Буру́нди Йөмһүриәте (Ҡалып:Lang-rn,
франц. République du Burundi) — Үҙәк Африкала урынашҡан ҙур булмаған дәүләт,
донъяның иң фәҡир илдәренең берһе. Төньяҡта Руанда, көнбайышта Конго Демократик
Йөмһүриәте, көнсығышта һәм көньяк-көнсығышта Танзания менән сиктәш. Диңгеҙгә
сығышы юҡ. Көньяк-көнбайышта Танганьика күле менән сиктәш.

Дәүләттең бойондороҡһоҙлоғо 1962 йылдың 1 июлендә иғлан ителде. Бәйһеҙлек
көнөнән һуң илдә күп конфликттар, граждандар һуғышы була. Һуңғы йылдарҙа
халыҡ-ара көстәрнең илдә булыу сәбәпле дәүләттә сағыштырмаса тыныслыҡ хасил итә.

Халыҡ һаны — 8 856 000 кеше. 80,9 % — хуту милләтенән, 15,6 % — тутси, 1,6 % —
лингала, 1,0 % — пигмейҙар. Халыҡ һаны — 323,4 кеше/км². Ҡалаларҙа халыҡтың
10,0 %-ы йәшәй.



https://ba.wikipedia.org/wiki/%D0%91%D0%BE%D1%82%D0%B0%D0%BD%D0%B8%D0%BA%D0%B0

Ботаника (бор. грек. βοτάνη — "ботанэ", "йәшеллек, үлән, үҫемлек") — биологияның
төп тармаҡтарының береһе, үҫемлектәр тураһында комплекс фән. Ботаника үҫемлектәр
батшалығын, автотроф прокариоттарҙы, һәм бәшмәктәрҙе, уларҙың эске һәм тышҡы
төҙөлөшөн, үҫешен, Ер шарында таралыуын, тирә-яҡ мөхит менән мөнәсәбәтен һәм
бер-береһе менән бәйләнештәрен өйрәнә.

Кеше үҙенең үҫемлектәр донъяһынан айырым йәшәп булыуы мөмкин түгеллеген иртә
аңлаған, шуның өсөн үҫемлектәр тураһындағы практик белемдәрҙең барлыҡа килеүе,
кеше цивилизацияһының иң боронғо этаптарына тура килә. Беренсе булып үҫемлектәр
тураһында мәғлүмәт Боронғо Көнсығыш яҙмаларында иҫкәртелә. Гректар ботаникаға
нигеҙ һалып, фәнгә әйләндерәләр. К. Линней боронғо грек философ һәм тәжрибәсе
Теофрасты «ботаника атаһы» тип атай. Урта быуаттарҙа тәбиғи фәндәрҙең абруйы
төшә, ботаника XVI быуаттан һуң ғына әүҙем үҫешә башлай. XVIII – XIX быуаттарҙа
ботаника айырым фәндәргә бүленә башлай, һәм XX быуаттың беренсе яртыһында
үҫемлектәр тураһында комплекс фәнгә әйләнә.



https://ba.wikipedia.org/wiki/%D0%91%D0%9C%D0%9E-%D0%BD%D1%8B%D2%A3_%D0%A5%D0%B0%D0%BB%D1%8B%D2%A1-%D0%B0%D1%80%D0%B0_%D1%81%D1%83%D0%B4%D1%8B

БМО-ның Халыҡ-ара суды (рәсми, БМО Уставына ярашлы — Халыҡ-ара суд,
ингл. International Court of Justice, франц. Cour internationale de Justice) —
Берләшкән Милләттәр Ойошмаһының алты төп органының береһе. Уның Уставына ярашлы,
БМО-ның төп маҡсаттарының береһе — «тыныс ысулдар менән, ғәҙеллек һәм халыҡ-ара
хоҡуҡ принциптарына ярашлы, тыныслыҡты боҙоуға килтереүе ихтимал булған
халыҡ-ара бәхәстәрҙе һәм хәл-торошто көйләү»гә өлгәшеү өсөн булдырылған.

Халыҡ-ара суд ғәҙел хөкөм һәм консультация биреү функцияларын үтәй. Үҙенең
регламентына эйә һәм БМО Уставының бер өлөшө булып торған Статутҡа ярашлы эшләй.

Халыҡ-ара суд, 1920 йылда Милләттәр Лигаһы ҡарамағында ойошторолған Халыҡ-ара
суд эшмәкәрлегенең даими палатаһын (ППМП) алмаштырып, 1946 йылда эш башлай. ППМП
үҙенең 1945 йылдың октябрендә үткән һуңғы сессияһында архивын һәм милкен Гаагала
Тыныслыҡ йортонда урынлашасаҡ Халыҡ-ара судҡа тапшырыу тураһында ҡарар ҡабул
итә.

1946 йылдың 31 ғинуарында ППМП судьялары отставкаға китә, ә 1946 йылдың 17
апрелендә ул рәсми рәүештә таратыла. Беренсе тапҡыр Суд 1946 йылдың 3 апрелендә
йыйыла һәм 6 апрелдә Рәйес, Вице-рәйес һәм Сәркәтип һайлай. Судтың беренсе
Рәйесе итеп быға тиклем ППМП Рәйесе булған Хосе Густаво Герреро (Сальвадор)
һайлана. 1946 йылдың 18 апрелендә Халыҡ-ара суд тәүге асыҡ ултырышын үткәрә.
Беренсе эш 1947 йылдың майында ҡарала. Ул Корфу ҡултығындағы инцедентҡа ҡағыла
(Берләшкән Короллек Албанияға ҡаршы).

Халыҡ-ара судта 15 бойондороҡһоҙ судья эшләй. Улар гражданлығына ҡарамаҫтан,
юғары әхлаҡи сифаттарға эйә булған, үҙ илдәрендә юғары суд вазифаларына һайланыу
өсөн ҡуйылған талаптарға яуап биргән йәки халыҡ-ара хоҡуҡ өлкәһендә абруй
яулаған юристар. Халыҡ-ара суд дәүләттәр араһында килеп тыуған
аңлашмаусылыҡтарҙы һәм бәхәстәрҙе тыныс юл менән хәл итеү һәм донъяла тәртип
булдырыу, хоҡуҡиәтте тәьмин итеүҙә төп урында тора. Рәсми телдәре — инглиз һәм
француз телдәре. Суд БМО-ның алты төп органы араһында Нью-Йорктан ситтә
урынлашҡан берҙән-бер структураһы.

БМО Уставының 93-сө статьяһына ярашлы, БМО-ның барлыҡ ағза-илдәре суд Статуты
ҡатнашыусылары булып тора[Комм 1]. БМО Уставының айырылғыһыҙ өлөшө булып
һаналған суд Статуты Судтың ойошоуына һәм эшмәкәрлегенә ҡағылған барлыҡ
мәсьәләләрҙе лә көйләй. Уның 1-се статьяһы: «Берләшкән милләттәрҙең төп суд
органы сифатында БМО Уставы менән ойошторолған Халыҡ-ара суд ошо Статуттың
түбәндәге ҡарарҙарына ярашлы ойошторола һәм эшләй», — тип иғлан итә. Әйтелгәндәр
5 главала һәм уға ингән 69 статьяла аныҡлаштырыла:

Бынан тыш, яҡтар килешкән осраҡта, Суд эште ex aequo et bono принцибы нигеҙендә,
йәғни ғәҙеллек буйынса, ғәмәлдәге халыҡ-ара хоҡуҡ нормалары менән сикләмәйенсә,
хәл итә ала.

БМО-ның Халыҡ-ара суды эштәрҙе бары тик тейешле дәүләттәр быға үҙҙәре ризалыҡ
биргәндә генә (яҡтарҙың килешеүе принцибы) тикшерә ала. Дәүләт быға түбәндәге
ысулдар менән ризалыҡ бирергә мөмкин:

Эште Судҡа тапшырыу тураһында шарт ФАО, ВОЗ, ЮНЕСКО кеүек махсуслаштырылған
ойошмаларҙың Уставына, халыҡ-ара характерҙағы енәйәттәр, халыҡ-ара экологик
хоҡуҡ өлкәһендәге конвенцияларҙа һәм башҡа халыҡ-ара договорҙарға индерелгән.
Дөйөм алғанда яҡынса 300 договор ҡулланыу һәм аңлатыуға бәйле тыуған бәхәстәрҙе
көйләү буйынса Суд юрисдикцияһын күҙаллай.

2013 йылға ҡарата БМО-ның 70 ағза-дәүләтенең Суд юрисдикцияһын мотлаҡ таныуы
тураһындағы бер яҡлы мөрәжәғәт ғәмәлдә була. Уларҙың күпселеге (70-тең 52-һе) үҙ
эшмәкәрлектәрендә теге йәки был бәхәсте индермәүгә һылтанма яһай. Айырым
осраҡтарҙа бындай категорияға айырым дәүләттәр; билдәле ваҡыт осоронда тыуған;
айырым характерҙағы һ.б. бәхәстәр инә. Именлек Советының биш даими ағзаһының
бары тик береһенең (Бөйөк Британия) генә мөрәжәғәте 2014 йылға тиклем ғәмәлдә
була. Франция менән АҠШ үҙ мөрәжәғәттәрен кире алһа, Ҡытай менән Рәсәй бер
ваҡытта ла бындай мөрәжәғәттәр яһамай. Бөйөк Британияның мөрәжәғәтендә Суд
юрисдикцияһы танылмаған бәхәстәр категорияһы тураһында ла белдерелә. Шул уҡ
ваҡытта Суд юрисдикцияһын таныған дәүләт уны судҡа икенсе дәүләт саҡырғандан
һуң, бындай юрисдикцияның ҡулланылырға тейеш түгел тип иҫәпләүе мөмкин. Уның
фекеренсә:

Был осраҡта Суд мәсьәләне яҡынса хәл итә[Комм 2]. Суд ҡарарҙары бәхәстә
ҡатнашыусы дәүләттәр һәм бары тик ошо мәсьәлә буйынса мотлаҡ үтәлергә тейеш. Был
бурыс БМО Уставына ярашлы йөкмәтелә. Суд ҡарары һуңғы була һәм ҡабат ҡаралмай,
әммә ул яңы хәл-торош нигеҙендә ҡабат ҡаралыуы ихтимал.

Бынан тыш, ошо уҡ статьяның 2-се пунктына ярашлы, Генераль Ассамблея БМО-ның
башҡа органдарына ла, махсуслаштырылған ойошмаларға ла консультатив һығымталар
алыуға рөхсәт бирә. Әммә уларҙың һорауы үҙҙәренең эшмәкәрлек сиктәрендә тыуған
юридик мәсьәләләр менән генә сикләнергә тейеш. Әлеге ваҡытта бындай хоҡуҡ
БМО-ның өс органына (Иҡтисади һәм Социаль Совет, Опека буйынса совет һәм
Генераль Ассмаблеяның Сессия-ара комитеты) һәм 16 учреждениеға (ЮНЕСКО,
Халыҡ-ара хеҙмәт ойошмаһы, Бөтә донъя Һаулыҡ һаҡлау ойошмаһы, Бөтә донъя банкы,
Бөтә донъя Граждандар авиацияһы ойошмаһына һ.б.) бирелгән.

Судҡа икеләтә функция йөкмәтелгән: халыҡ-ара хоҡуҡҡа ярашлы юридик бәхәстәрҙе
хәл итә һәм юридик мәсьәләләр буйынса консультатив һығымталар сығара. Эштең
судта ҡаралыу ваҡыты яҡынса 4 йыл.

Суд составын формалаштырыуҙа төп принцип булып Судта цивилизацияның төп
формалары һәм донъяның хоҡуҡи системаһы нигеҙҙәре вәкәләте принциптары тора.
Мәҫәлән, Судта урындар донъяның төп төбәктәре буйынса бүленгән: Африканан — өс,
Латин Америкаһынан — ике, Азиянан — өс, Көнбайыш Европанан һәм башҡа
дәүләттәрҙән (был төркөмгә Канада, Ҡушма Штаттар, Австралия, Яңы Зеландия инә) —
биш һәм Көнсығыш Европанан ике ағза. Шул уҡ ваҡытта 5 урын формаль булмаған
рәүештә ЮМО-ның Именлек Советының даими ағза-дәүләттәренә бирелгән. Бындай рәсми
булмаған бүленеш 2008 йылдың 6 ноябрендә, Генераль Ассмаблеяла тауыш биреү
ваҡытында, вәкәләттәрен тамамлаусы судьялар араһында ошо төбәктән берәр судья
булыуға ҡарамаҫтан, Азиянан ике кандидат иң күп тауыш йыйып, Африкаға бер тауыш
та булмауы асыҡланғандан һуң барлыҡҡа килә.

Суд регламенты билдәләүенсә, эше ҡаралыусы яҡтың судьялар араһында үҙ дәүләте
гражданины булмаһа, ул ошо аныҡ эш буйынса ad hoc судьяһын һайлай ала. Был уның
хоҡуғы, әммә бурысы түгел. Бындай осраҡта судья ошо дәүләттең гражданы булмауы
ла ихтимал. Аd hoc судьяһы, башҡалар кеүек үк, уҙ бурысын башҡарыр алдынан
тантаналы ант бирә. Ул ҡарраҙар ҡабул итеүҙә башҡа судьялар менән тиңлек
принцибы ингеҙендә ҡатнаша, шулай уҡ хеҙмәте өсөн хаҡ ала. Аd hoc судьяларын
индереү зарурлығы Судтың төп принциптарының береһе — яҡтарҙың тиңлеген һаҡлауҙы
тәьмин итә. Бик йыш ad hoc судьялары эш тамамланғандан һуң Суд ағзаһы итеп
һайлана.

Халыҡ-ара судтың йыллыҡ оклады 160 000 АҠШ доллары (200 йылға ҡарата) тәшкил
итә. Суд Рәйесе махсус өҫтәмәгә эйә. Туғыҙ йыл хеҙмәт иткәндән һуң судьяларҙың
пенсияһы окладтарының яртыһына тиң була. Ә инде 18 һәм унан да күберәк йылдар
эшләүсе судьялар окладтарының 2/3 өлөшө күләмендәге пенсия алыу хоҡуғына эйә.
Окладтар һәм уларға өҫтәмәләр тураһында ҡарарҙы БМО-ның Генераль Ассамблеяһы
ҡабул итә.

Үҙенең эшмәкәрлеге арҡаһында Суд территорияларҙы алыу һәм лимитлаштырмау
тәртибен көйләүсе ҡайһы бер принциптарға өлөш индереп кенә ҡалмай, ә дәүләттәр
араһындағы күп һанлы бәхәстәрҙе яйға һала.

Оҙайлы ваҡыт дауамында СССР һәм Россия Суд юрисдикцияһын танымай. СССР һәр ваҡыт
үҙе ҡатнашлығындағы бәхәстәоҙе Халыҡ-ара судтың ғәҙел ҡарауына шик белдерә һәм
күрә Судта тикшерелеүсе яҡ булыуға рөхсәт бирмәй. Шул уҡ ваҡытта Судта СССР-ға
ҡаршы бер ни тиклем, аныҡлап әйткәндә, дүрт процесс инициативаһы була. Улар
барыһы ла 1950 йылдарҙа АҠШ тарафынан белдерелә һәм Америка хәрби самолеттарына
бәйле инциденттарға ҡағыла. Уларҙың һәр ҡайһыһына ҡарата Суд был мәсьәләлә
тейешле юрисдикцияға эйә түгеллеген һәм эште ҡарауҙан баш тартыуын белдерә .

1989 йылда СССР халыҡ-ара конвенцияларҙың ҡайһы берҙәренә ҡарата юрисдикцион
хаталы ҡараштан арынып, беренсе тапҡыр ошо документтар нигеҙендә илгә ҡарата
Судта талаптар күтәрелеүенә юл ҡуя. 2005 йылда терроризмға ҡаршы договорға
ҡарата ла бындай аҙым яһала.

 2008-2011 йылдарҙа тарихта беренсе тапҡыр РәсәйСудта яҡ булараҡ ҡатнаша. Уға
ҡарата шикәйәтте  Грузия нигеҙендә раса дискриминацияһының барлыҡ
формаларын бөтөрөү тураһында халыҡ-ара конвенция (ЛД) яҙа.  Грузия,  1990
йылда Рәсәй туранан-тура һәм шулай уға ғ: контроленд№ булған Абхазия һәм Көньяҡ
Осетия-Алания Республикаһы аша был республикаларҙағы грузин халҡын
дискриминациялай, тип раҫлай. 

2010 йылдың 13-17 сентябрендә Судтың был эште ҡарау буйынса юрисдикцияһы
тураһында тыңлауҙар үткәрелә. 2011 йылдың 1 апрелендә 2 суд ҡарарын баҫтырып
сығара, унда Суд Грузияның 2008 йылдың 12 авгусында биргән мөрәжәғәтен ҡарау
юрисдикцияһына эйә булмауы тураһында белдерә, сөнки Халыҡ-ара конвенцияның раса
дискриминацияһының барлыҡ формаларын бөтөрөү тураһындағы 22-се статьяһында
ҡаралған мотлаҡ судҡа тиклемге процедура тормошҡа ашырылмай.



https://ba.wikipedia.org/wiki/%D0%90%D0%BD%D1%82%D0%B8%D0%BA%D0%BB%D1%8B%D2%A1

Антиклыҡ (Антика, лат. antiquitas — боронғолоҡ) — грек-рим боронғолоғон —
Боронғо Греция һәм Боронғо Рим цивилизацияһын аңлатҡан термин.

Ваҡыт мәғәнәһендәге осорҙар геосәйәси контекста икенсе төрлө булырға мөмкин.
Мәҫәлән, Боронғо Грецияла цивилизация Рим империяһындағыға ҡарағанда алдараҡ
сәскә ата. Бынан тыш, Көнсығыш Рим империяһында антик цивилизация һуңыраҡ тыуа
һәм һуңыраҡ һүнә. Антик мәҙәни мираҫ хәҙерге роман халыҡтарының көнкүрешендә,
мәҙәниәтендә, телендә һәм ғөрөф-ғәҙәттәрендә ярайһы уҡ яҡшы һаҡланған, уларҙан
Урта диңгеҙ буйындағы башҡа халыҡтарға (көньяҡ славяндар, ғәрәптәр, төрөктәр,
берберҙәр, йәһүдтәр) күскән.

Шулай уҡ классик антиклыҡтың күп элементтары (ғөрөф-ғәҙәттәр, закондар, йолалар
һ.б.) Көнсығыш Рим (Византия) империяһының Кесе Азия йәҙрәһендә XI быуатта
сәлжүк төрөктәре килгәнгә тиклем һаҡлана.

Крит-микен (б.э.т. III мең йыллыҡ аҙағы — б.э.т. II мең й.). Миной һәм микен
цивилизациялары. Тәүге дәүләт берәмектәре барлыҡҡа килеү. Диңгеҙселек үҫеше.
Боронғо Шәреҡ цивилизациялары менән сауҙа һәм дипломатик бәйләнештәр
урынлаштырыу. Оригиналь яҙыу барлыҡҡа килеү. Крит һәм материктағы Греция өсөн
был дәүерҙә үҫештең төрлө осорҙары айырыла, сөнки дәүләтселек ул саҡта грек
булмаған халыҡ йәшәгән Крит утрауында б.э.т. III мең йыллыҡта ахей гректары
һөжүменә дусар булған Балҡан Грецияһына ҡарағанда алдараҡ барлыҡҡа килә. Асылда,
крит-микен осоро — антиклыҡтың алды.

Гомер яҙып ҡалдырыуынса, Критта минойҙарҙан башҡа, пеласгтар (Геродот һәм
башҡалар буйынса, Кесе Азиянанмы, Грециянанмы килгәндәр), кидондар (уларҙан
Кидония ҡалаһының исеме ҡалған) йәшәгән. Һуңыраҡ утрауға ахейҙар (гректар) бәреп
ингән.

Миной цивилизацияһы б.э.т. XV быуатта Тира утрауында вулкан урғылыуҙан бик ҙур
зыян күрә, шуның арҡаһында һәләкәтле цунами башлана. Бәлки, ошо һәләкәт
Атлантида тураһындағы мифҡа нигеҙ булғандыр, тип фараз ителә.

Б.э.т. III—II мең йыллыҡтарҙа Балкан Грецияһында пеласгтар, лелегтар, карийҙар
йәшәй. Ил, Геродот әйткәненсә, Пеласгия тип атала. Аҙаҡ грек тарихсылары был
халыҡтарҙың мәҙәниәте күпкә юғарыраҡ кимәлдә булһа ла, уларҙы варвар тип атай
(хәйер, боронғо гректар ул саҡта был терминды линвистик маҡсатта ғына, йәғни
грек теле булмаған телдәр атамаһы итеп кенә ҡулланғандыр).

Илиада менән Одиссеяла һүрәтләнгәнсә, төрлө халыҡтар йәшәгән ҡала общиналары
барлыҡҡа килеүгә эллин ҡәбиләләренең күсенеүҙәре сәбәпсе була. Был күсенеү
Гераклидтарҙың ҡайтыуы йәки дорийҙарҙың Пелопоннесҡа күсенеүе тип йөрөтөлә.

Эллин йәмғиәттәре Гомерҙың Илиада һәм Одиссея тигән поэмаларында сағыу һәм тулы
һүрәтләнгән. Илиада менән Одиссея Х—IX быуаттарҙа ижад ителгән. Поэмаларҙағы
тарихи материалды дәүерҙәр һәм осорҙаар буйынса һалып сығыу мөмкинлеге юҡ;
уларҙың күбеһе автор йәшәгән заманға ҡарай.

(б.э.т. XI—IV бб.) Грек донъяһының этник тупланғанлығы. Дәүләтселектең
демократик һәм олигархик төрҙәренә эйә булған полис структураларының барлыҡа
килеүе, сәскә атыуы һәм көрсөккә төшөүе. Боронғо грек цивилизацияһының ғәйәт ҙур
мәҙәни һәм фәнни ҡаҙаныштары.

Антиклыҡтың беренсе осоро. Бронза быуаттың байыуы менән йәнәш башлана. Антиклыҡ
башланған ваҡыт тип б.э.т. 776 йылда боронғо Олимпия уйындарын булдырыу датаһы
алынған.

Тасуирламаһы. Грек полистарында иҡтисад һәм мәҙәниәт сәскә атыуы. Фарсы донъя
державаһының һөжүмен кире ҡағыу. Демократик дәүләт ҡоролошло сауҙа-һөнәрселек
тибындағы полистар менән аристократик ҡоролошло аграр полистар араһында
ҡапма-ҡаршылыҡ көсәйеүе. Элладаның иҡтисади һәм сәйәси ҡеүәтен юҡҡа сығарған
Пелопоннес һуғышы. Полис ҡоролошоноң көрсөккә төшөүе һәм македондар һөжүме
һөҙөмтәһендә бойондороҡһоҙлоҡто юғалтыу.

Эллинлыҡ (б.э.т. IV—I бб.). Александр Македонскийҙың ҡыҫҡа ваҡытлы донъя
державаһы урынлашыуы. Эллинлыҡ грек-көнсығыш дәүләтселегенең яралыуы, үҫеүе һәм
сәскә атыуы.

Киң мәғлүмәт сараларын һәм уҡыусыларҙы ҡыҙыҡһындырған темаларҙы анализлау
күрһәтеүенсә, XX—XXI быуаттар сигендә йәмғиәттә антик мираҫҡа ҡыҙыҡһыныу арта.
Бөтә донъяла археологик тикшеренеүҙәр йәнләнә, уларҙың һөҙөмтәләре шунда уҡ
йәмәғәтселек иғтибарына еткерелә бара. Мәҫәлән, төрөк археоогтары ете йыл инде
хәҙерге Төркиәнең төньяҡ-көнбайышындағы Антадрос тигән антик ҡалала
тикшеренеүҙәр алып бара — легендар киммерийҙарҙың тораҡтарын табырға тырыша.
Римдағы Француз мәктәбе менән Бордо университеты археологтары 2006 йылдың
йәйендә Рим катакомбаларында Боронғо Римда христианлыҡ башы осорона ҡараған ҙур
некрополде ҡаҙа башлай.

Ваҡыт үткән һайын антиклыҡның әһәмиәте нығына бара. Латин теле бөтә Европа
ғалимдарының теленә әйләнә, грек теленә һәм грек фекер эйәләренә иғтибар арта.
XIX быуатта «грек мөғжизәһе» теорияһы барлыҡҡа килә — ул классик Греция
сәнғәтенең абсолют камиллығын сағылдыра. Пифагор теоремаһы, Евклид геометрияһы,
Архимед законы мәктәптә фәндәрҙе уҡытыу нигеҙенә әүерелә. Ерҙең шар рәүешендә
булыуынан сығып, уның күләмен иҫәпләп тапҡан антик географтарҙың хеҙмәттәре
бөйөк географик асштар өсөн айырым әһәмиәткә эйә була. Антик фекер эйәләренең
философик ҡараштар тупланмалары Яңы дәүер фәйләсүфтәрен илһамландыра.

XVIII быуатта, Бөйөк француз инҡилабы башланыр алдынан, материалист философтар
Лукрецийға мөрәжәғәт итә. Уның донъяның атомдарҙан яралыуы; тәбиғәттең һәм кеше
йәмғиәтенең алла ҡыҫылышынан тыш эволюцияһы; кешеләрҙе дөйөм файҙа өсөн
берләштерә торған тәбиғи килешеү; алла түгел, кешеләр сығарған, шул уҡ дөйөм
файҙаны күҙҙә тотҡан, файҙа килтереүҙән туҡтаһа, уны үҙҙәре үк юҡҡа сығара
торған закон тураһындағы тәғлимәте заман ихтыяждарына яуап бирә. Шулай уҡ халыҡ
власы, тиңлек, азатлыҡ, ғәҙеллек идеяларына ла ауаздаш була. Әлбиттә, 18 быуат
лозунгыларына әүерелеп, был төшөнсәләр антиклыҡ осорондағыға ҡарағанда күпкә
киңерәк мәғәнәне ала.

Европа театры һәм әҙәбиәте антиклыҡҡа даими мөрәжәғәт итә. Антик сюжеттарҙы
эшкәртеү һөҙөмтәһендә Шекспирҙың «Антоний һәм Клеопатра», «Юлий Цезарь»,
Расиндың «Андромаха», «Федра», «Британик», Корнелдең «Медея», «Гораций»,
«Помпей» әҫәрҙәре барлыҡҡа килә. Тотош пьесалар тергеҙелә. Мәҫәлән, Шекспирҙың
«Хаталар комедияһы» — Плавттың «Менехмалар» әҫәрен, ә Мольерҙың «Һаран»ы —
Плавттың «Ҡумта»һын ҡабатлай.

Боронғо Руста Византиянан һәм көньяҡ славян илдәренән христианлыҡ менән бергә
килгән православие әҙәбиәте тәүге антик йоғонто сығанағы була. Антик мифология
Боронғо Руста мәҙәни йөкмәткеһен юғалта һәм христианлыҡҡа ҡаршы торған мәжүси
дин кәүҙәләнешенә әйләнә<ref>Живов В. М., Успенский Б. А. Метаморфозы античного
язычества в истории русской культуры XVII—XVIII вв. // Античность и культура в
искусстве последующих веков. М., 1984. С. 204—285.</ref>. Антик философтарҙың
дөйөм текстан өҙөп алынған цитаталары христиан идеяларының дөрөҫлөгөн раҫлау
өсөн ҡулланыла, антик илаһтар мәжүсилекте фашлағанда иблис тип, йә булмаһа
тарихи шәхес булараҡ телгә алына. Антик тарих сиркәү ҡараштары аша ҡабул ителә.

Антик авторҙарҙың, мәҫәлән, Платондың, ҡайһы бер философик концепциялары,
православие яҙыусылары тарафынан асылы менән христианса тип ҡарала һәм шунлыҡтан
һаҡлауға лайыҡ тип табыла. Улар боронғо урыҫ китаптарына инә (авторын күрһәтеп
йә исемһеҙ).

XI быуатта Руста боронғо донъя тарихын һүрәтләгән византий хроникалары билдәле
була. Һуңынаныраҡ урыҫ уҡыусыһына Александр Македонский тураһындағы романдар һәм
Троя һуғышы тураһындағы әҫәрҙәр килеп етә. XVII быуатта хәл үҙгәрә, ә Петр I
осоронан дәүләт антик мәҙәниәт тураһындағы белемдәрҙе махсус рәүештә киң
таратырға тотона. Антиклыҡ урыҫ мәҙәниәтенең бер өлөшөнә әйләнә. XVIII быуатта
антик авторҙар тәржемә ителә, Державин, Горацийҙың «Һәйкәл»енә оҡшатып, үҙенең
«Һәйкәл»ен ижад итә. Рим әҙәбиәтен А. С. Пушкин яҡшы белә. Төп нөсхәгә бик яҡын
тороу йәһәтенән уның тәржемәләренә тиңдәр юҡ. Д. С. Мережковский, Л. Андреев
антик сюжеттарға мөрәжәғәт итә.



https://ba.wikipedia.org/wiki/%D0%90%D0%BD%D0%B8%D0%BC%D0%B5

Аниме (['anʲɪmə, ənʲɪ'mɛ], япон. アニメ (мәғл.) [anʲime], ингл. animation —
анимация) — япон анимацияһы. Балалар өсөн яһалған башҡа илдәр йәнһүрәттәренә
ҡарағанда, аниме күп осраҡта үҫмерҙәр һәм өлкәндәр өсөн ҡаралған, шуға күрә
донъяла киң билдәле. Персонаждарҙы һәм тирә-йүнде үҙенсәлекле итеп төшөрөү менән
айырыла. Телесериалдар, киң тамашасы өсөн фильмдар рәүешендә сығарыла. Сюжеттары
күп төрлө персонаждарҙы ҡылыҡһырлап, урындары, дәүерҙәре, жанр һәм стилдәре
менән айырыла.

Аниме-сериалдар өсөн сығанаҡ итеп манга (япон комикстары), ранобэ (лайт-новел),
йәки компьютер уйындары (йыш ҡына «визуаль роман» жанрында) алына.
Экранлаштырғанда төп нөсхәнең график стиле һәм башҡа үҙенсәлектәре һаҡлана.
Һирәгерәк башҡа сығанаҡтар, мәҫәлән, классик әҙәбиәт әҫәрҙәре алына. Шулай уҡ
тулыһынса үҙенсәлекле сюжетлы аниме ла була (был осраҡта үҙе аниме китап һәм
манга сығанағы була ала). «Аниме» термины мәғәнәһе контекстҡа ҡарап үҙгәрә.
Көнбайыш илдәрҙә аниме мәҙәниәтсе, социолог, антрополог ғалимдары — Эри Идзава,
Скотт Маклауд, Сьюзан Напьер, Шерон Кинселла һ.б. — тарафынан өйрәнелә.

«Аниме» һүҙе инглиз теленән animation һүҙенән (япон. アニメーションアニメーション [animēshon],
урыҫ. «анимация») килеп сыға, тамырҙары бер. Япон транскрипцияһында animation
һүҙе оҙон, әйтелеше ауыр, шуға күрә уңайлы «аниме» һүҙе менән алмашына. Икенсе
аңлатмаһы ла бар: япондар animation һүҙен (ингл. йәнләндереү) «аниме» һүҙенә
алмаштыра, сөнки латин тамыры anima (башҡ. «йән») яҡыныраҡ. Хәҙерге ваҡытта
«аниме» термины халыҡ-ара һүҙлегенә ингән. Ҡайһы бер сығанаҡтарҙа «аниме» һүҙе
француз әйтеменән dessin animé («мультипликация») килеп сыҡҡан, тигән фекер
йөрөй, әммә был фекер бәхәсле. Япон телендә «аниме» һүҙе стиле, сығарған иленә
ҡарамай, бар анимацияны аңлата. 1970-се йылдарға тиклем «манга-эйга» термины
йөрөгән («кино-комикстар»).

Аниме тарихы XX быуатта башлана, япон кинорежиссёрҙары Көнбайышта уйлап табылған
мультипликация техникаһы менән тәүге тәжрибәләрен башлай. Иң тәүге һаҡланған
япон анимацияһы — Katsudo Shashin 3 секунд бара. Тәүге аниме 1917 йылғы ике
минутлыҡ комедия фильмы «Namakura-gatana» була. Япон мультипликацияһында беренсе
юл һалыусы Шимокава Отен, Джуничи Кочи һәм Сеитаро Китаяма була. Билдәле һәм
анһат ысул булып киҫелгән анимация тора, уны Санае Ямамото, Ясуджи Мурата,
Ноборо Офуджи аниматорҙары ҡуллана. Һуңынан ҡорама һымаҡ ҡорау техникаһы тарала.
Шулай уҡ Кэндзо Масаока, Митсуйо Сео аниматорҙары уңыш ҡаҙана, улар анимация
фильмдарын тәрбиәүи һәм пропагандалау маҡсаттарында төшөрә. Тәүге тауышлы
Chikara to Onna no Yo no Naka анимеһын Масаока 1933 йылда төшөрә. Тәүге тулы
метражлы анимацион фильмды Momotarou: Umi no Shinpei Мицуё Сэо 1945 йылда
төшөрә, спонсорлыҡ ярҙамды Японияның император флоты күрһәтә.

Хәҙерге аниме ғәҙәттәрен Осаму Тезука индерә. Мәҫәлән, Тезука Диснейҙан хистәрҙе
күрһәтеү өсөн күҙҙәрҙе ҙурайтыу ысулын ала; нәҡ уның етәкселеге аҫтында
башланғыс анимеға ҡараған әҫәрҙәр килеп сыға. Тезукиның тәүге эше —
Shintakarajima мангаһы. Һуңынан Tetsuwan Atomu (Astro Boy) мангаһын сығарып,
уңыш ҡаҙана. 1970-се йылдарға манга билдәлелек яулай, Тезукуны «легенда», «манга
һәм аниме аллаһы» тип атайҙар.

Бөгөнгө көндә аниме айырым мәҙәни ҡатлам тәшкил итә, эсенә балалар өсөн
сериалдар (кодомо жанры), үҫмерҙәр һәм оло йәштәгеләр өсөн әҫәрҙәр — шонен
(егеттәр өсөн аниме), шоджо (ҡыҙҙар өсөн аниме), тик «өлкәндәр» өсөн аниме
(сейнен, джосей) инә.

Анименың юғары нөктәһендә режиссёр Хаяо Миязаки эштәре урын алған. Уның
«Шәүләләр алып киткән» анимация фильмы Берлин кинофестиваленең «Иң яҡшы фильм»
премияһын беренсе һәм берҙән-бер алыусыһы. Шулай уҡ Миязакиҙың «Минең күршем
Тоторо», «Порко Россо», «Принцесса Мононоке», «Йөрөй торған замок», «Калиостро
һарайы» эштәре билдәле. 2014 йылдың ноябрендә кинематографтағы күренекле хеҙмәте
өсөн «Оскар» маҡтаулы премияһына лайыҡ була. Шул уҡ йылда «Фәнни фантастика дан
залына» индерелә.



https://ba.wikipedia.org/wiki/%D0%90%D0%BD%D0%B4_%D1%82%D0%B0%D1%83%D2%99%D0%B0%D1%80%D1%8B

А́ндтар, Анди́ Кордилье́рҙары (исп. Andes; Cordillera de los Andes) — иң оҙон
(9000 км) һәм Ер йөҙөндәге иң бейек тауҙарҙың береһе (Аконкагуа тауы 6962 м) ул
Көньяҡ Американы төньяҡтан һәм көнбайыштан ҡаймалап тора. Көньяҡ өлөшө
Кордильер. Урыны менән уның киңлеге 500 км ашыуыраҡҡа барып етә (иң киң урындары
Үҙәк Андтарҙа 750 км-ғаса м 18° һәм 20° көньяҡ киңлек арауығында). Уртаса
бейеклеге — 4000 м тирәһе.

Андтар океан ара эре һыу айырғыс булып тора. Андтан көнсығышҡа Атлантик океан
бассейны һыу ятҡылыҡтары, йылғалары аға (Андта Амазонка һәм уның ҡушылдыҡтары
Ориноко, Парагвай, Парана , Магдалена һәм Патагония), көнбайыш һыу бассейны
йылғалары (Тымыҡ океанға ҡойоусы) оҙон булмаған йылғалар баш ала. Андтар Көньяҡ
Америка өсөн көнбайыштан Атлантик океандан көнсығыштан Тымыҡ океандан климатик
кәртә булып торалар. Тауҙар 5 климатик бүлкәттәрҙә ята (экваториаль,
субэкваториаль, тропик, субтропик һәм уртаса). Шуға ла, көнбайыш һәм көнсығыш
итәктәрендә, дымлылыҡ контрастллығы ныҡ айырыла. Андтың бик оҙон булыуы
арҡаһында, айырым төбәктәрҙә ландшафттар ныҡ айырылалар. Рельеф характеры һәм
башҡа тәбиғи айырмалыҡтар буйынса өс төбәккә бүленә — Төньяҡ, Үҙәк һәм Көньяҡ
Андтар.

Андтар ете дәүләттең, Венесуэланың, Колумбияның, Эквадорҙың, Перу, Боливияның,
Чилиҙың һәм Аргентинаның биләмәләре буйынса һуҙылған.

Италия тарихсыһы Джованни Анелло Оливаның (1631 й.) мәғлүмәттәре буйынса
европа-баҫҡынсылары тәүҙә «Андтәр йәки кордильерҙар » («Andes, o cordilleras»)
тип ул ваҡытта көнбайышы ғына аталған."сьерра" («sierra»). Ғилми консенсус
буйынса атамаһы кечуа телендәге анти (бейек тау, һырт) һүҙенән алынған. Шулай уҡ
башҡа фекерҙәр ҙә бар.

Төньяҡ-көнбайыш Андтар орсоҡ һымаҡ, төньяҡта 12° төньяҡ киңлектә төп өс
Кордильерҙар — Көнсығыш, Үҙәк һәм Көнбайыш. Улар барыһыла бейек, текә ҙәм бағҡыс
һымаҡ ҡаялы төҙөлөш формаһы алған. Сөңгәлдәрҙә Магдалены һәм Кауки — Патии
йылғалары туғайлыҡтары.

Үҙәк Андтар икегә бүлеп йөрөтөлә (до 28° к.к.): Перуан Андтары һәм әлбиттә, Үҙәе
Андтар. Көньяғында Үҙәк Андттар тау алды (киңлеге 750 км-ға тиклем). БындаПуна
яҫы таулыҡтары өҫтөнлөк итә, бейеклектәре 3,7 — 4,1 мең м. Аҡмай торған
соҡорҙар, (Титикака, Поопо һәм башҡа күлдәре менән.) Шулай уҡ тоҙло тупраҡлы
уйһыулыҡтар (Атакама, Койпаса, Уюни һәм башҡалар.) байтаҡ.

Андтарҙа иң мөһим хужалыҡ булып тау-байыҡтырыу сәнәғәте тора. Баҡыр (Чилиҙа),
тимер (Боливияла), алтын (Колумбияла һәм башҡалар), изумрудтар (Колумбияла),
вольфрам, аҡ ҡурғаш, көмөш, нефть (бөгөлдәрҙә һәм тау араларында Аргентинла,
Боливияла, Венесуэлала, Перуҙа һ.б.) эшкәртелә



https://ba.wikipedia.org/wiki/%D0%90%D0%B1%D1%81%D0%BE%D0%BB%D1%8E%D1%82_%D0%BC%D0%BE%D0%BD%D0%B0%D1%80%D1%85%D0%B8%D1%8F

Абсолют монархия (лат. absolutus — тулы, шартһыҙ) — дәүләттең тулы власы (закон
сығарыу, башҡарыу, суд, ҡайһы саҡта дини) бер кеше ҡулында булған монархияла
идара итеү формаһы. Монархия — диктатура һәм республиканан алда килгән идара
итеү формаһы. Монархияны XVIII быуатҡа тиклем барлыҡҡа килгән барлыҡ дәүләт тә
кисерә.

Абсолют монархияла власть үҙәктә туплана, бюрократия аппараты, даими армия,
полиция, социаль ҡатлам тармаҡтары үҫешә. Көнбайыш Европала абсолют монархияның
иң көслө сағы XVII—XVIII быуатҡа тура килә. Рәсәйҙә абсолютизм XVIII—XX быуат
башына тура килә.

Хәҙерге заманда бер ниндәй шартһыҙ 6 дәүләтте абсолют монархия тип атап була:
Бруней, Сәғүд Ғәрәбстаны, Оман, Ҡатар һәм Ватикан.



https://ba.wikipedia.org/wiki/%D2%BA%D1%83%D2%93%D1%8B%D1%88

Һуғыш — дәүләттәр, ҡәбиләләр, сәйәси төркөмдәр һәм башҡа төрлө дини һәм сәйәси
берләшмәләр араһында ҡораллы ҡаршы тороу, ҡораллы көстәрҙең хәрби хәрәкәттәре
рәүешендә барған бәрелештәр.

Һуғыш маҡсаттарының береһе — һаҡланыу йә дошманды юҡ итеү. Ҡағиҙә булараҡ, һуғыш
бер яҡтың икенсе яҡҡа үҙ ихтыярын көсләп тағыу сараһы булып тора. Сәйәсәттең бер
субъекты икенсеһен үҙгәрергә, иректән, идеологиянан, милеккә хоҡуҡтан баш
тартырға, территория, акватория һәм башҡа төрлө ресурстарын бирергә мәжбүр
итергә тырыша.

Хәрби йәһәттән көслө илдәрҙең көсһөҙ илдәр менән ҡораллы бәрелештәре тыныслыҡҡа
мәжбүр итеү, хәрби экспедиция йәки яңы территориялар үҙләштереү булараҡ ҡарала;
ҙур булмаған дәүләттәр менән бәрелештәр — интервенция йәки репрессалия; эске
төркөмдәр менән бәрелештәр ихтилал (восстание), фетнә йә эске бәрелештәр
(граждандар һуғышы) тип йөрөтөлә. Көслө ҡаршылыҡ күрһәтелгән йә оҙаҡҡа һуҙылған
бәрелеш «һуғыш» тип баһалана. Һуғышһыҙ ваҡыт тыныслыҡ тип атала.

Психологтар, мәҫәлән, Э. Дурбан менән Джон Боулби, кешегә агрессивлыҡ
(дошмансыллыҡ) тәбиғәттән бирелә тип раҫлай. Кеше үҙенең ҡәнәғәтһеҙлектәрен
башҡа расаларға, диндәргә, милләттәргә йә идеологияларға ҡарата кире мөнәсәбәткә
һәм нәфрәткә әйләндерә, был дошмансыллыҡты сублимация һәм проекция ише
психологик күренештәр һуғарып тора. Был теорияға ярашлы, дәүләт йәмғиәттә
билдәле бер тәртип урынлаштыра һәм һаҡлай, шул уҡ ваҡытта һуғыш рәүешен алыусан
дошмансыллыҡ өсөн нигеҙ ҙә хасил итә. Төрлө психологик теориялар раҫлауынса,
һуғышыу кеше тәбиғәтенең айырып алғыһыҙ бер яғы булғас, уны бер ҡасан да
тамырынан юҡ итеп булмаясаҡ.

Зигмунд Фрейд дошмансыллыҡты кешенең психологияһын, йәшәйешенең мәғәнәһен һәм
йүнәлешен билдәләүсе төп инстинкттарҙың береһе тип баһалай. Ошо сәбәпле З. Фрейд
хатта тыныслыҡ өсөн көрәшеүселәр хәрәкәтендә ҡатнашыуҙан да баш тарта, сөнки
һуғыштарҙы кешелә ваҡыты-ваҡыты менән тоҡанып торған дошмансыллыҡтың ҡотолғоһоҙ
эҙемтәһе тип һанай.

Һуғыштарҙы ҡотолғоһоҙ тип һанаған теориялар ҡайһы бер мәҙәниәттәрҙең һуғыш тигән
нәмәне бөтөнләй белмәүен аңлата алмай. Франц Александр кеүек милитаристар тыныс
осорҙо киләһе һуғышҡа әҙерлек осоро йә һуғышсан инстинкттың көслөрәк дәүләт
тарафынан баҫтырылып тороуы тип кенә күрә.

Был теориялар халыҡтың күпселек өлөшөнөң ихтыярын нигеҙ итеп ала, ләкин тарихта
һуғыштарҙың бик һирәге генә халыҡ ихтыяры һөҙөмтәһендә башланыуын иҫәпкә алмай.
Йышыраҡ осраҡтарҙа халыҡты һуғышҡа ҡушылырға хакимдары мәжбүр итә. Сәйәси һәм
хәрби етәкселәрҙең төп урынды биләүенә нигеҙләнгән теорияларҙың береһен Морис
Уолш эшләй. Уның раҫлауынса, халыҡтың күпселек өлөшө һуғышҡа нейтраль
мөнәсәбәттә һәм һуғыштар ғәҙәттә власть башына кеше ғүмерен һанға һуҡмай торған
лидерҙар килһә генә тоҡана. Уларҙы холҡонда һуғышырға ынтылыш булған хакимдар —
мәҫәлән, Искәндәр Зөлҡәрнәй, Наполеон, Гитлер кеүектәр башлай. Бындай кешеләр
кризис мәлдәрендә халыҡ ҡаты ихтыярлы етәксе көҫәгәндә власҡа килә.

Был ҡарашты тәнҡитләп, Э. Фромм XV—XX быуаттарҙағы Европа миҫалында һуғыштарҙың
һаны һәм аяуһыҙлығы техник цивилизация үҫешенә һәм хөкүмәт власының көсәйә
барыуына бәйле тип иҫбатлай.

Эволюция психологияһын өйрәнеүсе ғалимдар кешеләр алып барған һуғыштарҙы биләмә,
аҙыҡ йә ише өсөн көрәшкән хайуандарҙың холоҡ-фиғеленә тиңләй. Хайуандар тәбиғәте
менән яуыз, ә әҙәми мөхиттә бындай яуызлыҡ һуғыштарға илтә. Технология алға
киткән һайын кеше агрессивлығы кешелеккә ҙурыраҡ хәүеф тыуҙыра бара. Конрад
Лоренц был теорияны алға һөрөүселәрҙең береһе була.

Бынлай теорияларҙы тәнҡитләгән ғалимдар ҙа бар (мәҫәлән, Джон Г. Кеннеди), улар
фекеренсә, ойошҡан, дауамлы һуғыштар хайуандарҙың биләмә өсөн талашыуҙарынан ныҡ
айырыла, һәм технология йәһәтенән генә түгел. Эшли Монтегью билдәләүенсә,
социаль шарттар һәм тәрбиә кешеләр алып барған һуғыштарҙың тәбиғәтенә һәм
барышына йоғонто яһай. Ни тиһәң дә, һуғыш тик кеше тарафынан уйлап сығарылған,
һуғыштың тарихи һәм социаль тамырҙары була.

Социологтар һуғыштар барлыҡҡа килеү сәбәптәрен оҙаҡ өйрәнә. Күп төрлө теориялар
сығарыла, уларҙың бер-береһенә ҡаршы килгәндәре лә байтаҡ. Primat der
Innenpolitik (Эске сәйәсәт өҫтөнлөгө) тигән мәктәп яҡлылар Эккарт Кер (Eckart
Kehr) менән Һанс-Ульрих Вэлер (Hans-Ulrich Wehler) хеҙмәттәренә нигеҙләнә. Был
тикшеренеүселәр һуғыш башланыуҙы — урындағы шарттарға, ә агрессияның ҡайҙа
йүнәлеш алыуын тышҡы факорҙарға бәйләй. Мәҫәлән, Беренсе донъя һуғышы халыҡ-ара
ыҙғыштар, йәшерен һуҙ ҡуйышыуҙар йәки көстәр тигеҙлегенең боҙолоуы һөҙөмтәһе
түгел, ә был бәрелешкә ылыҡтырылған һәр илдең иҡтисади, социаль һәм сәйәси
хәл-торошо һөҙөмтәһе була.

Был теория Карл фон Клаузевиц менән Леопольд фон Ранкеның Primat der
Außenpolitik (Тышҡы сәйәсәт өҫтөнлөгө) ҡарашынан айырыла. Улар һуғышты һәм
тыныслыҡты дәүләт эшмәкәрҙәренең ҡарарҙары һәм геосәйәси хәл эҙемтәһе тип күрә.

Йәштәрҙең өҫтөнлөгө теорияһын үҫтереүгә француз социологы Гастон Бутуа (Gaston
Bouthoul), американ социологы Джек А. Голдстоун, американ политологы Гэри Фуллер
һәм немец социологы Гуннар Һейнсон (Gunnar Heinsohn) ҙур өлөш индерә. Самюэль
Хантиңтон (Samuel Huntington), йәштәрҙең өҫтөнлөк алыуы теорияһын файҙаланып,
Цивилизациялар бәрелешеү теорияһын эшләй.

Йәштәрҙең өҫтөнлөк алыуы теорияһы йәш булһа ла, АҠШ-тың тышҡы сәйәсәтенә лә,
хәрби стратегияһына ла ҙур йоғонто яһап өлгөргән. Голдстоун менән Фуллер Америка
хөкүмәтенә консультациялар биргән. ЦРУ инспекторы генерал Джон Л. Һелгерсон 2002
йылғы «The National Security Implications of Global Demographic Change» тигән
отчетында уға һылтанған.

Һейнсон фекеренсә, бындай стреслы шарттарҙың бергә уҡмашыуы ғәҙәттә түбәндәге
һөҙөмтәләрҙең береһенә килтерә:

Дин һәм идеология бындай осраҡтарҙа икенсел шарт булып тора һәм көс ҡулланыуға
законлы төҫ биреү өсөн генә хеҙмәт итә, ләкин йәмғиәттә йәштәр өҫтөнлөк алып
тормаһа, үҙҙәре генә көс ҡулланыу сығанағы була алмай. Ошо сәбәпле был теория
яҡлылар Европаса «христиан» колониализмы һәм империализмын да, бөгөнгө «ислам
агрессияһын» да, террорсылыҡты ла демографик етешһеҙлектең һөҙөмтәһе тип ҡарай.
Был күренеште Газа секторы тапҡыр тасуирлай: тормошта урынын тапмаған йәш ирҙәр
күплеге халыҡтың юғары агрессиялылығын тәьмин итеп тора. Ә күрше Ливанда,
киреһенсә, хәл сағыштырмаса тыныс.

1789 йылғы Француз революцияһында ла йәштәр ифрат ҙур роль уйнай. Нацизм
барлыҡҡа килеүҙә Германиялағы иҡтисади депрессия ҙур әһәмиәткә эйә була.
Руандалағы 1994 йылғы геноцидты ла йәштәр күбәйеү һөҙөмтәһе тип ҡарарға мөмкин.

Йәштәрҙең өҫтөнлөк итеүе теорияһы раса, енес, йәш буйынса дискриминацияға
килтергән фекерҙәр әйтелгәнгә күрә тәнҡитләнә.

Рационализм теориялары буйынса, конфликтта ҡатнашҡан ике яҡ та аҡыл менән эш итә
һәм әҙерәк юғалтыуҙар менән күберәк файҙа алырға тырыша. Раицонализм теорияһы
илдәрҙең үҙ-ара һөйләшеп килешә алмайынса һуғыш асыуының өс сәбәбен әйтә: бүлешә
алмау; яңылыш мәғлүмәт биреп, алдашыу; ҡаршы яҡтың вәғәҙәһенә ышанмау.

Объективизмды хасил иткән һәм рациональ индивидуализм һәм капитализмға ҡыҫылмау
яҡлы булған Айн Рэнд раҫлауынса, кеше һуғышҡа ҡаршы торорға теләһә, ул бөтәһенән
элек дәүләт контролендәге иҡтисадҡа ҡаршы булырға тейеш. Өйөр инстинктынан
ҡотола алмаған һәм коллектив өсөн индивидуумдарҙы ҡорбан иткән кешеләр булғанда
ерҙә тыныслыҡ урынлашыуы мөмкин түгел.

Һуғыштың төп маҡсаты ҡаршы яҡҡа үҙ ихтыярыңды тағыуҙан ғибәрәт. Сәйәсәттең бер
субъекты икенсеһенең тәртибен үҙгәртергә, уны иркенән, идеологияһынан, ниндәйҙер
хоҡуҡтарҙан ваз кистерергә, милли байлыҡтарынан, ер-һыуҙарынан баш тарттырырға
тырыша. Был ынтылышты һуғышһыҙ тормошҡа ашырыуҙың, мәҫәлән, көс ҡулланыу менән
янап, бер дәүләтте икенсеһенә „үҙ ихтыяры менән ҡушылырға“ мәжбүр итеү юлы бар.
Американың психологик һуғыш буйынса белгесе П. Лайнбарджер фекеренсә, һуғыш — ул
ҡиммәтле, ҡанлы, хәүефле, ләкин башҡа юлдар маҡсатҡа өлгәштерә алмаған осраҡта
һөҙөмтә бирә торған сара. Ләкин һуғыш башлаусылар йыш ҡына ниндәй ҙә булһа
йәшерен маҡсаттарҙы ла ҡуя, йәғни эске сәйәси хәл-торошон нығытырға, төбәктә
тотороҡлолоҡто ҡаҡшатырға йә дошманды албырғатып, көсһөҙләндерергә тырыша.
Һуғышты башлаусы яҡ үҙе өсөн һуғышҡа тиклемгенән яҡшыраҡ шарттар тыуҙырыу
маҡсатын ҡуя. Һуғышҡа ылыҡтырылған яҡ алдында тыуған маҡсаттар:

Ғәҙел һуғыш концепцияһына ярашлы, һуғыштарҙың ҡайһы берҙәре генә ғәҙел һәм
мораль яҡтан аҡланған була. Ғәҙел һуғыш теорияһы нигеҙҙәре Аристотелдә һәм
Цицеронда бар.

Ҡайһы бер философтар һуғышта юғары мәғәнә таба. Мәҫәлән, Гегель һуғышты
халыҡтарҙың әхләҡи сәләмәтлеген һаҡлау сараһы тип күрә. В. С. Соловьев „һуғыш ул
изге нәмә“ ти. И. А. Ильин һуғыштың „рухи мәғәнәһен“ һыҙыҡ өҫтөнә ала.

Пацифистик ҡарашта торған философтар, мәҫәлән, Эразм Роттердамский, һуғышты
бәләләр һәм бәхетһеҙлектәр сығанағы итеп һанай. И. Кант һуғышты ҡырағайлыҡ
билдәһе тип баһалай.[неавторитетный источник?]

XIX быуатҡа тиклем һуғыштарҙың иҡтисади базаһы сағыштырмаса бәләкәй була, ҡағиҙә
булараҡ, һуғыштарҙы әҙ һанлы профессиональ ғәскәрҙәр алып бара. XIX быуаттың
икенсе яртыһынан, бигерәк тә XX быуаттан һуғыштар иҡтисадҡа ифрат ҙур көсөргәнеш
һала һәм күп миллионлы халыҡ массаларын оҙайлы көрәш эсенән ылыҡтыра. Хәрби
бәрелештә бер нисә ил ҡатнаша, шулай итеп, ул донъя һуғышына әүерелә. Беренсе
донъя һуғышында — 70 миллиондан ашыу, Икенсе донъя һуғышында 110 миллион самаһы
кеше ҡатнаша.

Үҫештең түбәнге баҫҡысында торған кеше төркөмдәре өсөн һуғыш ихтыяжы юҡ тигән
фекер бар (Танзаниялағы хадзалар һәм Тиви утрауындағы австралий аборигендары),
башланғыс үҫеш баҫҡысында торған кешеләргә һуғыш хас түгел. Фин тикшеренеүселәре
фекеренсә, һунарсылыҡ, үҫемлектәр менән туҡланыусы ҡәбиләләр аҙыҡ-түлек
тупламдары йыймағанлыҡтан уларҙың һуғышыр өсөн сәбәптәре лә юҡ.

Халыҡ-ара гуманитар хоҡуҡиәттә ҡораллы бәрелештәрҙең ике төрөн айырып йөрөтәләр:

Иң оҙайлыһы тип «йөҙ йыллыҡ һуғыш» иҫәпләнә, ғәмәлдә ул бер-бер артлы булған
дүрт бәрелештән тора.

Юридик күҙлектән Өсөнсө Пун һуғышы иң оҙайлыһы тип табыла. Ул 2134 йыл бара (б.
э. т. 149 — б. э. 1985 йылдар). Рим Карфагенды ҡыйратҡандан һуң солох төҙөлмәй,
һуғыш хәле формаль һаҡланып ҡала, 1985 йылда ғына Рим менән Тунистың (Карфаген
харабалары урынында төҙөлгән ҡала) мэрҙары формаль солох килешеүенә ҡул ҡуя.



https://ba.wikipedia.org/wiki/%D2%AE%D1%80%D0%BC%D3%99%D0%BA%D1%81%D0%B5%D0%BB%D3%99%D1%80

Үрмәкселәр – (үрмәкес лат. Araneae, Aranei) — быуынтыҡ аяҡлылар отряды, ау үреп,
бөжәк тотоп туҡлана торған быуынтыҡ аяҡлы ваҡ йән эйәләре.

Үрмәкселәрҙең ҙурлығы 0,8 мм-ҙан 12 см-ға тиклем етә. Төҫтәре, йыш ҡына, үҙе
йәшәгән мөхит төҫөндә була. Үрмәкселәрҙең ау сөйәлдере һәм биҙҙәре була. Үрмәксе
ауы һүнар итеү урыны, йомортҡаларға кокон эшләү урыны, йәш үрмәкселәрҙе таратыу,
йәшеренеү һәм ҡышлау урыны булып тора. Үрмәкселәр араһында бер урында йәшәүсе
һәм күсеп йөрөүсө төрҙәр бар. Үрмәкселәр төрлө бөжәктәр, ямғыр селәүсендәре,
ҡусҡарҙар, кәҫәрткеләр, тәлмәйендәр, сысҡандар, ҡоштар, сүмесбаштар, ваҡ
балыҡтар менән туҡлана.



https://ba.wikipedia.org/wiki/%D2%A0%D3%99%D0%B1%D0%B8%D0%BB%D3%99

Ҡәбилә, уның ағзаларының үҙ-ара туғанлығы, күп баҫҡыслы структура, этнонимы,
сиктәре теүәл билдәләнгән территорияһы, теле (йәки диалекты), дөйөм ҡәбилә
үҙидаралығы (башлыҡ, ҡәбилә кәңәшмәһе), уртаҡ ата-баба тураһында төшөнсә
(башлыса мифик ата-баба) булыу, мәҙәниәт һәм дини инаныуҙарының оҡшашлығы хас.

Башҡорттарҙа ҡәбилә, нигеҙҙә, ырыуҙарҙан һәм ырыу бүленештәренән һәм аныҡ
структуралы булған; бер нисә ҡәбилә берлеге ырыу-ҡәбилә берләшмәһен хасил иткән.
Төп ырыу-ҡәбилә атрибуттары булып тамға, оран, онгон иҫәпләнгән; тарихи
ваҡиғалар шәжәрәләрҙә теркәлгән.

Ҡәбилә башында бей торған, ул ҡарар ҡабул итерҙән алда халыҡ йыйыны (ҡоролтай,
йыйын) һәм аҡһаҡалдар ҡоро менән кәңәшләшкән. Ҡәбилә эсендә һәм ҡәбилә араһында
үҙ-ара айырым общиналар ер менән шул биләмә сиктәрендә файҙаланған. Беҙҙең
эраның 2-се мең йыллығының тәүге яртыһында ҡайһы бер ҡәбиләләр башҡорт ырыуҙары
берләшмәләренә тупланған. Башҡортостандың Рус дәүләтенә ҡушылыуынан һуң
жалованный грамоталарҙа башҡорт ҡәбиләләренең аҫаба ерҙәргә хужа булыуы юридик
яҡтан раҫланған. Борондан Урал буйы һәм Ағиҙел йылғаһының урта ағымы
территорияһындағы урындағы фин-уғыр ҡәбиләләренең таралып ултырыу һәм күсеп
килгән һинд-иран ҡәбиләләре, боронғо төрки ҡәбиләләр менән әүҙем аралашыу өлкәһе
булған. IX-X быуаттарҙа Урал буйынса һәм Көньяҡ Уралға беҙҙең эраның 1-се мең
йыллығында Һырдаръя тирәһендә һәм Арал буйында формалашҡан башҡорт ҡәбиләләре
килеп ултыра. Уларҙың этник нигеҙен түрәни (элеккесә: ирәни) күсмә ҡәбиләләре
менән тығыҙ бәйләнеш тотҡан монгол һәм төрки ҡәбиләләр тәшкил иткән.

Башҡорт ҡәбиләләренең формалашыу тарихында 7 тарихи-этнографик осор билдәләнә:
башҡорт (Бөрйән, Уран, Үҫәргән), иртә фин-уғыр-самодий (Өпәй, Терһәк, Һыҙғы,
Ыуаныш), болғар-мадъяр (Бүләр, Танып, Юрматы), уғыҙ-ҡыпсаҡ (Әйле), ҡыпсаҡ
(Ҡаңлы, Ҡошсо, Ҡыпсаҡ, Мең), нуғай (Нуғай-Бөрйән, Нуғай-Юрматы) һәм Иҙел-Урал
төбәгендә, Урта Азияла этник йоғонто һөҙөмтәһендә формалашҡан халыҡтар
(ҡаҙаҡтар, мишәрҙәр, татарҙар). Таралып ултырыу һәм этник тарих барышында
башҡорттарҙың көньяҡ-көнсығыш (Бөрйән, Ҡыпсаҡ, Тамъян, Түңгәүер, Үҫәргән,
Юрматы), төньяҡ-көнсығыш (Бишул, Бәҙрәк, Бәкәтин, Дыуан, Көҙәй, Ҡалмаҡ, Ҡатай,
Ҡошсо, Ҡумрыҡ, Ҡыуаҡан, Мырҙалар, Өпәй, Табын, Терһәк, Һалйот, Һеңрән, Һыҙғы,
Һырҙы, Әйле), көньяҡ-көнбайыш (Мең), төньяҡ-көнбайыш (Байлар, Балыҡсы, Бүләр,
Гәрә, Ун, Уран, Ыуаныш, Йүрми) төп этнографик төркөмдәре барлыҡҡа килә.



https://ba.wikipedia.org/wiki/%D2%A0%D0%B0%D1%80

Ҡар — кескәй боҙ ярсыҡтарынан торған атмосфера яуым-төшөмө. Ер өҫтөнә ябырылып
яуа торған яуым.

Болоттарҙа күҙгә күренмәҫ һыу тамсылары туҙан бөртөксәләре менән ойошоп туңғас
ҡар барлыҡҡа килә. Тәүҙә диаметры 0,1 мм артмаған боҙ кристалдарына ергә яуған
мәлендә һауанан һыу молекулаларын үҙенә тартып ҙурая. Шул саҡта алты мөйөшлө
кристалл формалары барлыҡҡа килә. Һыу молекулаларының төҙөлөшө үҙенсәлектәре
арҡаһында кристалл нурҙары араһында 60 йә 120 градуслы мөйөштәр төҙөлә лә инде.
Тигеҙлектә һыуҙың төп кристалы 6 нурлы була. Һәр осона яңы кристалдар
өҫтәлә,уларына тағы ла ҡушыла бара. Шулай кристалдар өҫтәлгән һайын ҡар
бөртөктәренең төрҙәре лә төрлөләнә. Һауа торошо үҙгәргән һайын һыу кристалдары
атмосферала вертикаль рәүештә күсә,ирей, яңынан төҙөлә, шуға кристалдарҙың
төҙөлөшө үҙгәрә,төрлө ҡатнаш формалар барлыҡҡа килә. Алты нурҙарға бер ваҡытта
кристалл йәбешкәнгә күрә,бер тирә һауа торошонда оҡшаш ҡар бөртөктәре лә
осрайҙар.

Был бүлеккә «Ҡар» темаһына йәки «Ҡар» исемле китаптар һәм әҫәрҙәр исемлеге
ҡуйыла, мөмкин булһа һылтанма эшләнелә



https://ba.wikipedia.org/wiki/%D2%92%D3%99%D1%80%D3%99%D0%BF_%D0%B8%D0%BB%D0%B4%D3%99%D1%80%D0%B5_%D0%BB%D0%B8%D0%B3%D0%B0%D2%BB%D1%8B

Ғәрәп Лигаһы (ғәр. جامعة الدول العربية‎ Җәмгыять әд-Дувәл әл-Гарәбия; ГЛ) —
ғәрәп дәүләттәрен һәм ғәрәп теле рәсми тел булғған дәүләттәрҙе берләштергән
халыҡ-ара ойошма. 22 дәүләт-ағзаһы бар.

Ойошма 1945 йылда нигеҙләнә. Ойошманың төп органы — Лига Шураһы. Һәр илдең был
шурала бер тауышы бар. Ойошма штаб-фатиры Ҡаһирәлә урынлашҡан.

Ғәрәп илдәре араһында мөнәсәбәттәрҙе нығытыу һәм сәйәсәт, иҡтисад, мәҙәниәт һәм
социаль өлкәләрҙә ғәмәлдәрҙең координацияһы маҡсатынан 1944 йылдың 7 октябрендә
Александрияла Сүриә, Иордан, Ираҡ, Ливан һәм Египет тарафынан Лиганы булдыру
тураһында протокол имзалана. 1945 йылдың 22 мартында Ғәрәп Лигаһын булдырыу
тураһында килешеү имзалана. Юғарыла һаналған илдәрҙән тыш уға Сәғүд Ғәрәбстаны
ла ҡул ҡуя.

Шул уҡ йылдың 5 майында килешүегә Төньяк Йемен ҡушыла. 1956 йылдың 19 ғинуарында
ойошмаға — Судан, 28 мартында Ливия инә. 1958 йылда ойошмаға Марокко һәм Тунис
ҡушыла.



https://ba.wikipedia.org/wiki/%D0%AF%D0%BC%D0%B0%D0%BD_%D1%88%D0%B5%D1%88

Яман шеш йәки рак — (яман булмаған шеш үҙенсәлектәренән айырмалы) организм
йәшәйеше өсөн үтә хәүефле үҙенсәлектәргә эйә булған шеш, ошо сәбәпле уны «яман»
тип атағандар. Яман шеш яман күҙәнәктәрҙән тора. Яңы барлыҡҡа килгән яман шеш
ауырыуына күҙәнәктәрҙең туҡтауһыҙ бүленеүе, уларҙың эргә туҡымаларға үтеп инеүе,
алыҫ ағзаларға метастазланыуы хас. Ауырыу пролиферация боҙолоуы һәм генетик
боҙоҡтар һөҙөмтәһендә күҙәнәктәрҙең тәғәйен бурыстарын үтәүҙән тайпылыуы менән
бәйле.

Күҙәнәктәрҙең контролһеҙ бүленеүе арҡаһында яман булмаған шештәр ҙә барлыҡҡа
килеүе ихтимал. Яман булмаған шештәр метастазланмауы менән айырыла, шуның өсөн
ғүмергә әллә ни хәүефле түгел. Әммә яман булмаған шештәр йыш ҡына яманға әйләнә
(шештең тәбиғәте үҙгәреү).

Туҡыма өлгөһөнә патоморфолог тарафынан гистологик тикшереү үткәрелгәндән һуң
яман шешкә раҫ диагноз ҡуйыла. Диагноз ҡуйылғандан һуң хирургик дауалау,
химиотерапия һәм нур терапияһы тәғәйенләнә. Медицина фәне камиллашҡан һайын һәр
шеш төрөнә тәғәйен дауа төрө махсусыраҡ була бара.

Яман шеш төрлө йәштәге кешеләрҙе ауырыта, ләкин өлкән йәштәгеләрҙә күпкә йышыраҡ
була. Ул алға киткән илдәрҙә үлемдең төп сәбәптәре иҫәбенә инә. Күпселек
шештәрҙең яһалыуы тирә-яҡ мөхит факторҙары, мәҫәлән, алкоголь, тәмәке төтөнө,
ионлаштырыусы нурланыш, ультрафиолет нурланыш, ҡайһы бер вирустар менән бәйле.

Nature журналында нәшер ителгән күптән түгелге тикшеренеүҙә рак үҫешенә генетик
бирешеүсәнлеккә ҡарағанда тышҡы мөхит шарттары нығыраҡ йоғонто яһауы
иҫбатланған. Тикшеренеүселәр күҙәнәктәрҙең яман шешкә (йыуан эсәк, үпкә, бәүел
ҡыуығы, ҡалҡан биҙе һ.б.) килтерә торған 30 төп мутация төрөнә баһа бирә.
Шуларҙың 10 — 30 процентының ғына нәҫелдән бирешеүсәнлек кеүек эске факторҙарға
бәйле булыуы асыҡлана, мутацияларҙың 70 — 90 проценты иһә зарарлы мөхит
факторҙарына бәйле була. Был тикшеренеү мәғлүмәттәре онкологик ауырыуҙарҙы
иҫкәртеү стратегияһын эшләү өсөн мөһим.

Яман шештәрҙең беренсел шеш барлыҡҡа килгән ағзаға, яманға әүерелгән
күҙәнәктәрҙең тибына, шулай уҡ пациентта күҙәтелгән клиник билдәләргә ҡарап
классификацияланыусы бик күп төрҙәре бар. Медицинаның яман шештәрҙе өйрәнеү һәм
дауалау менән шөғөлләнгән өлкәһе онкология тип атала.

Яман шеш осраҡтары борон замандарҙан башлап төрлө яҙма сығанаҡтарҙа һүрәтләнә
килгән. Иң әүәлгеләргә б.э.т. 1600 йылдар тирәһенә ҡараған боронғо мысыр
папирустары инә. Уларҙа һөт биҙе яман шеше осраҡтары һүрәтләнгән, дауалау сараһы
итеп раклы туҡыманы көйҙөрөү тәғәйенләнгән. Бынан тыш, мысырҙарҙың тән
тиреһендәге яман шештәрҙе мышаяҡлы майҙар менән яндырғаны билдәле. Рамаянала ла
шуға оҡшаш тасуирлауҙар бар: дауалау шеште ҡырҡып алыуҙан һәм мышаяҡлы май
һөртөүҙән торған.

«Рак» тигән атама Гиппократ (б.э.т. 460—377 йылдар) индергән «карцинома» (грек.
καρκίνος — краб, ҡыҫала; ωμα, ὄγκωμα — шеш тигәндән) терминынан алынған, ул
перифокаль елһенеүле яман шеште аңлатҡан. Гиппократ шеште карцинома тип атаған,
сөнки ул төрлө яҡҡа таралған үҫентеләре арҡаһында крабты хәтерләтә. Ул шулай уҡ
онкос (ὄγκος) тигән терминды ла тәҡдим иткән. Гиппократ һөт биҙе, ашҡаҙан, тире,
аналыҡ муйынсаһы һәм йотҡолоҡ өҫтө яман шештәрен тасуирлаған. Дауалау сараһы
итеп ул мөмкин булған урындарҙа шешкә хирургик ысул ҡулланырға һәм ҡырҡҡандан
һуң ҡалған йәрәхәттәргә үҫемлек ағыуҙары йә мышаяҡ ҡушылған майҙар һөртөргә
тәҡдим иткән. Эстәге шештәргә ҡарата Гиппократ бер ниндәй ҙә дауа ҡулланмаҫҡа
ҡуша, сөнки ҡатмарлы операция пациентты шешкә ҡарағанда ла тиҙерәк үлтерер тип
иҫәпләй.

Рим табибы Авл Корнелий Цельс б.э.т. I быуатта иртә стадияла шеште ҡырҡып
алырға, ә һуңғы стадияларҙа теймәҫкә тәҡдим итә. Ул καρκίνος тигән грек һүҙен
латинсаға (cancer — краб) тәржемә итә. Гален"ὄγκος" һүҙен бөтә шештәр өсөн
ҡуллана, ул хәҙерге онкология һүҙенең тамырын тәшкил итә.

Яман шештәр күп тапҡырҙар тасуирланһа ла, уның барлыҡҡа килеү һәм бөтә тәнгә
таралыу механизмы тураһында XIX быуат уртаһына тиклем бер нәмә лә билдәле
булмай. Был процестарҙы аңлау өсөн немец табибы Рудольф Вирховтың хеҙмәттәре ҙур
әһәмиәткә эйә була. Ул, сәләмәт туҡымалар кеүек үк, шештәрҙең дә күҙәнәктәрҙән
торғанлығын һәм шештең тән буйлап таралыуы ошо күҙәнәктәрҙең күсеп йөрөүенә
бәйле икәнлеген күрһәтә.

Айырыуса балалар менән үҫмерҙәргә хас булған шештәр бар. 5 йәшкә тиклем
балаларҙың яман шеш менән ауырыу ихтималлығы юғары була. Шештәр араһында
лейкоздар (бигерәк тә киҫкен лимфобласт лейкозы), үҙәк нервы системаһы һәм
нейробластома йыш осрай. Улар артынса нефробластома (Вильмс шеше), лимфомалар,
рабдомиосаркома, ретинобластома, остеосаркома һәм Юинг саркомаһы килә.

«Росмедтехнологияларҙың П. А. Герцен исемендәге Мәскәү онкология институты
ғилми-тикшеренеү институты» федераль дәүләт учреждениеһы мәғлүмәттәре буйынса,
Рәсәйҙә 2012 йылда яман шеш асыҡланыу осраҡтары 525 931 булған (2011 йылғынан
0,7 процентҡа күберәк), ә онкология учреждениеларына иҫәпкә 480 028 пациент
ҡуйылған. 2012 йыл аҙағына онкология учреждениеларында иҫәптә тороусылар һаны
бөтәһе 2 995 566 кеше (ил халҡының 2,1 проценты) булған; уларҙың 51,1 проценты
иҫәптә 5 йыл һәм унан оҙағыраҡ торған.

Иҫкәртеү сараларының маҡсаты — яман шеш барлыҡҡа килеүен кәметеү, сирленең хәлен
еңеләйтеү. Ундай саралар араһында түбәндәгеләр бар: канцерогендар менән
бәйләнешкә юл ҡуймау, уларҙың метаболизмын төҙәтеү, диетаны һәм йәшәү рәүешен
үҙгәртеү, тейешле аҙыҡ-түлек һәм дарыуҙарҙы ҡулланыу (химик профилактика),
нурланыш дозаларын кәметеү, профилактик тикшереүҙәр үткәреү.

Үпкә яман шешенә йоғонто яһаусы факторҙарҙың береһе — тартыу. Дөрөҫ туҡланмау,
тирә-яҡ мөхит йоғонтоһо менән бергә тәмәке тартыу яман шеш барлыҡҡа килеү
ихтималлығын арттыра. 2004 йыл тикшеренеүҙәренә ярашлы, күпселек көнбайыш
илдәрендә тартыу яман шеш менән бәйле үлемдәрҙең өстән бер өлөшөндә үлем
сәбәпсеһе булған. Тартыусыларҙа рак менән ауырыу ихтималлығы бер ниисә тапҡырға
юғарыраҡ. Үпкә яман шешенән башҡа тартыу башҡа төр яман шештәр (ауыҙ ҡыуышлығы,
ҡыҙыл үңәс, тауыш епселдәре), шулай уҡ башҡа ауырыуҙар, мәҫәлән, эмфизема,
ихтималлығын да арттыра.

Яман шештең ҡайһы бер төрҙәре насар дауалана һәм йыш ҡына үлемгә килтерә. Ләкин
күп осраҡтарҙа һауығыу ихтимал. Уңышлы дауаланыу өсөн диагноздың иртә ҡуйылыуы
мөһим. Шуның өсөн һаулыҡ торошон һәр саҡ күҙәтергә, профессиональ табиптарҙан
тикшерелеп торорға кәрәк. Дауалауҙың хәҙерге заман ысулдарын инҡар итеп, халыҡ
медицинаһына мөрәжәғәт итеү ваҡытты әрәмгә ебәреүгә генә килтерә.

Яман шештәр, күрәһең, күп күҙәнәкле организмдар хасил булыу эволюцияһы барышында
яралғандыр. 550 миллион йыл элек барлыҡҡа килгән гидраларҙың инә заттарында
булған онкогендар һәм шештәр тасуирланған.

Хайуандарҙың башҡа төрҙәрендә бер йәнлектән икенсеһенә шеш күҙәнәктәре менән
күсә торған трансмиссив рак төрҙәре бар. Улар араһында Штиккер шеше һәм тасман
шайтанының йөҙөндә була торған шеш билдәле.



https://ba.wikipedia.org/wiki/%D0%AD%D0%B4%D0%B8%D1%82_%D0%9F%D0%B8%D0%B0%D1%84

Эди́т Пиа́ф (франц. Édith Piaf, ысын исеме Эди́т Джова́нна Гассио́н, Édith
Giovanna Gassion; 1915, 19 декабрь, Париж — 1963, 10 октябрь, Грас, Франция) —
француз йырсыһы һәм актрисаһы.

Эдит Пиаф имештер Бельвилдә урам фонаре аҫтында тыуған, тиһәләр ҙә, был
ысынбарлыҡҡа тура килеүе шикле. Эдиттың әсәһе Лина Марса псевдонимы менән сығыш
яһаған һәләтһеҙ генә актриса Анита Майяр була. Атаһы — урам акробаты Луи
Гассион. Беренсе донъя һуғышы башында уҡ ул үҙ теләге менән һуғышҡа китә. Тәүге
тапҡыр 1915 йылдың ахырында ғына ҡыҙын күреп китер өсөн ике көнлөк ял ала.

Шунан Эдиттың тома һуҡыр булыуы асыҡлана. Баҡһаң, тыуғас уҡ уның күҙенә кератит
төшә башлай, әммә әсәһе яғынан өләсәһе быны күрмәгән дә ахыры. Бер өмөт тә
ҡалмағас, өләсәһе Гассион һәм фәхешхана ҡыҙҙары Эдитты Лизьеға изге Терезаға
алып китә. Бында тотош Франциянан йыл да меңдәрсә кеше ғибәҙәт ҡылырға килә
торған була. 1921 йылдың 19 авгусында юлға сығалар, ә 1921 йылдың 25 авгусында
Эдит күрә башлай. Был саҡ уға 6 йәш була. Тәүге күргән нәмә — пианино
клавишалары була. Әммә күҙҙәренә ҡояш нуры ғына тулмай уның. Эдитҡа ғашиҡ булған
бөйөк француз шағиры Жан Кокто уны «күҙле һуҡыр» тип атай.

Тиҙҙән яратҡан өләсәһе хәстәрлеге менән Эдит мәктәпкә китә, әммә ата-әсәләр
балаларын фәхешханала йәшәгән ҡыҙ менән уҡытҡыһы килмәй. Ҡыҙға мәктәпте
ҡалдырырға тура килә. Атаһы уны Парижға алып китә һәм урам майҙандарында
акробатик номерҙар менән сығыш яһай, ә 9 йәшлек ҡыҙын йырлата. Эдит
«Жуан-ле-Пен» кабареһына эшкә алынғансы урамда йырлап тамаҡ туйҙыра. 15 йәше
тулғанда Эдит атай бер инәй башҡа һеңлеһе Симона менән таныша. Был ғаиләлә
Симонанан башҡа ла ете бала була, бик ауыр йәшәйҙәр; әсәһе ҡыҙына 11 йәшенән
аҡса килтерә башларға бойора. Эдит һеңлеһен үҙе янына ала, әммә был аталарына
оҡшамай, һәм ҡыҙ өйҙән сығып китә.

1932 йылда Эдит магазин тотҡан Луи Дюпон (франц. Louis Dupont) менән таныша, бер
йылдан 17 йәшлек Эдиттың Марсель (франц. Marcelle) исемле ҡыҙы тыуа. Мәгәр Луи
ҡатынының күп ваҡытын эшкә бағышлауын яратмай һәм унан китергә ҡуша. Эдит риза
булмай, улар айырылышалар. Башта ҡыҙы үҙе менән була, әммә бер эштән ҡайтҡас,
баланы тапмай. Луи Дюпон ҡатынының кире ҡайтырына өмөт тотоп, баланы алып киткән
була. Европала «испанка» ҡотора, Эдиттың ҡыҙы ауырып, хастаханаға эләгә. Уның
янына йөрөй торғас, Эдит үҙе лә ауырып китә. Ул саҡта ауырыуҙы дауаларлыҡ
дарыуҙар булмай. Һөҙөмтәлә Эдит һауыға, ә Марсель вафат була (1935). Ул Пиафтың
берҙән-бер балаһы була.

1935 йылда, Эдитҡа егерме тулғанда, «Жернис» кабареһы (франц. le Gerny’s) хужаһы
Луи Лепле (франц. Louis Leplée) Елисей яландарында күреп ҡала һәм үҙенең
программаһында ҡатнашырға саҡыра. Ул Эдитты бик күп сәхнә серҙәренә, оҫталығына
өйрәтә. Тап Лепле Эдитҡа Пиаф исеме ҡуша (Париж аргоһында «сыпсыҡ» тигәнде
аңлата).

Урамдарҙа йыртыҡ туфли кейеп йырлай ине бит: «Сыпсыҡ кеүек тыуҙы, сыпсыҡ кеүек
йәшәне, сыпсыҡ кеүек үлде». «Жерниста» афишаларҙа уның исеме «Кескәнтәй Пиаф»
тип яҙыла, тәүге сығыштары уҡ уңыш яулай. 1936 йылдың 17 февралендә Эдит Пиаф
«Медрано» циркында танылған йырсылар Морис Шевалье, Мистингетт, Мари Дюба менән
рәттән ҙур концертта сығыш яһай. Радио-Ситиҙа ҡыҫҡа ғына йыры уға дан килтерә —
тыңлаусылар шылтырата башлай, Кескенә Пиафтың тура эфирҙа яңынан сығыш яһауын
талап итәләр.

Тиҙҙән Эдит шағир Раймон Ассо менән таныша, тап ул артабанғы тормошона бик ҙур
үҙгәрештәр индерә. Донъяға «Бөйөк Эдит Пиаф» булып танылыуында уның йоғонтоһо
баһалап бөткөһөҙ. Ул Эдитты һөнәренең нескәлектәренә генә түгел, тормошта кәрәк
булған күп төрлө зауыҡҡа ла өйрәтә:уның ярҙамында ҡатын үҙ-үҙен тоторға, кейем
һайларға һәм башҡа шундай нәзәкәтлектәргә өйрәнә.

Раймон Ассо «Пиаф стилен» барлыҡҡа килтерә, Эдиттың тауышын асырлыҡ йырҙар яҙа.
«Минең легионерым» йырының көйөн Маргерит Монно яҙа, һуңғараҡ ул йырсының яҡын
әхирәтенә лә әүерелә. Һуңғараҡ Пиаф Монно менән яңы йырҙар яҙа, улар араһында —
«Бәләкәс Мари», «Янымда Иблис» һәм «Мөхәббәт гимны».

Тап Раймон Ассо Эдиттың Париждың иң данлыҡлы «АВС» мюзик-холында сығыш яһауына
өлгәшә. Бында сығыш яһау «оло диңгеҙгә» сығыу тип һанала. «Эдит Пиаф» исеме
менән сығыш яһарға ла ул тәҡдим итә. «АВС» сәхнәһендәге сығышынан һуң пресса:
«Кисә „АВС“ сәхнәһендә Францияның бөйөк йырсыһы донъяға килде» тип яҙа. Иҫ
китмәле тауышы, драматик һәләткә эйә булыуы, эшһөйәрлеге һәм ныҡышлығы уны бейек
күтәрә.

Икенсе донъя һуғышы башланғас, йырсы Раймон Ассонан китә. Был ваҡытҡа ул
данлыҡлы француз режиссёры Жан Кокто менән осраша, ул Эдитҡа үҙенең ҙур булмаған
пьесаһында уйнарға тәҡдим итә. Пьеса уңыш яулай. Тәүге тапҡыр ул 1940 йылда
ҡуйыла. Кинорежиссёр Жорж Лакомб уның буйынса фильм төшөрә. 1941 йылда «Сеналағы
Монмартр» тигән фильм донъя күрә, унда Эдит төп ролде уйнай.

Эдит башлап йырлаусыларҙан — Ив Монтанға, «Компаньон де ла Шансон» ансамбленә,
Эдди Константенға, Шарль Азнавурға һәм башҡа талант эйәләренә юл асыусы була.

Һуғыштан һуңғы йылдар уның иҫ китмәле уңыш йылдары була. Уны Париждың ярлы
урамдарында ла, нәзәкәтле сәнғәт белгестәре лә, эшселәр ҙә, Англияның буласаҡ
королеваһы ла яратып тыңлай. Был осорҙа ул Алжирҙан килгән данлыҡлы боксер 33
йәшлек Марсель Сердан менән таныша. 1949 йылдың октябрендә Сердан Нью-Йорктан
гастролдә йөрөп ятҡан Пиаф янына оса. Самолёт Атлантик океан өҫтөндә Азор
утрауҙары янында емерелә, һәм Сердан һәләк була. Пиаф ауыр депрессияға бирелә
һәм морфий менән йыуана башлай.

1952 йылда Эдит рәттән ике тапҡыр автокатастрофаға осрай. Икеһендә лә ул Шарль
Азнавур менән була. Һынған ерҙәре һыҙлауынан ҡотолдорор өсөн уға морфий ҡаҙайҙар
һәм йырсы йәнә наркотиктарға өйрәнеп китә.

1954 йылда Эдит Пиаф «Әгәр миңә Версаль тураһында һөйләһәләр» тигән фильмда Жан
Маре менән бергә төшә.

1958 йылда Эдит «Олимпия» концерт залында сығыштар яһай башлай. Халыҡ уның
концерттарына ябырылып йөрөй. Америка буйлап 11 айлыҡ турне, йәнә «Олимпия»,
Франция буйлап турне. Туҡтауһыҙ көсөргәнешле сығыштар, сәфәрҙәр уның һаулығын
ҡаҡшата. 1961 йылда, 46 йәшендә Эдит Пиаф үлемесле ауырыуға дусар булғанын белә.

1962 йылдың 25 сентябрендә «Иң оҙон көн» фильмының премьераһы айҡанлы Эдит
Эйфелевой башняһына күтәрелеп йырлай. Бар Париж уны һоҡланып тыңлай.

1963 йылдың 18 мартында Пиаф һуңғы тапҡыр концерт бирә. Зал аяғүрә баҫып биш
минут буйы алҡышлай.

1963 йылдың 10 октябрендә Эдит Пиаф баҡыйлыҡҡа күсә. Грасс ҡалаһынан уның
кәүҙәһен йәшерен рәүештә Парижға килтерәләр һәм 11 октябрҙә генә рәсми рәүештә
вафатын хәбәр итәләр (шуның өсөн датаны бутап яҙып ҡуйғылайҙар. Шул уҡ көндө,
1963 йылдың 11 октябрендә Пиафтың дуҫы Жан Кокто ла вафат булып ҡала. Пиафтың
үлемен кисерә алмаған тигән фекерҙәр ҙә ишетелеп ҡала.

Пер-Лашез зыяратындағы йыназаға 40 меңдән ашыу кеше йыйыла; ҡәберҙе сәскәләргә
күмәләр — кешеләр хатта сәскәләрҙе тапап йөрөргә мәжбүр булалар.



https://ba.wikipedia.org/wiki/%D0%A8%D3%99%D0%BA%D3%99%D1%80_%D0%B4%D0%B8%D0%B0%D0%B1%D0%B5%D1%82%D1%8B

Шәкәр диабеты (лат. diabetes mellītus) — инсулин (ашҡаҙан аҫты биҙе гормоны)
етешмәгәнлектән, аҙыҡ менән углеводтарҙы үҙләштереүҙең боҙолоуы арҡаһында
барлыҡҡа килгән сир.

Беҙ көн һайын ҡулланған аҙыҡ ҡанға шәкәр (глюкоза) биреп, бөтә тән буйлап тарала
һәм энергия сығанағы булып тора. Организм был шәкәрҙе дөрөҫ файҙаланмаһа, уның
ҡандағы кимәле норманан артыҡ күтәрелә. Был ҡанда һәм бәүелдә шәкәрҙең артыуына
килтерә.

Иң мөһиме организмығыҙҙа ниндәй ҙә булһа тайпылыш һиҙһәгеҙ, мотлаҡ табипҡа
мөрәжәғәт итегеҙ. Үҙ белдегегеҙ менән дауаланып, был мәкерле сирҙе еңеп булмай.
Диабетты дауалауҙа өс төп ысул бар: диета, шәкәр кимәлен кәметеү терапияһы һәм
инсулин терапияһы. Ҡандағы шәкәрҙе кәметеү өсөн махсус дарыуҙар ҡулланырға
кәрәк.

14 йәшкә тиклемге балаларҙа — 3,33-5,55 ммоль/л; өлкәндәрҙә — 3,89-5,83 ммоль/л;
60 йәштән уҙғандарҙа — 6,38 ммоль/л; ауырлы саҡта — 3,3-6,6 ммоль/л булырга тиеш

1922 йылдан алып шәкәр диабетын инсулин менән дауалайҙар. Әлеге күптәр өсөн
йәшәү сығанағы булган инъекцияны Канаданың йәш ғалимы Фредерик Бантинг уйлап
таба һәм, беренсе тапҡыр уны ҡулланып, 14 йәшлек малайҙың ғүмерен һаҡлап ҡала.
1991 йылдан башлап ноябрь айында (14 ноябрҙә — инсулинды уйлап табыусының тыуған
көнөндә) Бөтөн донъя шәкәр ауырыуы менән көрәш көнҡ билдәләп кителә. Бантингҡа
һәм уның хеҙмәттәше Маклеодка Нобель премияһы тапшырыла.



https://ba.wikipedia.org/wiki/%D0%A5%D3%A9%D0%BA%D2%AF%D0%BC%D3%99%D1%82

Хөкүмәт — дәүләт етәкселегенең коллегиаль башҡарма органы. Ул илдең дәүләт
етәкселегенең хеҙмәткәрҙәре, ил етәкселеге, дөйөм дәүләт етәкселеге системаһы
тарафынан формалаша.

Политологтар һәм Халыҡ-ара мөнәсәбәттәр буйынса махсус белгестәр борондан
дәүләттәрҙе классификацияларға тырышҡан.

Беренсе ҡарашҡа билдәләүе еңел, сөнки улар закон менән билдәләнгән. АҠШ —
президент республикаһы, ә СССР — совет республикаһы; икенсе яҡтан, ҡайһы саҡ ил
эсендә лә етәкеселек формаһындағы консенсус юҡ.Миҫал өсөн, Рәсәй Федерацияһы
президенты Владимир Путиндың раҫлауҙарынса һәм Дмитрий Медведевтың, Дәүләт
Думаһы рәйесе урынбаҫары Олега Морозованың, Федерация Советы рәйесе Миронов
Сергей Михайлович тарҙың әйтеүҙәренсә) — федератив республика, ә РФ-ның
Конституция суды рәйесе В. Д. Зорькин фекерҙәре буйынса, шулай уҡ,халыҡ-ара
эксперттар һөҙөмтәләре ҡатнаш етәкселек республикаһы, тиҙәр, Роберт Элджи һәм
Мэттью Шугарт) — президент-парламент дәүләте ти.



https://ba.wikipedia.org/wiki/%D0%A5%D1%80%D0%B8%D1%81%D1%82%D0%BE%D1%84%D0%BE%D1%80_%D0%9A%D0%BE%D0%BB%D1%83%D0%BC%D0%B1

Христофо́р Колу́мб (итал. Cristoforo Colombo, исп. Cristóbal Colón,
лат. Christophorus Columbus; 1451 йылдың көҙө, Генуэз республикаһы — 20 май
1506, Вальядолид, Испания) — испан диңгеҙ гиҙеүсеһе итальян сығышлы, 1492 йыл
европалылар өсөн Америка ны аса.

Колумб беренселәрҙән булып Төньяҡ ярымшарҙың Атлантик океандағы субтропик һәм
тропик һыҙатын үтә Һәм Кариб диңгеҙендә йөрөй. Ул Көньяҡ һәм Үҙәк Американы
тикшереүгә башланғыс бирә. Оло Антил утрауҙарын, Багам утрауҙарының үҙәк өлөшөн,
Кесе Антил утрауҙарын (Доминикиҙан алып, Виргин утрауҙарынаса) аса. Шулай уҡ
Кариб диңгеҙенең ваҡ утрауҙарын һәм Көньяҡ Американың Тринидад утрауҙарын да ул
күрә.



https://ba.wikipedia.org/wiki/%D0%A4%D0%BE%D1%80%D1%82%D0%B5%D0%BF%D0%B8%D0%B0%D0%BD%D0%BE

Фортепиа́но (итал. forte — көслө тауыш, piano — аҡрын) — ҡыллы һуҡма баҫмаҡлы
музыка инструменты.

Фортепианоны итальян клавесин оҫтаһы Бартоломео Кристофори (1655—1732) уйлап
сығара. 1711 йылда механизмы ентекле итеп Сципион Маффеи тарафынан венеция
журналы «Giornale dei letterati d’Italia» баҫтырыла. Инструмент «gravicembalo
col piano e forte» (көслө һәм аҡрын тауышлы клавесин) тип атала, — пианофорте —
һуңғараҡ инде фортепиано атамаһы ҡалдырыла. Б. Кристофори фортепиано
механизмының төп өлөштәрен һала: сүкеш, шпиллер, шультеp, фенгер, демпфеp.
Кристофори уйлап табыуы инглиз системаһы механикаһы үҫешенә юл ҡуя. Башҡа
механика төрҙәре Францияла — Мариус (1716) һәм Германиянан Шрётер (1717—1721)
тарафынан сығарыла.

1721 йылда немец музыканты һәм уҡытыусыһы Готтлиб Шрётер (1699—1782) башҡа
механизм уйлап таба, унда сүкеш баҫмаҡ осонда нығытылған, ырғытылып ҡылды
(Prellmechanik) һуға. XVIII б. икенсе сирегендә фортепианоны сығарыу менән немец
орган оҫталары шөғөлләнә башлай, улар араһында: И. Штайн һәм Г. Зильберманн.
Хәҙер пианиносы виртуоз әҫәрҙәрҙе еңелерәк башҡара ала. Штайн механизмы
(Prellzungenmechanik) «вена» йәки «немец» тип атала, үҙгәрешһеҙ XIX б. икенсе
сирегенә тиклем ҡулланыла

1750-се йй. Лондонда Иоганн Кристоф Цумпе[en] (1735—1800), Кристофори механизмын
ҡулланып, дүртмөйөш фортепиано эшләй башлай .

Рәсәйҙә фортепиано эше күбеһенсә Петербург менән бәйле. XVIII быуатта ғына унда
50 ашыу фортепиано оҫтаһы эшләгән. Фортепиано фабрикала сығарыуға беренсе рәсәй
фабриканты Г. Феврие, немец оҫталары И.-А. Тишнер, К.-И. Вирт, А.-Х. Шрёдер,
И.-Ф. Шрёдер, 1840 йылдан бельгиялы Г.-Г. Лихтенталь эшмәкәрлеге йоғонто яһай.
Бөгөнгө көндә 1917 йылғы инҡилапҡа тиклем Рәсәйҙә 700 ашыу фортепиано оҫтаһы
эшләүе билдәле. Был тикшереүҙәр менән филология фәндәре кандидаты, фортепиано
оҫтаһы М. В. Сергеев шөғөлләнә. Ул "Рәсәйҙең 1725—1918 йылдарҙағы музыка
фирмаларының һүрәтле каталогы"н төҙөй.

XIX б. уртаһында Германияла — Ю. Блютнер, К. Бехштейн, АҠШ-та — Стейнвей һәм
улдары фабрикалары асыла, оҙаҡ йылдар уларға тиң булмай. 1828 йылдан бөгөнгө
көнгә тиклем Австрияла (Вена) Bösendorfer фортепиано фабрикаһы эшләп килә,
хәҙергеләрҙең иң боронғоһо.

Фортепиано өсөн мотлаҡ яҙылған тәүге музыка әҫәре 1732 й. килеп сыға (Лодовико
Джустини сонатаһы). Әммә фортепиано өсөн әҫәрҙәр 40-50 йылдан һуң, Гайдн һәм
Моцарт заманында күпләп яҙыла башлай.



https://ba.wikipedia.org/wiki/%D0%A2%D3%A9%D2%AB

Төҫ — оптик диапазондың электромагнит нурлашының сифатлы ҡылыҡһырламаһы. Төҫ
күҙҙең физиологик тойоуында билдәләнә һәм физик, физиологик һәм психологик
факторҙарға буйһона. Уны үҙләштереү һәр кешегә индивидуаль була, ул тағы ла
спектраль состав менән, яҡтылыҡ сығанаҡтар һәм яҡтыртылтылмаған объектар төҫлө
һәм баҙыҡлыҡ контрасттары менән билдәнә. Быларҙан башҡа, төҫтө үҙләштереү
метамерия, кеше күҙенең шәхси нәҫел үҙенсәлегенә һәм психикаһына бәйле.

Субъектив үҙләшерелгән төҫ нурланышын күреү, уның спектырына, кешенең
психофизиолик торошона (уға фон яҡтылығы/төҫө, төҫ температураһы, күреү
адаптацияһы тәьҫир итә), һәм үҙенә генә хас булған күҙҙең һыҙатына (дальтонизм)
буйһона.

«Төҫ» төшөнсәһенең ике мәғәнәһе бар: ул бер ниндәй объектан яҡтылыҡтың
сағылыуынан барлыҡҡа килгән психологик тойғоға ҡарарға мөмкин (хәнәүәт әфлисун),
шулай уҡ яҡтылыҡ сығанағы төшөнсәһенең ҡылыҡһырламаһы булыуы мөмкин (әфлисун
төҫө — хәнәүәт төҫө). Беренсе осраҡта һүҙ төҫтө субъектив үҙләштереү тураһында
барһа, икенсеһендә — тик күҙәтелеүсе нурланыш тулҡынының оҙонлоғо хаҡында.

Төҫтөң тойғоһы мейелә төҫ һушлы күҙәнәктәрен — кеше йә хайуандың күҙ сетчаткаһы
рецепторҙарын (колбаларҙы) — ҡуҙғатҡанда йәки туҡтағанда барлыҡҡа килә. Кешелә
һәм приматтарҙа колбаларҙың спектраль хислелеге менән айырылған өс төрө була: ρ
(шартлыса «ҡыҙыл»), γ (шартлыса «йәшел») и β (шартлыса «күк»). Колбаларҙың
яҡтылыҡ хислеге түбән, шунлыҡтан яҡшы төҫтө үҙләштерер өсөн етерлек яҡтыртыу
йәки баҙыҡлыҡ кәрәк. Төҫ рецепторҙары иң күбеһе сетчатканың үҙәк өлөшөндә була.

Һәр бер кешенең төҫ хислеге был өс төҫ хислектәре суммаһы менән күрһәтелә.
Һөйрәлеүселәр, ҡоштар һәм ҡайһы бер балыҡтарҙың киңерәк оптик нурланышы була.

Тәүге тапҡыр өҙлөкһөҙ спектырҙы ете төҫкә Исаак Ньютон бүлгән. Был бүлеү шартлы
һәм күбеһенсә осраҡлы рәүештә. Ньютон Европа нумерологияһы тәьҫире аҫтында
булған һәм октавалағы ете нотаға оҡшата (сағыштырығыҙ: ете металл, ете планета
һ. б.). ХХ быуатта Освальд Вирт «октавалы» система тәҡдим итә (2 йәшел — һалҡын,
диңгеҙ һәм йылы, үлән' төҫтәрен индергән), әммә ул киң таралыу ала алмаған.

Бөйөк Британияла ҡыҙыл, һары һәм күк төҫтәре оҙаҡ «төп төҫтәр» булып торғандар,
тик 1860 йылда Джеймс Максвелл RGB (ҡыҙыл, йәшел, күк) адитив системаһын индерә.
Хәҙерге заманда был системаға ҙур өҫтөнлөк бирелә.

Рәссамдар «төп төҫтәр» тип ҡыҙыл, һары һәм күк төҫтәрҙе алғандар, сөнки һарыны
башҡа төҫтәрҙе ҡушып барлыҡҡа килтереп булмай.

RGB системаһында (ҡыҙыл—йәшел—күк) төҫтәр 12 төп тонға бүленәләр: 3 төп төҫ, 3
өҫтәмә, һәм тағы ла 6 аралыҡ тондар.

Киләһе таблицала төп төҫтәр ҡыҙыл, һары һәм күк булған (RYB) төҫ түңәрәгенең 12
төҫө күрһәтелгән. Бында төҫтәр төп (беренсе тәртиптәге төҫтәр), составлы (икенсе
тәртиптәге төҫтәр) һәм ҡатмарлы (өсөнсө тәртиптәге төҫтәр).

Буҙ төҫөнөң төҫмөрҙәре ахроматик («төҫһөҙ») булып торалар. Иң сағыу булып аҡ төҫ
булып тора, ә иң ҡараңғыһы — ҡара төҫ.

Бер үк спектрҙың төҫөнә ҡараған бер үк ҡуйылыҡтағы төҫмөрҙәр бер береһенән
сағыулыҡ дәрәжәһе менән айырылыуы мөмкин. Мәҫәлән, асыҡлыҡ кәмегәндә күк төҫ
яйлап ҡара төҫкә яҡынлаша.

Асыҡлыҡ төшөнсәһе аныҡ төҫкә түгел, ә спектрҙың төҫмөрөнә, тонына ҡарай. Төрлө
тонлы булған төҫтәр башҡа бер үк ҡылыҡһырламалар булғанда, беҙгә төрлө асыҡлыҡ
менән күренә. Иң асыҡ төҫ булып һары тон үҙе торһа, иң ҡараһы — күк йәки
күк-шәмәхә.

Ҡуйылыҡ — хроматик төҫтөң уға асыҡлыҡ буйынса тигеҙ булған ахроматик төҫтән
айырылыу дәрәжәһе, төҫтөң «тәрәнлеге». Бер тондың ике төҫмөрҙәре тоноҡлоҡ
дәрәжәһе менән айырылыуы мөмкин. Ҡуйылыҡ кәмегәндә һәр бер хроматик төҫ буҙ
төҫкә яҡынлаша.

Төҫ тоны — төҫтөң спектарҙа урынлашыуы өсөн яуап биргән ҡылыҡһырлама: һәр бер
хроматик төҫ бер ниндәй спектраль төҫкә ҡарарға мөмкин. Бер үк спектрҙа
урынлашҡан төҫмөрҙәр (әммә, мәҫәлән, ҡуйылыҡ һәм асыҡлыҡ менән айырылған) бер үк
тонға ҡарайҙар. Тонды үҙгәрткәндә, мәҫәлән, күк төҫтән спектрҙың йәшел яғына —
ул зәңгәргә алышына, ә тиҫкәрегә үҙгәрткәндә — шәмәхә төҫөнә инә.

Шул уҡ ваҡытта төҫ температураһы төшөнсәһен — ҡайһы бер яҡтылыҡ сығанаҡтарының
ҡылыҡһырланмаһын төҫтөң «йылылығын» субъектив тойоуҙан айырырға кәрәк. Йылылыҡ
нурланышы төҫө температура күтәрелгән саҡта «йылы төҫмөрҙәр» аша үтә: ҡыҙылдан
һары аша аҡҡа табан, әммә максималь төҫ температураһына циан төҫө эйә була.

Төрлө тармаҡтарҙа файҙаланырға уңайлы булған бер нисә төҫ шкалаһы бар. Төҫтө
үлсәр өсөн колориметр һәм спектрофотометр ҡулланалар. Ғәмәлдә сәнәғәт
етештереүендә, полиграфияла Төҫтөр атласы менән ҡулланалар.

Төҫ кешенең иғтибары менән идара итеү сараһы булып киң ҡулланыла. Ҡайһы бер
эргәләштереүҙәр бик уңайлы (мәҫәлән, күк + һары), ә ҡайһылары — улай уҡ түгел
(мәҫәлән, ҡыҙыл + йәшел). Колористика — төҫтәрҙе эргәләштереү сәнғәте булып
тора.



https://ba.wikipedia.org/wiki/%D0%A2%D0%B8%D1%80%D3%99%D0%BA

Тирәк (Pópulus) — талдар ғаиләһенә ҡараған ағастар ырыуы. Был ырыуҙағы ағастар
генетик яҡтан ҡарғанда, күп төрлө булалар. Теләһә ниндәй ерҙә үҫә ала, оҙолоғо
15 м-ҙан алып 50 метрға тиклем, ағас олоно диаметры 2.5 мертға тиклем етә.

Тирәктең тамыр системаһы бик ныҡ уҫешкән була, әммә ләкин, тамырҙарҙың өҫкө
ҡатламы ғына иң ныҡ үҫешә.

Сәскәләре ике өйлө (бер өйлөләр һирәк була) һәм яҙ башында япраҡтарҙан иртәрәк
барлыҡа киләләр. Сәскәләре башаҡҡа оҡшаш сәскәлеккә (һырғаларға) йыйылған.

Тәбиғәттә тирәк ағасының күп төрҙәре йылға буйында һәм дымлы ҡыялыҡтарҙа үҫә. Ә
культур рәүештә ултыртылған ағас теләһә ниндәй ерҙә үҫә. Ябай тирәк ағасы һаҙлы
урында үҫә алмай, сөнки ошондай ерҙә тамыры менән һулай алмай.

Аүыл хужалығында ел эрозияһынан һаҡлау өсөн трәкте яландарҙа ҡыршау итеп
ҡулланалар . Тирәк ағасы түмәрҙәрендә бәшмәк үҫтерәләр.



https://ba.wikipedia.org/wiki/%D0%A1%D3%99%D0%B1%D0%B0_%D0%B1%D0%B0%D1%82%D1%88%D0%B0%D0%B1%D0%B8%D0%BA%D3%99%D2%BB%D0%B5

Сәба батшабикәһе (йәһ. מלכת שְׁבָא‎, Малка́т Шва́, фарс. ملكة سبأ, Мәликәт Сәба,
бор. эфиоп. ንግሥተ ሳባ, Нигиста Саба), б. э. т. X быуат — Сәба тигән ғәрәп
дәүләтенең риүәйәттәргә инеп ҡалған хакимәһе, Библияла уның Исраил батшаһы
Сөләймән янына килгәне һүрәтләнгән.

Библияла был хакимәнең исеме телгә алынмай. Һуңғыраҡ осор ғәрәп текстарында ул —
Бәлкис (Билкис, Европаса яңғ. — Балкида), эфиоп риүәйәттәрендә — Македа. Инглиз
телле мәҙәниәттәрҙә иленең атамаһы Шебаны уның үҙенең исеме тип ҡабул итеү
осраҡтары бар.

Бындай батшабикәнең тарихта булыуы иҫбат ителмәһә лә, уның образы Европа, Төньяҡ
Африка һәм Яҡын Көнсығыштың күп халыҡтары фольклорына һәм әҙәбиәтенә һиҙелерлек
йоғонто яһаған.

Библияла Сәба батшабикәһенең тарихы Исраил батшаһы Сөләймән менән тығыҙ
бәйләнгән. Библияла билдәләүенсә, Сәба батшабикәһе, Сөләймәндең тәрән аҡылы һәм
даны тураһында ишетеп, «уны табышмаҡтар менән һынарға килә». Уның сәфәре Өсөнсө
Батшалыҡтар китабының 10-сы бүлегендә һәм Икенсе Йылъяҙмалар китабының (Вторая
книга Паралипоменон) 9-сы бүлегендә һүрәтләнгән.

Сөләймән яуапҡа батшабикәгә «ни теләһә, ни һораһа, шуны биреп», бүләктәр тейәтеп
ҡайтара. Библияла әйтелеүенсә, ошо ваҡиғанан һуң Исраилда бығаса күрелмәгән
муллыҡ осоро башлана. Сөләймән батшаға йылына 666 талант алтын (2Пар.) килеп
тора. Ошо уҡ бүлектә Сөләймәндең ниндәй затлы тормошта йәшәгәне һүрәтләнә. Ул
үҙенә фил һөйәгенән алтын менән көпләнгән тәхет эшләтә, был тәхет ул замандарҙа
булған бөтә тәхеттәрҙән дә зиннәтлерәк була. Бынан тыш, Сөләймән алтындан
сүкетеп 200 ҡалҡан эшләтә, һарайҙа ла, Ҡорамда ла бөтә эсәр һауыттар алтындан
була. Сөләймән заманында көмөштө һанға ла һуҡмайҙар. «Сөләймән батша байлығы
менән дә, аҡылы менән дә барлыҡ батшаларҙы уҙып китте»(2Пар.). Бындай ҡөҙрәткә
Сөләймән Сәба батшабикәһенең килеүенә бурыслы. Уның артынса башҡа күп батшалар
ҙа Сөләймән батшаны күрергә теләк белдерә (2Пар.).

Танах буйынса иври комментаторҙары араһында шундай фекер бар: Библия сюжетын
Сөләймәндең Сәба батшабикәһе менән гонаһлы бәйләнешкә инеүе тип аңларға кәрәк,
бының һөҙөмтәһендә Навуходоносор тыуа, ул Сөләймән төҙөгән Ҡорамды емерә (Ғәрәп
легендаларында ул уның әсәһе булып сыға).

Талмуд буйынса, Сәба батшабикәһе тарихын ситләтеп һөйләү тип баһаларға кәрәк, ә
«מלכת שבא» («Сәба батшабикәһе») тигән һүҙҙәр «מלכות שבא» Сөләймәнгә буйһонған
(«Сәба батшалығы»), тип аңланырға тейеш.

Яңы Ғәһедтә Сәба батшабикәһе «көньяҡ батшабикәһе» тип исемләнә һәм Ғайсаның
тәрән аҡылына ҡолаҡ һалмаусыларға ҡаршы ҡуйыла: «Көньяҡ батшабикәһе бындай
кешеләргә хөкөм ҡылыу өсөн күтәрелер һәм уларға хөкөм ҡарары сығарыр, сөнки ул
ер сигенән Сөләймәндең аҡыллы һүҙҙәрен тыңларға килгәйне, бына, хәҙер Сөләймән
юҡ» (Лк.), Матфейҙа ла ошоға оҡшаш текст бар (Мф.).

Феофилакт Болгарский Лука Инжилына аңлатмаһында былай тип яҙа: «„көньяҡ
батшабикәһе“ тигәнде көслө һәм һәр саҡ изгелекле йән тип аңлау дөрөҫөрәк булыр».
Был өҙөктөң мәғәнәһе түбәндәгесә тиҙәр: Ҡиәмәт көнөндә батшабикә (аҫтараҡ Лука
телгә алған мәжүси нинивиҙәр менән бергә, улар Юныс арҡылы дингә килә) ҡалҡынып
сығыр һәм Ғайса осорондағы йәһүдиҙәр өҫтөнән хөкөм ҡылыр, сөнки улар, дингә
килгән мәжүсиҙәргә ҡарағанда ҙурыраҡ мөмкинлектәргә һәм өҫтөнлөктәргә эйә булһа
ла, уларҙы ҡулланыуҙан баш тарта. Иероним Стридонский билдәләгәнсә, хөкөм ҡарары
сығарыу өҫтөнлөгөнә эйә булғанға түгел, ә уларҙан үҙҙәре өҫтөнөрәк булғанға
хөкөм итерҙәр. Нинивиҙәр менән Сәба батшабикәһенең Мәсихтең дингә килмәгән
замандаштарынан өҫтөн булыуын "Матфей китабы буйынса әңгәмәләр"ендә Иоанн
Златоуст та билдәләй: «сөнки улар бәләкәйерәккә ышанды, ә йәһүдиҙәр ҙурыраҡҡа ла
ышанманы».

Шулай уҡ уға алыҫ мәжүси халыҡтарының «рухтарын килтереүсе» бурысы ла тапшырыла.
Исидор Севильский былай тип яҙа: «Сөләймән күктәге Йәрүсәлим өсөн Раббы йортон
таштан һәм ағастан түгел, ә бөтә изгеләрҙән төҙөгән Мәсих тип ҡабул ителә.
Сөләймәндең аҡыллы һүҙҙәрен тыңларға килгән Көньяҡ батшабикәһе ер сиктәренән
Алла һүҙен ишетергә килгән сиркәү тип аңланырға тейеш».

Ҡайһы бер христиан авторҙары иҫәпләүенсә, Сәба батшабикәһенең бүләктәр менән
Сөләймәнгә килеүе Ғайса Мәсихкә әүлиәләрҙең баш эйергә килеүенән бәрәбәр.
Иероним Блаженный «Ишағыя пәйғәмбәр китабы»на аңлатмаһында былай ти: Сәба
батшабикәһе нисек Сөләймәндең аҡыллы һүҙҙәрен тыңларға килһә, әүлиәләр ҙә
Мәсихкә шулай килгән, һәм был Алла хикмәте булып тора.

Был аңлатма Иҫке Ғәһедтәге Ишағыяның Мәсихкә бүләктәр килтереү тураһында
әүлиәлек итеүенә нигеҙләнә, ул ошонда Сәба илен дә телгә ала, бүләктәрҙең
Сөләймәнгә батшабикә килтергән кеүек үк булырын да әйтә: «Дөйә көтөүҙәре, Мидйән
менән Ефаның йәш дөйәләре, ерҙәреңә килеп тулыр. Бөтөн Сәба халҡы килер, алтын
һәм ладан килтерер, Раббыны маҡтап һөйләр» (Иш.). Яңы Ғәһед әүлиәләре лә сабый
Ғайсаға ладан, алтын һәм хуш еҫле һумала килтерә. Был ике сюжеттың туғанлығы
Көнбайыш Европа сәнғәтендә лә һыҙыҡ өҫтөнә алына, мәҫәлән, уларҙы манускриптың
бер битенә ҡапма-ҡаршы урынлаштырғандары ла булған.

Ҡөрьәндең «Ән-Нәмл (Ҡырмыҫҡалар)» тигән 27-се сүрәһендә Сөләймән пәйғәмбәр менән
Сәба батшабикәһе Бәлкис (Билкис) тураһында һөйләнелә. Ислам фольклорында ошо
темаға бер нисә риүәйәт бар.

Мосолман йолаһына ярашлы, Сөләймән һөҙһөт ҡошонан әкиәттәгеләй бай Сәба иленең
хакимәһе Бәлкис тураһында ишетә, ул затлы таштар менән биҙәлгән алтын тәхеттә
ултыра һәм Ҡояшҡа табына икән. Ул уға былай тип хат яҙа: «Алла ҡоло Сөләймәндән,
Дауыт улынан, Бәлкискә, Сәба батшабикәһенә. Рәхимле Алла хаҡына. Тура юлдан
йөрөгәндәргә именлек булһын. Миңә ҡаршы сыҡмағыҙ, килегеҙ ҙә миңә бирелегеҙ».
Батшабикәгә хатты Сөләймәнгә уның тураһында һөйләгән ҡош илтеп тапшыра.

Юлға сығыр алдынан ул зиннәтле тәхетен ҡәлғәгә индереп, бикләп ҡалдыра, ләкин
ендәрҙе тыңлатыусы Сөләймән, уны шаҡ ҡатырыр өсөн, ендәр ярҙамында тәхетте
Йәрүсәлимгә күсерә һәм, тышҡы күренешен үҙгәртеп, уны Бәлкискә күрһәтә лә һорай:
«Ошомо һинең тәхетең?». Бәлкис уны таный, һәм Сөләймән уға атап төҙөткән һарайға
саҡырыла. Уның иҙәне быяла була, аҫтындағы һыуҙа балыҡтар йөҙөп йөрөй (икенсе
бер текста һыу юҡ, ә иҙән дә, һарай үҙе лә гәлсәрҙән була). Бәлкис, һарайға
ингәс, ҡурҡып ҡала, һыуҙан атларға тура килер, тип уйлай ҙа, күлдәгенең итәген
күтәреп, аяғын аса. Шунан былай ти:

Ҡөрьән тәфсирселәре үтә күренмәле иҙәнде, аяғы ишәктеке шикелле йөнлө икән, тип
ишеткән Сөләймәндең Бәлкис аяғын тикшереү өсөн ҡорған хәйләһе менән аңлата.
Та’алаби һәм Джәләл әд-Дин әл-Мәхәлли версияһы буйынса, Бәлкистең бөтә тәне йөн
менән ҡапланған, ә аяҡтары ишәк тояҡлы булған — был уның иблис тәбиғәтен иҫбат
иткән, уны батша шулай фашлаған (Сәба батшабикәһенең аяғы бүлеген ҡара).

Ҡөрьән тәфсирсеһе Джәләл әд-Дин раҫлауынса, Сөләймән Бәлкискә өйләнергә теләгән,
уны тик ҡатындың аяғы йөнлө булыуы ғына борсоған. Икенсе тәфсирсе — Әл-Бәйзәүи
фекеренсә, Бәлкистең ире кем булғандыр, уныһы билдәһеҙ, бәлки, батша уны Хәмдән
ҡәбиләһе юлбашсыларының береһенә димләп кейәүгә биргәндер.

Библияла Сөләймән менән Сәба араһында ғишҡи бәйләнеш булғанлығы тураһында бер
һүҙ ҙә юҡ. Ләкин бындай бәйләнеш риүәйәттәрҙә тасуирлана. Библиянан билдәле
булыуынса, Сөләймәндең 700 ҡатыны һәм 300 йәриәһе булған (3Цар. 11:3), ҡайһы бер
риүәйәттәр шулар араһына Сәба батшабикәһен дә индерә.

Йәһүдтәрҙә был темаға риүәйәттәр күп. Сөләймән менән Сәба батшабикәһенең
осрашыуы «Эстер китабы» тураһындағы «Таргум Шени» тигән Хаггада мидрашында (VII
б. аҙағы — VIII б. башы), "Сөләймәндең мәҫәлдәр китабы"на ҡарата яҙылған
экзегетик «Мидраш Мишлей»ҙа (IX б. тирәһе), «Йылъяҙмалар»ға «Ялкут Шимони»
мидраштар йыйынтығында (XIII б.), «Мидраш Һа-хефец» тигән йәмән манускриптында
(XV быуат) һүрәтләнә. Батшабикә тарихы өс өлөштән тора — тәүге икеһе:
«батшабикәгә хат һәм һөҙһөт тураһында» һәм «быяла иҙән менән батшабикәнең бото
тураһында» тулыһынса тиерлек Ҡөрьәндәге хикәйәгә (VII быуат) тап килә; өсөнсөһө
Сөләймәндең Сәба батшабикәһе менән осрашыуын һәм уның йомаҡтарын ентекләп
тасуирлай.

Йәһүд риүәйәтендә һөйләнгәнсә, йәнлектәр һәм ҡоштарҙы тыңлатҡан Сөләймән бер
ваҡыт уларҙың бөтәһен йыйып алған. Тик һөҙһөт кенә булмаған. Уны эҙләп
тапҡандар, һәм ул Китор тигән ғәжәп ҡала менән унда тәхеттә ултырған Сәба
батшабикәһе тураһында һөйләгән.

Хатты уҡығас, батшабикә ҡалған кейемдәрен дә йолҡҡослап ташлаған. Вәзирҙәре уға
Йәрүсәлимгә бармаҫҡа кәңәш бирһә лә, уның ошо тиклем ҡөҙрәтле хакимды бик тә
күргеһе килгән. Карапҡа ҡиммәтле сәрүи ағасы, ынйылар һәм затлы таштар тейәп,
юлға сыҡҡан һәм 3 йыл эсендә (ғәҙәттә был юлға 7 йыл китер булған) Исраилға
килеп еткән.

«Эстер китабы»на ҡарата яҙылған «Таргум Шени»ҙа әйтелгәнсә, Сөләймән батша Сәба
батшабикәһен һарайының тәхетле залында ҡабул иткән, уның иҙәне быяла булған. Уға
баҫҡас та, батшабикә тәхет һыуҙа тора тип уйлаған һәм күлдәген еүешләтмәҫ өсөн
ирекһеҙҙән ҡапыл итәген күтәргән. Шулай итеп, Сөләймән уның ҡуйы йөн баҫҡан
аяғын күргән һәм тупаҫ рәүештә былай тигән: «Матурлығың һинең — ҡатын-ҡыҙ
матурлығы, ә йөнөң — ирҙәр йөнө. Был ирҙәргә килешә, ә ҡатын-ҡыҙҙы йәмһеҙләй».

«Бен-Сира алфавиты»нда Сөләймәндең Сәба батшабикәһе менән мөхәббәте тураһында
тәүге тапҡыр һөйләнелә, унда батшабикәнең бөтә тәне йөн менән ҡапланған булыуы
тураһында әйтелә. Үҙе менән түшәк бүлешкәндә ҡамасау булмаһын өсөн батша һарай
табиптарына йөндө бөтөрә торған май эшләргә бойорған.

Сәба батшабикәһе тураһындағы риүәйәттәрҙең береһе «Кебра Негаст» («Батшалар
Шөһрәте тураһында китап») тигән эфиоп китабына ингән, уның иң боронғо ҡулъяҙмаһы
XII быуатҡа ҡарай. Унда Сөләймән батшанан һәм Сәба батшабикәһенән башланған
эфиоп хакимдары династияһы тураһындағы риүәйәттәр теркәлгән. («Кебра Негаст»тың
һуң сығышлы булыуын 32-се бүлектә Сәба батшабикәһенең Яңы Ғәһедтә телгә алынған
Эфиоптар батшабикәһе Кандакия менән тиңләштерелеүе шаһитлыҡ итә (Деян. 8:27).
Ләкин шуныһы: Уильям Барклиҙың Яңы Ғәһедкә биргән аңлатмаларына ярашлы,
Кандакия — исем түгел, ә титул, уны Эфиопия батшабикәләре бөтәһе лә йөрөткән).
Был текста уның исеме — Македа («Уттай»). Бәлки, быға Сәба батшабикәһен Яңы
Ғәһедтә көньяҡ батшабикәһе тип атау сәбәпселер.

Сәба батшабикәһе сибәр, сағыу һәм аҡыллы ҡатын булған (әммә уның килеп сығышы,
ғаиләһе тураһында бер һүҙ ҙә юҡ). Библиялағы кеүек, ул Йәрүсәлимгә Сөләймән
менән күрешеп һөйләшер өсөн килә, уның даны һәм аҡылы хаҡында Тармин тигән
сауҙагәрҙән ишеткән була.

Ул килгәс, Сөләймән «уға ҡәҙер-хөрмәт күрһәтә һәм бик шатлана, һәм үҙенең
һарайында эргәһендә уға урын бирә. Уға иртәнге һәм киске табын өсөн
ризыҡ-ниғмәттәр ебәреп тора», ә бер ваҡыт «улар бергә ята» һәм «Сөләймән батша
менән айырылғандан һуң туғыҙ ай ҙа биш көн үткәс, …уны тулғаҡ тота башлай һәм
уның ир балаһы донъяға килә». Хикәйәлә иғтибар яуларға тырышыу күренә —
батшабикә, һыу эсеп, уның бер мөлкәтенә лә теймәҫкә вәғәҙә биргәндән һуң
Сөләймән батшабикә менән бергә ятыу мөмкинлеген ала. Аксум риүәйәтендә иһә
батшабикә Йәрүсәлимгә хеҙмәтсеһе менән килә, икеһе лә ирҙәр кейемендә була,
уларҙың бик аҙ ашауын, ә төндә бал менән һыйланыуын күргән батша эштең ниҙәлеген
аңлай ҙа икеһе менән дә йоҡлай.

Македа улына Бәйнә-Ләкһәм (варианттары — Өлдә-Таббиб («сын мудреца»), Менелик,
Меньелик) тип исем ҡуша, ун икеһе тулғас, атаһы тураһында һөйләй. 22 йәшендә
Бәйнә-Ләкһәм «хәрби һәм һыбай йөрөү оҫталығына, шулай уҡ һунар һәм ҡырағай
йәнлектәр ауларға, ғөмүмән, үҫмер егеттәр белергә тейешле бөтә һөнәрҙәргә бик
уңышлы өйрәнә. Шунан ул батшабикәгә былай ти: „Барып атайымды күрәйем әле,
Исраил Раббыһы Алла бойорһа, әйләнеп ҡайтырмын“». Сәфәргә сығыр алдынан Македа
үҫмергә атаһы таныһын һәм «уның (батшабикәнең) әйткәнен һәм уның менән килешеүҙе
иҫкә төшөрһөн» өсөн Сөләймәндең балдағын бирә.

«Кебра Негаст»ҡа ярашлы, Бәйнә-Ләкһәм тыуған иленә әсәһе янына ҡайта, атаһы
эргәһенән бик күп аҡһөйәк ғаиләләренең баш балалары булған йәһүдтәрҙе эйәртә,
Йәрүсәлим ҡорамынан Килешеү һандығын да алып ҡайта. Эфиоптар раҫлауынса, ул
Аксумда Сион Ҡыҙы Изге Мәрйәм соборында әле лә һаҡлана. Улы ҡайтҡас, батшабикә
Макеба тәхетте уға тапшыра, һәм улы Эфиопияла Исраилдағыға оҡшаш батшалыҡ төҙөй,
илдә иудаизмды дәүләт дине итә, батшалыҡты ҡатын-ҡыҙҙар буйынса тапшырыуҙы
тыйып, патриархат индерә. Әлеге көнгәсә Эфиопияла «фалаштар» — эфиоп йәһүдтәре
йәмәғәтселеге бар, улар үҙҙәрен Эфиопияға Бәйнә-Ләкһәм менән күсеп килгән йәһүд
аҡһөйәктәре тоҡомо тип иҫәпләй. «Кебра Негаст» раҫлауынса, Менелик Сөләймәндең
беренсе улы, уның баш балаһы, булған, шунлыҡтан Һандыҡты (һәм бығаса Исраил
халҡы өҫтөндә торған Алла бәрәкәтен дә) баш бала булараҡ алып ҡайтып киткән.

Бәйнә-Ләкһәмдән башланған һәм Сөләймәниҙәргә ҡараған эфиоп батшалары династияһы
ил менән Х быуат аҙағына, легендар эфиоп яугирәһе Эстер тарафынан ҡолатылғанға
тиклем идара итә. Рәсми тарих бәйән итеүенсә, быға ҡарамаҫтан, боронғо тоҡом
йәшерен рәүештә һаҡланып ҡала һәм 1270 йылда батша Йеконо Амлак тарафынан
тәхеткә ҡайтарыла. Эфиопияның һуңғы императоры Хайле Селассие I үҙен
Сөләймәниҙәр династияһына индерә һәм Сәба батшабикәһенең 225-се вариҫы тип
һанай.

Халыҡта, Сөләймән менән ятҡан хеҙмәтсе ҡыҙҙың да улы Заго тыуған, ул Менелик
менән бергә үҫкән, ләкин алйотораҡ, сикләнгән ҡарашлы һәм «типкесләп йөрөтә
торған малай», эфиоп батшаһының ҡапма-ҡаршыһы булған, тигән риүәйәт тә бар.

Батшабикәнең тарихы ғәрәп әҙәбиәтендә айырыуса ентекле тасуирлана. Тарих яҙыусы
Та’алаби пәйғәмбәр тураһындағы тарихта батшабикәне быяла иҙән менән һынауға
килтереп еткергән мәкерле хәлдәр тураһында һөйләй: ике яуыз ен, Сөләймәндең
Билкискә өйләнеп ҡуйырынан ҡурҡып, уның абруйлы исеменә тап яҡмаҡсы була:
«Дөрөҫ, Билкис аҡыллы, тик уның аяғы урынына ишәк тояғы, ә балтырҙары йөнлө бит,
сөнки әсәһе ендәр нәҫеленән булған икән». Бынан тыш Та’алаби уның тәхеткә нисек
менеүен дә һүрәтләй: атаһы үлгәс, халыҡтың байтаҡ өлөшө ҡатын-ҡыҙҙы хакимә тип
танырға ризалашмай, батша итеп бер ирҙе һайлай. Ил ике яҡҡа бүленә, ул арала яңы
хаким яуызлығын күрһәтеп өлгөрә. Батшабикә уға ҡоҙалар ебәрә, шул рәүешле ике
яҡты берләштерергә итә, ә никах мәжлесендә иҫерә төшкән кейәүҙең башын сабып өҙә
(Йүдит һәм Һолоферн тарихы менән сағ.). Батшабикәнең ендәр нәҫеленән булыуы
тураһында һөйләгәндә, Та’алаби Ибн-Мәимүн менән Әбү-Һүрәйрәгә һылтана, һуңғыһы,
ҡануни текстарҙа бындай шаһитлыҡтар булмаһа ла, Мөхәммәттең шаһитлыҡ ҡылыуына
таяна. Сасаниҙар солтаны Мансурҙың (X быуат) вәзире Белами һөйләүенсә, Билкистең
атаһы кенәз, әсәһе пәрей булған.

XII быуатта ғәрәп йылъяҙмасыһы Нашван ибн-Сәйед «Һимйәри батшалар китабы» тигән
әҫәр яҙа, ғәмәлдә, ул Сәба батшаларының хикәйәт итеп яҙылған шәжәрәһе булып
тора. Унда хакимәнең исеме Билкис һәм шәжәрә ағасында уның үҙ урыны бар — Сәба
кенәзе Ду Таба (икенсе исеме Мәнһән-әл) уның ире булып тора, ә атаһының исеме
Һадһад һәм Сәба тарихында батырҙар дәүерен кәүҙәләндергән Тобба тигән батшалар
нәҫеленә ҡарай (ата-бабалары сәби һалдаттары менән Һиндостан менән Ҡытайға
тиклем барып етә, риүәйәттәрҙә һөйләнеүенсә, тибеттар уларҙан сыҡҡан). Асад
батшаның Билкис тоҡомонан булыуы билдәле. Был хикәйәттә бөйөк үткәндәрҙе һағыныу
һәм йәшәйештең буш нәмә булыуына моңһоуланыу төҫмөрләнә. Унда шулай уҡ
батшабикәнең тылсымлы сығышы тураһында бәйән ителә: атаһы һунарҙа бер ғәзәлде
баҫтырып аҙаша ла Талаб-ибн-Сина батша биләмәһендә ендәр йәшәгән тылсымлы ҡалаға
барып юлыға. Ғәзәл батша ҡыҙы Харураға әүерелә һәм Һадһадҡа кейәүгә сыға.
Тикшеренеүселәр был сюжеттың Ғәрәбстандағы исламға тиклемге йәнлек культы менән
бәйләнешен билдәләй: батшабикәнең атаһы Һадһад һөҙһөт ҡошона оҡшаш, олатаһы
Талаб б.э.т. III быуаттан ай менән бәйле илаһ булараҡ танылған, исеме «тау
кәзәһе» тигәнде аңлата, ә әсәһе әүерелмеш ғәзәл булып тора.

Фарсы яҙыусыһы Жәмиҙең ] «Ете тәхет» тигән халыҡсан романында «Salaman va Absal»
тигән бүлектә ҡатын-ҡыҙҙың хыянатсыллығы тураһында бәләкәй генә эссе бар, һәм
Сәба батшабикәһе енси мөнәсәбәттәргә ирекле ҡарашын таный: «Бер ваҡытта ла,
төнөн дә, көндөҙ ҙә, мин көҫәп ҡарап ҡалмаған бер ир-егет тә юҡтыр». Ә Низами,
Сөләймән менән Билкистең насар ҡылыҡтарын яманлап, уларҙың өйләнешеүе һәм
фалижлы балалары тыуыуы тураһында һөйләй, был бала батша менән батшабикә Аллаға
йәшерен теләктәрен әйтһә генә һауығырға тейеш була. Батшабикә ирен алдағыһы
килеүен әйтә, ә батша, иҫ киткес бай булыуына ҡарамаҫтан, башҡаларҙың да
байлығына эйә булырға теләүен белдерә. Әҫәрҙең һабағы — тәүбәгә килгәс кенә
ҡотолоу табыу.

Фарсы яҙыусыһы һәм мистигы Жәләледдин Руми (XIII б.) «Мәснәүи» тигән 4-се
китабында (Ҡөрьәнгә шиғри тәфсир) батшабикәнең ҙур байлыҡ тейәп килеүе, ләкин
был байлыҡтың Сөләймән байлыҡтары эргәһендә остоҡ ҡына булып күренеүе тураһында
һөйләй. Төп һабаҡ: ысын бүләк — алтын түгел, ә Алланы таныу, шунлыҡтан Сөләймән
батшабикәнән бүләккә «уның саф йөрәген» көтә. Ә фарсы шағиры Хафиз, киреһенсә,
Билкистең вәсвәсә һалырлыҡ ылыҡтырғыс образын тыуҙыра.

Ҡайһы бер ғәрәп текстарында батшабикәнең исеме — Балмака, Ялмака, Ялааммака,
Иллумку, Алмака һ. б.

Сәба батшабикәһе, Сөләймән уны бик йылы ҡаршы алмаһа ла, маҡсатына өлгәшергә
тырыша. Ул батшаға табышмаҡтар сисергә тәҡдим итә: «Яуаптарын тапһаң, мин һине
аҡыл эйәһе тип танырмын, тапмаһаң — һине иң ҡәҙимге бер кеше тип белермен».

«Мидраш Һа-хефец»та 19 йомаҡ бар, уларҙың тәүге дүртеһе «Мидраш Мишлей»ҙағы
йомаҡтарға тап килә, ә ҡалған 15-е башҡаса:

Быларҙан тыш, һуңғыраҡ осор әҙәбиәтендә башҡа күп төрлө бүләктәр телгә алына
(зәңгәр яҡуттар, зөбәржәттәр, һауыт-һаба һ. б.), быларҙың авторҙарын табырға
булалыр, моғайын.

Батшабикәгә Сөләймәндең яуап бүләктәре иҫәбенә XVII быуатта Сәба батшабикәһенең
китапханаһын да индергәндәр. Ул, йәнәһе, Абиссинияла һаҡланған һәм Рим папаһы
вәкилдәре тарафынан өйрәнелгән, улар араһында, имештер ҙә, батшаның батшабикә
янына килгән һайын биргән һәм артабан йыл һайын ебәреп торған китаптары ла бар.
Китапханала Енохтың тәбиғәт күренештәре һәм башҡа физик күренештәр тураһындағы,
Нухтың математика һәм церемониялар тураһындағы китаптары, Ибраһимдың Мамре
имәнлегендәге фәлсәфәүи әңгәмәләренең яҙмалары, Сивилланың китаптары һәм
батшабикәнең үҙенең әҙәрҙәре һаҡлана, йәнәһе. Ләкин был тарих әҙәби ялған булып
сыға.

Библиялағы «Сөләймәндең гүзәлдәрҙән-гүзәл йыры»на аңлатмаларҙа типологик
христиан экзегезаһы ғәҙәттә Сөләймәнде һәм уның һөйөклөһө Суламитаны Мәсих-кейәү
һәм Сиркәү-кәләш итеп ҡарай. Был аңлатманы Инжилдағы Ғайса һәм уның эйәрсәндәрен
Сөләймән һәм көньяҡ батшабикәһенә тиңләштергән хикәйәткә яраҡлатыу һөҙөмтәһендә
Сәба батшабикәһе менән Суламита-Мәсих Сиркәүе образдары бер-береһенә яҡыная.
Оригендың "Гүзәлдәрҙән-гүзәл йыр буйынса әңгәмәләр"ендә улар тығыҙ үрелә, ә ҡара
тәнле Суламита (Песн.) «эфиоп һылыуы» тип ҡарала. Был яҡынлыҡ «Гүзәлдәрҙән-гүзәл
йыр»ҙың урта быуаттарҙағы комментарийҙарында, атап әйткәндә, Бернар Клервосский
һәм Гонорий Августодунский аңлатмаларында үҫеш ала. Һуңғыһы Сәба батшабикәһен
Мәсихтең һөйөклөһө тип үк атай. Урта быуаттарҙағы латин Библияларында
«Гүзәлдәрҙән-гүзәл йыр»ҙың беренсе битендәге C инициалы (лат. Canticum
Canticorum) эсенә йыш ҡына Сөләймән менән Сәба батшабикәһе һүрәте лә төшөрөлгән
була. Шул уҡ ваҡытта Сиркәүҙе кәүҙәләндергән батшабикә образы Ҡыҙ Мәрйәм образы
менән бәйләнелә, күрәһең, ошо сәбәпле иконаларҙа Ҡара Мадонналар (ҡара: түбәндә)
килеп сыҡҡандыр.

Урта быуаттар Европаһы әҙәбиәтендә, күрәһең, әйтелеш оҡшашлығы арҡаһындалыр,
Сәба батшабикәһен антик донъяның легендар күрәҙәсеһе сивилла менән тиңләштереү
хасил була. Әйтәйек, монах Георгий, Византияның IX быуаттағы йылъяҙмасыһы
яҙыуынса, гректар Сәба батшабикәһен Сивилла тип йөрөткән. Сәба Сивиллаһын
Павсаний Фәләстандан ситтә, Сүриә тауҙарында, ивриҙар менән бергә йәшәгән
күрәҙәсе тип һүрәтләй, ә III быуат римлыһы Элиан уны Йәһүд Сивиллаһы тип атай.
Николай Спафарий «Сивиллалар тураһындағы китабында» (1672 йыл) Сивилла Сәбаға
тотош бер бүлекте арнай. Ул былай тип яҙа: «был батшабикә аҡыллы сивилла
ҡиәфәтендә аҡыллы батшаны күрергә килә һәм күрәҙәсе булараҡ Сөләймән аша Мәсихте
күрә». Сәба батшабикәһенең сивилла ҡиәфәтендәге һүрәтләнеше Бет-Ләхәмдә Мәсих
Раштыуаһы базиликаһының көнбайыш фасадындағы мозаикала бар (320-се йылдар).

Урта быуаттарҙа таралған йәһүди-христиан "Сивилла күрәҙәләре"ндә әүернә данлана,
был Сәба батшабикәһенең Тереклек тыуҙырыусы Әүернә алдындағы ғибәҙәте тураһында
сюжетҡа нигеҙ булғандыр. Батшабикәне сивиллаға тиңләү көнбайыш легендаларына
ғына хас түгел, православие иконаларына ла Көньяҡ Сивиллаһының (Сәба
баташбикәһенең) күрәҙәһе яҙылған.. XVI быуат башындағы "Рус Хронографы"нда ул
«батшабикә Сивилла» тип исемләнә.

«Алтын легенда» составындағы Сәба батшабикәһе тураһындағы көнбайыш
легендаларында ул тылсымсы һәм күрәҙәсе тип һүрәтләнә һәм Regina Sibylla тип
атала.

«Алтын легенда»ға ярашлы, тылсымлы һәм сивилла Сәба батшабикәһе Сөләймән батшаға
килгәндә юлда шишмә аша һалынған баҫма алдында теҙләнә. Легенда буйынса, был
баҫма Изгелек менән Яуызлыҡты айырыу ағасының Әҙәмде ерләгән саҡта ауыҙына һалып
ҡалдырылған ботағынан үҫеп сыҡҡан һәм һуңынан Йәрүсәлим ҡорамын төҙөгәндә
сығарып ташланған ағастан эшләнгән булған.

Уның алдында теҙләнеп, ул Донъяны Ҡотҡарыусының ошо ағасҡа аҫылырын һәм
йәһүдиҙәр батшалығының бөлөрөн һәм бөтөрөн алдан күргән.

Ул шишмә аша әлеге баҫманан атлап сыҡмаған, һыуҙы ялан аяҡ кисеп сыҡҡан. Урта
быуат теологы Гонорий Августодунский «De imagine mundi» (Донъя ҡиәфәте
тураһында) тигән әҫәрендә, һыуға ингәс тә уның хайуандыҡы кеүек аяғы кешенекенә
әйләнгән, тип һөйләй (ғәрәп легендаларынан алынған).

Легенда буйынса, Сөләймән шөбһәгә төшә һәм баҫма бүрәнәһен күмеп ҡуйырға ҡуша,
тик ул ағас мең йылдан табыла һәм Ғайса Мәсихте аҫа торған дарҙы яһауға
тотонола.

«Әүернә Ағасы тураһындағы һүҙ» тигән рус апокрифында (XV—XVI быуаттар) сивилла,
Сөләймән ырғытып ҡуйған ағасты ҡарарға килеп, уның өҫтөнә ултыра һәм утта көйә.
Шунан ул былай ти: «Эй, өс ҡат ҡәһәрләнгән ағас», ә эргәһендә торған кешеләр уға
ҡаршы: «Эй, өсләтә хозур ағас, Раббы шуға аҫыла бит!» — тип һөрән һала.

«Сөләймән хөкөмдәре» тигән апокрифик хеҙмәттә Сөләймән менән Сәба батшабикәһенең
осрашыуы ентекле һүртәтләнә. Ул XIV быуат аҙағынан Иҫке Ғәһед китаптарына
аңлатмаларҙан торған «Толковая Палея» эсендә киң тарала. Сөләймән тураһындағы
бындай хикәйәләр тыйыу аҫтында булһа ла, «Палея» үҙе дөрөҫ китап тип һанала.
Сөләймән тураһындағы урыҫ хикәйәттәренең урта бауыттарҙағы Европа һәм Талмуд
әҙәбиәтенә оҡшашлығы, шулай уҡ тел үҙенсәлектәре текстың иври нөсхәһенән тәржемә
ителгәнлеген дәлилләй. Иври мидраштарын урыҫсаға әйләндереүҙе XIII быуаттың
беренсе яртыһына индерәләр.

«Сөләймән хөкөмдәре» бәйән итеүенсә, «Малкатошка исемле сит милләтле көньяҡ
батшабикәһе булған. Ул Сөләймәнде табышмаҡтар менән һынамаҡҡа килгән».
Батшабикәнең урыҫса яңғырашлы исеме Малкатошка (ҡайһы бер ҡулъяҙмаларҙа
Малкатошва) ивриса Малкат Шва менән оҡшаш яңғырашлы, күрәһең, шунан алынғандыр.
Батшабикә Сөләймәнгә бүләк итеп 20 тәпән алтын, һәр төрлө эсемлектәр, серемәй
торған ағас килтерә. Сөләймән менән батшабикәнең осрашыуы ошолай һүрәтләнә:

Иври риүәйәттәрендәге кеүек үк, батшабикә Сөләймәнде табышмаҡтар менән һынай,
улар "Сөләймән хөкөмдәре"ндә килтерелә:

Батшабикә Малкатошканың табышмаҡтарынан тыш, "Сөләймән хөкөмдәре"ндә ул алып
килгән аҡыл эйәләре менән Сөләймәндең аҡыл эйәләре араһындағы бәхәс бар:

Аҙағында иври һәм эфиоп хикәйәләрендәге кеүек батшабикә менән Сөләймән
араһындағы мөхәббәт тураһында һөйләнелә: «Ул унан ауырға ҡала һәм иленә ҡайтып
китә һәм улы тыуа, һәм ул Навуходоносор була».

Библиянан һуңғы осорҙағы иври риүәйәттәрендә һәм уларға ауаздаш мосолман
әҙәбиәтендә Сөләймәнде һынаған Сәба батшабикәһенең образы иблискә тиңләштерелә
башлағаны күҙәтелә. Ул христиан әҙәбиәтенә лә үтеп инә. Библия хикәйәттәренең
маҡсаты — Сөләймәндең аҡылын һәм ул идара иткән Исраил дәүләтенең сәскә атыуын
данлау. Батша менән батшабикәнең бер-береһенә ҡаршы тороуы темаһы юҡ. Ләкин
һуңға табан, хәҙерге заман тикшеренеүселәре фекеренсә, был мотив Алла биргән
донъя ҡоролошон шик аҫтына алырға тырышыуға әйләнә. Батшабикә образы кире
һыҙаттар, хатта асыҡтан-асыҡ иблислек билдәләре ала, мәҫәлән, йөнлө аяҡ. Вәсвәсә
һалыу, гонаһлы бәйләнеш, ошо бәйләнештән донъяға килгән Навуходоносор — Ҡорамды
емереүсе — темаһы барлыҡҡа килә. Ә батшабикә Сөләймәнгә килтергән көмөш иң
аҙаҡтан Йәһүдә Искариотҡа түләнгән утыҙ көмөш аҡсаға барып тоташа.

Батшабикә образы легендар иблис Лилит образы менән бәйле. Тәүге тапҡыр уларҙың
образдары "Әйүп китабына таргум«да (Иов.) бәйләп ҡарала, унда әйтелеүенсә,
Лилит, Сәба батшабикәһе ҡиәфәтен алып, Әйүпте яфалай. Ошо уҡ таргумда „уларға
сәбиҙәр һөжүм итә“ тигән урын „уларҙа Змаргад (Зөбәржәт) батшабикәһе Лилит һөжүм
итә“ тип тәржемәләнә. Бер ғәрәп легендаһында Сөләймән шулай уҡ, батшабикә
ҡиәфәтендәге Лилит түгелме икән был, тип шикләнә. Һуңғыраҡ осор каббалистик
трактаттарының береһендә билдәләнгәнсә, Сәба батшабикәһе Сөләймәнде һынау өсөн
Лилит Әҙәмде албырғатҡан табышмаҡтарҙы ҡулланған. Шулай уҡ был батшабикә
ҡиәфәтенә инеп, Лилиттың Вормстан бер фәҡирҙе әүрәткәне тураһындағы хикәйәт тә
бар.

Урта быуат каббалистары ышанауынса, Сәба батшабикәһенең яуыз әрүахын да саҡырып
була. XIV быуатта ошондай арбауҙар әйтергә тәҡдим ителә: «…Сәба батшабикәһен
күргең килһә, дауахананан бер лот алтын ал; шунан бер аҙ шарап һеркәһе, бер аҙ
ҡыҙыл шарап ал да бөтәһен һалып бута. Шуның менән һөртөн дә әйт: «Һин, Сәба
батшабикәһе, кил… ярты сәғәттә, зыян-зарар итмә. Ялбарып һорайым, һинән һәм
Малкиелдән, Тафтефил исеме менән үтенәм. Амин. Села». Бынан тыш, ул «Мин тауға
үрләгәндән һуң…» тигән һүҙҙәр менән башланған алхимик трактаттың авторы тип
һаналған.

Ғәҙәти булмаған аяҡ боронғола мөғжизәүи һәләт билдәһе тип ҡаралған. Батшабикә
аяҡтарының йөн менән ҡапланған булыуы Мидрашта телгә алына, ә Ҡөрьәндә күҙҙә
тотола (Ҡөрьән тәфсирселәренең яҙмаларында батшабикәнең тәне уның иблислеге
күрһәткесе булыуын билдәләй). Шуға ҡарамаҫтан, ҡайһы бер ғәрәп легендаларында
(улар, моғайын, Ҡөрьәнгә тиклем үк сыҡҡандыр һәм тәфсирҙәргә лә йоғонто
яһағандыр) тояҡлы кәзә аяғы тураһында һүҙ бара, был, бәлки, Көньяҡ Ғәрәбәнең
зооморф ай алиһәһе шаңдауылыр — ул Астартаға (Ilumquh, Almaqah, Amm, Ilmuqah,
Sin, Syn, Wadd) оҡшаш булған. Был ай алиһәһенә табына торған урындарҙы ерле
халыҡ әле лә Мәхрәм Билкис («Билкистың ҡатын-ҡыҙ йорто») тип атай. 1950-се
йылдарҙа был ҡорамды Уэндель Филлипс ҡаҙып сығара. Бинаның әйләнәһе 350 м,
тәҙрәләре бик күп. Филиппс былай ти: «Ҡорамдың эске стенаһында бер рәт итеп 64
тәҙрә урыны кеүек уйым яһалған, улар рәшәткә менән биҙәлгән. Һигеҙ менән алтмыш
дүрт — күк алиһәһе Венераның һандары. Боронғо ғәрәптәрҙә күк алиһәһе Венера
образы Сәба батшабикәһе Бәлкис образы менән ҡатнашҡан». «Бәлкис» исеме, бәлки,
«Илмука» тигәндең вариантылыр. Ғәрәп яҙмаларында Балмака («Алмака») тигән
вариант та ҡулланыла, ғалимдар уның боҙоп әйтелеүенән Билкис килеп сыҡан тип
һанай .

Европа христиан иконаларында аяҡтар ярылы ҡаҙ тәпәйенә әйләнә — был, бәлки,
германдарҙың ҡаҙ тәпәйле мәжүси алиһәһе Перхтаға, Берхтаға (Perchta) менән
бәйлелер. (Ошо әлиһә христиандарҙа изге Бертаға әйләнгәндер, шулай уҡ Европа
фольклорында Инә Ҡаҙ образы тыуыуға сәбәпсе булғандыр). Икенсе бер версияға
ярашлы, Инә Ҡаҙ әкиәттәрен һөйләүсе образына Сәба-сивилла йоғонто яһаған.
Королева Ҡаҙ Тәпәй образы Көньяҡ Францияла таралған (Reine Pédauque, итал. piede
d’auca, «ҡарға тәпәйе»), был осраҡта Сәба батшабикәһе тураһындағы һүҙ барғанлығы
бөтөнләй онотола.

Сәба батшабикәһе тураһындағы текстың ҡасан яҙылғаны билдәле түгел.
Филолог-библеистарҙың күпселеге фараз итеүенсә, Сәба батшабикәһе тураһындағы
тарих иртә вариантта Ҡабатлап әйтелгән ҡанундарҙы уның билдәһеҙ авторы, традиция
буйынса уны Девтерономист (Deuteronomist, Dtr1) тип атайҙар (б.э.т. 640—609
йй.), яҙып, девтерономик тарихты хасил итеүсе китаптар араһына ҡуйғанына тиклем
үк барлыҡҡа килгән. Ҡайһы бер тикшеренеүселәр фекеренсә, Өсөнсө Батшалар
китабына (Dtr2) хикәйә икенсе девтерономик редакцияһында ингән. Хикәйәнең
маҡсаты абруйлы, ҡеүәтле Сөләймән батшаны данлау. Шуныһы: был маҡтау
девтерономик тарихтың Сөләймәнгә тәнҡитле мөнәсәбәте менән ярашып бөтмәй.
Һуңынаныраҡ был тарих Икенсе Йылъяҙмалар (II Паралипоменон) китабына ла
индерелә, ә ул Бабил әсирлеге осоронан һуң яҙылған.

Тикшеренеүселәр билдәләүенсә, Сәба батшабикәһенең Йәрүсәлимгә сәфәре Исраил
батшаһының Ҡыҙыл диңгеҙ буйында нығынырға һәм ошоноң менән Сәбаның һәм башҡа
Көньяҡ Ғәрәбә батшалыҡтарының Сүриә һәм Местопотамия менән каруан сауҙаһы
юлдарына хужа булыуына кәртә ҡуйырға тырышыуы менән бәйлелер.. Ассири
сығанаҡтары раҫлауынса, Көньяҡ Ғәрәбә халыҡ-ара сауҙаны б.э.т. 890 йылда уҡ алып
барған, шулай булғас, ниндәйҙер ғәрәп батшалығының Йәрүсәлимгә сауҙа мәсьәләләре
буйынса сәфәр ҡылыуы бик тә ихтимал тойола.

Тик хронология менән бәйле проблема бар: Сөләймән яҡынса б.э.т. 965—926 йй.
йәшәгән, ә сәбиҙәр монархияһының тәүге эҙҙәре унан һуң яҡынса 150 йылдан ғына
күренә.

XIX быуатта тикшеренеүселәр И. Галеви һәм Глазер Ғәрәбә сүлендә бик ҙур Мәғрәб
ҡалаһының харабаларын таба. Унда табылған яҙыуҙар араһында ғалимдар дүрт Көньяҡ
Ғәрәбә дәүләтенең исемен уҡый: Минийә, Һадрамаут, Ҡатабан һәм Сәба.
Асыҡланыуынса, Мәғрәб ҡалаһы (хәҙерге Йәмән) Сәба батшаларының резиденцияһы
булған, был батшабикәнең Ғәрәбә ярымутрауының көньяғынан булыуын раҫлай. Көньяҡ
Ғәрәбәлә табылған яҙмалар хакимәләр исемен телгә алмай, ләкин б.э.т. VIII—VII
бб. документтары аша Ғәрәбәнең төньяҡ өлкәләре хакимәләре билдәле. 1950-се
йылдарҙа Вендел Филипс (Wendell Philips) Мәғрәбтә Бәлкис алиһәһе ҡорамын ҡаҙый.
2005 йылда американ археологтары Санала Библиялағы Сәба батшабикәһенең
Мәғрәбтәге һарайы эргәһендә (Сананан төньяҡтараҡ) ҡорам емереклектәрен таба. АҠШ
тикшеренеүсеһе Мадлен Филлипс 3 мең йыл элекке колонналар, һүрәттәр һәм төрлө
әйберҙәр таба.

Сәба батшабикәһенең улы тураһында легенданың Эфиопияла килеп сығыуын
тикшеренеүселәр ошоноң менән бәйләй: күрәһең, б.э.т. VI быуатта сәбиҙәр,
Баб-әл-Мандәб боғаҙы аша сығып, Ҡыҙыл диңгеҙ буйына ултырғандарҙыр һәм
Эфиопияның бер өлөшөн биләгәндәрҙер, улар үҙҙәренең хакимәһе тураһындағы
хәтирәне лә, моғайын, ошонда еректергәндәрҙер. Эфиопия провинцияларының береһе
Шева (Шава, хәҙ. Шоа) тип атала. Тағы бер ярайһы уҡ киң таралған фараз буйынса,
Сәба батшабикәһенең (бәлки, уның прототибының) тыуған ере Көньяҡ түгел, ә Төньяҡ
Ғәрәбә булған. Башҡа төньяҡ ғәрәп ҡәбиләләре араһында сәбиҙәр Тиглатпаласар III
стелаһында телгә алына. Был төньяҡ сәбиҙәре ниндәйҙер билдәләр буйынса Әйүп
китабындағы (Иов. 1:15) сәбиҙәргә, Зөлкифел пәйғәмбәр китабындағы (Иез. 27:22)
Сәбаға, шулай уҡ Ибраһимдың ейәне Шеваға (Быт. 25:3, Быт. 10:7, Быт. 10:28)
(Шева менән бергә телгә алынған уның туғаны Дедандың исеме Мәҙинәнән төньяҡтараҡ
ятҡан Әл-Ула сәхрәһе менән бәйле) тиңләштерелгәндер. Ҡайһы бер тикшеренеүселәр
фекеренсә, Исриал батшалығы тәүҙә — төньяҡ сәбиҙәр менән, һуңынан, бәлки, улар
ярҙамындалыр, көньяҡтағы Сәба менән бәйләнешкә инә. Тарихсы Дж. А. Монтгомери
фаразлауынса, б.э.т. X быуатта сәбиҙәр Төньяҡ Ғәрәбәлә йәшәгән, шуға ҡарамаҫтан,
көньяҡтан килгән сауҙа юлдарына контроллек иткән.

Ғәрәбстанды тикшереүселәрҙең иң билдәлеләренең береһе Г.Сент Джон Филби
(H.St.John Philby) фаразлауынса ла, Сәба батшабикәһе Төньяҡ Ғәрәбәнән сыҡҡан, ә
Көньяҡтан түгел. Ә уның тураһындағы легендалар ҡайһылыр мәлдә Пальмираның
(хәҙерге Тадмур, Сүриә) яугира батшабикәһе Зенобия (ул б.э. III быуатында
йәшәгән һәм иудаизмға күскән) тураһындағы тарихтар менән буталып киткән.
Мәҫәлән, Мөхәммәт биографтарының береһе һөйләүенсә, нәҡ Пальмирала VIII быуатта
хәлиф Вәлид I идара иткән саҡта «Бында тәҡүәле Билкис, Сөләймәндең ҡатыны,
ерләнгән…» тигән яҙыулы саркофаг табыла. Ибри каббалистик традицияһы ла Тадмурҙы
иблис батшабикә ерләнгән ҡала тип һанай, ә ҡала үҙе шомло иблистәр төбәге тип
иҫәпләнә. Бынан тыш, Сәба батшабикәһе менән икенсе бер шәреҡ хакимәһе — данлыҡлы
Семирамида менән йәнәшәлектәр үткәрелә, был ханым да һуғыштар алып барған,
ерҙәрҙе һуғарыу менән шөғөлләнгән, шул уҡ осорҙарҙа — б.э.т. IX быуат аҙағында
йәшәгән. Бындай эҙҙәр фольклорҙа ла шәйләнә. Мәҫәлән, беҙҙең дәүер яҙыусыһы
Мелитон Семирамиданың атаһы Һадһад исемеле булыуы тураһындағы сүриә легендаһын
һөйләй. Өҫтәүенә, йәһүд легендаһы батшабикәне — Навуходоносорҙың әсәһенә, ә
Семирамиданы уның ҡатынына әйләндерә.

Васко да Гама юлдаштарының береһе фекеренсә, Сәба батшабикәһе Софаланан — Көньяҡ
ярымшарҙың борондан документтар буйынса билдәле гаваненән, уның фараз итеүенсә,
Офир тип аталған яр буйынан, сыҡҡан. Ошо юҫыҡта Софаланы «Юғалған йәннәт»тә Джон
Мильтон да телгә ала. Әйткәндәй, һуңынан ошо төбәктә португалдар Сәба
батшабикәһенең алтындарын эҙләү буйынса экспедициялар ойоштора.

Иосиф Флавий «Йәһүд боронғолоҡтары» тигән хеҙмәтендә «ул саҡтарҙа Мысырҙа һәм
Эфиопияла хакимлыҡ иткән һәм аҡыл эйәһе булыуы менән, ғөмүмән, иҫ киткес
сифаттары менән айырылып торған» батшабикәнең Сөләймәнгә килеүе тураһындағы
хикәйәне һөйләй. Йәрүсәлимгә килгәс, ул, башҡа легендаларҙағы кеүек, Сөләймәнде
табышмаҡтар менән һынай, уның аҡылына һәм байлығына таң ҡала. Был хикәйә шуның
менән ҡыҙыҡ: историограф батшабикәнең тыуған ере тип бөтөнләй башҡа илдәрҙе
атай.

Тикшеренеүсе Иммануил Великовский, академик булмаған «ревизионистик йылъяҙманы»
төҙөүсе, фекеренсә, Сәба батшабикәһе — ул Хатшепсут батшабикә (Боронғо Мысырҙың
традицион йылъяҙмағына ярашлы, б. э. т. XV быуат), фирғәүендәрҙең 18-се
династияһы хакимдары араһында иң тәүгеләрҙең һәм иң ҡеүәтлеләрҙең береһе (Яңы
батшалыҡ), уның атаһы Тутмос I Ҡуш (Эфиопия) илен Мысырға ҡушҡан.

Великовский билдәләүенсә, Дәйер әл-Баһриҙа (Үрге Мысыр) батшабикә үҙенә Пунт
төбәгендәге өлгө буйынса кәшәнә төҙөткән, унда батшабикәнең серле илгә сәфәре
тураһында барельефтар бар. Был илде ул «Илаһи», башҡа бер тәржемәлә «Алла ере»
тип атай. Хатшепсут барельефтары Библиялағы Сәба батшабикәһенең Сөләймән батшаға
сәфәренә оҡшаш күренештәрҙе һүрәтләй. Тарихсылар был ерҙең ҡайҙалығын аныҡ ҡына
белмәй, ләкин әлеге осорҙа, Пунт — ул хәҙерге Сомали урынлашҡан ер, тигән
фараздар бар. Бынан тыш, «Сәбиә» (ивриса Шева) менән «Фива» — Хатшепсут
(др.-греч. — Теваи) батшалыҡ иткәндәге Мысырҙың баш ҡалаһы — бер төрлө атамалар
булыуы аңлашылып тора.

Британ яҙыусыһы Ральф Эллис (Ralph Ellis) (уның теорияһын ғалимдар шик аҫтына
ала) Сәба батшабикәһе фирғәүен Псусеннес II-нең ҡатыны булған, был хаким Мысырға
Сөләймән осоронда идара иткән, ә исеме мысыр телендә Pa-Seba-Khaen-Nuit булған,
ти.

Көнбайыш Европаның һынлы сәнғәтендә Сәба батшабикәһе темаһы (Иҫке Ғәһедтең башҡа
күп сюжеттары кеүек үк) әллә ни популяр булмай. Урта быуаттарҙа батшабикә ҡара
тәнле итеп һүрәтләнә (ғәмәлдә Йәмән халҡы семит төркөмөнә инә), шулай уҡ уның
ҡаҙ тәпәйле һүрәттәре телгә алына. Ҡара тәнле Сәба батшабикәһе Ҡара Мадонналар —
ҡара тәнле Алла Анаһын һүрәтләгән иконалар һәм статуялар барлыҡҡа килеү сәбәбе
булғандыр, тип тә фараз ителә.

Франческо иконаларынан «Сөләймәндең Сәба батшабикәһе менән осрашыуы» тигән эш
айырыуса типик тип баһалана. Унда Исраил батшаһы алдына теҙләнгән батшабикә
һүрәтләнә. Бындай иконография урта быуаттар манускрипттарында ла, Яңы осор һынлы
сәнғәтендә лә йыш осрай. Атап әйткәндә, Тинторетто, Рубенс әҫәрҙәрендә һәм
Рафаэль һүрәттәрендә. Был ике хакимдың осрашыуы мотивы Иҫке Ғәһедтең башҡа
персонаждарына ҡарата ла ҡулланыла, мәҫәлән, Эстер менән Артаксеркс осрашыуы,
йәки хатта король Карла I-нең ҡатыны менән осрашыуы. Батшабикәнең барокко
стилендәге һүрәтләнештәре Эскориал эштәрендә осрай. Лукас ван Хеере картинаһында
Сөләймәндең йөҙө һүрәткә заказ биргән испан короле Филипп II-нең йөҙө ҡуйып
төшөрөлгән. Аҙ билдәле рәссамдар әҫәрҙәрендә лә был сюжет йыш осрай. XVбыуаттан
бирле төшөрөлгән гравюралар ҙа күп.

Бынан тыш, дини трактовка арҡаһында Сәба батшабикәһенең баш эйеүе «Әүлиәләрҙең
баш эйеүе» темаһына яҡынайтылыуын билдәләргә кәрәк (ҡара: Яңы Ғәһедтә).
Әүлиәләрҙең баш эйергә килеүе Сөләймәнгә батшабикәнең баш эйергә килеүенә
бәрәбәр ваҡиға. Был оҡшашлыҡ сәнғәт әҫәрҙәрендә лә сағыла. Мәҫәлән, Босхтың
«Әүлиәләрҙең баш эйеүе», Яңырыу осоронан Джулио Кловионың «Часослов Фарнезе»
тигән эштәре шундайҙарҙан



https://ba.wikipedia.org/wiki/%D0%A1%D1%8C%D0%B5%D1%80%D1%80%D0%B0-%D0%9B%D0%B5%D0%BE%D0%BD%D0%B5

Сьерра-Лео́не республикаһы — Көнбайыш Африкалағы Атлантик океан яры буйында
урынлашҡан дәүләт. Гвинея һәм Либерия менән сиктәш. Майҙаны — 72 тыс. км².
Башҡалаһы — Фритаун ҡалаһы.

Этник составы — абориген 20 ҡәбилә халыҡтың 90 % алып тора (темне — 30 %,
менде — 30 %, другие — 30 %), креолдар (Кариб диңгеҙендә азат ителгән
ҡол-негрҙар нәҫеле)) — 10 % тирәһе, аҡ раса, ғәрәп һәм индийцтәр.

Телдәр — инглиз (рәсми тел, халыҡтың күп өлөшө белмәй), менде (көньяғында
таралған), темне (төньяғыгда таралған), крио (инглиз теле нигеҙендә крео телен
халыҡтың 95 % аңлай).

Диндәр: мусульмандар — 60 %, абориген культтары — 30 %, христиандар — 10 %
(англикандар, методисттар, католиктар, адвентисттар һ.б.).



https://ba.wikipedia.org/wiki/%D0%A1%D0%B8%D0%BB%D3%99%D0%B1%D0%B5_%D3%A9%D0%BB%D0%BA%D3%99%D2%BB%D0%B5

Силәбе өлкәһе (урыҫ. Челябинская область) — өлкә, Рәсәй Федерацияһы субъекты,
Көньяҡ Уралда урынлашҡан. Административ үҙәге — Силәбе ҡалаһы. Майҙаны 87 900
км².

Урал федераль округына инә. Свердловск, Ҡурған һәм Ырымбур өлкәләре,
Башҡортостан һәм Ҡаҙағстан республикалары менән сиктәш.

Халҡы — 3,6 млн кеше, ш. иҫ. 166,4 мең башҡорт (2002). Халыҡтың уртаса
тығыҙлығы — 41 кеше/км2. Халыҡтың тәбиғи кәмеүе — 23,9 мең кеше. Урбанизация —
81,8 %; ҙур ҡалалары — Силәбе, Магнитогорск, Златоуст, Озёрск, Мейәс, Троицк,
Копейск, Снежинск. Иҡт. әүҙем кешеләр иҫәбе — 1,7 млн кеше. Милли составы (%):
урыҫтар — 82,3, татарҙар — 5,7, башҡорттар — 4,6, украиндар — 2,1 һ.б.

Ҡарағыҙ: Силәбе өлкәһе Хөкүмәте Ҡарағыҙ: Силәбе өлкәһе Губернаторы Силәбе өлкәһе
Губернаторы — өлкә башлығы һәм өлкәһенең иң юғары вазифалы кешеһе. Силәбе өлкәһе
Хөкүмәте етәксеһе. Силәбе өлкәһе Хөкүмәте статусы һәм хоҡуғы Силәбе өлкәһе
Уставы менән билдәләнгән.

Ҡарағыҙ: Силәбе өлкәһе Закондар сығарыу йыйылышы Өлкә Парламенты — Силәбе
өлкәһенең Закондар сығарыу йыйылышы.

Өлкә Тарихи Башҡортостан биләмәһендә урынлашҡан. Cиләбе өлкәһенең территорияһы
1744 −1919 йылдарҙа Ырымбур губернаһы составында (1737—1781 йылдарҙа күпселек
территорияһы губернаһының Иҫәт провинцияһы составында). 1919 йылда Ырымбур
губернаһы Ырымбур һәм Силәбе губерналарына бүленә. 1923 йылдың 3 ноябрендә
Силәбе губернаһы бөтөрөлә һәм уның территорияһы үәге Свердловск ҡалаһында булған
Урал өлкәһенә индерелә. 1934 йылдың 17 ғинуарында Силәбе өлкәһе ойошторола, уның
территорияһы ғәмәлдәге Урал өлкәһенән бүленеп алына. Силәбе өлкәһе составында
шул уҡ көндә башлыса башҡорттар йәшәгән райондарҙы үҙ эсенә алған Арғаяш милли
округы ойошторола, 1934 йылдың 17 ноябренән был милли округ бөтөрөлә.

Өлкә иҡтисадында метталлургия (эске тулайым продукттың 60 проценты) һәм
машиналар төҙөү (эске тулайым продукттың 15 проценты) сәнәғәт өлөшө ҙур. Эре
предприятилар: Магниторск металлургия комбинаты, Мечел, Силәбе трактор заводы,
Урал автомобиль заводы һәм башҡалар. Өлкә илдең металлургия һәм тау сәнәғәте
үҙәктәренең береһе. Силәбе сәнәғәтенең тарихы XVII быуаттан башлана. Рәсәй
Президенты Владимир Путин әйтеүенсә, Силәбе өлкәһе — Рәсәйҙен сәнәғәт йөрәге.

Силәбе өлкәһе башҡорттары Урал аръяғы башҡорттарына ҡарай, Оло Иркәбай, Оло
Усман, Кесе Ҡаҙаҡбай, Кесе Ултыраҡ, Ялтыр (бөтәһе — 99), Кесе Ҡаҙакбай, Ләүәш,
Нөркә (ауылсоставныда башҡорттар— 100 %) һәм башҡа торама пункттарҙа тупланып
йәшәй.

Арғаяш һәм Ҡоншаҡ р ндары мәктәптәрендә башҡорт теле мотлаҡ предмет булараҡ
өйрәнелә; Силәбе университетында һәм 1-се Силәбе пед. колледжының Арғаяш
филиалында башҡ. теле уҡытыусылары әҙерләнә, башҡорттар тупланып йәшәгән
райондарҙа «Башҡорт юлдаш телевидениеһы» тапшырыуҙары күрһәтелә, Силәбе өлкәһе
торама пункттары китапханалары башҡ. телендәге дәреслектәр, уҡыу әсбаптары м н
тәьмин ителә.

Силәбе өлкәһе делегаттары 1—3 сө Бөтә донъя башҡорттары ҡоролтайҙары эшендә
ҡатнаша. Силәбе органик быяла з дында буялған органик быяла алыу өсөн Органик
химия институтында эшләнгән технологиялар индерелгән; Силәбе цинк заводында
Учалы тау-байыҡтырыу комбинатының цинк концентраттары эшкәртелә.

Бикбулатов Наил Вәли улы, Д. Ж.Вәлиев, Х. Ш. Заимов, З.Ә.Ихсанов,
К. К. Кинйәбулатова, Р. Ф.Көсөков, Х.Ҡ.Ҡушаев, Д. Н. Лазарева, В. М. Перчаткин,
О. А. Пономарёв, Х. Ш. Самохужин, Ҡ.Р.Тимерғәзин һ.б. —эшмәкәрлеге Башҡортостан
м н бәйле.



https://ba.wikipedia.org/wiki/%D0%A0%D0%BE%D0%BC%D0%B0%D0%BD

Роман — урта быуаттарҙа роман халыҡтарында телдән һөйләнгән хикәйә булараҡ
барлыҡҡа килеп, бөгөн эпик әҙәбиәттең иң киң таралған төрөнә әүерелгән һәм күп
осраҡта прозаик формалағы әҙәби жанр. Романда кешенең тулҡынландырғыс
хис-тойғолар (тәү сиратта мөхәббәт), көрәш, ижтимағи ҡапма-ҡаршылыҡтар менән
тулы тормошо һәм идеалға ынтылышы һүрәтләнә. Төп герой (геройҙар) ҡәҙимге
булмаған шарттарҙа, йәғни көрсөк осоронда шәхес булараҡ үҫеше һәм тормошо
хаҡында киңәйтелеп һөйләнелгәнгә күрә, роман повестан күләме, йөкмәткеһенең
ҡатмарлығы һәм һүрәтләнгән ваҡиғаларҙың киң алымы менән айырыла.

Урта быуаттарҙа рыцарҙар (король Артур, Тристан һәм Изольда, Ланселот, Амадис
Гальский) тормошо тураһында романдар танылыу яулай. Улар артынса әҙәбиәттең был
йәш жанрына реализм һулышы өҫтәүсе әҫәрҙәр — баҫҡынсылар һәм алдаҡсылар хаҡында
романдар тыуа. Сервантес һәм Франсуа Рабле романдарға сатирик элементтар индерә.
Англияла өгөт-нәсихәтле һәм сентименталь романдарға нигеҙ һалына (Даниель Дефо,
Сэмюэл Ричардсон, Генри Филдинг, Оливер Голдсмит); тәүге башлап шулай уҡ унда
тарихи (Вальтер Скотт), психологик һәм әхлаҡи романдар (Чарльз Диккенс һәм
Уильям Теккерей) киң үҫеш ала. Франция натуралистик һәм реаль романдарҙың (Оноре
де Бальзак, Гюстав Флобер, Эмиль Золя, ағале-энеле Гонкурҙар, Ги де Мопассан)
тыуған ере булып таныла. Франция идеалистик, романтик һәм психологик романдар
мәктәптәренең сағыу вәкилдәрен (Жорж Санд, Виктор Гюго, Поль Бурже һ.б.) бирҙе.
нимес һәм итальян романдары инглиз һәм француз өлгөләренә эйәрә. XIX быуаттың
икенсе яртыһында һәм XX быуат башында Европа әҙәбиәтенә Скандинавия (Бьернсон,
Ионас Ли, Александр Хьелланн, Август Стриндберг) һәм урыҫ (Достоевский, Лев
Толстой) романдары айырыуса ныҡ йоғонто яһай.

«Роман» атамаһы XII быуаттың урталарында латин телендәге тарихнамәгә
ҡапма-ҡаршылыҡлы булып, рыцарь романы жанры менән бергә (иҫке франц. romanz
һуңғы лат. romanice «роман (халыҡ) телендә») барлыҡҡа килә. Киң таралған ҡарашҡа
ҡаршы был атама тәү баштан алып халыҡ телендәге теләһә ниндәй әҫәргә (героик
йырҙар һәм трубодурҙар лирикаһы бер ҡасан да роман тип аталмай) ҡағылмай, ә тик
латин моделенә, ситләтелгән булһа ла: тарихнәмәгә, мәҫәлгә («Ренар тураһында
роман»), («Роза тураһында роман») ҡаршы ҡуйырлыҡ булғандарына ғына ҡушыла. Ә
шулай ҙа, XII—XIII быуаттарҙа , һуңғараҡ булмаһа, roman һәм estoire һүҙҙәре
(һуңғыһы шулай уҡ «һүрәтләү», «иллюстрация» тигәнде аңлата) бер-береһен
алыштыра. Латин теленә кире тәржемәһендә роман (liber) romanticus тип атала,
шунлыҡтан европа телдәрендә XVIII быуат аҙағына тиклем «романға хас», «романдағы
кеүек» мәғәнәһенә эйә «романтик» сифаты ҡулланыла башлай, һәм һуңғараҡ ҡына уның
мәғәнәһе «мөхәббәт хаҡында» тигәнгә тиклем ябайлаштырыла, уның ҡарауы икенсе
яҡтан әҙәби йүнәлеш булараҡ романтизмға башланғыс бирә.



https://ba.wikipedia.org/wiki/%D0%A0%D0%BE%D0%B1%D0%BE%D1%82

Ро́бот (чех robot, robota һүҙенән — «буйһонған хеҙмәт» йәғни rob һүҙенән —
«ҡол») — тере организм принцибы буйынса төҙөлгән автоматик яйланма. Алдан
билдәләнгән программа буйынса эшләп һәм датчиктар аша тышҡы донъя хаҡында
мәғлүмәттәр алып, роботтар үҙ-аллы етештереү һәм башҡа (ғәҙәттә кешеләр йәки
йәнлектәр үтәгән) операцияларҙы башҡара.

Яһалма йән эйәләре тураһында идея Кадм тураһындағы боронғо грек мифында
күрһәтелә, Кадм аждаһаны үлтереп уның тештәрен ергә һибә һәм уларҙы һөрә,
тештәрҙән һалдаттар үҫә. Икенсе боронғо грек мифында, скульптор Пигмалион үҙенең
статуяһы Галатеяға йән бирә. «Ҡамыр батыр» башҡорт халыҡ әкиәтендә төп ҡаһарман
ҡамырҙан яһалған була, ә скандинав эпосы "Кесе Эдда"ла йәшен аллаһы Тор менән
алышыр өсөн тролль Хрунгнир менән эшләнгән Мёккуркальви исемле балсыҡ гиганты
хаҡында бәйән ителә.

Роботтарҙың тәүге прототиптары араһында ғәрәп ғалимы һәм уйлап табыусыһы
Әл-Джазири (1136—1206) төҙөгән механик фигуралар була. Ғалим дөңгөрҙә, арфала
һәм флейтала уйнаусы дүрт механик музыкант менән кәмәне эшләй. Кешегә оҡшаш
роботтың һыҙмаһы Леонардо да Винчи менән яҡынса 1495 йылда яһала. 1738 йылда
француз механигы һәм уйлап табыусыһы Жак де Вокансон тәүге эшләүсе кешегә оҡшаш
ҡоролманы (андроид) төҙөй, ул флейтала уйнаған. Вокансон шулай уҡ механик
өйрәктәрҙе лә эшләгән.

1898 йылда Никола Тесла радио менән идара ителгән миниатюр судноны төҙөй һәм
күрһәтә. 1921 йылда чех яҙыусыһы Карел Чапек тамашасыларға «Р. У. Р.» («Россум
универсаль роботтары», «R.U.R.»; 1920) пьесаһын тәҡдим итә, был пьесала «робот»
һүҙе тәүге тапҡыр ҡулланыла.

1930-сы йылдарҙа тышҡы ҡиәфәте менән кешегә оҡшаш яйланмалар барлыҡҡа киләләр,
улар кеше ҡушыуы буйынса ябай хәрәкәттәр яһай һәм һүҙәрҙе ҡабатлап әйтә
алғандар.

1950-се йылдарҙа радиоактив материалдар менән эш итеү өсөн механик
манипуляторҙар килеп сыға, улар хәүефһеҙ урында торған кешенең ҡулдары
хәрәкәттәрен ҡабатлағандар. 1968 йылда Kawasaki Heavy Industries, Ltd. япон
компанияһы тәүге сәнәғәт роботын йыя, һуңыраҡ Японияла роботтар эшләү буйынса
йөҙҙән ашыу фирма барлыҡҡа килә. 1979 йылда Н. Э. Бауман исемендәге Мәскәү
дәүләт техник университетында еңел робот-сапёр (МРК-01) эшләнә. 1982 йылда
Ленинград ҡалаһында «Сәнәғәт роботтары-82» халыҡ-ара күргәҙмәһе уҙғарыла. 1986
йылда Чернобылдә СССР-ҙа тәүге тапҡыр радиоактив ҡалдыҡтарын таҙартыу өсөн
роботтар ҡулланыла.

Андроид (кешегә оҡшаш робот), аптека роботы, биоробот, сәнәғәт роботы, транспорт
роботы, һыу аҫты роботы, көнкүреш роботы, хәрби роботы, зооробот, йәнлек-робот,
осоусы робот, медицина роботы, микроробот, наноробот, шәхси робот, педикулятор,
артист робот, уйынсыҡ робот, официант-робот, программа-робот, хирург-робот,
экскурсовод-робот, социаль робот, шаробот һ. б.



https://ba.wikipedia.org/wiki/%D0%A0%D0%B8%D0%B7%D0%B0%D0%B8%D1%82%D0%B4%D0%B8%D0%BD_%D0%A4%D3%99%D1%85%D1%80%D0%B5%D1%82%D0%B4%D0%B8%D0%BD%D0%BE%D0%B2

Ризаитдин Фәхретдин (Ризаитдин Фәхретдин улы Фәхретдинов; 1859—1936) — күренекле
башҡорт мәғрифәтсеһе, яҙыусы, шәрҡиәтсе һәм дин әһеле. Эске Рәсәй һәм Себер Үҙәк
диниә назараты мөфтөйө һәм рәйесе (1923—1936).

Ризаитдин Фәхретдин 1859 йылдың 4 ғинуарында Һамар губернаһының Бөгөлмә өйәҙе
Варварин улусы (хәҙерге Татарстан Республикаһының Әлмәт районында) Кисеүсат
(Юлдаш) ауылында башҡорт муллаһы ғаиләһендә тыуған.

Ризаитдиндың шәжәрәһе артабанғыса булған: Тансар → Ҡармыш → Бәхшәнди → Ҡайбулла
→ Йәнгилде → Туймөхәммәт → Ишмөхәмәт → Юлдаш → Бикмөхәмәт → Собханғол →
Сәйфетдин → Фәхретдин → Ризаитдин. Ризаитдиндың ҡартатаһы Сәйфетдин һәм атаһы
Фәхретдин (1818—1891) — Кисеүсатта имам хатип булғандар. Фәхретдиндең ике ҡатыны
һәм ун бер балаһы булған, улы Ризаитдиндең тыуыу тураһындағы метрик яҙмаларында
башҡорт тип күрһәтелгән. Ризаитдиндың әсәһе — Мәхүбә Рымҡул ҡыҙы (1821—1873).
Ризаитдиндың ата-әсәһе 1920 йылдың 18 апрелендә бирелгән метрик белешмәлә
башҡорт тип күрһәтелгән.

1885 йылда Ризаитдин Нуръямалбанат Ғабдулнасыр ҡыҙы менән никахлаша. Уларҙың
алты балалары була: улдары Ғабдрахман (1887—1936), Ғәбделәхәт (1889—1938),
Ғабдрәшит (1892—1953) һәм Сәғит (1900—1944), ҡыҙҙары Зәйнәп (1893—1985) һәм Әсмә
(1906—1993).

Ризаитдин Фәхретдиновтың 1906 йылғы һәм 1912 йылғы паспорттарында сығышы буйынса
башҡорт тип күрһәтелгән. Фәхретдиновтың үҙенең анкетаһында ла милләте
башҡорт-типтәр тип яҙылған, 1930-сы йылдарҙа төҙөлгән икенсе анкетаһында
Ризаитдин Фәхретдин үҙенең, ҡатынының һәм балаларының милләттәре башҡорт тигән.

1866 йылдан туған ауылындағы атаһының мәҙрәсәһендә белем ала. 1867 йылдан Чистай
мәҙрәсәһендә уҡый. Төркиҙән тыш урыҫ, фарсы, ғәрәп, төрөк телдәрен өйрәнә.

1868—1889 йылдарҙа күрше Түбәнге Шилселе ауылы мәҙрәсәһенең шәкерте була. Шул уҡ
ваҡытта 1886—1889 йылдарҙа Түбәнге Шилселе мәҙрәсәһендә хәлфәлек вазифаларын
башҡара. 1887 йылда тәүге тапҡыр Өфөгә, ә 1888 йылда Санкт-Петербургҡа сәйәхәт
ҡыла. Петербургта дин әһелдәре һәм ғалимдар, шул иҫәптән Ямалетдин әл-Афғани
менән осраша.

1887 йылда Ҡазанда «Китабе әт-тәсриф. Ғилми сарыф» («Морфология буйынса китап»)
исемле тәүге китабын нәшер итә, ул ғәрәп теле буйынса әсбап булып тора. 1888
йылда — «Китаба мөҡәддимә» һәм «Китабел иғтибар» тигән йыйынтыҡтары баҫылып
сыға. Был китаптарҙың өсөһө лә мәҙрәсәлә уҡыу-уҡытыу мәсьәләләренә арналған
ҡулланмалар.

1889 йылдың майында Өфөлә Диниә назаратында имтихан тапшыра, һәм
имам-хатиплыҡҡа, муллалыҡҡа фарман ала. Шул уҡ йылдың сентябрендә ғаиләһе менән
Минзәлә өйәҙенең Илбәк ауылына күсеп, унда мулла булып хеҙмәт итә, мәҙрәсә асып,
балалар уҡыта башлай.

1891 йылдың ғинуарында Өфө Диниә назаратына эшкә саҡырыла. Ризаитдин Фәхретдин
ғаиләһе менән Өфөгә күсеп, Диниә назаратында 1906 йылға тиклем ҡазый булып
эшләй. 1891 йылдың 20 авгусында уға ахунлыҡ дәрәжәһе бирелә.

1893 йылда Мөхәмәтсәлим Өмөтбаев менән берлектә «Ҡазан һәм башҡорттар» исемле
тарихи мәҡәлә яҙа. 1894 йылдың сентябрендә Мифтахетдин Аҡмулла менән осраша,
шағирҙың әҫәрҙәрен китап итеп сығарырға һүҙ бирә. Шул уҡ йылда Фәхретдиновтың
Зәйнулла Рәсүлев менән дуҫлашып китә, уға бағышлап 1917 йылда «Шәйех Зәйнулла
хәҙрәттең тәржемәи хәле» исемле китабын баҫтырып сығара. 1895 йылда мадъяр
ғалимы профессор Вамбериға М. И. Өмөтбаев менән берлектә башҡорт телен
өйрәнеүҙә, башҡорт теле грамматикаһы өсөн материалдар йыйышыуҙа ярҙам итәләр,
башҡорт ауылдарына оҙатып йөрөйҙәр.

1896 йылда Ырымбурҙа «Монасибы диниә» исемле китабы, 1897 йылда «Рихләте
Мәржәни» һәм «Сәғид шәһәр» китаптары нәшер ителә. 1898—1906 йылдарҙа
тәрбиә-әхләҡ темаларына «Тәрбиәле ана», «Тәрбиәле ата», «Тәрбиәле бала»,
«Тәрбиәле ҡатын», «Шәкертлек әдәбе», «Ғаилә» һәм «Нәсихәт» китаптары сериялары
баҫылып сыға. 1899 йылда «Сәлимә йәки ғиффәт» исемле тәүге әҙәби китабы, ә 1903
йылда «Әсмә» исемле икенсе әҙәби әҫәре китап булып баҫылып сыға.

1900 йылда Өфөлә уҙған уҡытыусылар кәңәшмәһендә мәктәп-мәҙрәсәләр өсөн яңыса
уҡыу-уҡытыу буйынса программа проекты менән сығыш яһай. 1900—1903 йылдарҙа милли
поэзия антологияһын хәтерләткән «Йыуаныс» исемле йыйынтыҡ төҙөй, баҫтырып
сығарырға цензуранан рөхсәт ала, әммә китап нәшер ителмәй ҡала.

1906 йылда Диниә назаратындағы ҡазыйлыҡ эшенән китә, ғаиләһе менән Ырымбур
ҡалаһына күсеп килә.

1906—1908 йылдарҙа «Ваҡыт» гәзите редакцияһында мөхәррир урынбаҫары булып эшләй.
1906 йылда Урыҫ инҡилабына теләктәшлек белдергән һәм өмөт бағлаған «Дума вә
ислам мәктәптәре», «Форсат үтмәһен», «Хөрриәт вә руханиҙар» һәм башҡа
мәҡәләләрен «Ваҡыт» гәзитендә баҫтыра. Күберәк «Морат», «Юлдаш» псевдонимдары
менән яҙыша.

1906—1910 йылдарҙа «Хөсәйениә» мәҙрәсәһендә дин дәрестәренән лекциялар уҡый, бер
аҙ ваҡыт мөҙәрис вазифаһын үтәй. 1907 йылдың сентябрендә «Хөсәйениә»
мәҙрәсәһендә яңыса уҡыу-уҡытыу программаһын раҫлар өсөн Санкт-Петербургта
хөкүмәт кәңәшмәһендә ҡатнаша.

1906—1917 йылддарҙа Ризаитдин Фәхретдиндең башҡорттар тарихына бағышланған
махсус хеҙмәттәре һәм мәҡәләләре нәшер ителә: «Тарихыбыҙға ғанд», «Ҡазан һәм
башҡорттар», «Абыздар», «Шишмә төрбәһе йәки тарихи бер бәхәс», «Башҡорт
шәжәрәләре», «Ибн Фаҙлан һәм башҡорттар» һәм башҡалар.

1908 йылдың ғинуарында «Шура» журналының мөхәррире итеп тәғәйенләнә һәм был
вазифаны 1918 йылға тиклем башҡара. 1911 йылдың февралендә Ризаитдин
Фәхретдиновтың йортонда жандармдар тикшереү үткәрә, уның гәзит-журнал
төпләмәләрен, ҡулъяҙмаларын, архивын конфискациялайҙар. Күп әһәмиәтле
ҡулъяҙмалары Фәхретдиновҡа кире ҡайтарылмай.

1908 йылда «Мәшһүр әҙәмдәр» серияһынан «Мәшһүр ирҙәр» китабы Ырымбурҙа баҫыла.
Был серияла арҙаҡлы кешеләр хаҡында биографик хеҙмәттәрен яҙып, төрлө йылдарҙа
түбәндәге китаптарын сығара: «Ибне Рөшд» (1905), «Мөхәммәт» (1908), «Әбүәл-Ғәла
Әхмәд бин әл-Мәғәрри» (1908), «Ибне Ғәрәбшаһ» (1909), «Имам Ғазали» (1910),
«Әхмәд бай» (1910), «Ибне Ғәрәби» (1911), «Ибне Тәймиә» (1911), «Әхмәт Мидхәт
әфәнде» (1913) һәм башҡалар.

1908 йылда Орск ҡалаһына, Яйыҡ буйы йәйләүҙәренә сәйәхәт ҡыла, әҙәби кисәләрҙә
ҡатнаша. 1909 йылда — Санкт-Петербургта, 1911 йылда Силәбе, Троицк,
Екатеринбург, Пермь ҡалаларында була. 1914 йылда Санкт-Петербург ҡалаһында
үткәрелгән Бөтә Рәсәй мосолмандарының съезында ҡатнаша һәм унда сығыш яһай.

1912 йылда «Шура» журналында Болғар, башҡорт тарихы һәм мәҙәниәте хаҡында,
Аҡмулла тураһында бер нисә мәҡәлә баҫтыра. 1913 йылдың майында Ырымбурҙа
шәрҡиәтсе В. В. Бартольд, ә 1916 йылдың июнендә башҡорт ғалимы профессор
Әбүбәкир Диваев менән осраша.

1917 йылдың майында Мәскәүҙә уҙғарылған I Бөтә Рәсәй мосолман съезында ҡатнаша,
уға арнап «Шура» журналында «Мәскәүҙә булған мосолман съезы хаҡында» тигән
мәҡәләһен баҫтыра. Әхмәтзәки Вәлиди менән осраша һәм уға Башҡорт милли-азатлыҡ
хәрәкәтен хуплауын, ике өлкән улдарына был хәрәкәткә булышлыҡ итеүгә васыят
әйтәсәген белдерә.

1917 йылдың 20—27 июлендә Ырымбурҙа үткән I Башҡорт ҡоролтайында делегат булараҡ
ҡатнаша. «Башҡорт» гәзитен сығарыу эшенә ярҙам итә, уның улы Ғабдрахман шул
гәзиттә мөхәррир була.

1917 йылдың 8—20 декаберендә Ырымбурҙа уҙғарылған III Башҡорт ойоштороусы
ҡоролтайында ҡатнаша. Бында Ризаитдин Фәхретдинов Башҡортостан автономияһының
предпарламенты — Кесе Ҡоролтай ағзаһы итеп һайлана. Ырымбурҙағы Каруанһарай
буйынса Башҡорт Хөкүмәтенең вәкиле итеп тәғәйенләнә.

1918 йылдың февралендә Диниә назаратының саҡырыуы буйынса Ризаитдин Фәхретдин
Өфөгә әйләнеп ҡайта. Диниә назаратында йәнә ҡазый вазифаһына тәғәйенләнә.

1919 йылдың июнендә Диниә назаратының Аҡтар хәрәкәте менән бергә Омск ҡалаһына
күсерергә ҡаршы ризаһыҙлығын белдерә һәм был турала уның етәкселегендә Өфөлә
йәшерен йыйылыш үткәрелә. 1919 октяберендә Әхмәтзәки Вәлидов менән осраша, уға
Башҡорт милли-азатлыҡ хәрәкәтенә уңышына инаныуын һәм улдарыныңда был хәрәкәттә
ҡатнашыуына ҡыуаныуын белдерә. Шул уҡ йылдың ноябрендә Өфөлә Һиндостан дәүләт
эшмәкәре М. Бәрәкәтулла менән осраша һәм бергә митингыларҙа ҡатнаша. Мәҡәләләрен
«Ислам» журналында баҫтыра башлай.

1921—1922 йылдарҙағы Башҡортостандағы ҙур аслыҡ ваҡытында Диниә назаратының
асығыусыларға иғәнәләр йыйыу, үкһеҙ етем ҡалған балаларҙы йыйып ашатыу,
тәрбиәләү буйынса саралар күрә. Был эштәр менән Ризаитдин Фәхретдин шөғөлләнә.
Был осорҙа уның үҙенең ғаиләһе лә мохтажлыҡ, ҡытлыҡ кисереү сәбәпле Фәхретдинов
ҡиммәтле китаптарын һатырға, аҙыҡҡа алыштырырға мәжбүр була.

1922 йылдың ғинуарында Эске Рәсәй һәм Себер Үҙәк диниә назараты идараһы
тарафынан Ризаитдин Фәхретдин мөфтөй итеп тәғәйенләнә. 1923 йылдың йәйендә
уҙғарылған Эске Рәсәй һәм Себер мосолмандарының съезы уны рәсми рәүештә раҫлай.
Был яуаплы вазифаны башҡарғанда, Фәхретдиновҡа Совет хөкүмәте яғынан булдырылған
бик күп ҡаршылыҡтар менән көрәшергә тура килә.

1922 йылдың сентябрендә Башҡортостан Академия үҙәге ойошторола, һәм уның идараһы
составына ағза итеп Ризаитдин Фәхретдин һайлана. Шул уҡ йылда Башҡорт яңы әҙәби
теленең алфавиты менән орфографияһын төҙөү комиссияһына йәлеп ителә. 1922 йылда
Башҡорт АССР-ының Мәғариф халыҡ комиссариатының фәнни бүлеге эргәһендә
Башҡортостан көнкүрешен, мәҙәниәтен һәм тарихын өйрәнеү буйынса йәмғиәт ағзаһы
итеп һайлана.

1924 йылда төркиәтсе А. Н. Самойлович менән Өфөлә осраша. 1925 йылда Бохара һәм
Сәмәрҡәнд ҡалаларына сәйәхәттәр ҡыла, дин әһелдәре менән осраша. Был сәфәр
тураһында «Сәмәрҡәнд мөсхәбе вә Төркөстан сәйәхәте» исемле сәйәхәтнамәһен яҙа.
1925 йылдың сентябрендә Рәсәй Фәндәр Академияһының төҙөлөүенә 200 йыл тулыу
айҡанлы Ленинградҡа саҡырыла. Академик В. В. Бартольд, И. Ю. Крачковский,
А. Н. Самойловичтар менән осраша. 1925 йылда «Ислам дине» исемле ҙур хеҙмәтен
һәм «Әл-бәлағ әл-мөбин» китабын тамамлай.

1926 йылда Мәккәгә хаж ҡыла һәм дипломат Кәрим Хәкимов булышлығы арҡаһында
Фәхретдинов Бөтә донъя мосолмандарының конгресында Бөтә Рәсәй мосолмандары
делегацияһы етәксеһе булараҡ ҡатнаша. Унда уны конгресс президиумының рәйес
урынбаҫары итеп һайлайҙар. Барыр һәм ҡайтыр юлдарында Истанбулда була, уның
китапханалары менән таныша.

1926—1927 йылдарҙа хаж ҡылыуы һәм конгреста ҡатнашыуы хаҡында «Йөрөгән ерҙәрем
вә күргән илдәрем» исемле хажнамәһен һәм сәйәхәтнамәһен яҙа. 1926 йылда улы
Ғабдрахман Фәхретдиновҡа «Башҡорт тарихы» исемле китабын әҙерләшеүгә һәм
сығарышыуға ярҙам итә.



https://ba.wikipedia.org/wiki/%D0%A0%D0%B8%D0%B3%D0%B0

Рига (латыш.  Rīga) — Латвияның баш ҡалаһы һәм Балтия илдәрендәге иң эре ҡала.
Халыҡ һаны 641 007 кеше тәшкил итә (2015 йыл).

Төньяҡ-көнбайыштан ҡаланы Балтик диңгеҙе уратҡан, көнсығышта һәм
төньяҡ-көнсығышта Царникав, Гаркалн һәм Стопин крайҙары, көньяҡта — Саласпилс,
Кека, Олайн крайҙары, көнбайышта — Маруп, Бабит крайҙары һәм Юрмала ҡалаһы менән
сиктәш. Риганан көнбайышҡа ҡарай 18 км алыҫлыҡта Рижское Взморье курорт үҙәге
бар.

Рига рәсми рәүештә күп микрорайондарҙан торған өс административ район
(латыш. rajons) һәм өс биҫтәнән (латыш. priekšpilsētas) тора.

2010 йылда Рига 2014 йылға Европаның мәҙәни баш ҡалаһы исемен ала. Шуға бәйле
бер нисә проект тормошҡа ашырыла башланы: Латвия милли китапханаһы
(латыш. Latvijas Nacionālā bibliotēka) Гуннар Биркерт проекты буйынса, концерт
залы (латыш. Koncert zale), заман сәнғәте музейын (латыш. Laikmetīgās mākslas
muzejs) Андрейсалдың элекке электростанцияһында төҙөү.



https://ba.wikipedia.org/wiki/%D0%A0%D0%B0%D1%88%D1%82%D1%8B%D1%83%D0%B0

Раштыуа (урыҫ. Рождество Христово, сиркәү славян телендә тулы исеме – Е́же по
пло́ти Рождество́ Го́спода Бо́га и Спа́са нашего Іисуса Христа, старообрядсылар
Рожество Христово исемен ҡуллана; грексә Η κατά σάρκα Γέννησις του Κυρίου και
Θεού και Σωτήρος ημών) – бөйөк крәҫтиән байрамы.

Раштыуа байрамы 25 декабрҙә байрам ителә. Юлиан календарын ҡулланған христиандар
(мәҫәлән, Урыҫ Православ Сиркәүе) Раштыуаны 7 ғинуарҙа байрам итә.

Польша католик илдәрҙең береһе. Унда Раштыуаны байрам итеү 24 декабрҙә башлана.
Төн уртаһында тантаналы месса башлана.



https://ba.wikipedia.org/wiki/%D0%9F%D0%BB%D1%83%D1%82%D0%BE%D0%BD

Плуто́н (134340 Pluto) — Ҡояш системаһында иң ҙур кәрлә планета (Эрида менән бер
рәттән), Нептун арты объекты. Элек Плутон планета булып иҫәпләнгән, әмма хәҙерге
ваҡытта ул Койпер поясындагы иң ҙур объекттарҙың берһе булып һанала.

Койпер поясындағы күп объекттар кеүек, Плутон таш һәм боҙҙан ғибәрәт: уның
массаһы Айҙан 5 тапкыр, ә күләме — 3 тапҡыр кәмерәк. Плутон орбитаһы ҙур
эксцентриситетлы һәм эклиптика яҫылыҡҡа бик ауышҡан.

Үҙ орбитаһы эксцентрисетлы булыу сәбәпле Плутон ваҡыт-ваҡыт Ҡояшҡа 29,6 а. б.
(4,4 млрд. км) яҡыная (Ҡояшка Нептунға карата якынрак була), һуңынан 49,3 а. б.
(7,4 млрд. км) йырағая. Плутон һәм аның иң ҙур эйәрсене Харонды йыш ҡына ҡуш
планета тип иҫәпләйҙәр, сөнки системаның үҙәге Плутон тышында урынлашҡан.

Бынан тыш Плутондың тағы өс эйәрсене бар — 2005 йылда асылған Никта һәм Гидра
һәм 2011 йылдың 20 июлендә асылған P4 исемле иң бәләкәй эйәрсене.

1930 йылда асылған Плутон 2006 йылға тиклем планета булып иҫәпләнде. Әммә XX
быуат аҙағанда һәм XXI быуат башында Ҡояш системһының тышҡы өлөшөндә бик күп
объеттар астылар. Уларҙың иң билдәлеләре Квавар, Седна, һәм плутондан 27%
ауырыраҡ Эрида. 2006 йылдың 24 августында Халыҡ-ара астрономия союзы беренсе
мәртәбә «планета» төшөнсәһенә аңлатма бирә. Плутон был төшөнсәгә эләкмәй.
Халыҡ-ара астрономия союзы Плутонды Эрида һәм Церера менән бергә карлик
планеталар тип иҫәпләй .



https://ba.wikipedia.org/wiki/%D0%9F%D0%B0%D0%B1%D0%BB%D0%BE_%D0%9F%D0%B8%D0%BA%D0%B0%D1%81%D1%81%D0%BE

Па́бло Дие́го Хосе́ Франси́ско де Па́ула Хуа́н Непомусе́но Мари́я де лос
Реме́диос Сиприа́но де ла Санти́сима Тринида́д Мáртир Патри́сио Руи́с һәм
Пика́ссо (шулай уҡ ҡабуд ителгән Пикассо́, исп. Pablo Diego José Francisco de
Paula Juan Nepomuceno María de los Remedios Cipriano de la Santísima Trinidad
Mártir Patricio Ruiz y Picasso; 25 октябрь 1881, Мáлага, Испания — 8 апрель
1973, Мужен, Франция) — испан рәссамы, скульптор, график, керамист һәм дизайнер.

Жорж Брак һәм Хуан Грис менән берлектә кубизмға нигеҙ һалуысы. Өс яҫылыҡтағы
кәүҙә оргиналь манерала бер яҫылыҡҡа индереп берләштереп төшөрөлгән. Пикассо
график, скульптор, керамист һәм башҡа тармаҡтарҙа эш алып барған. Бик күп
ҡабатлаусылар йәлеп итеп ул XX быуатта һынлы сәнғәттең үҫешенә һиҙелерлек ыңғай
тәьҫир итә. Хәҙерге сәнғәт музейы баһаларына таянып (Нью-Йорк) әйткәндә, Пикассо
20 мең эш эшләгән..

2008 йыл эксперттар Пикассоны иң ҡиммәт рәссам тип атанылар. Уның эштәрен
һатыуҙан 262 млн долл табыш алынған. 2010 йылдың 4 майында "Шәрә ҡыҙ, йәшел
япраҡтар һәм бюст картинаһы 106 482 000 долларға һатылып, донъяла бар дәүерҙә
һатылған эштәр араһында иң ҡиммәте була һәм рекорд ҡуя..

2009 йыл The Times гәзите үҙенең уҡыусылары араһында һорау алыу ойоштора, уның
һөҙөмтәләре буйынса, Пикассо һуңғы 100 йыл эсендәге иң һәйбәт рәссам тип
билдәләнә. Сөнки, уның полотналарын урлау буйынса ла «популярлыҡ» буйынса
беренсе урында тора. .



https://ba.wikipedia.org/wiki/%D0%9E%D0%B2%D0%B8%D0%B4%D0%B8%D0%B9

Публий Овидий Назон (лат. Publius Ovidius Naso; б. э. т. 43 йылдың 20 мартында,
Сульмо — б. э. 17 йәки 18 йыл, Томис) — Боронғо Рим шағиры. Иң тәү сиратта
«Метаморфозалар» һәм «Мөхәббәт фәне» (лат. Ars amatoria, башҡа тәржемәһе
«Мөхәббәт сәнғәте») поэмалары, шулай уҡ мөхәббәт элегиялары авторы булараҡ
билдәле. Бер фараз буйынса, ул пропагандалаған мөхәббәт идеалдарының император
Августың ғаилә һәм өйләнеүгә ҡарата рәсми сәйәсәтенә тап килмәгәнлегенән, шағир
көнбайыш Ҡара диңгеҙ буйына һөргөнгә ебәрелә, һәм шунда ғүмеренең һуңғы көндәрен
уҙғара. Овидийҙың Европа әҙәбиәтенә, шул иҫәптән, 1821 йылда уға күләмле шиғри
юлдар бағышлаған Пушкинға тәьҫире ҙур була..

Овидий б. э. т. 43 йылдың 20 мартында (Рим ҡалаһына нигеҙ һалынған көнөнән
711-се йылында) Сульмо ҡалаһында, пелингтар округында, Лациумдан көнсығышта
(таулы Урта Италияла) йәшәгән тау саба ҡәбиләһендә тыуған. Овидий үҙенең тыуған
урыны һәм ваҡытын «Хәсрәтле элегииялар»ының береһендә аныҡ билдәләй (Trist., IV,
10). Уның нәҫеле элек-электән һыбайлылар ҡатламына ҡараған; шағирҙың атаһы хәлле
кеше булған һәм улдарына яҡшы белем биргән. Римдәге атаҡлы уҡытыусылар мәктәбенә
йөрөгәндә, Овидий бала сағынан уҡ үҙендәге шиғриәткә булған көслө ынтылышы
барлығын аңлай: шул уҡ элегияһында (Trist., IV, 10) ул, хатта теҙмә әҫәр (проза)
яҙырлыҡ урында ла, ҡәләменән шиғри юлдар эркелеүен таный. Атаһының ихтыярына
буйһоноп, Овидий дәүләт хеҙмәтендә эшләй, ләкин түбәнге вазифаларҙы биләп
ҡарағандан һуң, шиғриәт менән шөғөллөнеүҙе өҫтөн күргәнлектән, был эштән баш
тарта. Атай-әсәһенең теләге буйынса иртә өйләнһә лә, ул тиҙ арала айырылышырға
мәжбүр була; икенсе никахы ла уңышһыҙ була һәм оҙаҡҡа һуҙылмай; бары өсөнсө
никахы ғына, ҡатынының тәүге иренән бер ҡыҙы булыуға ҡарамаҫтан, ныҡлы һәм
бәхетле була, тип раҫларға мөмкин. Овидийҙың үҙ балалары булмай. Афинаға, Кесе
Азияға һәм Сицилияға сәйәхәте менән белемен арттырып һәм әҙәбиәт өлкәһендә сығыш
яһап, ул халыҡ иғтибары үҙәгенә эләгә һәм Гораций, Проперция кеүек шағирҙар
менән дуҫлаша. Тибуллдың иртә үлеменең ике шағир араһында дуҫлыҡ ептәре нығынып
китеүгә аяҡ салғанын һәм Вергилийҙы (ул Римдә йәшәмәгән) аҙ ғына күреп ҡалыуын
Овидий ғүмере буйы үкенес менән хәтерләгән.

Б. э. 8 йылында хәҙер беҙгә асыҡ булмаған сәбәптәр арҡаһында (ғалимдар бер нисә
фараз әйтә) император Октавиан Август Овидийҙы Томы ҡалаһына һөргөнгә ебәрә,
шунда 17 йылда (башҡа мәғлүмәттәр буйынса 18 йылда), ул вафат була.

Үҙенең һүҙҙәренән билдәле булғанса, «төҙәтеү өсөн» утта яндырғандарын һанамаһаң,
Овидийҙың «Героидалар»ы (Heroides) һәм мөхәббәт элегиялары беренсе ижади
тәжрибәһе өлгөһө. Овидийҙың шиғри һәләтенең сағыулығы уның "Героидалар"ында ла
тойолоп тора, әммә Рим йәмғиәтенең иң төп иғтибарын ул үҙенең тәүҙә биш китап
булып, «Amores» тигән исем аҫтында сыҡҡан, бөгөнгө көндә 49 шиғырҙан торған өс
китабы менән йәлеп итә. Был мөхәббәт элегияларының эстәлеге күпмелер дәрәжәлә
шағирҙың үҙенең мөхәббәт кисерештәренә нигеҙләнгән, тип уйлайбыҙ. Ул мажаралар,
шағирҙың әйтеүенсә, уйлап сығарылған дуҫ ҡыҙы Коррина исеме менән бәйле, һәм
улар бөтөн Римде шау-гөр килтерә (totam cantata per Urbem Corinna). Рим
әҙәбиәтендә үҙенең классиктары менән дан тотҡан был таралған формала Овидийға,
һәләтен бар көсөнә күрһәтеп, үҙенең исемен яңғыратыу һәм популярлаштырыу
мөмкинлеге тыуа. Был элегияларҙың һуңғыһын тамамлап, ул үҙен, ни дәрәжәлә Мантуя
даны менән Вергилийға, Верона — Катуллға рәхмәтле булһа, шул саҡлы уҡ үҙенең
халҡы пелигндарҙы данлаусы итеп күрһәтә. Бәхәсһеҙ, был элегияларҙағы фекер
иркенлеге, уның үҙ аллылығы, тапҡырлыҡ һәм мәргәнлек балҡышы шағирҙың поэтик
даланының ташып тороуын раҫлай. Был элегияларҙа, күреүебеҙсә, бер ниндәй ҙә
метрик ҡыйынлыҡтарға бирешмәгән тормош күҙәтеүҙәре, деталгә ҙур иғтибар һәм
версификаторлыҡ таланты урын алған. Шуға ҡарамаҫтан, Овидийҙың ижад юлының иң
әһәмиәтле өлөшө киләсәк йылдарға ҡайтып ҡала.

Овидийҙың II китабының 18-се элегияһында, ҡулъяҙмаларында һәм баҫмаларында алдан
әйтеп киленгән «Ars amatoria» («Любовная наука», «Наука любви») атамалары менән
бирелгән, ә шағирҙың үҙенең әҫәрҙәрендә ғәҙәттәгесә «Ars» тип йөрөтөлгән
артабанғы әҫәрҙәре ҙур резонансҡа эйә була. Был — Овидийҙың башҡа әҫәрҙәре кеүек
ук, элегик размер менән яҙылған һәм үҙенең эсенә тәүҙә ирҙәргә ҡатын-ҡыҙ
мөхәббәтен ниндәй алымдар менән яуларға һәм һаҡларға өйрәткән өгөт-нәсихәт
туплаған(1 и 2 китаптар), ә һуңғараҡ ҡатын-ҡыҙҙарға нисек ир-атты үҙенә ҡаратып
алыу һәм уларҙы үҙенә бәйләү юлдарын асып һалған өс китаптан торған дидактик
поэма. Был әҫәр, ҡайһы берҙә эстәлегенең әхлаҡ нормаларына тура килмәүе менән
айырыла — автор рәсми әхлаҡ алдында уны ҡәтғи тәртип ҡағиҙәһенә мотлаҡ рәүештә
буйһонорға тейеш тип ҡаралмаған иреккә ебәрелгән ҡатын-ҡыҙ һәм ситтән килгән
ҡатын-ҡыҙға ҡағылышлы булыуы менән аҡларға тырыша. (Trist., II, 303). Был әҫәр,
әҙәбиәт күҙлегенән ҡарағанда ла, бик шәп һәм автор талантының тулы
өлгөргәнлеген, уны, һәр күренеште ентекле өйрәнеп, бер картина артынан икенсеһен
балҡытып, оло ҡәтғилек, ихтыяр көсө менән һүрәтләй алған ижадсы итеп таныта. Был
әҫәр б. э. т. 2—1 йылдарҙа, шағирға 41—42 йәш булғанда яҙылған. «Мөхәббәт фәне»
менән бер тапта Овидийҙың ошо рәттә торған «Medicamina faciei» атамалы әҫәренең
100 шиғри юлы ла яҙылған. Овидий "Мөхәббәт фәне"нең (205-се юл) «Medicamina
formae» («Матурлыҡ саралары») атамалы III китабын, бәләкәй күләмле булһа ла, уға
һалынған тырышлығы менән (parvus, sed cura grande, libellus, opus) бөйөк, әҙер
әйбер, тип күрһәтә ҡатын-ҡыҙға. Әҫәрҙең бөгөнгәсә килеп еткән өҙөгөндә ҡатын-ҡыҙ
битен дөрөҫ тәрбиәләү сараларын тәҡдим итә. «Мөхәббәт фәне» әҫәренән һуң Овидий,
киләсәктә лә Амурға хеҙмәт итеүҙән баш тартмағанын танып, кемдәргә мөхәббәт ауыр
йөк кеүек тойола, кемдәр унан ҡотолорға теләй, шуларға «Мөхәббәттән дарыу»
(«Remedia amoris») тигән поэмаһын баҫтырып сығара. Овидий, бығаса тотҡан
йүнәлешендә эшләү мөмкин булмағас, башҡа сюжеттар эҙләй башлай. Бер аҙҙан ул
мифологик, дини риүәйәттәрҙе эшкәртеүгә тотона, һәм һөҙәмтәлә «Метаморфозалар»
һәм «Фасттар» тигән ике капиталь әҫәре донъя күрә.

Әммә был ҡиммәтле хеҙмәттәрен аҙағына еткергәнсе, уның яҙмышын тамырынан
үҙгәрткән ҡаты һынауға дусар ителә. 8 йылдың көҙөндә Овидий көтмәгәндә Август
тарафынан гет һәм сарматтарҙың ҡырағай иленә, Ҡара диңгеҙ буйындағы Томы
ҡалаһына (хәҙер Румыниялағы Констанца) һөргөнгә ебәрелә. Император Августың
һарайына үҙенең ҡатыны аша яҡын торған кешегә ҡарата шундай ҡаты күрһәтмәнең
сәбәбе беҙгә билдәле түгел. Овидий үҙе уны error (хата), тип атай, ләкин ни өсөн
икәнен аңлатмай (Tristia, II. 207: Perdiderint cum me duo crimina, carmen et
error: Alterius facti culpa silenda mihi est), һәм был Юлий Цезарҙың күңел
яраларына тоҙ һибеү кеүек булыр, ине тип әйтә. Уның ғәйебе император йортона
интим зыян килтереүҙәлер, уның намыҫына, ғорурлығына тейгән, тыныслығына
янағандыр. Әммә быға яуап алырға тырышҡан ғалимдарҙың барлыҡ фараздары ла
ерлекһеҙ. Әммә был ҡараңғы тарихҡа берҙән-бер яҡты нур һиберлек бер мәғлүмәт
бар, Овидий хәтерләгәнсә, ул ирекһеҙҙән бер енәйәттең (Trist. II, 5, 49) шаһиты
була, һәм бар гонаһы уның шуны күргән күҙе булыуында ғына. Бындай язаның икенсе
сәбәбе йырағыраҡта, әммә ул сәбәп мөһимерәк — шағир уны «аңһыҙ фән», йәғни «Ars
amatoria» (Ex Ponto, II, 9, 73; 11, 10, 15), тип атай һәм шуның арҡаһында уны
«бысраҡ фәхишәлек уҡытыусыһы» тип ғәйепләгәндәрен йәшермәй. Понттан яҙған
хаттарының береһендә (IV, 13, 41 — 42) ул, һөргөнгә оҙатылыуының беренсе сәбәбе
тап бына уның «шиғырҙары» икәнен әйтә (nocuerunt carmina quondam, primaque tam
miserae causa fuere fugae).

Ҡара диңгеҙ ярҙарына һөргөн шағирҙың яңы хәле менән бәйле шиғырҙарына сәбәп
була. Овидийҙың бөтмәҫ талантын иҫбатлай улар, сөнки шағир бәләгә тарығас, уның
ижады башҡа колоритлы була, Овидий бөтөнләй башҡа кәйефтә күренә. Бойоҡ
көндәренең һөҙөмтәһе — уның юлда яҙып башлаған, һәм һөргөндә өс йыл дауамында
үҙенең ҡайғылы хәлен, яҙмышына зарланыуын, Августың үҙен ярлыҡауына өмөт итеп
яҙған «Хәсрәтле элегиялары» йәиһә «Хәсрәт» (Tristia) китабы. Был элегиялар
үҙенең атамаһына тулыһынса тап килеп тора, биш томда сыға һәм бигерәк тә
ҡатынына, ҡайһы берҙәре — ҡыҙына, дуҫтарына, ә китаптың икенсеһе, иң ҙуры —
Авгусҡа мөрәжәғәт һымаҡ ижад ителгән. Был һуңғы китапта шағирҙың һәм император
шәхесе араһындағы мөнәсәбәттәрҙе һүрәтләгәндә, Августың бөйөклөгөн, батырлығын
юғары күтәреп, унан ғәфү үтенеп, үҙен кәмһетеп кенә ҡалмай, шул уҡ ваҡытта
шиғырҙарындағы тойғолары, нисек уйлаһалар ҙа, таҙа булыуын, тормошо саф
ҡоролоуын, тик шиғриәте генә уйынсаҡ икәнен дәлилләй. Һуңғараҡ Марциал да,
үҙенең эпиграммаларының йөкмәткеһен аҡларға тырышып, шундай өндәмәләр яҙған. Был
элегияларҙа йөкмәткеләре буйынса ләззәт шиғырҙары яҙған бик күп грек һәм рим
шағирҙарының исеме телгә алына; шулай уҡ сиктән артыҡ тәүфиҡһыҙ йөкмәткеле һәм
күмәк халыҡты аҙғынлыҡҡа өйрәтеүсе мәктәп ролен үтәгән рим мимик
сәхнәләштереүҙәре хаҡында ла яҙыла, һәм бының өсөн уларҙы бер кем дә тәнҡитләмәй
тиелә.

«Хәсрәтле элегиялар»ҙан һуң дүрт китаптан торған «Понтия хаттары» (Ex Ponto)
яҡты донъя күрә. Альбинованға һәм башҡа заттарға йүнәлтелгән элегияларының
йөкмәткеһе элеккесә булһа ла, «Хаттар»ҙың һәләт яғынан ҡайтыш булыуы күҙгә
ташлана. Быны Овидий үҙе лә тойған, ул (I, 5, 15) үҙенең яҙғандарынан оялыуын
йәшермәй. Һәм шиғырҙарының көсһөҙлөгөн, саҡырып килтерергә тырышһа ла, музаның
тупаҫ геттар янына килергә теләмәгәнлеге, ә яҙылғанды төҙәтерлек көсө юҡлығын
йәрәхәтле күңеленә һәр көсөргәнеш ауыр тәьҫир итеүе менән аңлата. Авторҙарҙың
«Хаттар»ҙан цитатаһы йыш ҡына уҡыусының үҙенә ҡарата кеселекле булыуын үтенеү
мәғәнәһендә ҡулланыла. Хәленең ауырлығы уның рух азатлығын тотҡарлай; шағирҙың
фантазияһы осошон ҡыҫа. Шиғырҙарҙа сағылған арытҡыс монотонлыҡ, минорлы тон
менән тоташып, ауыр үлемесле тойғолары менән — беренсе дәрәжәле таланттың, шул
ҡыҫаныс, тәбиғи булмаған шарттарға ҡуйылып, үҙенең тел һәм шиғыр төҙөлөшөндә
кәрен юғалта барыуы менән тәьҫир итә. Әммә Ҡара диңгеҙ буйынан Римгә оҙаҡ һәм
етди эшкәртеп кенә өйрәнерлек һәм Овидийҙың таланты ғына уларҙы йүгәнләй алырлыҡ
нәмәләр килеп еткән.

Шундай әҫәрҙәрҙең береһе «Метаморфозалар» («Әүерелеүҙәр»), 15 китапта, Хаос
дәүеренән башлап Юлий Цезарҙең йондоҙға әүерелеү осорона тиклем, грек һәм рим
мифтарындағы әүерелеүҙәрҙе хикәйәләгән ҙур хеҙмәт. Поэтик күркәмлеге менән бөйөк
был хеҙмәтте Овидий, Римдә йәшәгәндә үк башланған һәм тамамланған булһа ла,
шағирҙың көтөлмәгәндә күсеп китеүе сәбәпле, баҫылып сыҡмаған була. Етмәһә,
һөргөнгә китер алдынан, йөрәге ярһыған мәлдә, шағир ҡулъяҙманы яндырған, ярай
әле, бәхеткә ҡаршы, был әҫәрҙән бер нисә список (күсермә) һаҡланып ҡалған була.
Овидий, списоктарҙы ҡарап сығып, Томыла уға өҫтәмәләр керетә, шулай итеп,
күләмле әҫәр баҫылып сыға. «Метаморфозалар» — грек мифтары менән һуғарылған бай
йөкмәткеле әҫәр булып етешкән, сөнки Овидий уны ғәжәйеп көслө, һайыҡмаҫ,
фантазия, яңы буяуҙар, бер предметтан икенсе предметҡа еңел күсеүҙәр, шиғри
балҡыш менән поэтик һүрәтләүҙәр менән — шулай шәп эшкәрткән. Был хеҙмәттә
һоҡланғыс ысын талант тантанаһын күрмәй мөмкин түгел. Шуның өсөн дә был әҫәр һәр
саҡ күп уҡылған һәм борон замандарҙан бирле,XIV быуаттағы Максим Плаундтың грек
теленә тәржемәһенән бирле, башҡа телдәргә тәржемә ителеп килгән. Рәсәйҙә лә уның
проза һәм шиғри тәржемәләре аҙ түгел; уларҙың дүртеһе XIX быуаттың 70—80
йылдарында донъя күрҙе.

Овидийҙың беҙгә килеп еткән ике әҫәре, ғөмүмән, һөргөн осоронда ғына яҙылған һәм
башҡа әҫәрҙәренән айырылып тора. Шуларҙың береһе, «Ibis» (римлеләр ен ҡошо тип
атап йөрөткән Египет ҡошоноң билдәле атамаһы) Овидий һөргөнгә оҙатылғандан һуң
уның римлеләр хәтеренәдә һаҡланған яҡшы исемен бысратырға тырышҡан, ҡатынын да
уға ҡаршы ҡуйып маташҡан дошманға сатира йәиһә пасквиль рәүешендә ижад ителгән.
Овидий дошманына иҫәпһеҙ ҡарғыш оҙата, башҡа берәй әҫәрендә элегия юлдары менән
түгел, ә ямб формаһында әсе телле эпиграмма яҙып, фашлармын, тип янай. Әҫәренең
исемен һәм формаһын Овидий Аполлоний Родосскийға бағышлама яҙған Александрия
шағиры Каллимахтан алған.

Башҡалары менән бәйләнмәгән икенсе әҫәре «Halieutica» балыҡсылыҡҡа бағышланған
дидактик поэма. Ул әҫәрҙән беҙгә Ҡара диңгеҙ балыҡтары һәм уларҙың үҙенсәлектәре
бирелгән бер өҙөк кенә билдәле. Был хеҙмәткә, сюжетында махсус белем
тупланғанлыҡтан, Плиний үҙенең «Тәбиғәт тарихында» (XXXII, 5) һылтанма яһай,
шунан башҡа ул әҙәби яҡтан әллә ни иҫ китерлек тә түгел.

Юғарыла әйтелгән ике әҫәре һаҡланған тинек, ә Овидийҙың йәш саҡтағы әҫәре һәм
был әҙәби төрҙөң иң яҡшы өлгөһө тип һаналған «Медея», трагедияһы беҙгә килеп
етмәгән. Уның тураһында ысын күңелдән Квинтилиан (X, 1, 98) яҙа, Тацит үҙенең
«Ораторҙар тураһында һөйләшеүендә» (гл. 12) иҫкә ала. Беҙгә шулай бер өлөшө
Римдә, икенсе өлөшө Томыла ижад ителгән бер нисә әҫәре һәм иң һуңғыһы — гет
телендә яҙылған Авгусҡа панегиригы килеп етмәгән, уның тураһында Овидий үҙе
Понтия хаттарының береһендә (IV, 13, 19 и сл.) яҙған. Бер юлы аҡламаһалар ҙа,
исмаһам, яҙмышы бер аҙ еңеләйеүенә ышанысын юғалтмай шағир. Әммә шағирҙың был
өмөттәре тормошҡа ашмай ҡала. Август та, Тиберийға мөрәжәғәт итһә лә һөргөндән
кире ҡайта алмай: бәхетһеҙ шағир 17 йылда Томыла үлә һәм ҡала ситендә ерләнә.

Овидий Август дәүеренең күренекле шағирҙарының береһе була. Ул үлгәндән һуң Рим
шиғриәтенең алтын быуаты тамамлана. Талантының иң ҙур үҫешенә еткән дәүеренең
ҡәҙерен белмәй тәүккәлләгәне өсөн, ул Вергилий һәм Гораций менән бер рәткә баҫыу
хоҡуғынан яҙһа ла, инеш кеүек урғылған шиғри һәләте һәм виртуоз шиғриәт
техникаһы уны замандаштарының ғына түгел, бөтөн Рим империяһы дәүерендә йәшәгән
халыҡтарҙың яратҡан шағирына әйләндерә. Бәхәсһеҙ, Овидий шағир булараҡ Рим
әҙәбиәтендә иң күренекле урында торорға тейеш. Уның «Метаморфозалар»ы һәм
«Фастар»ы бөгөнгө көнгә саҡлы мәктәптәрҙә өлгөлө телле, шиғырҙарын оҫта ҡороусы
латин шағиры булараҡ өйрәнелә.

Овидий хөрмәтенә Меркурий планетаһындағы кратер һәм Одесса өлкәһендәге ҡала
(Овидиополь) уның исемен йөрөтә.

Пётр I заманында поляк Валериан Отфиновскийҙың Овидий «Метаморфозалар»ының
тәржемәһенә таянып, ике тапҡыр урыҫ теленә прозаик формала аңлатмалар менән
тәржемә ителә, әммә был тәржемәләр баҫылып сыҡмай.. 1795 йылда А. В. Подосинов
И. Е. Срезневскийҙың «Тристий» ҙың латинса-урыҫса аңлатмалы публикацияһын Рәсәй
овидиеведениеһындағы әһәмиәтле ваҡиға тип атаны.. Травестий переложениеһын
(ауҙарылмаһын) Н. Осипов сығарҙы: «Энеевса эшкәртелгән Овидийҙың мөхәббәт
ижады…» СПб, 1803. 81 стр.".



https://ba.wikipedia.org/wiki/%D0%9D%D0%BE%D0%B1%D0%B5%D0%BB%D1%8C_%D0%BF%D1%80%D0%B5%D0%BC%D0%B8%D1%8F%D2%BB%D1%8B

Но́бель пре́мияһы (швед. Nobelpriset, ингл. Nobel Prize) — күренекле фәнни
тикшереүҙәр, асыштар һәм мәҙәниәт һәм йәмғиәт үҫешенә баһалап бөткөһөҙ индергән
өлөш өсөн бирелә торған халыҡ-ара премия. Әҙәбиәт, фән һәм тыныслыҡ өлкәһендә
бирелә. Премия 1895 йылда Нобель Фондын ойошторған Альфред Нобель тарафынан
булдырыла. Күптәр өсөн Нобель премияһын алыу мөһим ваҡиға булып тора. Нобель
премияһын алған кешеләрҙе "Нобель лауреаттары" тип атайҙар.

Һәр лауреат миҙал, диплом һәм, суммаһы йылда үҙгәреп торған, аҡса ала. 1901
йылда, Нобель лауреатына 150,782 SEK бирелгән, 2007 йылдың декабрендә 7,731,004
SEK. 2008 йылда еңәүселәргә 10,000,000 SEK бирелгән. Наградалар Стокгольмда 10
декабрҙә, Нобелдең хәтер көнөндә, тапшырыла.

Нобель премияһы ойошторолған ваҡыттан алып, дүрт кеше ике тапҡыр Нобель
премияһына лайыҡ була:

Төркөм булараҡ Ҡыҙыл Тәре йәмғиәте ((International Committee of the Red Cross)
ICRC) Нобель премияһына өс тапҡыр лайыҡ була: 1917, 1944, 1963 йылдарҙа. Беренсе
ике премия һуғыш ваҡытындағы эшмәкәрлеген таныу хөрмәтенә, өсөнсөһө йәмғиәттең
100 йыллыҡ юбилейы хөрмәтенә.

Ҡасаҡтар буйынса Берләшкән Милләтәр ойошмаһының (БМО) Юғары комиссары Нобель
премияһын ике тапҡыр ала: 1954 һәм 1981 йылда.



https://ba.wikipedia.org/wiki/%D0%9D%D0%B8%D0%BB

Нил (ғәр. النيل‎ an-nīl, ингл. Nile) — Африкалағы йылға, донъялағы иң оҙон ике
йылғаның берәүһе. «Нил» һүҙе йылғаның грек телендәге «Нейлос» исеменән барлыҡҡа
килгән. Күп ваҡыт Нил Ер шарында иң оҙон йылға тип һаналған. Бөгөнгө көндә
Амазонка йылғаһының оҙонораҡ булыуы асыҡланған (Амазонка — 6992 км, Нил — 6852
км).

Нилдың оҙонлоғон Виктория күленән алып һанайҙар. Виктория күленән Урта диңгеҙгә
тиклем 5600 км тирәһе. Бассейн майҙаны — 2,8—3,4 млн км², тулыһынса йәки
өлөшләтә Руанда, Кения, Танзания, Уганда, Эфиопия, Эритрея, Судан,
Мысыраилдәреша аға.

Нилда ҙур ҡалалар Хартум, Асуан, Луксор (Фива), Ҡаир-Гиза ҡала агломерацияһы;
дельтаһында — Александрия тора. Асуандан төньяҡҡа Нил йылғаһы — иң билдәле
туристик маршрут.

Нил (Iteru боронғо мысыр телендә) Таш быуаттарҙан алып йәшәү сығанағы булған.
Уның үҙәнендә Мысырҙың бөтә ҡалалары урынлашҡан һәм күпселек халыҡ йәшәй. Әммә
1970 йылда Бейек Асуан быуаһын һәм ГЭС-ты төҙөп бөткәс, ауыл хужалығы бик
кәрәкле ашлама — ләмдән мәхрүм булған. Тик һыу кимәлен күҙәтеү аҫтында тотоу
ғына йыл буйына һуғарыу һәм йылына өс тапҡыр уңыш алыуҙа ярҙам итә.

Нил башы тураһында Европа ғалимдары күп баш ватҡан. Геродот исемлеһе «Тарихтар»
китабында Нил йылғаһының ҡар иреүҙән барлыҡҡа килеү фекерен инҡар иткән.
Геродоттың картаһы буйынса Нил Нигер йылғаһы менән ҡушыла. Унан башҡа саис
әһеленең Нил һыуҙары ер аҫтынан Сиена (бөгөн Асуан) һәм Элефантина араһынан
һуға, яртыһы — көньяҡҡа, яртыһы — төньяҡҡа аға тигән хәбәрен килтерә.

Беҙгә билдәле боронғо сәйәхәтселәрҙең берәүһе лә Нил буйлап өҫкә Сэддтан алыҫ
менмәгән. Агатархид һүҙҙәренсә, көньяҡҡа ҡарай иң алыҫ Птолемей II диңгеҙселәре
үткән. Улар Эфиоп ҡалҡыулығындағы ямғырҙар мәлендә Нилдың ташыуын белгән.
Классик сәнғәттә Нилды башы ҡапланған алла итеп күрһәткәндәр. Йәнәһе, йылға
башының билдәһеҙ булғаны.

Яңы быуатта Перо да Ковильян артынан Эфиопияға португал иезуиттары юлланған.
Уларҙың икәүһе — Перо Паэс (1564—1622) һәм Жеронимо Лобо (1593—1678) — Күк Нил
башын күргәндәр. Әммә уларҙың эштәре тик XX быуатта ғына баҫтырыла, ә 1790 йылда
шотланд сәйәхәтсеһе Джеймс Брюс ентекле итеп «Нил башын эҙләгәндә» тигән эшендә
Күк Нил тураһында яҙа.

Аҡ Нил тураһында 150 йыл элек белмәгәндәр ҙә. Бороңғо авторҙар (мәҫәлән, Өлкән
Плиний) Аҡ Нил башы итеп Нигер йылғаһын һанағандар, шуға Нил «түбәнге Мавритания
тауынан башлана» тип яҙғандар. Яңы быуатта Африка уртаһында ҙур күл бар, унан
Конго, Нигер һәм Нил башлана, тигән фекер йөрөгән.

Виктория күле, Аҡ Нил башы, 1858 йылда Джон Хеннинг Спик тарафынан асылған. 5
йылдан һуң ул Александриянан Лондонға «Нил менән барыһы ла яҡшы» тигән
телеграмма ебәргән. Әммә Спиктың һабаҡташы Ричард Фрэнсис Бёртон «Нил һорауында»
нөктә ҡуйыу иртәрәк, тигән һығымтаға килә. Спик һәм Бёртон бәхәсе 1871 йылда,
журналист Генри Мортон Стэнлиның Аҡ Нил башын Рипон шарлауығы тирәһендә
тикшергәс, Спиктың еңеүе менән тамамлана.

Виктория күленең төньяҡ яғынан алып Альберт күленә ҡойған еренә тиклем (Уганда,
Көнбайыш Африка) Виктория-Нил (Victoria Nile) тип исемләнә. Уның оҙонлоғо
420 км. Уганданың таулы ерҙәренән аҡҡанға күрә, йылға тупһалар, шарлауыҡтарға
бай. Иң ҙур шарлауыҡ — Мерчисон — 40 м бейеклектә.

Альберт күле һәм Ачва тамағы араһындағы өлөш Альберт-Нил (Albert Nile) тип
атала. Йылға ағышы Суданға тиклем тигеҙ булһа, Нимуле тарлауығын үткәс, тағы
ярһыулана.

Джуба ҡалаһынан аҫҡа йылға 900 км буйы ҙур яҫы соҡор, Сэдд һаҙмат районы аша аға
(бында уны Бахр-эль-Джебель — «тау йылғаһы» тип атайҙар).

Собаттан аҫта йылғаны Аҡ Нил (Бахр-эль-Абьяд) тип атайҙар. Йылға ярымсүллек аша
Хартумға тиклем аға, Күк Нил менән ҡушыла. Ошо урындан алып Урта диңгеҙгә тиклем
йылға Нил (Эль-Бахр) исемен йөрөтә.

Күк Нил Аҡтан ҡыҫҡараҡ, әммә Хартумдан түбән йылға режимында роле ҙурыраҡ. Күк
Нил Абиссин ҡалҡыулығынан башланып китә, Тана күленән сыға. Ошо уҡ ҡалҡыулыҡтан
Нил һуңғы мул һыулы ҡушылдығы — Атбаруны ала.

Хартумдан 300 км алыҫлыҡта Атбара тамағынан түбәнерәк Нубий сүллеге башлана.
Бында Нил ҡырҡа боролош яһай һәм бер нисә тупһаны үтә. Хартум һәм Асуан араһында
6 тупһа бар.

XX быуатының 60-сы йылдар тиклем улар судоходство өсөн ҙур ҡыйынлыҡтар
тыуҙырған. Тупһалар тирәһендә кәмәлә генә үтеп булған. Бөгөн бында (Насер күле —
Lake Naser) яһалма һыуһаҡлағысы бар.

Ун икенсе Династия ваҡытында уҡ фараон Сенусерт III көнбайыштан көнсығышҡа ҡарай
Нилды Мерид күле менән тоташтырған канал эшләткән. Ул Пунт менән ҡаршылыҡһыҙ
сауҙа итеү өсөн кәрәк булған.

Канал б. э. т. 500 йылда Бөйөк Дарий исемле Египетты бойһондороусы фарсы батшаһы
тарафынан төҙөлөп бөткән.



https://ba.wikipedia.org/wiki/%D0%9C%D3%99%D0%BA%D0%BA%D3%99

Мәккә (ғәр. مكة‎ Мәккә, шулай уҡ مكة المكرمة — Мәккә әл-Мөкәррәмә — Һәйбәт
Мәккә) — Сәғүд Ғәрәбстанының көнбайышындағы ҡала, Ҡыҙыл диңгеҙҙән 100 саҡрымға
яҡын алыҫлыҡта. Мосолмандарҙың хаж ҡылыу үҙәге булып тора. Мосолман
булмағандарға Мәккәгә инеү тыйылған.

Мәккә — мосолмандарҙың изге ҡалаһы. 630 йылда Мөхәммәт бәйғәмбәр етәкселегендәге
позициялары нығынған мәҙинә общинаһы мосолмандары Мәккәгә ингәндәр, ҡала ҡаршы
тормайынса баш һалған, унда йәшәгән халыҡ ислам динен ҡабул иткән. Ҡәғбәле Мәккә
дини үҙәккә әйләнгән, һәм мосолмандар, ҡайһы урында булһалар ҙа, һәр ваҡыт
ҡиблаға йөҙҙәрен бороп, намаҙ уҡыу йолаһын ҡабул иткәндәр.

Мәккә уртаһында донъялағы иң ҙур һәм мосолмандарҙың үҙәк мәсете Әл-Хәрәм
урынлашҡан, уның ихатаһында изге Ҡәғбә ташы тора.

2011 йылда Мәккәлә донъялағы иң массив манаралар-күп ҡатлы бик бейек йорттар
комплексы Абрадж аль-Бейт төҙөлгән; улар араһында иң бейеге — Король манараһы —
бейеклек буйынса донъяла өсөнсө урында тора һәм унда донъялағы иң ҙур һәм иң
бейек сәғәт урынлаштырылған.

2010 йылдың 13 ноябрендә асылған ер өҫтөндәге Мәккә метрополитены — илдә тәүге
булып ҡала буйлап йөрөтөүҙе һәм хаж ҡылыусыларҙы (Мөздәлифә һәм Мина үҙәндәренә,
Арафат тауына) ритуал йола атҡарыу урындарына юғары кимәлдә, тиҙ, еткереү һәм
кире ташыу хеҙмәтен башҡара.

Мәккәлә хажға килеүселәр һаны бик күп булған мәлдәрҙә йыш ҡына халыҡ бер-береһен
тапай, янғындар сыға һәм күпләп янып үлеүселәр һәм һәләк булыусылар осрағы
күҙәтелгән инциденттар булып тора. Шулай итеп, 1990 йылда Мәккә һәм Мина
араһындағы йәйәүлеләр тоннелендә 1,5 мең хаж ҡылыусы һәләк булды.

Мәккә диңгеҙ кимәленән 227 метр бейеклектә, һәм Ҡыҙыл диңгеҙ яр буйынан яҡынса
80 километрҙа тора. Үҙәк Мәккә йыш ҡына "Мәккә уйпаты"тип аталған тау араһындағы
коридорҙа урынлашҡан. Был өлкәгә Әл Таниим ҡулы, Бакка үҙәне һәм Абкар үҙәге
инә. Ошо таулы урын хәҙерге ҡаланың киңәйеү стратегияһын билдәләгән дә инде.
Ҡаланың күпселек өлөшө менән сағыштырғанда, уның үҙәге түбәндәрәк ятҡан Масджид
әл-Харам районында урынлашҡан. Мәсет тирәһендәге территория иҫке ҡалаға ҡарай.
Төп проспекттары -Әл-Мудаах һәм Суг әл-Лайл мәсеттән төньяҡта, һәм Ас-Суг
Ассагир- көньяҡта. Ҡала үҙәгендәге Оло Мәсет тирәһендәге арауыҡ ҡайтанан
планлаштырыла, йөҙәрләгән өйҙәрҙән торған кварталдар киң проспекттар һәм ҡала
майҙандары менән алмаштырыла. Традицион йорттар урындағы тоҡомдарҙан һалынған
һәм, ҡағиҙә булараҡ, ике йә өс ҡатлы булған. Мәккәнең дөйөм майҙаны 1200 км²-ҙан
ашыу.

Борон Мәккәлә ҡайһы бер төп һыу сығанаҡтары, атап әйткәндә, тоҙ тәмәйткән Зәмзәм
ҡойоһо булған. Шулай уҡ Әйн Зөбәйдә тигән шишмә булған. Был шишмәнең сығанаҡтары
булып Мәккәнең көньяҡ-көнсығышынан 20, Джебаль Арафаның көнсығышынан бер нисә
саҡрым йыраҡлыҡта ятҡан Джабаль Саад һәм Джабаль Кабкаб тауҙары торған. Уларға
ер аҫты каналдары аша һыу ағып килгән. Бәләкәй һыуһаҡлағыстарға һәм
цистерналарға йыйылған ямғыр һыуы өсөнсө һыу сығанағы булған. Яуым-төшөм
наҡыҫлығына ҡарамай, боронғо замандарҙан бирле һыу ташыу ҡурҡынысы янаған.
Әл-Курди яҙып ҡалдырғанса, 1965 йылға саҡлы 89 тарихи һыу баҫыу осрағы булған,
шул иҫәптән Сәғүд Ғәрәбстанында ла. Уҙған быуатта көслө һыу ташыуҙарҙың береһе
1942 йылда булған. Ошо һәләкәттән һуң Мәккәлә дамбалар төҙөгәндәр.

Мәккәнең климаты — тропик сүлле. Мәккә донъялағы һауа торошо иң эҫе торған
ҡалаларҙың береһе. Абсолют минимум +10 °C, абсолют максимум +51,4 °C. Ҡалала
уртаса йыллыҡ температура +30,7 °C (сағыштырырға була, донъяның иң эҫе тораҡ
урыны һаналған Даллолдың уртаса йыллыҡ температураһы ≈34 °C). Октябрҙән апрелгә
саҡлы бында яуым-төшөм һирәк була, декабрь-ғинуарҙа ҡалаға Урта диңгеҙҙән һирәк
циклондар килеп етә. Башҡа айҙарҙа яуым-төшөм бөтөнләй булмай тиерлек.

Ислам традицияһы Мәккәгә нигеҙ һалыусылар Исмаил тоҡомдары тип иҫәпләй. Грек
тарихсыһы Диодор Сицилийский б.э.т. I быуатта «Грек мифологияһы (Тарихи
китапхана)»хеҙмәтендә Ғәрәп ярымутрауында «бөтөн ғәрәптәр тарафынан изге тип
һаналған һәм хөрмәт ителгән» изге ғибәҙәтхана булған тип яҙған. Мосолмандар был
ғибәҙәтхананы Ҡәғбәгә тиңләйҙәр. Клавдий Птолемей был ҡаланы «Макораба» тип
атаған булырға тейеш, әммә был факт бәхәсле булып ҡалған.

Сама менән V быуат тирәһендә Ҡәғбә ғәрәп мәжүси ҡәбиләләренең культ үҙәге
булған. Мәккәлә хакимлыҡ иткән Курайшиттар ҡәбиләһе табынған Ғәрәп пантеонының
баш Хоҙайы — Хубал. Был культ ғәрәптәр тарафынан VII быуатта ислам дине ҡабул
ителгәнгә хәтле йәшәп килгән.

Курайшиттар тәжрибәле сауҙагәрҙәр һәм һатыусылар булған. VI быуатта улар
тәмләткестәр менән сауҙа итә башлағандар, диңгеҙҙә барған һуғыштар сауҙагәрҙәрҙе
ҡоро ер юлдарын эҙләргә мәжбүр иткән. Византия быға тиклем Ҡыҙыл диңгеҙҙе
контролдә тотҡан, әллә был дәүерҙә пиратлыҡ көсәйгән. Фарсы ҡултығы, Тигр һәм
Евфрат йылғалары аша үткән икенсе юл да хәүефле булған. Был осорҙа Мәккә Петра
һәм Пальмира кеүек сауҙа үҙәктәренән дә популяр булған. 575 йылда Сасанид
империяһы ҡаланы башында христиан лидеры Абраха торған Аксум батшалығы һөжүменән
һаҡлаған. Көньяҡ Ғәрәпстан ҡәбиләләре фарсы батшаһы Хосроу Iҙан ярҙам һорағас,
ул Мәккәгә армия һәм флот алып килгән. Фарсы баҫып алыуы Ғәрәбстанда һәм Мәккәлә
(был ваҡытта ислам бәйғәмбәре Мөхәммәткә 6 йәш булған) христиан дине таралыуға
кәртә булған.

Ислам дине барлыҡҡа килгәнсегә саҡлы оҙаҡ йылдар дауамында Мәккә хаж ҡылыу
объекты булған, мәжүси хаж ҡылыусылар үҙҙәренең ғибәҙәтханаһына килгән һәм
шифалы Зәмзәм һыуын эскән.

Мәккә бер ваҡытта ла мосолман баш ҡалаһы булмаған, ләкин мосолман хакимдары уның
именлеген хәстәрләгән. Ғүмәр ибн әл-Хаттаб (634-44 йылдар) һәм Усман ибн Аффан
(644-56 йылдар) идара иткән йылдарҙа түбән урынлашҡан кварталдарҙы һыу баҫыу
ҡурҡынысы янаған осорҙа, плотиналар һәм Ҡәғбә тирәһендәге территорияны һаҡлаусы
дамбалар төҙөү маҡсатында, хәлифтәр христиан инженерҙарын саҡырып килтерергә
мәжбүр булған.

Мөхәммәттең Мәҙинәгә күсенеүе Мәккәнең мөһимлеген түбәнәйткән, Али, дүртенсе
хәлиф, үҙенең баш ҡалаһы итеп Эль-Куфаны һайлағас, Мәккәнең баһаһы тағы ла кәмей
төшкән. Омейядтар хәлифәте баш ҡаланы Дамаскҡа, ә 500 йылға яҡын дәүерҙә Ислам
империяһы үҙәге булып ҡалған Ғәббәсидтәр хәлифәтен Бағдадҡа күсерә.

Али ибн Абу Талиб Мөхәммәттең өйөндә тәрбиәләнгән ике туғаны һәм кейәүе булған.
Ул Ислам динен ҡабул итеүсе иң тәүге кеше лә булған. Вафаты алдынан яңы хәлиф
һайлау маҡсатында Ғүмәр саҡырған шурала Али Усман менән тигеҙ тауыш йыйған. Али,
бәхәсһеҙ, тәхеткә дәғүә иткән. Хәҙерге көнгә килеп еткән ҡапма-ҡаршы мәғлүмәттән
билдәле булыуынса, тәхеткә дәғүә иткәндәр араһында тағы ике кеше бар: Аз-Зөбәйер
ибн әл-Аввам һәм Талха ибн Ғөбәйҙулла. Шураның һуңғы ҡатнашыусыһы Саад ибн Абу
Ваккас хәлиф һайлауҙа ҡатнашыуҙан ҡәтғи баш тартҡан. Али, Сүриә һәм Палестинаны
иҫәпләмәгәндә, бөтөн хәлифлектә танылыу алған. Был ерҙәр наместнигы Муавия I
ниндәйҙер үҙгәрештәр көткән, Алиға яҡынламаған.

Талха һәм аз-Зөбәйер менән Алиҙың мөнәсәбәттәре шунда уҡ боҙолған. Ғүмәр ислам
алдындағы ҡаҙаныштары, тип бер кемде лә айырып бүләкләмәгән булһа, Алиҙың
ҡаҙнанан һәр мосолманға өс динар аҡса таратҡанын оҡшатмаған улар. Башҡа
мәғлүмәттән билдәле булыуынса, улар Куфа һәм Басрала наместник урынына өмөт
иткән. Ләкин Али уларҙың үҙенән көслө булып китеүенән ҡурҡҡан. Аиша ла Алиҙың
дошмандары рәтенә баҫҡан.

Талха, аз-Зөбәйер һәм Аиша үҙҙәре яҡлылар менән Басраға күсенгән. Ҡанлы алыштан
һуң был мөһим ғәскәри үҙәк менән идара итеүҙе үҙ ҡулдарына алғандар. Наместник
Абу Муса әл-Ашари, үлтереүселәрҙе язалауҙы талап итеп, үҙ-ара ҡан ҡойоуға ҡаршы
тороуына ҡарамаҫтан, Али үҙенең яғына Куфуҙы йәлеп итә алған.

Ҡаланы Омейядтар ике тапҡыр, 683 һәм 692 йылдарҙа, ҡамауҙа тотҡан. Хашимиттар
идара иткән саҡта ҡала күпмелер ваҡыт сәйәси ваҡиғаларҙа ҡатнашмаған.

930 йылда Мәккә Карматтар Әбү-Таһир Әл-Йәнәби етәкселегендәге мосолман сектаһы
тарафынан яулана һәм талауға дусар ителә Abū-Tāhir Al-Jannābī

1517 йылда Бәркәт бин Мөхәммәд шәриф, Ғосман империяһы хакимлығын таныһа ла,
байтаҡ бойондороҡһоҙлоҡҡа ла эйә булған.

1803 йылда ҡала Дирий эмираты тарафынан яулап алынған, һәм Мәккә 1813 йылға
саҡлы уның составында булған. Был ваҡиға ҡаланы 1517 йылдан бирле ҡулында тотҡан
Ғосман империяһының престижын ҡаҡшатҡан. Ғосман империяһы Мәккәне Мысыр Хедивы
Мөхәммәт Али хакимлығы аҫтына ҡайтарыу бурысын ҡуйған, һәм 1813 йылда был ниәт
тормошҡа ашырылған.

1818 йылда салафиттар тағы ла еңгән, ләкин Әл Сауд кланының бер өлөшө ҡотолған,
һәм улар 1891 йылға саҡлы йәшәгән Неджд эмиратын булдырған. Мәккә йыш-йыш холера
эпидемияһына дусар ителгән. 1831 йылдан алып 1930 йылдарҙағы хаж ҡылыу осоронда
27 эпидемия теркәлгән. 1907-1908 йылдарҙағы хаждарҙа 20 меңдән артыҡ хажи холера
йоҡтороп вафат булған.

Беренсе бөтөн донъя һуғышында Ғосман империяһы Британия империяһына һәм уның
союзниктарына ҡаршы Германия яҡлы булып һуғышҡан. Дарданеллы операцияһы һәм
Эль-Кутты ҡамау барышында Стамбулға һәм Бағдадҡа һөжүмде уңышлы кире ҡаға.
Британия агенты Томас Лоуренс ғосман хакимы, Мәккә шәрифе Хөсәйен бин Али менән
мәкерле һүҙ беркеткәндәр. Хөсәйен бин Али Ғосман империяһына ҡаршы сыҡҡан, һәм
Мәккә өсөн көрәш барышында уның ғәскәрҙәре яулаған тәүге ҡала ла Мәккә булған.
Шәрифтең ихтилалы көнсығыш фронтында боролошло мәл булған. Хөсәйен шәриф яңы
дәүләт, Хиджаз короллеген төҙөгән, һәм Мәккәне короллектең баш ҡалаһы тип иғлан
иткән.

1924 йылда Мәккә өсөн һуғыш тоҡанған, Абдул-Ғәзиз ибн Сәғүд Хөсәйен бин Али,
Мәккә шәрифенә һәм Хиджаз короллеге короленә ҡаршы һуғышҡан. Ибн Сәғүд,
Хашимиттарҙың 700 йыл дауамындағы идара итеүен юҡҡа сығарып, Мәккәне яулап
алған, ә Хөсәйен бин Али Джиддаға ҡасҡан. 1926 йылдың 10 ғинуарында Абдул-Ғәзиз
ибн Сәғүд Хиджаз короле тип иғлан ителгән, Неджд һәм Хиджаз короллеге барлыҡҡа
килгән. 1932 йылдың 23 сентябрендә Неджд һәм Хиджаз Сәғүд Ғәрәбстаны тип аталған
бер дәүләткә берләшкән.

Сәғүдтәр хакимлығы осоронда иҫке ҡаланың бик күп тарихи биналары емерелеүгә
дусар ителгән. Сәғүд Ғәрәбстанындағы исламдың рәсми версияһы булған ваһһабизм,
һынташтарға табыныуҙан ҡурҡҡанлыҡтан, тарихи һәм дини һәйкәлдәрҙе хөрмәтләүгә
кире ҡарашта тора. Һөҙөмтәлә 1985 йылдан башлап тарихи биналарҙың 95 %, шулар
араһында меңәр йыл элек барлыҡҡа килгәндәре лә, емертелгән.

Шул иҫәптән Мөхәммәт бәйғәмбәрҙең ҡыҙы һәм тарафдаштары төҙөткән ете мәсеттең
бишеһе емерелеүгә дусар ителгән.

Хәтижәнең, Мөхәммәттең ҡатынының, Әбүбәкерҙең, Али-Ораиданың, Мөхәммәттең
ейәненең өйҙәре һәм башҡа биналар емертелгән.

Рәсми фараз буйынса, биналар Хаж ҡылыусыларҙы ҡабул итеү өсөн инфраструктура
булдырыу маҡсатында емертелгән, әммә, Али-Ораида өйө табылһа ла, Король Фахд,
уның табыныу объектына әйләнеренән ҡурҡып, үҙ ҡулы менән бинаны ер менән
тигеҙләргә әмер биргән.

Мәккә иҡтисады йыл әйләнәһендә ойошторолған хаж ҡылыу менән тығыҙ бәйләнгән. Хаж
ҡылыуҙан алынған килем Мәккәнең иҡтисадын ғына түгел, бөтөн Ғәрәп ярымутрауының
иҡтисадын туҡландыра. Элек хаж ҡылыусылар һалым түләгәндәр. Бөйөк Депрессия
осоронда һалымдар бигерәк юғары булған, һалым һалыу 1972 йылға саҡлы дауам
иткән. Хаж ҡылыуҙан килгән килемгә хаж ҡылыусыларҙы хеҙмәтләндереү ҙә инә. Saudi
Arabian Airlines авиакомпанияһының килеменең 12 % хаж ҡылыуҙан туплана. Хаж
ҡылыусылар файҙаланған һәр төрлө транспорт, шулай уҡ уларға бирелгән
ҡунаҡханалар ҙа, башҡа торлаҡ та юғары килем килтерә.

Ҡала килеме 100 миллион долларҙан ашыу, шул уҡ ваҡытта Сәғүд Ғәрәбстаны Хаж
хеҙмәтләндереүенә 50 миллионға яҡын аҡса тотона. Ҡалала сәнәғәт предприятиелары
бар, ләкин Мәккә нефть экспортлауға нигеҙләнгән Сәғүд иҡтисадында мөһим роль
уйнай тип әйтеп булмай. Мәккәлә текстиль, мебель һәм һауыт-һаба эшләп сығарыла.
Иҡтисадтың күп өлөшөн хеҙмәтләндереү сфераһы биләй.

Шулай булыуға ҡарамаҫтан, Мәккә иҡтисады етерлек төрлөлөк менән билдәләнә. Ҡала
предприятиеларына гофрирланған тимер етештереү, баҡыр тимерлектәре, ағас
әйберҙәр эшләү, тышлыҡ көпләү оҫтаханалары, май һыҡтырыу, тәмлекәстәр эшләү,
икмәк бешереү предприятиелары, тирмәндәр, ҡош фабрикалары, туңдырылған
аҙыҡ-түлек импорты, фотоателье, конторалар, боҙ етештереү предприятиелары,
һалҡын эсемлектәр фабрикалары, бөҙрәханалар, китап магазиндары, туристик
агентлыҡтар һәм банктар ҡарай.

Һауа транспорты мөмкинлектәре үҫешкәнлектән, хаж ҡылыусылар һаны күп тапҡырға
артты, һәм шуның өсөн 20 һәм 21 быуаттарҙа Мәккә ҡалаһы ла шаҡтай үҫеш кисерҙе.
Меңәрләгән сәғүдлеләр йыл әйләнәһенә хажиҙарҙы отель һәм магазиндарҙа
хеҙмәтләндереү менән мәшғүл, был хеҙмәткәрҙәр, үҙ сиратында, торлаҡҡа һәм хеҙмәт
күрһәтеүгә мохтажлыҡ тыуҙыра. Бөгөнгө Мәккә автострадалар ҡалаһы, унда сауҙа
үҙәктәре һәм күп ҡатлы бик бейек йорттар төҙөлгән.

Мәккә ҡалаһының хакимиәте - Сәғүд хөкүмәте тарафынан тәғәйенләгән мэр
етәкселегендәге урындарҙа һайланған 14 вәкилдән торған Әл-Әминтип аталған Мәккә
муниципалитеты идаралығы. Мәккәнең хәҙерге мэры Усама әл-Бар.

Мәккә Мәккә округының (провинцияһының) баш ҡалаһы. 2007 йылдың 16 майынан
административ округтың (провинция) губернаторы - принц Хәлид әл-Файсал Әл Сәғүд.

Хажиҙарҙың күплеге, ҡайһы береһенең Мәккәлә даими йәшәү маҡсатында тороп ҡалыуы
сәбәпле, ҡала Мосолман донъяһында төрлөлөгө менән айырылып торған иң үҙенсәлекле
ҡалаларҙың береһе бөгөн. Сәғүд Ғәрәбстанының ҡалған өлөшө, бигерәк тә Неджд
менән ҡапма-ҡаршы (контраст) ҡуйһаң, The New York Times яҙғанса, Мәккә, уйҙар
азатлығы һәм фекер алышыуҙың «һоҡланғыс оазисы», ә шулай уҡ «Мәккәлә йәшәүселәр
үҙҙәрен күп кенә ислам бәхәстәрендә өҫтөнлөк алған үрмәләгән экстремизмға ҡаршы
тороу таянысы» тип һанағанлыҡтан, «кәрәкмәгән либерализм» үҙәгенә әйләнгән.

Ғосман империяһы ([вәли[вазифа)|вәли]]йе (наместник) Ғосман Нури-паша 1885 йылда
Мәккәгә беренсе китап баҫыу станогы алып ҡайтҡан. Хашимиттар осоронда ҡаланың
рәсми гәзите Әл-Ҡиблабаҫылһа, Сәғүд хөкүмәте был станокта яңы Умм әл-Кура
гәзитен баҫтырған. Һуңғараҡ баҫыу ҡорамалдары ҡалаға Яҡын Көнсығыштың башҡа
региондарынан килтерелгән.

Бөгөнгө көндә ҡаланың үҙенең Әл Наква (Форум) гәзите бар. Шулай уҡ Мәккәлә башҡа
Сәғүд иле һәм халыҡ-ара гәзиттәр таратыла: Сәғүд гәзите, Әл Мәҙинә, Оказ һәм
Әл-Билад.

Патриархаль Мәккәлә төп спорт төрҙәре булып алдан уйланылмай, тиҙ генә
әҙерләнгән (импровизацияланған) көрәш һәм йүгереү ярыштары торған. Бөгөн унда иң
популяр спорт төрө футбол, ҡалала 1945 йылда нигеҙ һалынған Сәғүд
Ғәрәбстанындағы иң боронғо Әл-Вахда футбол клубы урынлашҡан. Әбдел Ғәзиз
королдең стадионы Мәккәлә иң ҙуры, 38 000 тамашасы һыйҙыра.

Йыл һайын миллионлаған мосолман Мәккәгә хаж ҡыла. Хаж ҡылыуҙың ике төрө бар: Хаж
һәм Умра.

Умра, Хаждан айырмалы рәүештә, мотлаҡ тейеш тип иҫәпләнмәй, ләкин уны Ҡөрьән
тәҡдим итә.

1979 йылдың 20 ноябрендә Әл-Хәрәм мәсете, ундағы 6000 дингә ышаныусы кешеләр
менән бергә, 500 кешенән торған боевиктар төркөмө тарафынан ҡулға алына. Төркөм
башында тороусы Әл-Үтәйби нефттең Ҡушма Штаттарға һатылмауын, ә дәүләт муллығы
тәләфләнмәүен, һәм Сәғүдлеләрҙе властан төшөрөүҙе талап иткән. Мәсеткә беренсе
тапҡыр ҡаты һөжүм (штурм) кире ҡағылған, икенсе ынтылыш 22 ноябрҙәбашланған:
мәсеттең ҡапҡаһына һөжүм итеп ҡарайҙар — уңышһыҙ тамамлана. Өсөнсө тапҡыр 12
бронетранспортёр һәм биш вертолёт менән нығытылған 3000 һалдат ынтылып ҡарай.
Ләкин террористар ракета ҡоролмалары ярҙамында 3 БТР-ҙы юҡ итәләр һәм бер
вертолётты бәреп төшөрәләр. Шул саҡта король ярҙам һорап Францияға мөрәжәғәт
иткән. Был икенсе дин кешеләренә берҙән-бер ташлама яһау осрағы булған. 4
декабрҙә айырым хәүефле осраҡтарҙа ғына файҙаланылған ғәскәри берәмек - француз
спецназы мәсеткә ҡаты һөжүм ойоштора, 200 һуғышман (боевик) һәм 250 аманатҡа
алынған кеше һәләк булған.

[[Файл:Christian Bypass.jpg|thumb|250 px|Мәккәгә мосолман булмағандарҙы индереү
тыйылғанын күрһәтеүсе юлбилдәһе. Мосолман булмағандарға ҡалаға инеү Сәғүд
Ғәрәбстаны закондары менән ҡәтғи тыйыла. Однако в истории были некоторые
исключения. Мәккәне 1503 йылда күргән беренсе мосолман булмаған кеше Болонья
ҡалаһынан итальян сәйәхәтсеһе [[Людовико де Вертема] булған (итал. Ludovico de
Verthema). XIX быуат уртаһында Мәккәгә Афғанстандан уйлап сығарылған исем менән
хажға килгән сэр Ричард Фрэнсис Бёртон мосолман булмағандарҙың иң билдәлеһелер.
Шулай уҡ, 1979 йылда Сәғүд Ғәрәбстаны хөкүмәте үтенесе менән террористар
тарафынан баҫып алынған мәсет территорияһын азат итеү маҡсатында саҡырылған
француз спецназы һалдаттары ла мосолман түгел.

Мәккә́ (ғәр. مكة‎ Мәккә, шулай уҡ مكة المكرّمة Мәккә әл-Мүккәррамә йәғни
Мәккәи-Мөкәррәмә) — Сәүд Ғәрәбстанының көнбайыш өлөшөндә урынлашҡан ҡала.
Мосолмандарҙың Хаж ҡылыу урыны. Мосолман булмағандарға ҡалаға кереү тыйыла.

Мәккә — мосолмандарҙың изге ҡалаһы. Мәккәнең үҙәгендә Хәрәм мәсете
(Мәсжидел-Хәрам) урынлашҡан.



https://ba.wikipedia.org/wiki/%D0%9C%D0%B8%D1%81%D1%81%D0%B8%D1%81%D0%B8%D0%BF%D0%B8_(%D0%B9%D1%8B%D0%BB%D2%93%D0%B0)

Миссисипи (ингл. Mississippi, МФА: [ˌmɪsəˈsɪpi]; оджибв телендә misi-ziibi или
gichi-ziibi — «оло йылға») — АҠШ-тағы йылға, донъялағы иң һур йылғаларҙың
береһе. Миссисипи — Төньяҡ Америкала иң эре йылғалар системаһының төп йылғаһы .
Ул Америка ҡушма штаттары биләмәһендә генә аға, шулай ҙа уның һыу бассейны
Канадала ла таралыу алған. Миссисипиҙың башы Николетт-Крик тип тә ҡойған Айтаска
күле тип тә иҫәпләнә.

Сығанаҡ Миннесота штатында диңгеҙ кимәленән 530 м бейеклектә урынлашҡан. Йылға
күберәген көньяҡҡа табан аға һәм оҙонлоғо 3770 километрға етә, Мексика ҡултығына
киң дельта яһап барып ҡоя. 10 штат биләмәһе буйынса ағып үтә. Бассейны 31 штатты
эсенә ала. Ул донъялағы иң ҙур йылғаларҙан дүртенсе урында, тулы һыулылығы
буйынса туғыҙынсы урында тора.

Миссисипи Висконсин, Айова, Иллинойс, Миссури, Кентукки, Теннесси, Арканзас,
Миссисипи һәм Луизиана штаттарының сигенән, йәки ошо штатар аша ағып үтә.

Иң оҙон ҡушылдығы — Миссури. Миссури АҠШ-тағы иң оҙон йылға, ул өс йылға
ҡушылғандан( Джефферсон, Мадисон һәм Галлатин) барлыҡҡа килгән. Иртыш менән бер
рәттән Миссури донъяла иң ҙур ҡушылдыҡ йылға иҫәпләнә. Джефферсон һәм Миссури
менән бергә ҡушып алғанда, Миссисипи Төньяҡ Америкала иң ҙур йылғалар системаһын
тәшкил итә. Башланған урыны Джефферсондан алып, ҡойған урынына хәтле — 6300
километр.

Арканзас йылғаһы оҙонлоғо буйынса ҡушылдыҡтары араһында икенсе урында тора. Иң
тулы һыулы ҡушылдығы булып Огайо иҫәпләнә. Иң ҙур ҡушылдыҡтары булып Иллинойс
(һул ҡушылдыҡ), Де-Мойн, Ред-Ривер (уң ҡушылдыҡтар) иҫәпләнә.

Миннесота штаты Гранд-Рапидс ҡалаһынан алыҫ түгел, Уиннибигошиш күле барлыҡҡа
килтерә.Күлдең киңлеге 11 километрғаса етә.Оналаска күлен дә әйтеп китергә
кәрәк. Был күл Висконсин штаты Ла-Кроссанан алыҫ түгел Киңлеге 6,4 саҡырым.
Шулай уҡ Пепин күленең киңлеге — 3,2 км. Тәүге икеһе күл булараҡ та, һыу
һаҡлағыс булараҡ та билдәле.



https://ba.wikipedia.org/wiki/%D0%9C%D0%B0%D0%BB%D0%B0%D0%B9_%D1%82%D0%B5%D0%BB%D0%B5

Малай теле (Bahasa Melayu) — австронезий телдәренең береһе (малай-полинезий
тармағының, көнбайыш бүлеге). Суматра утрауында, Малакка ярымутрауында, Борнео
утрауының яр буйы райондарында, шулай уҡ башҡа бәләкәй утрауҙарҙа таралған.

Тәүге урта быуаттан башлап малай теле этник-ара аралашыу теле һәм «яр буйы
цивилизацияһының» малай ареалы (Малай архипелагы, Малакка ярымутрауы,
Һинд-Ҡытайы һәм Яңы Гвинеяның яр буйы) илдәр-ара бәйләнеш теле булып тора. Ислам
һәм христиан Dorofeeva, Tatiana V. (2011) Bahasa Melayu Seumpama Bahasa Latin di
Rantau Nusantara (Малайский — латынь Нусантары). таратыусы тел. Малай телендә
төрлө жанрҙағы (урындағы, тәржемә ителгән) бик бай әҙәби әҫәрҙәр бар.

XIV быуаттан ислам дине менән бергә ғәрәп яҙмаһы «джави» тарала. XIX быуаттан
латин хәрефтәре индерелә — Индонезияла был хәрефтәр XX быуат башында
кодлаштырыла, Малайзия менән Сингапурҙа — 1957 йылдан һуң.

Малайзияла 1969 йылдан «малайзий теле» (Bahasa Malaysia) тигән атама индерелә,
1990 йылдан киренән «малай теле» (Bahasa Melayu) тигән ғәҙәти атамаһы кире
ҡайтарыла.

Малай теле Малайзияла, Брунейҙа, Сингапурҙа (Сингапурҙа инглиз, ҡытай, тамил
телдәре менән бергә), Индонезияла дәүләт теле булып тора. 1972 йылда латин
хәрефтәре нигеҙендә берҙәм яҙма системаһы индерелә, орфографик ҡағиҙәләр
яҡынайтыла.

Һүҙҙең тамырына аффикстар ҡушып, тағы сикһеҙ күп аңлатмалар барлыҡҡа килтерергә
мөмкин. Мәҫәлән, ajar (өйрәтергә); belajar (өйрәнергә); pelajar (уҡыусы);
pengajar (уҡытыусы); pengajaran (дәрес); pembelajaran (уҡытыу, өйрәтеү) һ.б.
Суффикстарҙан һәм префикстарҙан башҡа малай теленә шулай уҡ циркумфикстар һәм
инфикстар хас.

Ике телдең дә хәҙерге заман орфографияһындағы айырманың күп түгеллеге тарихи
факторҙар менән бәйле. Мәҫәлән, аҡса һүҙе малай телендә — wang, индонези
телендә — uang, тип яҙыла. Һүҙҙәрҙәң яңғырауында айырма күберәк, хәйер, әйтелеше
ике тел сиктәренә ҡарағанда аныҡ төбәккә нығыраҡ бәйләнгән.

Ике тел араһында лексик айырмалар шаҡтай ҙур һәм төрлө телдәрҙән алынған
һүҙҙәргә генә түгел (индонезия теленә голланд теленең йоғонтоһо ҙур, ә малай
теленә — инглиз тел), шулай уҡ специфик лексикаға ла ҡағыла. Бер үк һүҙҙәрҙең
семантикаһында бик ҙур айырмалар бар. Малай телендәге автомобиль һүҙе kereta
була, индонези телендә — mobil, oto, ә kereta һүҙе индонезия телендә — поезд
була. Башҡа миҫалдар (башҡ. — мал. — индон.): Раштыуа — Krismas — Natal;
экспорт — eksport — ekspor; больница — hospital — rumah sakit; июнь — Jun —
Juni; март — Mac — Maret; паспорт — passport — paspor.

Ике телдә лә бер төрлө әйтелгән ҡайһы бер һүҙҙәр төрлө мәғәнәле булыуы мөмкин.
Мәҫәлән, polisi — һүҙе малайса — сәйәсәт (политика), индонезиса — полиция
тигәнде аңлата, ә polis һүҙе — киреһенсә.

Бер үк һүҙҙәрҙең семантик айырмалыҡтары бигерәк ҙур: bisa (мал. ағыу; индон.
алыуб мөмкин булыу, көс, хәл), anngota (мал. тән ағзалары; индон. фирҡә ағзаһы),
ahli (мал. фирҡә ағзаһы; индон. белгес).

Специализация булараҡ малай теле Рәсәйҙең М. В. Ломоносов исмендәге Мәскәү
дәүләт университетының Азия-Африка илдәре институтында 1973 йылдан башлап
өйрәнелә. Башҡа уҡыу йорттарында (Мәскәү дәүләт Халыҡ-ара мөнәсәбәттәр
институты, Санкт-Петербург дәүләт университеты һ.б) ул индонези телен
өйрәнеүселәргә өҫтәлмә тел булараҡ уҡытыла.



https://ba.wikipedia.org/wiki/%D0%9B%D0%B8%D0%BC%D0%BE%D0%BD

Лимо́н (лат. Citrus limon) — Цитрус ағастары төркөмөнөң гибридлы төрө. Шулай уҡ
был ағастың емешен дә лимон тип атайҙар. Килеп сыҡҡан ере — Һиндостан. Ҡырағай
көйө Гималай тауҙары итәгендә үҫә.

Таралған ере — Һиндостан, Ҡытай һәм Тымыҡ океан тропик утрауҙары. Шулай уҡ
Кавказ аръяғында һәм Урта Азияла үҫә.

Иң ғәжәбе, беҙҙең шарттарҙа ла лимон үҫтерергә өйрәнгәндәр. 1984 йылда Башҡорт
АССР-ы Урман хужалығы министрлығы, РСФСР Урман хужалығы дәүләт комитеты һәм
КПСС-тың БАССР өлкә комитеты ҡарары менән Өфө ҡалаһында Урман хужалығы паркы
биләмәһендә теплица-лимонарийға нигеҙ һалына.Шулай итеп, Рәсәй киңлектәрендә
тәүге тапҡыр ят шөғөлдө башлап ебәрәләр.

Берләшкән Милләттәр Аҙыҡ һәм Ауыл Хужалығы Ойошмаһы (Food And Agricultural
Organization of United Nations) мәғлүмәттәре буйынса 2010 йылда донъяла 13 933
864 тонна лимон һәм лайм етештерелгән. Уның яҡынса 19 % — Һиндостан, 14 %
Мексика етештерә.

Лимон һары, лимон һары, һарғайҙым лимон кеүек. Мин һарғайҙым лимон кеүек,
Булмағыҙ минең кеүек.



https://ba.wikipedia.org/wiki/%D0%9B%D0%B0%D1%82%D0%B8%D0%BD_%D0%B0%D0%BB%D1%84%D0%B0%D0%B2%D0%B8%D1%82%D1%8B

Латин алфавиты — латин яҙмаһының хәрефтәр системаһы. Латин алфавиты грек яҙмаһы
(көнбайыш-грек варианты) базаһында беҙҙең эраға тиклемге 4—3 быуаттарҙа Боронғо
Римда барлыҡҡа килә, грек яҙмаһының күпселек хәрефтәре үҙҙәренең тәүге мәғәнәһен
һәм яҙылышын һаҡлап ҡалған. «G» (ге) латин хәрефе грек яҙмаһының «К» (каппа),
«Q» (ку) — «S» (коппа), «V» (ве) — «Y» (ипсилон) хәрефтәрен үҙгәртеү юлы м‑н
яһала, «С» (це) грек яҙмаһындағы «Г» (гамма) хәрефенең архаик яҙылышы булып
тора; «ЈJ» (йот) һәм «U» (у) хәрефтәре 16 б. индерелә. Л.а. 2 баҫма шрифты бар:
латиница (антиква) һәм готика (фрактура).

1928—40 йылдарҙа башҡорт яҙыуында латиница ҡулланыла: 37 хәрефтән торған алфавит
Яңы башҡорт алфавиты комитеты тарафынан төҙөлгән була.



https://ba.wikipedia.org/wiki/%D0%9A%D3%A9%D0%BD%D0%B1%D0%B0%D2%93%D1%8B%D1%88

Көнбағы́ш (лат. Helianthus) — астралар ғаиләһенә ҡараған үҫемлек төрө. Был төрҙә
иң билдәлеһе — май бирә торған көнбағыш (урыҫ. подсолнечник масличный ,
лат. Helianthus annuus). Был төргә шулай уҡ аҙыҡҡа бәрәңгеләрен ҡуллана торған,
күп йыллыҡ үҫемлек топинамбур йәки ер алмаһы (лат. Helianthus tuberosus) инә.
Декоратив үҫтерелә торған көнбағыш та бар, мәҫәлән, осло япраҡлы көнбағыш
(урыҫ. подсолнечник остролистный, лат. Helianthus argophyllus).

Май бирә торған көнбағыш — оҙонлоғо 4—5 м, йыуан һабаҡлы, бер эшләпәле йәки
ботаҡланған бер нисә эшләпәле булып үҫкән бер йыллыҡ үҫемлек; эшләпә киңлеге
ғәҙәттә 15—20 см, ярты метрға еткәне лә бар; сәскәһенeң сите һары, сите ҡыҙғылт
һары төҫтә. Көнбағыш емеше — дүрт ҡырлы оҙонса орлоҡса (семянка). Емеш ҡабығы
эсендә орлоҡ тиресәһе менән ҡапланған орлоҡ. 100 г ҡыҙҙырылған көнбағышта 20,7 7
аҡһым, 3,4 г көлһыу, 52,9 г май бар.

Көнбағыштың тыуған иле — Төньяҡ Америка. Беренсе көнбағышты индейҙар ҡәбиләләре
культуралаштырғандыр, күрәһең. Яҡынса б.э. тиклем 3000 йылдарҙа хәҙерге Аризона
һәм Нью-Мексико штаттары территорияһында көнбағыш үҫтереүҙе археология раҫлай.
Ҡайһы бер археологтар көнбағыш бойҙайға ҡарағанда ла иртәрәк культуралаштырылған
тип иҫәпләй.

Мексикала ацтектарҙа һәм отомиҙарҙа, Перула Инка мәҙәниәтендә көнбағыш Ҡояш
аллаһы символы булып хеҙмәт иткән.

Индейҙар көнбағыш орлоғон төйөп он итеп файҙаланған, онталған көнбағыш орлоғо
уларҙың яратҡан ризығы булған. Шулай уҡ көнбағыштан май алғандар, майҙы икмәк
бешереүҙә һәм косметологияла сәс һәм тире майлау өсөн файҙаланғандар.
Көнбағыштан ҡуйы ҡыҙыл буяу алғандар.

Европаға көнбағышты 1500 йылда испан бойһондороусылары алып килә. Тәүҙә
медицинала файҙаланыла, шулай уҡ декоратив үҫемлек итеп файҙаланалар.

Көнбағыштан май етештереүҙе инглиздәр уйлап сығара, был турала 1716 йылғы патент
бар. Шулай ҙа көнбағыш майын етештереү Рәсәйҙә киң ҡолас ала.

Рәсәйгә көнбағыш орлоғон Голландиянан Пётр I алып ҡайта. Үҫемлек башта декоратив
үҫемлек итеп файҙаланыла. Көнбағыш майын етештереү сәнәғәтен 1828 йылда
крепостной крәҫтиән Бокарёв юлға һала. Бокарев етен һәм киндер майы етештереү
менән таныш була. 1833 йылда граф Шереметьев рөхсәте менән сауҙагәр Папушин,
Бокарёв ярҙамында, беренсе көнбағыш майы заводын төҙөй. Бөйөк Пост (Великий
Пост) көндәрендә ашау тыйылмағанға күрә, көнбағыш майы киң таралыу ала. XIX
быуат уртаһында Воронеж һәм Һарытау өлкәләрендә көнбағыш ултыртыу сәсеү
майҙанының 30—40 % биләй.

XIX быуатта Рәсәй эмигранттары көнбағыш культураһын киренән АҠШ һәм Канадаға
алып баралар. Тиҙҙән АҠШ (Рәсәйҙән һуң) көнбағыш майы етештереүсе алдынғы илдәр
рәтендә була.

Көнбағыштың төп ҡулланышы — көнбағыш майы алыу, һуңынан аҙыҡ әҙерләүҙә һәм
техник ихтыяжда файҙаланыу. Көнбағыш майынан гидрогенизация ысулы менән маргарин
алалар. Май шулай уҡ лак-буяу һәм һабын етештереү сәнәғәтендә файҙаланыла. Ҡайһы
бер илдәрҙә ҡүлланылған майҙы мотор яғыулығына өҫтәмә итеп файҙаланалар. Май
етештереү ҡалдыҡтары (көнбағыш төпрәһе (жмых)) юғары аҡһымлы мал аҙығы итеп
файҙаланыла.

Көнбағыш — бал биреүсе үҫемлек. Сәскә атҡан көнбағыш балы алтын-һары төҫтә, хуш
еҫле, ауыҙҙы бөрөштөрә торған тәмле була.

Көнбағыштың каучук биреүе әлегә киң билдәле түгел. Селекционерҙар һабағы
киҫелгән урындан латекс бүлеп сығара торған сорт сығарған.

бында: θ — мөйөш, r — радиус йәки үҙәккә тиклем ара, а n — сәскә һаны һәм c —
константа. Был — Ферма спирале формаһы.



https://ba.wikipedia.org/wiki/%D0%9A%D0%BE%D0%BC%D0%BF%D0%BB%D0%B5%D0%BA%D1%81_%D2%BB%D0%B0%D0%BD

Комплекс һан – ул a + b i {\displaystyle a+bi} рәүешендә күрһәтелә торған һан,
бында a {\displaystyle a} һәм b {\displaystyle b} – ысын һандар, ә i
{\displaystyle i} – уйланма берәмек. i {\displaystyle i} һаны өсөн i 2 = − 1
{\displaystyle i^{2}=-1} тигеҙлеге дөрөҫ. Был аңлатмала a {\displaystyle a} –
комлекс һандың ысын өлөшө, b {\displaystyle b} – уйланма өлөшө тип атала.
Комплекс һандар бер үлсәмле һандар һыҙығын ике үлсәмле комплекс яҫылыҡҡа тиклем
киңәйтә һәм һандың ысын өлөшөн күрһәтеү өсөн горизнталь күсәрҙе, уйланма өлөшөн
күрһәтеү өсөү вертикаль күсәрҙе ҡуллана. Шулай итеп, a + b i {\displaystyle
a+bi} һаны комплекс яҫылыҡта ( a , b ) {\displaystyle (a,b)} нөктәһе менән
билдәләнә.

Комплекс һандарҙы тәүгеләрҙән булып итальян математигы Джероламо Кардано XVI
быуатта ҡулланыуға индерә.

Комплекс һандар күп фәнни һәм машина төҙөү өлкәләрендә, шул иҫәптән физика,
химия, биология, иҡтисад, электротехника, математика һәм статистикала ҡулланыла.



https://ba.wikipedia.org/wiki/%D0%9A%D0%B5%D2%AB%D3%99%D1%80%D1%82%D0%BA%D0%B5%D0%BB%D3%99%D1%80

Кеҫәртке — оҙонса кәүҙәһе ҡаты тәңкә ҡау менән ҡапланған оҙон ҡойроҡло, йылғыр
хәрәкәтле, һөйрәлеүсе ваҡ йәнлек.

Һөйрәлеүселәр отряды. 20‑нән ашыу ғаиләһе, 4300 төрө билдәле, Антарктиданан
башҡа бөтә континенттарҙа таралған. Башҡортостанда орсоҡ йыландар (орсоҡ йылан)
һәм ысын кеҫәрткеләр (бала тыуҙырыусы кеҫәртке һәм сос кеҫәртке) ғаиләһенә
ҡараған 3 төрө бар. Кәүҙәһе валик формаһында, тығыҙ, ян-яҡтан ҡыҫылған йәки
цилиндр һымаҡ, оҙонлоғо 15‑тән алып 45 см тиклем, мөгөҙ тәңкәләр менән
ҡапланған. Тиреһе ҡоро, биҙһеҙ. Ата сос кеҫәртке арҡаһы башлыса йәшел төҫтә (инә
кеҫәртке — һоро), ҡорһағы аҡ йәки тоноҡ йәшел, ҡара таплы; бала тыуҙырыусы
кеҫәртке кәүҙәһенең өҫкө өлөшө көрән төҫтә, ҡарағусҡыл йәки асыҡ һыҙатлы, ата
кеҫәртке аҫҡы өлөшө ҡыҙғылт һары, инә кеҫәртке — аҡһыл һоро йәки йәшкелт. Башы
бәләкәй, муйынынан аҙ айырылған, күҙ ҡабағы хәрәкәтсән, айырым. Конус
формаһындағы ваҡ осло тештәре, ҡолаҡ тишеге һәм ҡолаҡ ярыһы үҫешкән, Якобсон
ағзаһы (төрән-танау ағзаһы) бар. Аяғы биш бармаҡлы йәки бармаҡһыҙ (орсоҡ йылан).
Бала тыуҙырыусы кеҫәртке һәм сос кеҫәртке боттарының эске яғында күҙәүҙәр
урынлашҡан, уларҙан үрсеү осоронда мөгөҙләнгән күҙәнәктәр бүленеп сыға. Күп
кәҫәрткеләр ҡурҡыныс тыуғанда ихтыярһыҙ рәүештә ҡойроғоноң бер өлөшөн өҙөп ҡаса,
ҡайтанан үҫкәне ҡыҫҡараҡ була.

Енси диморфизм хас: ата кеҫәртке ҡойроғо оҙонораҡ. Енси яҡтан 2—3 йылда өлгөрә.
Аталаныу эстә була. Инә кеҫәртке соҡорға 6—12 йомортҡа һала (сос кеҫәртке) йәки
балаларын йоҡа үтә күренмәле тышсала тыуҙыра (бала тыуҙырыусы кеҫәртке). 5 йылға
яҡын йәшәй. Көндөҙ, һирәгерәк эңерҙә әүҙем. Сентябрь аҙаҡтарында имеҙеүселәрҙең
өңдәренә, ағас тамырҙары аҫтындағы бушлыҡтарға инеп ҡышлай, май башында сыға. Ер
өҫтө умыртҡаһыҙҙары (балдаҡлы селәүсендәр, моллюскылар, үрмәкселәр, бөжәктәрҙең
балағорттары һәм имаголары) менән туҡлана. Сос кеҫәртке даланың ҡоро ҡояшлы
урындарында, урман аҡландарында, уба битләүҙәрендә, бала тыуҙырыусы кеҫәртке
республиканың бөтә биләмәһендә киң япраҡлы урмандарҙа, һыу ятҡылыҡтары янында
йәшәй. Орсоҡ йылан БР‑ҙың Ҡыҙыл китабына индерелгән.



https://ba.wikipedia.org/wiki/%D0%99%D0%BE%D0%BC%D0%B0%D2%A1

Йомаҡ — төп мәғәнәһен уйлап табыу өсөн нимәнелер башҡа оҡшаш һүҙҙәр менән йәки
һүҙ уйнатып һүрәтләп әйткән метоморфик әйтем; һорау алыныусы яуабын әйтергә
тейеш. Борон заманда һорау алыныусының зирәклеген тикшереп ҡарағандар, хәҙер
йомаҡ әйтешеү — халыҡ уйыны.

Йомаҡ — халыҡ ижадының иң боронғо жанрҙарының береһе. Башҡорт телендә "Йомаҡ
ҡойҙом-ҡас, йомолдоғон ас" тигән әйтемдең булыуы шул хаҡта һөйләй. Төҙөлөшө
яғынан һорау һәм яуап формаһында булған йомаҡтар кешеләрҙең тапҡырлығын һынау
һәм зирәклеген үҫтереү сараһы булараҡ ҡулланыла. Йомаҡтар айырым предметтың
билдәһен икенсе бер предметҡа, күренетә күсереү нигеҙендә барлыҡҡа килгән. Шуға
күрә улар тормоштағы конкрет предметтар. күренештәр менән бәйләнгән. Йомаҡтарҙы
өс ҙур төркөмгә бүләләр.



https://ba.wikipedia.org/wiki/%D0%98%D1%80%D0%B0%D2%A1_%D1%82%D0%B0%D1%80%D0%B8%D1%85%D1%8B

Месопотамияның Тигр һәм Евфрат үҙәнендәге уңдырышлы ере Шумер, Аккад,Вавилония,
Ассирия кеүек бер нисә боронғо цивилизация барлыҡҡа килеү урыны була.

Оҙаҡ ваҡыт хәҙерге Ираҡ территорияһы Фарсы һәм Селевкидтар дәүләте составында
була. Беҙҙең эраға тиклем 539 йылда Бөйөк Кир Икенсе Халдейҙарҙы ҡыйратып,
Месопотамияны Ахеменидтарҙың фарсы дәүләтенә ҡуша. Ахеменидтар беҙҙең эраға
тиклем 334 һәм 327 йылдарҙа Александр Македонский еңеүҙәре һөҙөмтәһендә монархия
тарҡалғанға тиклем идара итә. Яҡынса 10 йылдан һуң Ираҡ территорияһы Парфян
батшалығы составына инә. Месопотамияның ҙур булмаған өлөшөндә Фарсы ҡултығының
ярында боронғо батшалыҡ, беренсе ғәрәп дәүләттәренең береһе (беҙҙең эраның III
быуатына тиклем) — Харакена йәшәй. Беҙҙең эраның 115-се йылында Месопотамия Иран
тарафынан яулап алына һәм Рим империяһының провинцияһына әүерелә. Беҙҙең эраның
227 йылында Ирандың яңы хакимдары — Сасанидтар тарафынан яулана. III быуатта
Ираҡтың көньяҡ-көнбайыш сигенә ғәрәптәр-лахмидтар килеп ултыра.

635 йылда Сасанидтар ғәрәптәрҙең һөжүме алдында үҙҙәренең позицияларын юғалта
бара һәм 637 йылда Кадисия эргәһендәге алышта еңелеп ҡуялар. 640 йылдарҙа
ғәрәптәр урындағы күпселек христиандарҙы исламға йәлеп итә.

Мөхәммәт пәйғәмбәр (с.ғ.с.) вафат булғандан һуң, хәлифә тәхете өсөн киҫкен көрәш
башлана. 656—661 йылдарҙа Мөхәммәт пәйғәмбәрҙең ике туған ағаһы Әли хәлифә була.
661-се йылда Ғәрәп хәлифәлеген Омейядтар династияһы баҫып ала һәм баш ҡаланы
Мәҙинәнән Дамаскка күсерә. Һуңынан Исламда оҙайлы бүленеш башлана. Хәҙерге Ираҡ
территорияһында йәшәүсе Әли вариҫтары шығый була. Омейядтар власҡа килгәс, сөнни
йүнәлеше индерелә башлай. Шиғыйҙар һәм Омейядтар араһындағы ҡапма-ҡаршылыҡ 750
йылда Ғәббәсиҙәрҙән еңелеүҙең бер сәбәбе булып тора.

Ғәббәсиҙәр заманында Әл-Мансур (754—775) хәлифә идара иткән осорҙа 762 йылда
нигеҙләнгән Бағдад ҡалаһы Төньяҡ Африканың Атлантик яр буйынан (хәҙерге Марокко)
алып Төньяҡ Һиндостанға тиклем йәйрәп ятҡан Ғәрәп хәлифәлегенең үҙәгенә әйләнә.
Ғәббәсиҙәрҙең идара итеү осоро мәҙәниәттең, фәндең, иҡтисадтың һәм сауҙаның һәр
яҡлап үҫеше менән билдәләнә. Әммә IX быуат һуңына Ғәбәссиҙәр Ғәрәп хәлифәте
тарҡалыу һөҙөмтәһендә ислам донъяһының башҡа территориялары өҫтөнән хакимлығын
юғалта. Хәлифәлекте зинджейҙарҙың ихтилалы ныҡ ҡаҡшата.

1258 йылда хәҙерге Ираҡ территорияһы Һәлагү-хан етәкселегендә монголдар
тарафынан баҫып алына. Баҫҡынсылар Бағдадты талай һәм Месопотамияны бөлгөнлөккә
төшөрә. Монголдарҙың Хулагуидтар династияһы төбәктә XIV быуат урталарына тиклем
хакимлыҡ итә. Уны Джалаиридтар династияһы (1339—1410) алмаштыра.

1393 һәм 1401 йылдарҙа Бағдадты Тимер (Тимур, Тамерлан) ғәскәре ҡыйрата һәм ҡала
ике тапҡыр яңынан тергеҙелә. Джалаиридтарҙан һуң тәхеткә ҡыҫҡа ғына ваҡыт идара
итеүсе төрлө династиялар ултыра, уларҙың иң һуңғыһы 1509 йылда Ираҡ
территорияһын баҫып алған Ирандан Сәфәүиҙәр династияһы була. Улар шиғыйлыҡты
дәүләт дине тип раҫлай.

1534 йылда хәҙерге Ираҡ территорияһы төрөк-османдар тарафынан яулана һәм уларҙың
хакимлығы 400 йыл тирәһе дауам итә. Месопотамияла власть, Бағдадтың Ғосман
империяһынан алыҫ булыуы сәбәпле, ғәмәлдә бик йыш наместниктар ҡулында була. XIX
быуат һуңында, административ реформа үткәреү һөҙөмтәһендә, Ираҡҡа автономия
биреү хәрәкәте башлана.

1914 йылда Беренсе донъя һуғышы башланыу менән Ғосман империяһы Германияға һәм
уның союздаштарына ҡушыла. Шул уҡ йылда Британия империяһы Көньяҡ Ираҡҡа баҫып
инә. 1917 йылда британдар Бағдадты һәм Киркукты баҫып ала, 1914 йылда Ираҡтың
тотош территорияһына тиерлек хужа була.

Дәүләт булараҡ, Ираҡ 1920 йылда Ғосман империяһынан өс: Басра, Мосул һәм Бағдад
виләйәттәре айырылып сығыу һөҙөмтәһендә ойошторола. Шул уҡ йылдың апрелендә
Сан-Ремолағы конференцияла Милләттәр лигаһы Бөйөк Британияға Ираҡ менән идара
итеүгә мандат бирә. Был уның колониаль статусын нығытып ҡуя. 1921 йылда Ираҡ
Хашимиттар династияһынан булған Фейсал әмир (Мәккә шәрифе Хөсәйендең улы)
етәкселегендәге короллек тип иғлан ителә. Ике палаталы парламенты булған
конституцион монархия урынлаштырыла. Әммә властың идара итеү дилбегәһе барыбер
ҙә Бөйөк Британия ҡулында ҡала. 1932 йылда Ираҡ формаль рәүештә бойондороҡһоҙлоҡ
ала һәм Милләттәр лигаһына инә, ләкин Бөйөк Британия күп нәмәләрҙә үҙенең власын
һаҡлап ҡала. Аныҡлап әйткәндә, Ираҡта табылған ҙур нефть запасы ятҡылыҡтары 1925
йылдан алып «Туркиш петролеум» англо-франко-америка консорциумы тарафынан
үҙләштерелә.



https://ba.wikipedia.org/wiki/%D0%97%D0%B8%D0%B3%D0%BC%D1%83%D0%BD%D0%B4_%D0%A4%D1%80%D0%B5%D0%B9%D0%B4

Зи́гмунд Фрейд (нем. Sigmund Freud, МФА (нем.): [ˈziːkmʊnt ˈfʁɔʏt]; тулы исеме
Сигизмунд Шломо Фрейд , нем. Sigismund Schlomo Freud; 6 май, 1856, Фрайберг,
Австрия империяһы — 23 сентябрь, 1939, Лондон) — австрия психологы, психиатры
һәм неврологы.

Зигмунд Фрейд психоанализға нигеҙ һалыусы тип һанала, ул XX быуатта .
психологияға, медицинаға, социологияға, антропологияға, әҙәбиәткә һәм сәнғәткә
һиҙелерлек йоғонто яһаған Уның теориялары менән ҡыҙыҡһыныу бөгөн дә һис кәмемәй.

Фрейдтың психологияға йоғонтоһо бәхәсһеҙ булһа ла, күп тикшеренеүселәр уның
хеҙмәттәрен аҡыллы алдаҡсылыҡ тип һанай.

Үҙ ғүмерендә Фрейд бик күп фәнни хеҙмәттәр яҙған — тулы йыйынтығы 24 том тәшкил
итә. Медицина докторы, профессор, Кларк университетының хоҡуҡ буйынса почётлы
докторы, членом Лондон король йәмғиәтенең сит ил ағзаһы, Гёте премияһын алған,
Француз психоаналитик йәмғиәтенең и Британия психологик йәмғиәтенең , Америка
психоаналитика ассоциацияһының почётлы ағзаһы.

Зигмунд Фрейд 1856 йылдың 6 майында Моравиялағы Фрайберг ҡалаһында тыуған (ул
саҡта Австрияға ингән). Ул тыуған урам— Шлоссерграссе — хәҙер уның исемен
йөрөтә. Исемен олатаһы иҫтәлегенә ҡушҡандар. Ата-әсәһе Германиянан сыҡҡан
йәһүдтәр. Фрайбергта Зигмундҡа 3 йәш тулғанса йәшәйҙәр, 1859 йылда Үҙәк Европала
индустриаль революция арҡаһында атаһы фәҡирлеккә төшә .

Ғаилә Лейпцигҡа күсеп бер йыл йәшәгәс, Венаға китә. Зигмунд күсенеп йөрөүҙе ауыр
кисерә, сөнки атаһының тәүге ҡатынынан ағаһы Филипп менән бик дуҫ булалар. .
Йәмғиәттең иң түбән ҡатламдары араһында йәшәп, бер аҙ эштәре юлға һалынғас,
арыуыраҡ төбәккә урынлашалар. Әммә артыҡ мантып та китә алмайҙар. Зигмунд шул
ваҡыттарҙа әҙәбиәт менән мауыға башлай. .

Өйҙәге әҙерлеге һәм тәбиғи һәләттәре Зигмунд Фрейдҡа 9 йәшендә, тейешле ваҡыттан
бер йыл алға, гимназияға инергә мөмкинлек бирә. 8 баланан бер Зигмундҡа кәрәсин
лампа һәм хатта айырым бүлмә биреп ҡуялар, башҡалар уға ҡамасауламаҫҡа тейеш
була Егет әҙәбиәт һәм философия менән мауыға — Шекспирҙы, Кантты, Гегелде,
Шопенгауэрҙы, Ницшены уҡый, немец телен камил белә, грек телен һәм латынь
өйрәнә, француз, инглиз, испан һәм итальян телдәрендә иркен һөйләшә.

Гимназияны бик уңышлы тамамлап, Зигмунд ниндәй һөнәр һайлауҙы хәл итә алмай бер
була— антисемит кәйефтәр ҙә йоғонто яһай, йәһүдтәргә коммерция, сәнәғәт,
юриспруденция һәм медицина рөхсәт ителә . Гётеның «Тәбиғәт» тигән эссеһын
уҡығанды ишетеп әҫәрләнеп, Зигмунд медицина факультетын һайлай. Медицинаны
яратмаһа ла ошо һөнәрҙе һайлап, ул бер ваҡытта ла үҙен ысын врач тип һанамаған

1873 йылда 17 йәшлек Зигмунд Фрейд Вена университетының медицина факультетына
уҡырға инә. Милләтенә бәйле ҡыйырһытыуҙарға ла осрай. Ул бындай күренештәргә
бирешмәҫкә өйрәнә, рухын нығыта.

Анатомияны һәм химияны өйрәнә, әммә физиолог һәм психолог Эрнста Брюкке[en], .
лекцияларын яратып тыңлай.

1881 йылда Фрейд имтихандарын бик уңышлы тапшырып, доктор ғилми дәрәжәһен
ала,әммә Брюкке ҡулы аҫтында эшләүен дауам итә, сөнки ғилми эш менән
шөғөлләнергә өмөт тота. . Әммә уҡытыусыһы уға икенсе эш һайларға кәңәш итә,
сөнки уның фәҡирлеген белә. Фрейд уны тыңлай. Етмәһә, шул ваҡытта Марта исемле
ҡыҙға ғашиҡ була. Ҡыҙ бай йәһүд ғаиләһенән була.

1884 йылда Фрейд кокаин тураһында яҙмаларға осрай. Уның имештер файҙаһы
булғанлығын һынап ҡарар өсөн үҙе лә, ҡатыны ла кокаин ҡулланалар. Ауыртыуҙы
баҫа, ҡеүәт өҫтәй тип бик маҡтап яҙып сыға. Хатта дуҫын шуның менән дауалап
маташа. Әммә Европала бик ҡурҡыныс эҙемтәләре барлығын белеп ҡалып, шау-шыу
күтәрәләр.

Әммә Фрейд кокаинды хирургик операцияларҙа ауыртыуҙы баҫа торған матдә итеп
ҡулланыуҙы дауам итә. Мәҡәләләр баҫтыра. 1887 йылда фән тулыһынса кокаиндың
зарарын фаш итә. Фрейд үҙе был ваҡытҡа кокаинға өйрәнгән була, уның ауыр
эҙемтәләрен кисерә. Уның үҙе тирәһендәгеләрҙе лә кокаинға өйрәтеүен нәфрәт менән
яҙалар.

1885 йылда Фрейд Парижға врач-психиатр Жан Шаркола белемен камиллаштырырға
барырға ҡарар итә. Ул конкурстан уҙыуға өлгәшә.

13 сентябрҙә Фрейд Марта Бернейға өйләнә, уларҙың 6 балаһы тыуа — Матильда
(1887—1978), Мартин (1889—1969), Оливер (1891—1969), Эрнста[en] (1892—1966),
Софи (1893—1920) һәм Анна (1895—1982). }

Фрейд мәктәп йылдарында уҡ физиология һәм психология фәндәре менән ҡыҙыҡһына.
Беренсе ғилми хеҙмәттәрен хайуандар физиологияһы лабораторияһында эшләгәндә үк
яҙа башлай. Психология фәненә күсеүе һәм ошо фән яҫылығында концепциялар төҙөүө
ҡайһы бер ғалимдарҙың нерв ауырыуҙарың (невроздарҙы) гипноз ысулы менән дауалау
тәжрибәһенә нигеҙләнгән була. Фрейд төрлө психоздарҙы дауалағанда индивидтың
уҙған ғүмерөндә булған конфликттарға бәйләп эш итергә кәрәклеген иҫбатлай.
Кешенең төш күреү кеүек күренештәрен дә ул уларға тиклем булған конфликттар
нәтижәһе тип ҡарай. Фрейд, кеше аңының ике ҡаттан торғанлығына иғтибар итеп,
уның төп, хәл иткес хеҙмәтен аң төпкөл аң (подсоз- нательное) ҡатына тағарға
тырыша. Фрейдтың теорияһы буйынса, кеше үзенең танып белеү процессында предмет
һәм күренештәрҙең аҫылын, төшөнөүҙә өҫтөнлөктө аңлы рәүештә эш итеүгә түгел,
бәлки стихиялы рәүештә, төпкөл аңдың «ҡушыуы» буйынса эш итеүгә бирә.

Фрейдизм — психоанализ нигеҙендә кешеләрҙе дауалау, уларҙы психик ауырыуҙарҙан ы
ысулдарын туплаған табиби йүнәлеш. Ләкин Фрейд, философ булараҡ, ошо фән
тарихына буталсыҡ, эске ҡаршылыҡлы уйҙырмаларға ҡоролған теория авторы булып
кереп ҡала.

Фрейд бер нисә мәртәбә әҙәби әҫәрҙәрҙә телгә алына. Ғалим булараҡ Ирвинг
Стоундың «Страсти ума» (1971),Эдгар Доктороуһың «Рэгтайм» (1975) , Д. М.
Томастың «Белый отель» (1981), Ирвин Яломаның «Когда Ницше плакал» (1992),
«Убийство по Фрейду» (2006) , Джед Рубенфельда ның «Маленькая книга» (2008),
Селден Эдвардстың «Венский треугольник» (2009). З. Фрейд һәм уныү теорияһы рәсәй
һәм америка яҙыусыһы Владимир Набоковҡа ҙур йоғонто яһай. Набоковтың бик күр
романдырында психоанализды нигеҙләүсенең әоҡонтоһо һиҙелә, миҫал өсөн «Лолита»
романында инцест күренеше фрейд аңлатмаһында бирелә .

«Лолита»нан башҡа Набоковтың башҡа әҫәрҙәрендә лә психоанализ эҙҙәре сағылыш
таба. Миҫал өсөн, The Talking Cure: Literary Representations of Psychoanalysis
китабының авторы инглиз теле профессоры Джеффри Берман (ингл. Jeffrey Berman),
«яҙыусының артынан эйәреп йөрөүсө күләгә кеүек, Фрейд Нобоков тормошонда төп
урынды алып тора» тип яҙа .

Фрейд бер нисә тапҡыр драматик әҫәрҙәрҙеү геройына әйленә, миҫал өсөн «Истерия»
(1993) (Терри Джонсон), «Лечения беседой» (2002)(Кристофер Хэмптон), «Дикобраза»
(2008) (Мерин), «Последний сеанс Фрейд» (2009) (Гермайн Марк). Ғалим бик күп
телесериалдар һәм кинофильмдар персонажына әйләнә, IMDb каталогы буйынса тулы
исемлегендә 71 картина.

Фрейд ҫтәлегенә Лондонда, Венала һәйкәлдәр ҡуйылған. Австрияла уның портретые
аҡсаға куялар. Фрейд иҫтәлеген һаҡлаған бер нисә музей бар. Санкт-Петербургта
төш күреү музейы 1999 йылда асыла «Төш күреүгә аңлатма биреү» китабының 100
йыллығына асыла. Зигмуна Фрейдтың төп музейы Венала эшләй. Музейҙа ҡалимдың
ҡулъяҙмалары, китапханаһы һаҡлана .



https://ba.wikipedia.org/wiki/%D0%95%D1%80-%D2%BB%D1%8B%D1%83_%D1%85%D0%B0%D0%B9%D1%83%D0%B0%D0%BD%D0%B4%D0%B0%D1%80%D1%8B

Ер-һыу хайуандары, йәки амфи́биялар (лат. Amphibia) — умыртҡалы дүр аяҡлы
хайуандар класы. Был класҡа тритондар (һыу кәҫәрткеләре), саламандралар, баҡалар
һәм селәүҙәр керә (башҡа мәғлүмәт буйынса — 5000 тирәһе төр,) сағыштырмаса бик
күп түгел

Рәсәйҙә — 28 төр, Мадагаскарҙа — 247 төр булыуы билдәле. Ер-һыу хайуандары
320 млн йылдар элек барлыҡҡа килгәндәр, улар ябай төҙөлөшлө умыртҡалы ер һәм һыу
хайуандары булараҡ ҡоро ерҙә тереклек итеүсе беренсе хауандар булғандар. Уларҙың
үрсеүе һәм үҫеүе һыуҙа үтә, ҙурайған заттар ҡоро ерҙә тереклек итә. Амфибияларҙы
өйрәнеүсе фән герпетология тип атала. Йәшәү дәүерендә ер-һыу хайуандары
метаморфоз кисерә, йәғни һыуҙа йәшәүсе личинка булыуҙан һыу буйында терекләк
итеүсегә әйләнә. Шул рәүштә, һаңаҡ менен һулыш алыу урынына үпкәләр менән һулыш
алыу барлыҡҡа килә, ҡан әйләнеше системаһы үҙгәрә, ослоҡтар барлыҡҡа килә, һиҙеү
органдары системаһы үҫешә

• Рәхимов И. И. Р96 Татарстанның үсемлекләр һәм хайваннар дөньясы : Уку әсбабы /
И. И. Рәхимов, K. K. Ибраһимова; Русчадан Ф. Г. Иштирәкова, P. 3. Закирова тәрҗ.
— Казан: Мәгариф, 2007. — 199 б.: рәс. б-н. — ISBN 978-5-7761-1710-7



https://ba.wikipedia.org/wiki/%D0%95%D0%BB

Ел — ер өҫтөндә һауаның хәрәкәт итеүе. Ел ер өҫтөндә һауа баҫымының тигеҙ
булмауынан барлыҡҡа килә. Ер өҫтө тигеҙ йылынмай, шуға һауа баҫымы үҙгәреүсән.
Ел юғары баҫым өлкәһенән түбән баҫым өлкәһенә йүнәлә. Ел төрлө йүнәлештә һәм
тиҙлектә иҫергә мөмкин. Елдең тиҙлеге юғары булған һайын, көсө ле арта.

Ерҙә ел тип һауа ағымының горизонталь йүнәлештә хәрәкәтен арайҙар; башҡа
планеталарҙа ел тип планетала булған газ ағымын атайҙар. Ҡояш системаһында көслө
елдәр Нептун һәм Сатурнда күҙәтелә. Ҡояш еле тип космов киңлнгендә Йондоҙҙоң
һирәгәйтелгән газдары ағымын әйтәләр. Планета еле тип планета атмосфераһының
дегазацияланған газдарының космос киңлегендәге ағымын әйтәләр.



https://ba.wikipedia.org/wiki/%D0%94%D0%B8%D0%B7%D0%B5%D0%BD%D1%82%D0%B5%D1%80%D0%B8%D1%8F

Дизентери́я — йоғошло ҡаты эс китеү ауырыуы; үҙенә хас бактерия йоғоуҙан килгән
инфекцион ауырыу, нигеҙҙә нәҙек һәм йыуан эсәктәр заралана; дизентерия
бактериялары ҡуҙғыта торған йоғошло ауырыу; көслө йәки хроник антропоноз эсәк
инфекцияһы. Төрлө йәштәге кешеләрҙе зарарлай. Эләгеү юлдары: йоғошланған
ашамлыҡ, һыу, бысраҡ ҡулдар. Инфекция сығанағы — ауырыу йәки үҙендә бактериялар
йөрөтөүсө кеше. Ауырыуҙың барышына ҡарап көслө һәм хроник дизентерияне айырып
йөрөтәләр. Дизентерия китереп сығарыусы микроорганизмдар ашҡаҙан-эсәк трактының
буйынан-буйына һеңдерелә торған токсиндар эшләп сығара, улар, ҡанға эләгеп,
ғөмөми йоғошланыу-ағыуланыу синдромы, нейротоксикоз башланыуға, организмдан һыу
һәм тоҙ юғалыуға этәргес була. Ауырыуҙың көслө форманан хроник формаға күсеүе лә
ихтимал.

Дизентерияны Shigella бактериялары барлыҡҡа килтерә. Дизентерия Гиппократ
заманынан уҡ (Б.Э.Т. 5-4 быуат) «көсәнеүле ҡанлы эс китү» булараҡ билдәле.
Әбүғәлисинаның энциклопедик хеҙмәтендә әлеге ауырыуға хас билдәләр ентекләп,
тасүирлап күрһәтелә. Дизентерия ҡуҙғатыусы микроорганизмды Рәсәйҙә беренсе булып
А.С. Раевский тасүирлап бирә (Санкт-Петербург, 1875). П.И. Кубасов ауырыу
тыуҙырыусы микроорганизмды үлгән кешенең эске ағзаларынан һәм тәрәтенән айырып
ала (Мәскәү, 1889). Дизентерия китереп сығарыусы микроорганизмдар япон
микробиологы К. Шиг хөрмәтенә шигеллалар тип йөрөтә башлыйҙар. Дизентерия
патогенезын һәм иммуногенезын өрәнеүҙә Ҡазан ғалимдәренең хеҙмәттәре әһәмиятле
урын алып тора. А.Д. Адо дизентерия патогенезын тикшерә (1952); Д.К. Бәширова
ауырыу кеше һеләгәйендә дизентерия антигендарының булыуын иҫбатлай (1953); А.Е.
Резник дизентерияны бактериофагтар һәм сульфидин менән дауалау ысулдарын уйлап
таба (1947), дизентерия антигендарының бәүел менән бергә бүленеп сығыуҙарын
иҫбат итә (1963); Н.С. Спасский - дизентерия китереп сығарыусы
микроорганизмдарҙың Штуцер-Шмитц төрөн (1958), А.А. Сорокин дизентерия ваҡытында
күҙәнәк иммунитетын тәфсилләп өйрәнә.

Дизентерия ҡуҙғатыусы микроорганизмдар тышҡы тирәлектә: канализация һыуҙарында
(25 тәүлектән 30 тәүлеккә тиклем), бүлмә температураһында икмәктә (30 тәүлеккә
тиклем), һөт ризыҡтарында (3 тәүлектән 10 тәүлеккә тиклем) яҡшы һаҡлана.
Дизентериянең таралуын булдырмай калыу дауалау-профилактика, санитария-гигиена
һәм эпидемияларгә ҡаршы саралар комплексы ярҙамында ғәмәлгә ашырыла



https://ba.wikipedia.org/wiki/%D0%94%D0%B6%D0%B0%D0%B7

Джаз (ингл. jazz) — XIX быуат аҙағы — XX быуат башында АҠШ-та Африка һәм Европа
сәнғәте синтезы нәтижәһендә барлыҡҡа килгән, һуңғараҡ бөтә донъяға таралған
музыка сәнғәте. Импровизация, синкоп үткер ритмына нигеҙләнгән свинг башҡарыу
алымдары — тәүҙә үк джаз музыкаль теленә хас билдәләр булды. Джаздың артабанғы
үҫеше музыкант һәм композиторҙарҙың яңы ритм һәм гармония моделдәрен үҙләштереүе
менән бергә барҙы.

Джаз төрлө халыҡтың бер нисә музыка мәҙәниәте һәм милли традициялары ҡушылыуынан
барлыҡҡа килә. Иң тәүҙә Африка ерҙәрендә башланған. Африка музыкаһы өсөн
ҡатмарлы ритм, етеҙ тыпырҙап, ҡул сабып тороу хас. Ошо нигеҙҙә XIX быуат
аҙағында регтайм тигән музыкаль жанр барлыҡҡа килә. Һуңынан, регтайм ритмдары
блюз ритмдары менән джаз тигән яңы йүнәлешкә башланғыс бирә.

Джаз үҫеше блюз менән бәйләнгән. Джаз XIX быуатта Африка ритмдары һәм Европа
гармонияһы ҡушылыуҙан барлыҡҡа килә, шулай ҙа джаздың сығанағын Яңы донъяға
Африканан ҡолдар килтерә башлаған мәлдән һанарға кәрәк. Ҡолдар төрлө ырыуҙан
була, ғәҙәттә бер-береһен аңламайҙар ҙа. Консолидация зарурлығы төрлө мәҙәниәтте
берләштереүгә килтерә, һөҙөмтәлә афроамериканлыларҙың яңы мәҙәниәте (шул
иҫәптән, музыкаль) барлыҡҡа килә. Африка һәм Европа музыка мәҙәниәте (Европа
мәҙәниәте ул ваҡытта Яңы донъяла ныҡ үҙгәргән була) XVIII быуатта башлана, XIX
быуатта «протоджаз» тигән ағым барлыҡҡа килә, һуңынан хәҙерге заман
төшөнсәһендәге джаз барлыҡҡа килә.

«Яңы Орлеан» джазы, йәки «ғәҙәти» джаз тип 1900 һәм 1917 йылдарҙа Яңы Орлеандағы
джаз музыканттарының башҡарыу стилен әйтәләр. Шулай уҡ был стилгә 1917 йылдан 20
быуат дауамында Чикагола уйнаған һәм пластинкалар яҙҙырған джаз музыкаһы инә.
Был дәүер тарихи осор музыкаһы тураһында яҙғанда, «Джаз эпохаһы» тип телгә
алына.

1910—1920 йылдарҙа Яңы Орлеан күңел асыу кварталы ябылғас, джаз региональ
фольклор жанрынан АҠШ-тың төньяҡ һәм төньяҡ-көнсығыш провинцияларында таралған
дөйөм милли музыкаль йүнәлеш формаһын ала. Яңы Орлеан күңел асыу кварталынан
башҡа джаз Сент-Луис, Канзас-Сити и Мемфис ҡалаларында башҡарыла. Мемфиста XIX
быуатта рэгтайм барлыҡҡа килә, һуңынан 1890—1903 йылдар осоронда бөтә Төньяҡ
Америка континентына тарала. Бөтә континентҡа таралған сыбар мозаикалы
афроамерика фольклоры джаз килеүенә ерлек әҙерләй. Яңы Орлеанда квартал
ябылғанға тиклем музыканттар “водевиль” төркөмдәре менән гостролдәргә сығыр
булған. Музыкант Джелли Ролл Мортон 1904 йылда даими рәүештә Алабама, Флорида,
Техас штаттарында сығыш яһый. 1914 йылда Чикагола сығыш яһарға контракт төҙөй.

Бөгөнгө көндә джаз, музыка йүнәлеше булараҡ, үҫеү өсөн ҙур мөмкинлектәргә эйә,
сөнки йәш таланттарҙың төрлө джаз йүнәлешендәге ағымдары берләшә. Мәҫәлән, швед
коллективы Movits! ижадында свинг менән хип-хопты ҡушып башҡара. Саксофонсы Крис
Поттер үҙ исеме аҫтында мэйнстрим релиз яҙҙыра, шул уҡ ваҡытта икенсе бөйөк
авангард барабансы Пол Мотиан менән башҡа йүнәлештә эшләй. Шулай уҡ төрлө джаз
донъяларына ҡараған билдәле джазлылар бер байраҡ аҫтында сығыш яһай алалар,
мәҫәлән, Элвин Джонс, саксофонсы Дьюя Редман һәм пианиносы Сесил Тэйлор
яҙмаһындағы кеүек.



https://ba.wikipedia.org/wiki/%D0%94%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%8F

Демокра́тия (бор. грек. δημοκρατία — «халыҡ власы», δῆμος — «халыҡ» һәм κράτος —
«власть») —бөтә ҡатнашыусылар ҙа ҡабул ителәсәк ҡарарға тигеҙ йоғонто яһай ала
торған коллектив ҡарарҙар ҡабул итеү ысулы нигеҙендәге сәйәси режим; йәмғиәттең
власть башында халыҡ тороуына, халыҡтың дәүләт эштәренә идара итеүенә
нигеҙләнгән сәйәси ҡоролош формаһы; бөтә коллектив ҡатнашлығында тормошҡа
ашырыла торған етәкселек формаһы; власть халыҡ ҡулында булған, тиң хоҡуҡтар һәм
ирек тәьмин ителгән сәйәси ҡоролош; берәй коллективҡа етәкселек иткәндә уның
активлығын һәм йоғонтоһон тәьмин итеү принцибы.

Демократия тураһында бәхәстәр боронғо Гректар заманынан алып бөгөнгө көнгә
тиклем бара. Демократия төшөнсәһенә түбәндәгесә аңлатма бирелә:

Демократия Боронғо Греция ҡалаһы Афинала барлыҡҡа килгән. Бөтә төп ҡарарҙар,
закондар Халыҡ йыйынында ҡабул ителгән. Аҙнаһына бер тапҡыр меңерләгән ирекле
граждандар тау итәгендә йыйыла, ундағы махсус таш эскәмйә-баҫҡыстарға ултырыша.
Йыйын аяҙ көндә булырға тейеш тип һаналған, сөнки Аллалар улар хөрмәтенә
килтерелгән ҡорбанды ғына күрә, ғәҙелһеҙ эштәргә ҡарата халыҡ ҡәһәрен ишетә, тип
уйлағандар. Граждандар төрлө вазифаларға яңы кешеләр һайлаған, хакимлеге
тамамланғандарҙың отчётын тыңлаған. Тәләгән кеше, таш сәхнәгә менеп, үҙ фекерен
еткерә иркен әйтә алған.

Демократия һайлап ҡуйылған һәм тура демократияға бүленә. Демократик йәмғиәттә
һайлап ҡуйылған демократия ике принципҡа нигеҙләнеп эшләй: граждандарҙың
ҡарарҙарҙы ҡабул итеүҙә ҡатнашыуы; дәүләт органдарына һайлап ҡуйылған яуаплы
кешеләрҙең һайлаусылар алдында отчёт биреүҙәре һәм контроль аҫтында эшләүҙәре.

Тура демократия — граждандарҙың һайлау, плебецит юлы менән уҙ ихтиярын белдереүе
һәм башҡа төрлө формаларҙа ҡарар ҡабул итеүҙә таранан-тура ҡатнаша алыуы.
Демократия сикһеҙ була алмай. Объектив сәбәптәр арҡаһында, һәр граждандың сәйәси
һәм башҡа ҡарарҙарҙы ҡабул итеүҙә даими ҡатнашыуы мөмкин түгел. Халыҡ власын
тормошҡа ашырыуҙың иң мөһим сараһы булып, граждандарҙың ижтимағи үҙ идарала
туранан-тура ҡатнашыуы, үҙенең демократик хоҡуҡтарынан файҙалана алып,
демократияның теге йәки был формаһында дәүләт, йәмғиәт, етештереү менән идара
итеүҙә үҙ өлөштәрен индерә алыуҙары. Әммә ижтимағи үҙидара, плебесцит
демократияһы итеп аңлап, кешеләрҙең ирекле хеҙмәттәшлек итеү юлы менән тормошҡа
ашырылған, бер ниндәй ҙә хоҡуҡи нормалар менән сикләнмәгән, туранан-тура халыҡ
тарафынан идара ителә торған власть анархик идея менән һуғарылған тип һанала.
Сәйәси режимдың ниндәй булыуына ҡарап, йәмғиәттең асыҡлылыҡ дәрәжәһе билдәләнә.



https://ba.wikipedia.org/wiki/%D0%94%D0%B0%D1%80%D1%8B

Дары — юғары баҫымлы газдар барлыҡҡа килтереп кислородһыҙ янырға һәләтле күп
компонентлы шартлатҡыс ҡушылма, снаряд, ракета һәм пуля атыу өсөн файҙаланылған
шартлатҡыс матдә; кислородһыҙ тирәлектә, йылылыҡ һәм газ һымаҡ продукттар бүлеп
сығарып, тотороҡло яныуға һәләтле, энергиялы ҡаты системалар. Дарының тышҡы
оксидлаштырғыстарҙан башҡа ғына яныу һәләте улар составында бер юлы яғыулыҡ һәм
оксидлаштырғыс (мәҫәлән нитроэфирҙар, кислородтан тыш, галоген атомдары ла
кергән ҡушылмалар) булыу менән бәйләнгән. Тәбиғәте буйынса дарылар шартлатҡыс
матдәләргә, дөрөҫөрәге, шартламайынса йәки детонацияланмайса тотороҡло яныуға
һәләтле булған атҡыс шатлатҡыс матдәләр класына керә. Дары түбәндәге төрҙәргә
бүленә: ракета, баллистика, артиллерия, миномёт өсөн; атыу ҡоралы, торпеда
миналары, идара ителеүле бомбалар өсөн; магнитогидродинамик генераторҙар,
оборона техникаһы өлгөләре өсөн плазмалылар; халыҡ хужалығының нефть сығарыуҙы
интенсивлаштырыу, аусылыҡ, башҡа өлкәләре өсөн һ.б. дары үлсәмдәре һәм геометрик
формалары төрлө (пластиналар, бөртөк һәм бер йәки бер нисә каналлы көпшә, бер
йәки күп каналлы шашка һ.б.) булған элементтарҙан тороусы ҡоролмалар (зарядтар)
рәүешендә ҡулланыла.

Дарының беренсе вәкиле калий селитраһы, күмер һәм көкөрттөң 75:15:10
нисбәтендәге механик ҡушылмаһы — төтөнлө дары булып тора. Бындай составтағы
ҡатышма күптән уҡ яндырыу һәм емереү сараһы итеп файҙаланылған, тигән фекер
йәшәй. Шулай ҙа матди һәм яҙма иҫбатлауҙар табылмаған. Тәбиғәттә селитра йыш
осрай, ә дары өсөн кәрәкле калий селитраһы бөтөнләй осрамай.

Ҡытайҙа дары эшләү рецепты 1044 йылда барлыҡҡа килә. Дарының иртәрәк эшләнеүе лә
ихтимал, ҡайһы бер тарихсылар дарыны уйлап табыусы — II быуатта йәшәүсе Вэй
Боян, тип иҫәпләй.

Дары өсөн кәрәкле калий селитраһын алыу ҡатмарлы технологик алымдар талап итә.
Калий селитраһын етештереү XV —XVI быуатта химия үҫеш алғас ҡына мөмкин була.
Сағыштырмаса өҫтө юғары булған углерод материалдарын алыу ҙа, тимер
металлургияһы үҫеш алғас мөмкин булған. Пиротехник үҙенсәлеге булған органика
һәм тәбиғи селитра ҡатнашмаһын дары урынына ҡулланыу мөмкин һанала.

Утлы атыу ҡоралында беренсе тапҡыр төтөнлө дары ҡулланыла, ул 2 быуатта Ҡытайҙа
уйлап табылған, тип фаразлана. Европала, шул иҫәптән Рәсәйҙә, дарыны 14 быуатта
ҡуллана башлайҙар һәм ул 500 йыл дауамында хәрби өлкәлә һәм халыҡ хужалығында
файҙаланыла торған берҙән-бер шартлатҡыс матдә була.

Дарыны беренсе уйлап табыусы монах Бертольд Шварц булған, тип иҫәпләнә. Төтөнлө
дарының атыу үҙенсәлеге һуңыраҡ билдәле була һәм ут атыу ҡоралы үҫешенә сәбәпсе
була. Европала һәм Рәсәйҙә XIII быуаттан уҡ билдәле һәм XIX быуат ураһына тиклем
берҙән бер шартлатҡыс матдә булып ҡала.

Пироксилинлы дарыны беренсе тапҡыр Францияла 1884 йылда П. Вьель уйлап таба,
баллистик дарыны 1888 йылда Швецияла А. Нобель тәҡдим итә, төтөнһөҙ дары 1889
йылда Рәсәйҙә З.В. Калачёв тарафынан уйлап табыла.

Нитроцеллюлоза дарыһы һәм башҡа көслө шартлатҡыстар уйлап табылғас, төтөнлө дары
әһәмиәтен юғалта. 1884 йылда П. Вьел Францияла пироксилин дарыһын уйлап таба,
Швецияла Альфред Нобель 1888 йылда баллистик дарыны аса. Кордит дарыһы XIX быуат
аҙағында Бөйөк Британияла эшләнә.

Ракета снарядтары өсөн баллистик дары ҡоролмалары беренсе тапҡыр 1930 йылдарҙа
СССР-ҙа эшләнә һәм Бөйөк Ватан һуғышында ҡулланыла («Катюша» гвардия
миномёттары). Реактив двигателдәр өсөн яңы составтағы ҡатнашмалы дары һәм
уларҙан ҡоролмалар 1940 йылдарҙың икенсе яртыһында башта АҠШ-та, унан һуң башҡа
илдәрҙә лә эшләнә башлай. Бөйөк Ватан һуғышы йылдарында реактив снарядтарҙа
уңышлы ҡулланылған баллистик дары XX быуаттың 30-сы йылдарында СССР-ҙа эшләнә.



https://ba.wikipedia.org/wiki/%D0%93%D0%B0%D0%B3%D0%B0%D1%80%D0%B8%D0%BD_%D0%AE%D1%80%D0%B8%D0%B9_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Гагарин, Ю́рий Алексе́евич — 1934 йылдың 9 мартында тыуған. Урыҫ. 1961 йылдың 12
апрелендә донъяла беренсе булып йыһан киңлегенә осҡан кеше. Сығышы менән
крәҫтиән ғаиләһенән: атаһы — балта оҫтаһы, әсәһе — һөтсөлөк фермаһында эшләгән.
Баскетбол уйнарға яраткан.

1955 йылдың 27 октябрендә әрме сафына саҡырыла һәм Чкалов (Ырымбур) ҡалаһына
К. Е. Ворошилов исемендәге 1-се осоусылар хәрби-авиация училищеһына ебәрелә.

1959 йылдың 9 декабрендә космонавтарға кандидаттар рәтенә индереүҙе һорап,
ғариза яҙа. 1960 йылдың 3 мартында Хәрби-һауа көстәре баш командующийы бойороғо
менән кандидаттар төркөмөнә ҡабул ителә. 25 марттан алып космонавтарҙы әҙерләү
буйынса даими дәрестәр башлана. 1961 йылдың 12 апрелендә Байконур космодромынан
осоусы-космонавт Юрий Гагарин «Восток» космик карабы бортында донъяла беренсе
булып йыһанға старт ала. Был осоу өсөн Ю.Гагаринға Советтар Союзы Геройы исеме
һәм ваҡытынан алда майор дәрәжәһе бирелә. Ә 1962 йылдан алып 12 апрель көнө —
Космонавтика көнө тип иғлан ителә.



https://ba.wikipedia.org/wiki/%D0%93%D0%B0%D0%B1%D0%BE%D0%BD

Габо́н (франц. Gabon [ɡaˈbõ]), рәсми исеме — Габо́н Респу́бликаһы
(франц. République gabonaise) — Үҙәк Африкалағы дәүләт, Францияның элекке
колонияһы. Габон атамаһы португал телендә Мбе йылғаһы исеменән килеп сыҡҡан:
«Gabao» (капюшонлы пальто) — йылға тамағы формаһы. Африка ҡитғаһында иң бай һәм
тотороҡло дәүләт булып иҫәпләнә. Төньяҡ-көнсығыштан Экваториаль Гвинея,
төньяҡтан Камерун, көнбайыштан һәм көньяҡтан Конго Республикаһы менән сиктәш.
Көнбайыш ярын Атлантик океан йыуа.

Баш ҡалаһы — Либревиль. 1966 йылдың 20 сентябренән Берләшкән Милләттәр Ойошмаһы
ағзаһы.



https://ba.wikipedia.org/wiki/%D0%92%D1%8C%D0%B5%D1%82%D0%BD%D0%B0%D0%BC_%D2%BB%D1%83%D2%93%D1%8B%D1%88%D1%8B

Вьетнам һуғышы (вьетн. Chiến tranh Việt Nam, ингл. Vietnam War) — XX быуаттың
икенсе яртыһындағы иң ҙур һуғыштарҙың береһе, ул Вьетнам, тағы ла АҠШ һәм СССР,
тарихында һәм мәҙәниәтендә мөһим эҙ ҡалдырған.

Һуғыш Көньяҡ Вьетнамда граждандар һуғышы рәүешендә башланған. Артабан уға
Вьетнам Демократик Республикаһы (Төньяҡ Вьетнам) йәлеп ителгән. Һуңыраҡ Көньяҡ
Вьетнамға АҠШ һәм уның союздаштары — Көньяҡ-Көнсығыш Азия Килешеү Ойошмаһы хәрби
блогы (СЕАТО), ә Төньяҡ Вьетнамға — СССР һәм ҠХР ярҙам иткәндәр. Ваҡиғалар үҫеше
барышында был конфликт Лаоста һәм Камбоджала барған граждандар һуғыштары менән
тығыҙ бәйләнә. 1950-се йылдарҙан алып 1975 йылға тиклем Көньяҡ-Көнсығыш Азияла
барған бөтә һуғыш хәрәкәттәре Икенсе Һиндҡытай һуғышы исеме аҫтында билдәле.

Вьетнам XIX быуаттың икенсе яртыһынан алып Францияның колониаль империяһы
составына инә. Беренсе донъя һуғышынан һуң, илдә милли үҙбилдәленешкә ынтылыш
үҫә, Вьетнамдың бойондороҡһоҙлығы өсөн көрәшкән йәшерен түңәрәктәр барлыҡҡа
килә, бер нисә ҡораллы ихтилалдар була. 1941 йылда Ҡытайҙың территорияһында
Вьетнамдың бойондороҡһоҙлығы өсөн Лига (Вьетминь) — хәрби-сәйәси ойошма төҙөлә,
уға француз колониаль администрацияһына ҡаршы булған бөтә көстәрҙә инә. Артабан
был хәрәкәттә төп рольде коммунизм ҡараштары яҡлылар башҡарғандар, уларҙың
етәксеһе Хо Ши Мин була.

Икенсе донъя һуғышы ваҡытында француз администрацияһы Япония менән килешәләр:
уның буйынса Францияның колониаль административ аппараты һаҡлана, ә япондарға
Вьетнамдың стратегик ресурстары менән ҡулланырға рөхсәт бирелә. Был килшешеү
1944 йылға тиклем үҙ көсөнә эйә була, шул йылды Япония ҡорал менән француз
колонияларын тулыһынса баҫып ала. 1945 йылдың сентяберендә Япония
капитуляциялана. Ваҡытлыса хөкүмәтһеҙ осорҙо файҙаланып, Во Нгуен Зяп
башлығындағы ҡораллы көстәр ярҙамында Вьетминь Ханой һәм башҡа эре ҡалаларҙы
баҫып алалар. 1945 йылдың 2 сентяберендә Хо Ши Мин бөтә вьетнам территорияһында
бойондороҡһоҙ Вьетнам Демократик Республикаһы барлыҡҡа килеүе тураһында иғлан
итә.

Ләкин Франция үҙенең колонияһын юғалтыуын таныуҙан баш тартҡан. Ул Һиндҡытайға
экспедицион корпус ебәрә, һәм уның ярҙамында Вьетнамдың көньяҡ өлөшөндә кире
колониаль администрация контролен ҡайтарыуға өлгәшә. Һуңынан Вьетминь һәм
Франция араһында һөйләшеүҙәр башлана, әммә уларҙы ике яҡта башлыса үҙенең хәрби
көстө артабанда үҫтерер өсөн файҙаланғандар. Вьетнам Демократик Республикаһы
барлыҡҡа килеү механизмы тураһында килешеүгә ҡул ҡуйыуға ирешеүгә ҡарамаҫтан,
1946 йылдың декаберендә Франция Вьетнамда колониаль һуғыш (Беренсе Һиндҡытай
һуғышы) аса. Әммә партизандар хәрәкәтен француз армияһы еңә алмай. 1950 йылдан
алып АҠШ француз ғәскәрҙәренә хәрби ярҙам күрһәтә башлағандар. Артабанғы дүрт
йыл дауамында (1950—1954) АҠШтың хәрби ярҙамы 3 миллиард долларға еткән. 1950
йылдан алып Вьетминьға Ҡытай Халыҡ Республикаһы ярҙам итә башлай. 1954 йылға
ҡарай хәлдәр француз көстәренә ғәмәлдә өмөтһөҙ булған. Вьетнамға ҡаршы һуғыш
Францияның үҙендә бик популярһыҙ булған. Был ваҡытҡа ҡарай һуғышҡа киткән
сығымдарҙың 80 % АҠШ ҡаплап торған. Дьенбьенф янындағы ҡаты алышта Франция ауыр
еңелеү кисергәндән, 1954 йылдың июлендә Женевала уҙған конференцияла һигеҙ йыл
буйы дауам иткән һуғыш бөтөүе тураһында килешеү төҙөлә.

Был осорҙа вьетнам эштәрендә АҠШтың роле бик етеҙ үҫкән. Ҡытайҙа коммунистар
еңгәндән һуң, Вьетнамдағы ваҡиғаларҙы АҠШ администрацияһы коммунистик
экспанцияның бер өлөшө тип һанаған һәм шуға ла Францияға ҙур хәрби ярҙам
күрһәткән. Женева килешеүҙәренән һуң, АҠШ үҙенең ставкаһын Көньяҡ Вьетнамдың
премьер-министры Нго Динь Зьемға ҡуялар. 1955 йылдың 16 июлендә Нго Динь Зьем
Женева килешеүҙәрен Көньяҡ Вьетнам үтәмәйәсәген, һәм тағы ла дөйөм һайлауҙар
булмауын һәм бында антикоммунистик дәүләт урынлашыуын белдерә. Шул уҡ йылдың
октяберендә ул референдум үткәрә, унда Көньяҡ Вьетнамға монархия булып ҡалырғамы
әллә республикаға әүерелгәме тигән һорау ҡуйылған. Зьем рефендум иғәнәләре
буйынса монархияның бөтөүе тураһында һәм үҙен «Вьетнам Республикаһының» тәүге
президенты тип иғлан итә.

Илдең ҡушылыуы буйынса Женева килешеүҙәренең шарттары өҙөлгәс һәм башҡаса тыныс
юлдар булмағанлыҡтан, тик 1959 йылдың башында ғына төньяҡ коммунистар Зьемға
ҡаршы булған көстәргә ярҙам итеүҙе һайлайҙар. Һәм йылдың уртаһынан алып көньяҡҡа
«хәрби кәңәшселәрҙе» ебәрә башлайҙар, улар башлыса ошо яҡта тыуып теләһә ниндәй
сәбәп менән төньяҡ өлөшөнә барып эләккәндәр булған. Тәүге осорҙа кешеләрҙе һәм
ҡоралды ДМЗ һыҙығыы аша үткәргәндәр, ләкин аҙағыраҡ Лаоста коммунистарҙың хәрби
уныштарынан һуң транзит уның территорияһа аша башҡарылған. Шулай итеп «Хо Ши Мин
һуҡмағы» барлыҡҡа килгән, ул ДМЗ һыҙығын уратып Лаос һәм аҙыраҡ Камбоджа
территорияһы аша Көньяҡҡа Вьетнамға йүнәлгән.

1960 йылдың декаберендә Зьемға ҡаршы булған бөтә төркөмдәр Көньяҡ Вьетнамды Азат
итеү Милли Фронтына (КВАМФ) берләшәләр, ул Көнбайыш дәүләттәрҙә Вьетконг исеме
аҫтында билдәле булған. Төньяҡ Вьетнам ярҙамында партизандар бик уңышлы һөжүм
иткәндәр, һәм АҠШ үҙенең хәрби ярҙамын үҫтерергә мәжбүр була. 1961 йылдың
декаберендә АҠШ үҙенең тәүге хәрби көстәренең частарын — ике вертолёт ротаһын
ебәрә. Туҡтауһыҙ хәрби кәңәшселәр күбәйтелә. Был осорҙа Көньяҡ Вьетнамдағы һуғыш
әле йәмғиәт иғтибарын йәлеп итмәй ҡала, әммә америка президенты Джон Кеннеди
администрацияһы Көньяҡ-Көнсығыш Азиялағы «коммунистар агрессияһы» менән
көрәшендә бөтә ҡыйыулығын һәм АҠШтың үҙенең создаштарына ярҙам итергә әҙер
булыуын совет етәксеһе Никита Хрущёвҡа күрһәтергә тырышҡан. Ҙурайып барған
конфликт Һыуыҡ һуғыштың «эҫе нөктәләренең» береһе булып киткән.

1963 йылдың ғинуарында Апбак янындағы алышта партизандар тәүге тапҡыр хөкүмәт
көстәрен еңергә өлгшәләр. Буддист кризисынан һуң Зьем режимының урыны тағы ла
тотороҡһоҙораҡ булған. Вьетнам халҡының төп өлөшө буддистар, ә Нго Динь Зьем һәм
уның янындағы кешеләр — христиан-католиктар булғандар. Күп кенә ҡалала буддист
болалары уҙған, бер нисә монах үҙ-үҙҙәрен яҡҡандар, былар бөтәһе лә Европала һәм
АҠШта ҙур резонанс тыуҙыра. Америка вәкилдәре дәүләт түңкәрелеше әҙерләгән
Көньяҡ Вьетнам генералдары менән бәйләнешкә инәләр. 1963 йылдың 1 нояберендә
Зьем үҙенең власын юғалта һәм иртәһенә ҡустыһы менән үлтерелгән.

Зьемды алыштырған хәрби хунта сәйәси тотороҡһоҙ була. Артабанғы йыл ярым буйы
Көньяҡ Вьетнамдың башҡалаһы Сайгонда бер нисә ай һайын сираттағы түңкәрелеш
булып торған. Көньяҡ Вьетнамдың армияһы сәйәси көрәшкә йәлеп ителә, был Көньяҡ
Вьетнамды Азат итеү Милли Фронтының партизандарына яңы территорияларҙы баҫып
алырға мөмкинлек тыуҙыра.

Көньяҡ Вьетнамға һуғыштың беренсе этабында Төньяҡ Вьетнамдан күсерелгән хәрби
хеҙмәткәрҙәрҙең һаны:



https://ba.wikipedia.org/wiki/%D0%92%D0%B8%D1%80%D1%83%D1%81%D1%82%D0%B0%D1%80

Ви́рус (лат. virus — ағыу) —тере күҙәнәк эсендә генә үрсеү һәләтенә эйә булған
күҙәнәкһеҙ инфекция агенты. Вирустар бөтә организмдарҙы, хайуандарҙан алып
бактериялар һәм архейҙарға тиклем зарарлай(бактерия вирустарын бактериофаг тип
атайҙар ). Башҡа вирустарҙы зарарлаусы үтә паразит вирустарҙы сателлит-вирустар
тип атайҙар.

1892 йылда Дмитрий Ивановскийҙың тәмәкенең бактерааль булмаған патогены
тураһында мәҡәләһе сыҡҡас һәм 1898 йылда Мартин Бейеринктың тәмәке вирусы
мозаикаһын асҡандан һуң 5 меңгә тиклем вирус асылған һәм ентекләп яҙылған булһа
ла, улар миллиондан артыҡ булырға мөмкин . Вирустар Ерҙә иң таралған биологик
форма булып тора һәм барлыҡ экосистемала табылған .

Тәбиғәттә вирустар һәр ерҙә осорай, йоҡтороусылар ярҙамында йәки механик рәүештә
тарала ала. Күҙәнәк эсе паразиттары булараҡ, вирустар кешеләрҙәге күп кенә
ауырыуҙарҙы (сәсәк, грипп, ҡыҙылса, полиомиелит һ.б.) китереп сығаралар. Күп
кенә хайуандарҙы зарарлаусы полипатоген (ҡотороу ауырыуы, Ауески ауырыуы
вирустары) һәм монопатоген вируслартар (сусҡаларҙа тағун (чума), тауыҡтарҙа
инфекцион ларинготрахеит ауырыуҙарын китереп сығарыусы вирустар) бар. Үҫемлек
вирустары, башлыса, һурыусы бөжәктәр, талпандар, нематодалар һәм ҡайһы бер түбән
төҙөлөшлө бәшмәктәр - тамыр паразиттары зооспоралары менән, ҡайһы берҙәре ауырыу
үҫемлек ххорлоҡъътарынан тарала.



https://ba.wikipedia.org/wiki/%D0%91%D0%B8%D0%BE%D0%BB%D0%BE%D0%B3%D0%B8%D0%BA_%D1%81%D0%B8%D1%81%D1%82%D0%B5%D0%BC%D0%B0%D1%82%D0%B8%D0%BA%D0%B0

Биологик систематика — бөтә тереклекте классификациялаштырыусы фәнни дисциплина;
тере организмдарҙы классификация принциптарын төҙөү уның төп мәсьәләһе булып
тора. Биологик систематика ошо, әйтеп кителгән принциптарҙы ҡулланып система
төҙөүсе фән. Классификация һүҙе бында, бөтә барлыҡ организмдарҙы һәм күптән үлеп
бөткән төр организмдарын тасурилау һәм системала урынлаштырыу,мәғәнәһендә
ҡулланыла[1].

Систематиканың дөйөмләштереүсе эше Ғәҙәти Системаны яһау булып тора. Бер яҡтан
ошо система тәбиғи күренештәр нигеҙендә ята һәм икнсе, яҡтан фәнни
тикшеренеүҙәрҙең бер этабы булып тора тигән фараздар бар. Тәбиғәтте белемдәрҙең
сикһеҙлеге прицибына ярашлы Ғәҙәти Системаны дөйөм аныҡлап булмай[2].

Тере организмдарҙың хәҙерге замандағы классификацияһы иерархик приципта
төҙөлгән. Иерархияның (рангтың) төрлө дәрәжәнең үҙ исеме бар (юғарғыларҙан
түбәнгә): Батшалыҡ, Тип йәки Бүлек, Класс, Отряд, Ғаилә , Ырыу һәм Төр. Төрҙәр
айырмалы берәмектәрҙән тора.

Был система төҙөү принцибыты, швед натуралисы Карл Линней исеме менән Линней
иерархияһы тип атайҙар. Уның эштәре нигеҙендә һәҙерге заман традицион фәнни
систематика төҙөлгән.

Супер-Батшалыҡ , йәки биологик домен тигән төшөнсә сағыштырмаса яңыраҡта
барлыҡҡа кигән. Был төшөнсәне 1990 йылда Карл Вёзе тәҡдим иткән. Ошо төшөнсә
Ерҙәге бөтә биомассаны өс доменға бүлә: 1) эукариоттар (күҙәнәктәрҙә ядролары
булған организмдарҙы берләштереүсе домен; 2) бактериялар; 3) архейҙар.



https://ba.wikipedia.org/wiki/%D0%91%D0%B5%D0%BB%D0%BE%D1%80%D1%83%D1%81_%D1%82%D0%B5%D0%BB%D0%B5

Белорус теле (бел. беларуская мова, Łacinka яҙыуында biełaruskaja mova) — славян
төркөмөнә ҡараған тел, Беларусь Республикаһында урыҫ теле менән бер рәттән
дәүләт теле. Белорус теле, урыҫ һәм украин телдәре кеүек, славян төркөмөнөң
көнсығыш төркөмсәһенә ҡарай.

Беларустән тыш, белорус теле Польшала, Литвала, Рәсәйҙә, АҠШ-та һәм башҡа
беларус диаспоралы илдәрҙә киң ҡулланыла. Беларус телендә тыуған теле рәүешендә
һөйләшеүселәр һаны (стандарт әҙәби телен, диалекттарҙы, трасянканы
ҡулланыусыларын иҫәпкә алғанда) — 8-9 миллион тирәһе кеше.

1999 йылғы халыҡ иҫәбе мәғлүмәттәре буйынса, Беларустә йәшәгән 8 159 миллион
самаһы беларустан 85,6 % (йәғни 7 миллион самаһы кеше) өсөн белорус теле —
тыуған тел. 41,3 % кеше белорус телен өйҙә ҡуллана, тип күрһәткән. Шул уҡ
мәғлүмәттәр буйынса, Беларустә 395,7 мең самаһы поляк йәшәй, уларҙан 67,1 %
беларус телен тыуған теле тип һанай, ә 57,4 % өйҙә белорусса һөйләшә тип яҙған.



https://ba.wikipedia.org/wiki/%D0%91%D0%B0%D1%88%D2%A1%D0%BE%D1%80%D1%82_%D0%B0%D0%BB%D1%84%D0%B0%D0%B2%D0%B8%D1%82%D1%8B

Башҡорт алфавиты — башҡорт теленең алфавиты. Башҡорттар төрлө дәүерҙә боронғо
төрки руна яҙмаһын, боронғо уйғыр, ғәрәп, латин яҙмаларын һәм кириллица ҡуллана.
Һуңғыһы — әлеге көндә ҡулланылған алфавит. Был алфавитта 42 хәреф, шуларҙың
туғыҙы телдең үҙенсәлекле өндәрен билдәләй — Ә ә, Ө ө, Ү ү, Ғ ғ, Ҡ ҡ, Ң ң, Ҙ ҙ,
Ҫ ҫ, Һ һ хәрефтәре.

Бөгөнгө көндә ҡулланылған башҡорт алфавиты 1940 йылда ҡабул ителгән. Был
алфавитта 42 хәреф, шуларҙың туғыҙы телдең үҙенсәлекле өндәрен билдәләй — Ә ә, Ө
ө, Ү ү, Ғ ғ, Ҡ ҡ, Ң ң, Ҙ ҙ, Ҫ ҫ, Һ һ хәрефтәре. Шуныһы тағы ла иғтибарға лайыҡ —
Ҡҡ, Ҙҙ хәрефтәре башҡа бер төрки телдә лә осрамай.

Ислам динен ҡабул иткәнгә тиклем башҡорттар, башҡа төрки халыҡтар кеүек үк,
боронғо төрки ырын (рун, руна) яҙмаһын ҡуллана. Яҙыусы, тарихсы Йыһат Солтанов
яҙыуынса, «Ырын» (рун, руна) ғәзиз бабаларыбыҙҙың ағасҡа йә ташҡа ырып яҙыу
ысулы ул". Силәнгә — Өргөн (Селенга — Орхон) ырын яҙмалары бөйөк Төрки ҡағанаты
(552—745 йылдар) дәүерендә барлыҡҡа килгән. Был боронғо төрки алфавитында 37
хәреф булһа, уның 17-һе башҡорт тамғаларына тап килә.

Боронғо төрки халыҡтары руна яҙыуынан башҡа тағы икенсе бер төр яҙыу ҡулланған.
Ул — боронғо уйғыр яҙыуы, VIII-ХVII быуаттарҙа ҡулланылышта була.

X быуат баштарында, Ислам динен ҡабул иткәс, башҡорттар ғәрәп яҙмаһын ҡуллана
башлай. Үҙ заманының уҡымышлылары ғәрәп яҙмаһын ҡулланып күп нәмә яҙып
ҡалдырғандар, улар араһында тарихи документтар менән шәжәрәләр ҙә, эпос,
легендалар һәм башҡалар ҙа бар. Боронғо ҡәбер таштарындағы, һәр төрлө
һәйкәлдәрҙәге яҙыуҙар ҙа ғәрәп хәрефе менән башҡарылған.

Ғәрәп яҙмаһы нигеҙендә төрки халыҡтар иҫке төрки теле тип аталған әҙәби яҙма
телен булдыра. Был яҙманы башҡорттар XI-се быуатта ҡуллана башлай. Нәҡ ошо телдә
ХIII быуат башында Ҡол Ғәлиҙең мәшһүр «Ҡисса и Йософ» әҫәре яҙыла.

ХVI быуат уртаһында башҡорттар Урыҫ дәүләтенә ҡушылғас, батша самодержавиеһы
төрки телен рәсми яҙма тел тип таный. Ошо телдә төрлө документтар, манифестар,
указдар, өндәмәләр, фармандар, хаттар, шәжәрәләр һәм нәфис әҫәрҙәр һәм башҡа
яҙма ҡомартҡылар һаҡланған.

Башҡорт яҙма әҙәби телен булдырыу йүнәлеше башҡорт мәҙәниәте һәм мәғарифы
тарихында тәүге тапҡыр XIX быуатта күренекле башҡорт педагогы, мәғрифәтсе ғалим
һәм яҙыусы Мирсалих Мирсәлим улы Биксуриндың эшмәкәрлегендә тормошҡа ашырыла.
Башҡорт мәғрифәтселәренән шулай уҡ Мөхәмәтсәлим Өмөтбаев ғәрәп алфавитын
камиллаштырырға, башҡорт теленә ҡулайлаштырырға ынтыла.

Башҡортостанда совет хакимиәте урынлашҡандан һуң, 1921 йылда Бәләкәй
Башҡортостандың Үҙәк Башҡарма Комитеты башҡорт теленең дәүләт статусын таный.
Башҡорт яҙмаһын булдырыу һәм уны ҡулланыу өсөн 1922 йылда Шәһит Хоҙайбирҙин
етәкселегендә комиссия ойошторола. 1923 йылда ошо комиссия тарафынан төҙөлгән
беренсе башҡорт алфавиты һәм орфографияһы («Хәреф вә имла лаихәһе») иғлан ителә.
Был алфавит традиция буйынса быға тиклем башҡорттар файҙаланып йөрөгән ғәрәп
графикаһы нигеҙендә төҙөлә (уны һуңынан иҫке башҡорт алфавиты йәки «иҫкәлеп» тип
йөрөтәләр). Алфавит 33 хәрефтән тора (иҫкеһендә иһә — 22 хәреф булған), шуларҙың
егерме етеһе — тартынҡы («тауышһыҙ») өндәр, ә алтыһы һуҙынҡы («тауышлы») өндәр
өсөн алынған.

1920-се йылдарҙа СССР халҡының яҙмаһын латиницаға күсереү буйынса хәрәкәт
башлана. Был хәрәкәтте совет яҙыусыһы, йәмғиәт эшмәкәре Анатолий Луначарский
яҡлап сыға. В. И. Ленин шулай уҡ латинлаштырыу яҡлы, әммә был эште урыҫ теле
яҙмаһынан башлауға ҡаршы була. Латинлаштырыу ғәрәп алфавиты нигеҙендәге яҙманы
ҡулланған телдәрҙән башлана.

Латин алфавитына күсеү өсөн хәрәкәт 1924 йылдан Башҡортостанда башлана. 1924
йылдың 6 октябрендә Башҡортостан халыҡ Комиссарҙары Советы (Башсовнарком)
башҡорт яҙмаһын латин алфавитына күсереү кәрәклеге тураһында ҡарар ҡабул итә.
1925—1935 йылдарҙа Башҡортостан яңалиф үҙәк комитеты эшләй. Башҡорт алфавитының
латин графикаһы нигеҙендә төҙөлгән беренсе варианты Яналиф үҙәк комитеты
тарафынан 1925 йылда тәҡдим ителә. Һуңынан был алфавит ҡабаттан ҡарап сығыла,
камиллаштырыла. Уның яңы варианты 1928 йылдың 7 майында Башҡортостан Үҙәк
Башҡарма Комитеты һәм Башҡортостан халыҡ Комиссарҙары Советы тарафынан рәсми
дәүләт алфавиты итеп раҫланыла. Был алфавитта 36 хәреф була, шуларҙың уны —
һуҙынҡы өндәр өсөн, егерме алтыһы — тартынҡы өндәр өсөн, быларға өҫтәп
үҙләштерелгән һүҙҙәрҙә тартынҡыларҙың йомшаҡлығын белдереү өсөн '(апостроф)
алына.

1939 йылда алфавиттан Çç һәм ьj хәрефтәре телдең фонетикаһын сағылдырыу өсөн
кәрәкмәгәнлектән төшөрөп ҡалдырыла.

Әммә Яңалиф рәсми башҡорт алфавиты ролен бик оҙаҡ үтәмәй. Башҡорт яҙмаһын урыҫ
графикаһы нигеҙендәге алфавитҡа күсереү 1938 йылдың авгусында уҡ башлана.

Башҡорт яҙыуын урыҫ графикаһы нигеҙендәге алфавитҡа күсереү эше урыҫ һәм башҡорт
ғалимдары тарафынан Октябрь революцияһына тиклем үк башланған. Урыҫ алфавиты
нигеҙендәге тәүге башҡорт алфавиты «Букварь для башкир» 1892 йылда Ырымбур
губернаһының уҡыу-уҡытыу эштәре буйынса округ инспекторы Василий Владимирович
Катаринский тарафынан баҫтырыла, 1898 йылда әлифбаның икенсе баҫмаһы сыға. 1907
йылда Орск өйәҙенең урыҫ булмаған мәктәптәренең инспекторы Александр Григорьевич
Бессоновтың бер аҙ камиллаштырылған әлифбаһы («Букварь для башкир») донъя күрә.
Ҡазан университеты профессоры Николай Федорович Катанов урыҫ графикаһы нигеҙендә
«Азбука для башкирского языка» төҙөй.

Бигерәк тә башҡорт табибы һәм тел белгесе Ҡулаев Мөхәмәтхан Сәхипгәрәй улы
(Мөхәмәтхан Сәхипкирәй улы) төҙөгән урыҫ графикаһы нигеҙендәге башҡорт алфавиты
киң билдәле. 1912 йылда Ҡазанда уның «Основы звукопроизношения и азбука для
башкир» тигән китабы баҫылып сыға. Башҡортса яҙыу өсөн Ҡулаев Мөхәмәтхан
Сәхипгәрәй улы урыҫ-грек графикаһы нигеҙендә башҡорт милли алфавитын төҙөй,
башҡорт телендәге өндәргә баһалама бирә, һәр өнгә хәреф билдәләй. 1919 йылда
Өфөлә уның «Әлепей» китабы донъя күрә. Китапта һыҙылышы ҡатмарлы хәрефтәр
ябайлаштырыла, улар хатта хәҙерге башҡорт теле алфавитына яҡын тора. Ләкин
Ҡулаевтың алфавитын революциянан һуң тәүге йылдарҙа ғәмәлгә индереп булмай,
сөнки граждандар һуғышы, 1921 йылғы йотлоҡ был эште бойомға ашырырға мөмкинлек
бирмәй.

1928 йылда һәм артабан, төрки халыҡтар яҙмаларын ғәрәп алфавитынан латин
алфавитына күсереү хәрәкәте дәүерендә, Ҡулаев урыҫ графикаһын ҡабул итеү
кәрәклеген йәнә лә яҡлап сыға. Уның башҡорт яҙмаһын урыҫ графикаһы нигеҙендә
төҙөү идеяһы 1939 йылда тормошҡа ашырыла башлай.

Урыҫ графикалы алфавитҡа күсеү мәсьәләһе ВКП(б)-ның Башҡортостан өлкә
комитетында 1938 һәм 1939 йылдарҙа ике мәртәбә тикшерелә һәм башҡорт теленең яны
алфавитын һәм орфографияһын төҙөү буйынса комиссия ойошторола. 1939 йылдың
декабрендә Башҡорт АССР-ы Верховный Советы Президиумы урыҫ графикаһы нигеҙендә
төҙөлгән башҡорт алфавитын һәм орфографияһын раҫлау һәм был алфавит менән
орфографияға күсеүҙе 1940—1941 йылдарҙа тамамлау тураһында указ ҡабул итә.
Башҡорт әҙәби теленең яңы алфавиты һәм орфографияһы 1940 йылда С. Моратов, З.
Айыуханов һәм А. Ә. Ғәлләмов авторлығында айырым китап булып баҫылып сыға. 1950
алфавитҡа Ё ё хәрефе өҫтәлә һәм нәҡ ошо вариант әлеге көндәрҙә ҡулланыла.

Компьютер технологияларында кириллик хәрефтәр өсөн ҡулланылған кодлауҙарҙа
(КОИ8, Windows CP 1251 һ.б.) кириллик графика нигеҙендә төҙөлгән башҡа тел
алфавиттарының үҙенсәлекле хәрефтәре өсөн буш код ҡалмай (украин, белорус, серб
һәм македон хәрефтәренән башҡа). Һөҙөмтәлә был милләттәрҙең алфавиты өсөн
компьютер шрифттарын булдырыуҙы шәхси фирмалар йәки һәүәҫкәр оҫталар үҙ өҫтөнә
ала. Хәҙерге көндә башҡорт хәрефтәрен сағылдырған шрифттар бихисап. Әммә
барыһының да бик ҙур кәмселеге бар — был шрифттар бер-береһе менән ҡуша ҡулланыу
өсөн яраҡлаштырылмаған, йәғни бер шрифттан икенсеһенә күскән хәлдә күпселек
символдар мәғәнәһен юғалта. Һәм тағы ла бер кире яғы — был шрифттар ҡайһы
компьютерға ҡуйылған, шунда ғына уҡыла, шулай итеп, улар башлыса йыйылған
башҡорт текстарын ҡағыҙға баҫып сығарыу өсөн генә яраҡлы.

Был проблемалар электрон һүҙлектәр, дөрөҫ яҙыуҙы тикшереү системаларын, башҡорт
телендә веб-сайттар булдырыу эшендә тотҡарлыҡ яһай.

Юникод (Unicode) халыҡ-ара кодлау стандарты үрҙә әйтеп үтелгән мәсьәләне хәл
итә. Был стандарт бөтә яҙма телдәрҙең хәрефтәрен, иероглифтарын, символдарҙы
сағылдырыу мөмкинлеген бирә. Бөгөнгө көндә башҡорт текстын яҙыу өсөн төп
операцион системаларҙа, шул иҫәптән Windows-та ҡуйылған Unicode шрифттары
ҡулланыла. Шулай, Arial Unicode MS, Palatino Linotype, Microsoft Sans Serif
шрифттары бөтә компьютерҙа ла дөрөҫ сағылдырыла. Әммә башҡорт ҡатламы
(урыҫ. раскладка) булмауы башҡорт хәрефтәрен йыйыуҙы ҡатмарлаштыра. Башҡорт
хәрефтәрен яҙыу ысулдары Башҡорт Википедияһының «Нисек башҡортса яҙырға?»
мәҡәләһендә һәм bashqort.com сайтының «Башҡортса яҙыу» мәҡәләһендә тасуирланған.

2007 йылдың ғинуарынан һатыуға сығарылған Windows Vista операцион системаһынан
алып башҡорт теле ҡатламы Windows операцион системаларының тел пакетына кертелә.
2009 йылда иһә башҡорт теле ҡатламы Linux операцион системаһында ла булдырыла.
2013 йылда OS Android башҡорт клавиатура сығты, iOS операцион системаға
клавиатура бар.



https://ba.wikipedia.org/wiki/%D0%91%D0%B0%D1%88%D2%A1%D0%BE%D1%80%D1%82_%D0%90%D0%A1%D0%A1%D0%A0-%D1%8B

Башҡорт Автономиялы Совет Социалистик Республикаһы — РСФСР составында башҡорт
халҡының автономлы республикаһы.

1919 йылдың 20 мартында Ырымбур губернаһының төньяҡ өйәҙҙәре (кантондары)
биләмәләрендә ойошторолған. Территорияһында ҡалалар булмағанлыҡтан, тәүге
ваҡытта күрше Өфө губернаһында урынлашҡан Стәрлетамаҡ ҡалаһынан идара ителгән.

1925 йылдың 27 мартында БАССР-ҙың беренсе Конституцияһы ҡабул ителә. Был
конституция Башҡортостандың кантондарға бүленешен билдәләгән; уның буйынса
Башҡорт АССР-ы Арғаяш, Бәләбәй, Бөрө, Йылайыр, Мәсәғүт, Стәрлетамаҡ,
Тамъян-Ҡатай һәм Өфө кантондарынан торған. Граждандар йыйылыштарҙа, судта,
идаралыҡта һәм ижтимағи тормошта үҙ телендә һөйләшеү һәм яҙыу хоҡуғын алған. Бер
үк ваҡытта республикала йәшәгән аҙ һанлы милләттәргә лә мәктәптә үҙ телдәрендә
уҡытыу хоҡуғы тәьмин ителгән. Рәсми телдәр булып башҡорт һәм урыҫ телдәре
танылған.

1990 йылдың 11 октябрендә «Башҡорт АССР-ы суверенитеты тураһында» декларация
ҡабул ителә.

1992 йылдың 25 февралендә Башҡорт АССР-ы үҙ атамаһын Башҡортостан Республикаһы
тип үҙгәртә.

1992 йылдың 31 мартында Рәсәйҙең башҡа республикалары менән бергә Башҡортостан
исеменән дә яңы федератив килешеүгә ҡул ҡуйыла.

Рәсәйҙең Юғары Советы таратылып, Рәсәй Федерацияһының яңы Конституцияһы ҡабул
ителгәс, 1993 йылдың 24 декабрендә республиканың да яңыртылған Төп Законы
ғәмәлгә инә.

1917 йылдың Февраль революцияһынан һуң башҡорттар торған төбәктәрҙә
милли-территориаль автономия ҡороу өсөн милли хәрәкәт башлана. 1917 йылдың
июль-август айҙарында Ырымбурҙа I һәм II Бөтә Башҡорт Ҡоролтайы уҙа; был
йыйындарҙа башҡорт халҡының вәкилдәре федератив Рәсәй составында
«милли-территориаль рәүештә демократик республика» төҙөргә зарур, тип ҡарар
ҡабул итә.

I Бөтә Башҡорт ҡоролтайы Башҡорт Үҙәк Шураһын һайлай (II Ҡоролтай уны ҡабат
һайлай). Үҙәк Шура Ырымбурҙа йыйыла һәм 1918-се йылдың ғинуарында үтәсәк
Рәсәйҙең Ойоштороу Йыйынына (Учредительное собрание) әҙерләнә башлай. Әммә
пландарҙы Октябрь революцияһы боҙа.

1917 йылдың 16 ноябрендә Башҡорт Үҙәк Шураһы Ырымбур, Пермь, Һамар, Өфө
губернаһының өлөштәрен Рәсәй республикаһының автономлы өлөшө — Башҡортостан
территориаль-милли автономияһы тип иғлан итә.

Был ҡарар 1917 йылдың 8-20 декабрендә Ырымбурҙа үткән III Бөтә Башҡорт
Ҡоролтайында раҫлана. «Бәләкәй Башҡортостан» төшөнсәһе 1918 йылдың ғинуарында
индерелә — был ваҡытта «Бәләкәй Башҡортостан автономияһы тураһында ҡанундар»
тигән проект әҙерләнә.

Пермь губернаһынан: Красноуфимск өйәҙенең көньяҡ өлөшө; Осинск өйәҙенең көньяҡ
өлөшө; Екатеринбург өйәҙенең көньяҡ-көнсығыш өлөшө; Шадринск өйәҙенең
көньяҡ-көнбайыш өлөшө;

Ырымбур губернаһынан: Силәбе өйәҙенең көньяҡ-көнбайыш өлөшө; Троицк өйәҙенең
көнбайыш өлөшө; Үрге Урал (Верхнеуральск) өйәҙе, Орск өйәҙенең төньяҡ-көнбайыш
өлөшө; Ырымбур өйәҙенең төньяҡ өлөшө;

Өфө губернаһынан: Бөрө өйәҙенең көньяҡ-көнбайыш өлөшө; Стәрлетамаҡ өйәҙенең
төньяҡ-көнсығыш өлөшө;

Шул уҡ ваҡытта татар милли хәрәкәте лидерҙары Урал-Иҙел Штаты төҙөү буйынса эш
алып бара.

1919 йылдың 20 мартында «Үҙәк Совет власының Башҡорт хөкүмәте менән Автономлы
Совет Башҡортостаны тураһында килешеү» төҙөлә. Был килешеү матбуғатта 1919
йылдың 23 мартында баҫылып сыға, был көн республиканың барлыҡҡа килгән көнө тип
рәсми рәүештә таныла.

Бынан алда Бәләкәй Башҡортостанға индерелгән Затоуст өйәҙенең 7 волосы һәм
Златоуст ҡалаһы, Өфө өйәҙенең 6 улусы, Троицк өйәҙенең 4 улусы, Стәрлетамаҡ
өйәҙенең 10 улусы АБСР составына халыҡтан һорашып сыҡҡас ҡына индерелә ала.

Үрҙәге «Килешеү» буйынса, Автономлы Башҡорт Совет Республикаһының баш ҡалаһын
Советтар съезы (йыйын) билдәләргә тейеш була; бығаса ваҡытлыса рәсми баш ҡала
тип Бөрйән улусының Орск өйәҙенең Темәс ауылы билдәләнә (хәҙерге Баймаҡ
районында урынлашҡан).

Совет власынан килешеүгә Совнарком рәйесе В. И. Ленин, Бөтә Рәсәй Үҙәк Башҡарма
Комитеты рәйесе вазифаһын башкарыусы М. Ф. Владимирский, милләттәр эштәре
буйынса халыҡ комиссары И. В. Сталин, ВЦИК секретары А. Енукидзе ҡул ҡуя.
Башҡорт Хөкүмәте яғынан Башҡорт Хөкүмәте рәйесе М. А. Ҡулаев, Башҡорт шураһы
(советы) ағзаһы М. Д. Халиҡов, Башҡорт ғәскәрҙәре адъютанты Ә. И. Бикбауов ҡул
ҡуя.

Был килешеүгә ҡул ҡуйыу ҡатмарлы шарттарҙа башҡарыла. Граждандар һуғышы киң
ҡолас ала, башҡорт ерҙәре берсә аҡтар, берсә ҡыҙылдар ҡулына күсә. Был
документ — ике яҡ араһында барған оҙайлы, ауыр һәм әүҙем һөйләшеүҙәр нәтижәһе.
Башҡортостандың сәйәси-хоҡуҡи статусы юридик яҡтан нығытыла. Ғәмәлдә Рәсәй
составында, сағыштырмаса үҙаллы иҡтисадҡа һәм айырым ғәскәргә эйә булған башҡорт
республикаһы барлыҡҡа килә.

Башҡорт Автономияһы төҙөлөү үҙ-ара килешеү һәм тик шарттар нигеҙендә барлыҡҡа
килә. Башҡа милли берәмектәргә автономия хоҡуғы «юғарынан» йәғни Совет власы
декреты менән бирелә.

Шулай итеп, Башҡортостан Рәсәйҙәге тәүге милли-территориаль республика булып
ойошторола.

Колчак ғәскәре һөжүм итеп килгәс, республиканың идаралығы (Башревком) Саранск
ҡалаһына күсерелә; унда ул 1919-сы йылдың апреленән авгусына тиклем булып,
августың 20-һендә Стәрлетамаҡҡа ҡайта. Стәрлетамаҡ Өфө губернаһында ҡалһа ла,
Бәләкәй Башҡортостандың баш ҡалаһына әүерелә. 1920-сы йылдың 20 авгусында
Стәрлетамаҡ ҡалаһы, ноябрь айында Стәрлетамаҡ өйәҙенең 16 улусы шулай уҡ
республикаға тапшырыла.

1922 йылдың 14 июнендә «Автономлы Башҡорт Социалистик Совет Республикаһының
сиктәрен киңәйтеү тураһында» тип аталған ВЦИК декреты менән Өфө губернаһы
бөтөрөлә.

Уның Өфө, Бөрө, Бәләбәй, Златоуст өйәҙҙәре Автономлы Башҡорт Социалистик Совет
Республикаһына ҡушыла. Республика составына шулай уҡ Силәбе губернаһының Мейәс
өйәҙенең Турғаяҡ, Сыростан, Мейәс улустары һәм Мейәс ҡалаһы индерелә. Бәләкәй
Башҡортостандан Силәбе губернаһына Ялан кантоны тапшырыла. Өфө губернаһының
Минзәлә өйәҙе 1920 йылда барлыҡҡа килгән яңы Автономлы Татар Социалистик Совет
Республикаһына тапшырыла.

Юридик яҡтан Өфө губернаһы административ берәмек булараҡ бөтөрөлә, уның ерҙәре
Башҡорт Республикаһына күсә. Өфө губернаһының етәкселәре күпселектә Оло
Башҡортостандың идаралығына күсә.

1920 йылдарҙың аҙағында уҡ Башҡортостанда, Татарстанда һәм күрше төбәктәрҙә
нефть ятҡылыҡтары табыла (Иҙел-Урал нефть һәм газ төбәге мәҡәләһен ҡара).
1932-се йылдың майында Ишембай янында беренсе скважиналарҙан нефть сығарыла
башлай.

1930 йылдарҙа Совет хөкүмәте ошо төбәктә ҙур нефть сығарыу һәм эшкәртеү базаһын
ойоштороу маҡсатын ҡуя. Киләсәктә был нефть эшкәртеү һәм нефтехимия тармаҡтарын
төҙөүҙә булышлыҡ итә. Иҙел-Урал төбәге «Икенсе Баҡы» тип атала башлай.

Башҡортостандың Урал аръяғында (Белоретта, Учалыла, Сибайҙа) тау сәнәғәте районы
булдырыла. Өфө, Стәрлетамаҡ ҡалалары мөһим сәнәғәт үҙәктәренә әүерелә.

Бөйөк Ватан һуғышы осоронда Башҡортостанға Рәсәйҙең үҙәгенән һәм көньяғынан
йөҙҙән ашыу предприятиелар, тиҫтәләрсә госпиталдәр, ҡайһы бер үҙәк хөкүмәт
органдары эвакуациялана; 278 мең ҡасаҡ күсеп килә, шуларҙың 104 меңе — Өфөгә.

Һуғыш ваҡытында бик күп хәрби частар, шул иҫәптән Башҡорт атлы дивизияһы
әҙерләнә. «Полководец Суворов», «Александр Невский», «Салават Юлаев» һәм
«Уфимец» бронепоездарын эшләп, фронтҡа ебәрәләр.

1930 йылғаса Башҡортостанда улус-кантон бүленеше була. Мәҫәлән, 1926 йылда
Башҡорт АССР-ында 8 кантон була, атап үткәндә Арғаяш, Бәләбәй, Бөрө, Йылайыр,
Мәсәғүт, Стәрлетамаҡ, Тамъян-Ҡатай һәм Өфө кантоны. Былар 117 улусҡа һәм 1 852
ауыл советына бүленә. 1930 йылдың 20 авгусында райондарға бүленеш индерелә. 1952
йылдың майында Башҡорт АССР-ы Өфө һәм Стәрлетамаҡ өлкәһенә бүленә. Киләһе йылдың
апрелендә был ҡарар юҡҡа сығарыла, Башҡорт АССР-ы берҙәм төбәк булараҡ 54
районға бүленә.



https://ba.wikipedia.org/wiki/%D0%91%D0%B0%D1%80%D0%BE%D0%BA%D0%BA%D0%BE

Баро́кко (итал. barocco — «сәйер», «ҡупшы», порт. perola barroca) — XVI быуат
аҙағында — XVIII быуат уртаһында Көнбайыш Европа, 18 быуаттың 1-се яртыһында
Рәсәй архитектураһындағы һәм сәнғәтендәге стиль. Бароккога Көнбайыш Европа
архитектураһында фасадтарҙың ҡупшы пластикаһы, биҙәктәр байлығы, ҡоролошоноң
ҡатмарлылығы; шулай уҡ тантана залдары интерьерҙарының төрлө төҫтәге уйма
һындар, күпертеп һәм уйып яһалған биҙәктәр, рәсемдәр һәм көҙгөләр менән
зиннәтләнгән булыуы хас. 17 быуат аҙағында Көнбайыш Европа бароккоһы
йоғонтоһонда Мәскәү архитектураһында ла күп һанлы ордер детальдәре күренә
башлай. Архитектура ғилемендә был йүнәлеш «Нарышкин стиле» («Нарышкин
бароккоһы») йәки «Мәскәү бароккоһы» тип атала.

Классик архитектура формалары барокко стиленең урыҫ архитектураһында, нигеҙҙә,
декоратив роль уйнаған, ул биналарҙың композицион принциптарына тәъҫир итмәгән
тиәрлек. Был стильдәге фасад биҙәлешенә ике төҫлөлөк − ҡыҙыл кирбес диуар һәм аҡ
таштан уйып яһалған детальдәр хас. XVII быуат урыҫ архитектураһына шулай уҡ
төрлө төҫтәрҙәге рәсемдәр менән биҙәлгән фасадтар, шашка һамаҡ түбәләр, тимерҙән
киҫеп яһалған биҙәктәре һ.б. менән айырылып торған «Украина» бароккоһы ла
һиҙелерлек йоғонто яһай. Был стильдәге ҡоролмаларҙың күләм композицияһы һәм
фасадтары − симметрия, интерьерҙары анфилада принциптарына нигеҙләнә. 18
быуаттың 1-се яртыһындағы «Пётр» йәки «Петербург бароккоһы» ябайлығы, формалар
теүәллеге, фасадтарҙың пилястралар йә иһә ярым бағаналар, уйымдар һәм филёнкалар
менән бүлгеләнеүе, биналарҙа маҡсатҡа ярашлы декоратив скульптуралар менән
айырылып тора. 18 быуаттың 1-се яртыһында архитектор П. Зарудный, Ж.-Б. Леблон,
Д. Трезини, М. Г. Земцов, И. К. Коробов, П. М. Еропкин эшсәнлеге ошо йүнәлештә
бара.

18 быуат уртаһында архитектура һынлы сәнғәттең барлыҡ төрҙәренә һәм жанрҙарына
мөрәжәғәт итә, скульптура, монументаль һәм декоратив рәсем, ғәмәли биҙәлеш
сәнғәте мөмкинлектәренән файҙалана. Был осорҙа әлеге стильдә император
резиденциялары, һарайҙар, утарҙар, соборҙар, сикәүҙәр, монастырьҙар төҙөлә. Ул
ваҡыттағы барокко «Растрелли бароккоһы» тип тә атала. Ул бер үҙәккә тупланған өс
өлөшлө биналар, һыныҡ йә иһә һығылма ҡыйыҡлы бейек түбәләр, фонарлы һәм тәҙерәле
көмбәҙҙәр менән үҙенсәлекле. Ордер (өс сирекле колонналар һәм ныҡ беркетелгән
антаблементтар), парлы йә иһә һыңар пилястралар, колонналар теҙмәһе, бина
мөйөшөн китекләндереү һәм китек янына 2 колонна урынлаштырыу һ. б. − әлеге стиль
пластикаһының төп үҙенсәлектәре. Тәҙерә уйымдары тура мөйөшлө, оҙонса түңәрәк,
түңәрәк, арка рәүешендә. Уларҙың йөҙлөктәре, архивольт өҫтөнә сандрик
урынаштырып көсәйтелә, араларындағы диуарға ҡабартылған биҙәк һалына.
Диуарҙарҙың өҫкө өлөшө терәктәр, фигуралы аттиктар, парапеттар, вазалар, төрлө
һындар менән зиннәтләнә. Гирлянда, валюта, купидон һындары, битлектәр, бюсттар,
гербтар кеүек уйма биҙәктәр фронтондарҙы ҡаплап ала, колонналар һәм
пилястраларға үрелеп менә. Фирүзә, әфлисун, йәшел төҫтәрҙәге диуарҙар аҡ төҫтәге
ордер детальләре, колонналарҙың алтынһыу остары, уйма һындар, рәшәткәләр һ. б.
өсөн фон булып хеҙмәт итә. 18 быуат урыҫ бароккоһы вәкилдәре: Ф.-Б. Растрелли,
С. И. Чевакинский, А. В. Квасов (Санкт-Петербург); Д. В. Ухтомский,
И. Ф. Мичурин, А. П. Евлашев һ.б. (Мәскәү). Төбәктәрҙәге барокко дәүере
архитектураһы «Растрелли бароккоһы» менән сағыштырғанда күпкә тыйнағыраҡ. Бында
Көнбайыш Европа архитектураһының айырым элементтары ғына файҙаланыла. Мәскәүҙә
һәм төбәктәрҙә барокко мотивтары ерле традициялар менән ҡушыла.



https://ba.wikipedia.org/wiki/%D0%90%D2%A1%D1%81%D0%B0

Аҡса — башҡа тауарҙар йәки күрһәтелгән хеҙмәт хаҡының универсаль эквиваленты
булараҡ ҡулланылған специфик тауар; алыш-бирештә хаҡ берәмеге булып хеҙмәт иткән
ҡиммәтле ҡағыҙ йәки металл.

Аҡса ярҙамында башҡа тауарҙың хаҡын сағылдыралар, сөнки аҡсаны теләгән бер
тауарға еңел алмаштырып була.

Урыҫ телендәге «деньги» һүҙе төрки «теңге» тигәндән килеп сыҡҡан тигән аңлатма
киң таралған. Үҙ сиратында төркиҙәргә ул Персиянан килгән булыуы ихтимал.

Тенге (данек — ғәрәптәрҙә; дангх — Персияла; танка, тангка йәки таньга —
Һиндостанда, Цейлонда, Тибетта һәм Непалда; таньга йәки теньга — Хиуала , Коканд
ханлыҡтарында, Бохара әмирлегендә) — Шәреҡтә — башта ваҡ көмөш, һуңғараҡ баҡыр
ваҡ аҡса.

Капитализмға тиклем баҡыр, бронза, көмөш файҙаланылған. Ҡайһы бер илдәрҙә генә
б.э.т. 2 мең йыл элек үк алтын файҙаланылған (Ассирияла, Мысырҙа).

Тәүге ҡағыҙ аҡсалар Ҡытайҙа б.э. 910 йылында сығарылған. Донъяла тәүге
банкноталар Стокһольмда 1661 йылда сығарылған. Рәсәйҙә тәүге ҡағыҙ аҡса
Екатерина II осоронда сығарылған (1769 йыл).

Көньяҡ Уралда тәүге металл аҡса беҙҙең эра сиктәрендә барлыҡҡа килә, быны
Иштуған ҡурғандарында Митридат VI Евпатор (б.э.т. 132—63 йй.) дәүеренә ҡараған
понтий тәңкәләре табылыуы дәлилләй. 9—11 бб. Көньяҡ Урал Ғәрәп хәлифәтенең аҡса
һуғыу йорттарында баҫылған Куфи дирһәмдәре ҡулланылышта була: Арран, Бохара,
Сәмәрҡәнд һ.б. ҡалаларҙа һуғылған Аббасидтар һәм Саманидтар тәңкәләре. Шулай уҡ
Омайадтар тәңкәләре, шул иҫәптән 8-се быуат башына ҡараған асыҡланмаған сығышлы
алтын динар һәм 8 быуат аҙағында ҡараған ике Хәрәзм тәңкәһе (Бикеш ҡурғандары,
Бөрө ҡәберлеге һ.б.) билдәле. 14-се быуаттың 2‑се яртыһында Көньяҡ Уралда Алтын
Урҙа аҡса берәмектәре — дирһәмдәр (1,52 г ауырлығындағы көмөш тәңкәләр), пулдар
(яҡынса 1,33 г ауырлыҡтағы баҡыр тәңкәләр), сомдар (яҡынса 200 г ауырлыҡтағы
көмөш ҡойолмалар) — тарала. 1967 й. Бәләбәй районы Берек‑Алға ауылы (ҡара:
Берек-Алға торағы) янында 76 төрлө 300-ҙән ашыу тәңкәнән торған хазина табыла:
тәңкәләрҙең иң боронғоһо Тоҡто хан исеменән 1310/11 й. (710 һижри йыл) һуғылған,
иң һуңғыһы — Жанибәк III хан исеменән 1375/76 й. (777 һижри йыл). Тәңкәләрҙең
күбеһе Тоҡто, Үзбәк, Жанибәк хандар идара иткән осорға ҡарай. Гөлистан һәм Һарай
әл‑Йәдит (Һарай‑Бәрәкә) ҡалаларында һуғылған тәңкәләр өҫтөнлөк итә, Һарай
әл‑Мәхрүсә (Һарай‑Батыу), Хәрәзм ҡалаларында баҫылғандары осрай. 1848 йылда
Ырымбур губернаһы Быҙаулыҡ өйәҙе Ключёвка ауылы (Ырымбур өлкәһе) янында 1307—60
йылға ҡараған көмөш тәңкәләр, Быҙаулыҡ өйәҙе Державин ауылы (Ырымбур өлкәһе)
янында — 4 тәңкә (2‑һе Үзбәк, 2‑һе Жанибәк исеменән һуғылған); 1894 йылда Һамар
губернаһы Быҙаулыҡ өйәҙе Оло Ремизенка ауылы (Ырымбур өлкәһе) янында — 165 туси
тәңкәһе; 1906 йылда Өфө өйәҙе Ҡыҙылъяр ауылы (хәҙерге Нуриман районы) янында —
көмөш һәм баҡыр ғәрәп тәңкәләре тултырылған баҡыр ҡомған; 1914 йылда Бәләбәй
өйәҙе Петровка ауылы янында — 345 туси тәңкәһе һ.б. табыла. Тәңкәләр шулай уҡ
13—15 быуаттарға ҡараған ерләү ҡомартҡыларында осрай: Теләүғол ҡәберлегендә
(Ырымбур өлкәһе Теләүғол ауылы) 2 тәңкә (Үзбәк һәм Жанибәк осоронда һуғылған)
табыла, Яңы Орск II ҡәберлегендә (Орск ҡалаһы) — көмөш джучид дирһәме (Үзбәк
осороноҡо), Андреевка I ҡурғанлы ҡәберлегендә (Ырымбур өлкәһе Андреевка ауылы) —
3 көмөш тәңкә (2‑һе Үзбәк, 1‑һе Жанибәк осороноҡо), Байғусҡар ҡурғаны II — 6
көмөш тәңкә (3‑һө Жанибәк, 2‑һе Үзбәк, 1‑һе Тоҡто осороноҡо) һ.б. 15 б. 2‑се
сирегендә Көньяҡ Урал далаларында туси дирһәмдәре йөрөүҙән туҡтай. 15 быуат
Көньяҡ Уралға урыҫ көмөш тәңкәләре һәм ҡойолмалары (Ҡараабыҙ ҡаласығы, Көшөл
ҡәберлеге һ.б.) үтеп инә. 16 б. алып Башҡортостан Рәсәй аҡса әйләнеше
системаһына инә. 1789—97 йй. төрлө хаҡлы баҡыр аҡсалар Аннинский заводында
һуғыла, унда аҡса һуғыу йорто ойошторола. 20 быуаттың 50—60‑сы йылдарында БР
Милли музейына шәхси коллекцияларҙан 1,8 меңдән ашыу урыҫ тәңкәһе тапшырыла: 17
быуат аҙағы — 18 быуат башына ҡараған 0,7 меңдән ашыу көмөш тинлек (650‑һе
Ырымбур өлкәһе Покровка ауылы янында табылған, 70‑е — Саҡмағош районы Ҡарғалы
ауылы янында); 18 быуат аҙағы — 19 быуат башына ҡараған 1,1 мең самаһы тәңкә
(589‑ы — Өфө районыны Ҡыҙылъяр ауылы янында, 363‑ө — Өфөлә, 144‑е — Ҡыйғы районы
Түбәнге Ҡыйғы ауылы янында). Башҡорттарҙа аҡса ролен мал, ҡиммәтле йәнлек тиреһе
(тин һүҙе тейендән килеп сыҡҡан; мал шул уҡ муллыҡ, байлыҡ, мөлкәт мәғәнәһен
бирә) үтәгән. Ҡиммәтле йәнлек тиреһе менән ғәҙәттә үҙҙәре ингән дәүләт (Нуғай
Урҙаһы, Ҡазан ханлығы, Себер ханлығы, Рәсәй) файҙаһына һалым (яһаҡ) түләнгән.
Тәңкә һуҡҡанда башлыса көмөш файҙаланыу «аҡса» (аҡ төҫ) һүҙендә сағыла. «Һум»,
«һумлыҡ» һүҙенең килеп сығышы Алтын Урҙала йөрөгән сомға бәйле.



https://ba.wikipedia.org/wiki/%D0%90%D1%80%D1%85%D0%B8%D0%BF%D0%B5%D0%BB%D0%B0%D0%B3

Архипела́г (бор. грек. Αρχιπέλαγος: Αρχι «тәү, баш» + πέλαγος «диңгеҙ») —
бер-береһенә яҡын урынлашҡан һәм ғәҙәттә барлыҡҡа килеүҙәре (ҡитғасал,
вулкансал, кораллсал) бер үк булған һәм оҡшаш геологик төҙөлөшкә эйә булған
дингеҙ утрауҙары төркөмө.

Архипелагтар дингеҙҙә айырым йәки ҙур ҡоро ер массивы янында урынлаша ала.
Мәҫәлән, Шотландия өлкән утрауы тирә-яғында 700-ҙән ашыу утрауҙар урынлашҡан.
Архипелагтар йыш ҡына вулкан әүҙемлегенән барлыҡҡа килә, әммә уларға башҡа
геологик процестар, әйтеп үткәндә эрозия, төпрә ултырыу һәм ер ҡалҡыуҙың
ҡағылышы ла ихтимал.

Архипелагтарҙа урынлашҡан илдәрҙең донъяла иң ҙур бише — Индонезия, Япония,
Филлипиндар, Яңы Зеландия һәм Бөйөк Британия. Утрауҙары иң күп һанлы булған
архипелаг — Финляндияның Архипелаг дингеҙе.

«Архипелаг» һүҙе боронғо грек һүҙе arche — тәүге, башлыҡ һәм pelages — диңгеҙ
һүҙенән килеп сыҡҡан. Тәүҙәрәк Αρχιπέλαγος Грек архипелагы, йәғни Эгей диңгеҙе
архипелагы тип аталған.



https://ba.wikipedia.org/wiki/%D0%90%D0%BB%D1%8E%D0%BC%D0%B8%D0%BD%D0%B8%D0%B9

Алюми́ний — Д. И. Менделеевтың химик элементтарҙың периодик системаһыда 13 һанлы
химик элемент. Периодик таблицала өсөнсө периодтың өсөнсө төркөмөнөң төп
подгруппаһында (кесе төркөмсәһендә) тора. Al билдәһе менән билдәләнә. Еңел
металдар төркөмөнә ҡарай. Киң таралған металл. Ер ҡабығында кислородтан һәм
кремнийҙан ҡала өсөнсө урында тора.

Алюминий ябай матдә (CAS-номер: 7429-90-5) — еңел, парамагнитлы металл, көмөш аҡ
төҫтә, механик эшкәртеүгә, иретеп ҡойоп формалаштырыуға еңел бирелә. Алюминий
йылы һәм электр ағымын (ток) яҡшы үткәрә. Сөнки уны эшкәрткән саҡта яҡшы
һаҡлаусы тышсаһы барлыҡҡа килә.

Иң беренселәрҙән булып уны дат физигы Ганс Эрстед таба. 1825 йылда Калий
амальгамаһының алюмин хлоридына тәьҫиренән һәм унан терегөмөштө айырып алыуҙан
һуң килеп сыҡан. Атамаһы лат. aluminis — асыуташ, әсеүташ һүҙенән барлыҡҡа
килгән.

Яңыса эшкәртеү ысулы американлы Чарльз Холл һәм француз Пол Эру тарафынын 1886
йылда эшкәртелә. Ул алюмин оксидын Al2O3 криолит Na3AlF 6 иретмәһендә эҙмә
эҙлекле электролиз ярҙамында кокс йәки графит электродтарын файҙаланыуҙан
барлыҡҡа килә. Былай эшкәртеү бик күп электр энергияһын талап итә. Шуға күрә ул
XX быуатта ғына файҙаланыла. 1000 кг сеймал алюмин алыу өсөн 1920 кг балсыҡ, 65
кг криолит, 35 кг алюмин фториды, 600 кг анод массаһы һәм 17 мең кВт сәғәт
электр энергияһының даими ағымы (ток) кәрәк була.



https://ba.wikipedia.org/wiki/%D0%90%D0%BB%D0%BC%D0%B0%D1%81_(%D0%BC%D0%B8%D0%BD%D0%B5%D1%80%D0%B0%D0%BB)

Алма́с (оғәр. ألماس‎, ’almās, бор. грек. ἀδάμας — «еңелмәҫ») — иң ҡаты минерал,
тәбиғи углеродтың кристаллик төҙөлөшлө төрҙәренең береһе. Ғәҙәттә, алмаз
кристалдары төҫһөҙ, һирәк осраҡтарҙа -- һары, ҡоңғорт, йәшел, ҡара һ.б. төҫтәрҙә
була. Ҡатылығы 10, тығыҙлыгы 3,5г/см3, ыуалыусан. Кислоталарға бирешмәй. Тәбиғи
алмаздарҙың үлсәме микроскопик бөртөктәрҙән массалары йөҙәр һәм меңәр каратка
еткән (1 карат = 0,2 г) сағыштырмаса эре кристалдарға тиклем була; 100 караттан
эрерәк алмаз кристалдары һирәк осорай. Тәбиғи алмаздар ювелир (Ер шарында
сығарылғандарының 25% -ы) һәм техник төрҙәргә бүленә. Сәнәғәттә синтезланған
техник алмаздар күләме тәбиғи табылғандан күпкә артыҡ. Төрлө приборҙар,
ҡоралдар, абразив порошок һәм пасталар, бриллиант һ.б. эшләп сығарыуҙа
ҡулланыла.



https://ba.wikipedia.org/wiki/%D0%90%D0%B4%D0%B0%D0%BC_%D0%A1%D0%BC%D0%B8%D1%82

Адам Смит (ингл. Adam Smith; 16 июнь 1723, Керколди, Шотландия, Бөйөк Британия
короллеге — 17 июль 1790, Эдинбург, Шотландия, Бөйөк Британия короллеге) —
шотланд иҡтисадсыһы, фәлсәфәсе; заманса иҡтисад теорияһына нигеҙ һалыусыларҙың
береһе.

XIX быуаттың инглиз иҡтисадсыһы һәм публицисы Уолтер Эдот билдәләп үткәнсә,
«уның ниндәй кеше икәнлеген күҙ алдына килтерә алғанда ғына уның китабын [Адам
Смит] аңларға була». 1948 йылда Александр Грей былай тип яҙған: «Беҙҙең Адам
Смиттың тормошо тураһында бик әҙ генә белеүебеҙ бигерәк сәйер тойола…Уның
биографы, материал етешмәгәнлектән , Адам Смиттың биографияһын түгел, ә уның
йәшәгән заманын яҙған тип әйтергә мөмкин».

Адам Смит 1723 йылдың июнендә тыуған (датаһы билдәһеҙ) һәм Шотландияның Фай
округына ҡараған Керколди ҡалаһында 5 июндә суҡындырылған. Уның атаһы Адам Смит,
юрист, адвокат һәм таможня чиновнигы, улы тыуғандан һуң ике ай үткәс, вафат
булған. Адам ғаиләлә берҙән-бер генә бала булған тип фаразларға була, сөнки уның
бер туғандары тураһында бер яҙма ла табылмаған. Дүрт йәшендә уны сиғандар
урлаған, бары тик олатаһының ярҙамы менән ул әсәһенә кире ҡайтарылған.
Керколдиҙа яҡшы мәктәп булғанлыҡтан, Адам Смит бала сағында әүҙем китап уҡыған..



https://ba.wikipedia.org/wiki/Intel

Intel Corporation (МФА: [ˈɪntɛl ˌkɔːpə'reɪʃən]) — күп төрлө электрон ҡорамалдар
һәм компьютер  компоненттары, шул иҫәптән микропроцессорҙар,  система логикаһы
тупланмалары (чипсеттар) һ.б. етештереүсе АҠШ корпорацияһы. Штаб-фатиры —
Санта-Клара ҡалаһында, АҠШ-тың Калифорния штаты. 

Компанияны Роберт Нойс менән Гордон Мур 1968 йылдың 18 июлендә Fairchild
Semiconductor компанияһынан киткәндән һуң нигеҙләй. Уларға Энди Гроув ҡушыла, ул
OKR корпоратив идара итеү  ысулын эшләй һәм индерә, был ысул әле лә менеджментта
киң ҡулланыла. Компанияның бизнес-планын яҙыу машинкаһында Роберт Нойс  баҫаа,
ул ни бар бер биттән тора. Уны әүәлерәк Fairchild'ты асырға ярҙам
иткән финансисҡа күрһәтеп,  Intel  $2,5 млн старт кредиты ала.

1990-сы йылдарҙа компания персональ компьютерҙар өсөн  процессор
етештереүселәрҙең иң ҙуры булып китә. Pentium һәм Celeron процессорҙарының
сериялары  әле лә киң таралған[уточнить].

Компания акцияларының 100 % -ы тиерлек фонд биржаларында ирекле әйләнештә йөрөй.
2008 йыл июненә уртаса капиталлашыуы — $128,8 млрд.

Intel — донъяла иң эре микропроцессор етештереүселәрҙең береһе, 2008 йылда
микропроцессорҙар  баҙарының 75 %-ын биләй. Төп һатып алыусылары  (2013 йыл
мәғлүмәттәре) —  Dell (17%), Hewlett-Packard (15%) һәм Lenovo (12%) персональ
компьютерҙарын етештереүселәр. Микропроцессорҙарҙан тыш, Intel сәнәғәт һәм
селтәр ҡорамалдары өсөн ярымүткәргесле компоненттар етештерә.

Рәсәй Федерацияһында компанияның өс ғилми-тикшеренеү һәм тәжрибә-конструкторлыҡ
эштәре үҙәге бар — Мәскәүҙә,  Новосибирскиҙа һәм Түбәнге Новгородта, һуңғыһында
Сатис ҡасабаһы (Дивеев районы) эргәһендә урынлашҡан  һәм 2011 йылда ябылған
«Система-Саров» технопаркындағы корпорация белгестәре эшләй. Тикшеренеү
эшмәкәрлегенән башҡа Рәсәйҙә  Intel корпоратив социаль яуаплылыҡ өлкәһендә
уңышлы программалар алып бара, айырыуса мәктәп һәм вуз белеме биреү өлкәһендә,
 атап әйткәндә, вуздар менән студенттар һәм уҡытыусыларҙың  квалификацияһын
күтәреү йүнәлешендә эшләй. 

2006 йылдың 7 апрелендә Новосибирск дәүләт университетында  Intel'дың
уҡыу-тикшеренеү лабораторияһы асыла.

2011 йылда компания Intel'дың РФ-тағы һәм БДБ-лағы эшмәкәрлегенең 20 йыллығын
байрам итә. Был ваҡиға айҡанлы «Сколково» Мәскәү идара итеү мәктәбендә
корпорация етәкселеге ҡатнашлығында ҙур партнерлыҡ конференцияһы үткәрелә.

2015 йылдың йәйендә компания Мәскәүҙә «әйберҙәр интернеты» өсөн сиселештәр табыу
буйынса  лаборатория аса.

2009 йылдың майында Еврокомиссия  Intel компанияһының компьютер етештереүсе
фирмаларға  (мәҫәлән,  Acer, Dell, HP, Lenovo һәм NEC), шулай уҡ  компьютер
һатыусыларға улар Intel фирмаһы процессорҙарына (ә уның конкуренты AMD-дыҡына
түгел)   өҫтөнлөк бирһен өсөн йәшереп аҡса түләүе  тураһында һығымтаға килә.
Монополияға ҡаршы ҡануниәтте боҙған өсөн Intel'ға €1,06 млрд суммаһында бик ҙур
штраф һалына, «законһыҙ эшмәкәрлекте, ул һаман дауам ителгән хәлдә, кисекмәҫтән
туҡтатырға» тигән бойороҡ сығарыла.  Intel етәкселеге Еврокомиссия ҡарары менән
килешмәй һәм  апелляция ялыуы бирә. 2009 йылдың авгусы башында Евросоюздың
ялыуҙар ҡарау буйынса вәкиле  (омбудсмен) Никифорос Диамандурос Еврокомиссия
ҡарарын тәнҡит утына тота. Диамандурос әйтеүенсә, Еврокомиссия тикшереүҙе
«намыҫһыҙ» үткәргән, компьютерҙар етештереү буйынса икенсе урынды биләгән
 Dell компанияһы вәкилдәре менән 2006 йылдың авгусында осрашҡанын телгә лә
алмаған. Ул саҡта комиссарҙар менән әңгәмәлә Dell етәкселәренең береһе  Intel
чиптарын файҙаланыуҙарын белдергән, сөнки AMD процессорҙары «сифат яғынан күпкә
ҡайтыш», тигән. Тимәк,  Dell  Intel процессорҙарына техник сәбәптәр буйынса
өҫтөнлөк биргән, ә  Intel йоғонтоһо аҫтында түгел. Эш киң билдәлелек алғас,
Европа комиссияһы дәлилдәрен асырға мәжбүр була. Матбуғат релизы сығарыла, унда
 Intel һәм үрҙә аталған компаниялар араһындағы эш хатлашыуынан өҙөктәр
килтерелә. Унда процессорҙар баҙарында AMD өлөшөн 5 һәм хатта 0 %-ҡа тиклем
кәметеү тураһында һүҙ бара, бының өсөн Intel был компанияларға төрлө бонустар
тәҡдим итә.

 2009 йылдың октябренә аңлашмаусылыҡтарҙың күбеһе яйға һалына. Intel
 AMD-ға $1,25 млрдты түләргә, эшмәкәрлектә тейешле ҡағиҙәләргә эйәрергә
ризалаша. AMD иһә бөтә донъя буйлап Intel'ға ҡаршы асҡан суд эштәрен ябырға
тейеш була.

2009 йылдың 19 декабрендә АҠШ-тың Федераль сауҙа комиссияһы (FTC) Intel'ды судҡа
бирә. Комиссия корпорацияны «баҫым яһау, ришүәтле һатып алыу һәм янауҙар юлы
менән»  ПК етештереүселәрҙе конкуренттары менән хеҙмәттәшлек итеүҙән баш
тартырға мәжбүр итеүҙә ғәйепләй. Комиссия фекеренсә, ҡулланыусыларҙы был һайлау
мөмкинлегенән мәхрүм итә, хаҡтар менән манипуляцияларға һәм АҠШ-тың
микроэлектрон сәнәғәтенә яңылыҡтар инеүенә аяҡ салыуға килтерә.  2010 йылдың
йәйендә  FTC менән килешеү төҙөлә, унда  Intel'ға бизнес-эшмәкәрлегендә ҡайһы
бер ысулдарҙы ҡулланыу тыйыла.



https://ba.wikipedia.org/wiki/%D3%98%D1%85%D0%BC%D3%99%D2%99%D1%83%D0%BB%D0%BB%D0%B8%D0%BD_%D0%A4%D3%99%D1%82%D1%85%D0%B5%D0%B9_%D3%98%D1%85%D0%BC%D3%99%D2%99%D0%B5%D0%B9_%D1%83%D0%BB%D1%8B

Фәтхей Әхмәҙей улы Әхмәҙуллин (Фәтхи Әхмәт улы Әхмәҙуллин, 1895—1938) — Башҡорт
милли-азатлыҡ хәрәкәте эшмәкәре.

Әхмәҙуллин Фәтхей Әхмәҙей улы (Фәтхи Әхмәт улы) 1895 йылда Өфө губернаһы Өфө
өйәҙе Абрай улусы (хәҙерге Башҡортостан Республикаһы Шишмә районы) Ибрагим
ауылында тыуған. Милләте буйынса башҡорт.

Ҡазан ҡалаһының «Ҡасимиә» мәҙрәсәһендә уҡый. 1913 йылдан Өфөлә гәзит
редакцияһында экспедитор-конторщик булып эшләй.

1915 йылда Беренсе донъя һуғышы фронтына ебәрелә, Себер яғына йүнәлгәндә юлда
ҡаса. Ләкин Омск ҡалаһында тотола һәм 37-се Себер запас пехота полкында хеҙмәт
итергә ҡалдырала. 1917 йылда РСДРП (б) сафына инә. 1917 йылдың мартында уны Өфө
ҡалаһындағы 144-се запас пехота полкына күсерәлә һәм һуңыраҡ бында эшсе һәм
һалдат депутаттарының Өфө губерна Советы янындағы Мосолман һалдаттары бюроһына
ағза итеп һайлана. 1917 йылдың авгусынан Баһауетдин Нуриманов менән бергә
РСДРП(б)-ның Өфө Комитеты янындағы татар-башҡорт төркөмөнөң матбуғат органы
булған «Алға» гәзитен баҫтырыуға әҙерләү менән шөғөлләнә.

Башҡорт мәркәз шураһы иғлан иткән Башҡортостан территориаль автономияһын хуплай.
1917 йылдың 8–20 декабрендә Ырымбурҙа үткән III Бөтә башҡорт ойоштороу
ҡоролтайында ҡатнаша. Башҡорт йәштәренең «Тулҡын» ойошмаһының башҡарма
комитетына ағза итеп һайлана.

1918 йылдың ғинуарында Башҡортостан автномияһы делегацияһы вәкилдәренең береһе
булараҡ, төрки-татарҙарҙың Милли мәжлесе йыйылышында ҡатнаша. Һуңыраҡ
Башҡортостандың ваҡытлы революцион советының Өфө губернаһы буйынса комиссар итеп
һайлана. Артабан Өфө губерна Советының татар-башҡорт комиссариатында башҡорт
эштәре буйынса комиссар итеп тәғәйенләнә.

1918 йылдың июнендә комиссариатта эшләгән башҡорт эшмәкәрҙәре менән
Татар-Башҡорт республикаһы яҡлылар араһында мөнәсәбәт ныҡ ҡырҡыулаша, тиҙҙән
Әхмәҙуллинды Шәриф Манатов һәм Таһир Имаҡов менән бергә төрмәгә ябалар. 1918
йылдың 4 июлендә Чехословак корпусы ғәскәрҙәре Өфөнө алғас, Ф. Әхмәҙуллинды
төрмәнән сығаралар.

1919 йылда Һамар ҡалаһында Көнсығыш фронттың Көньяҡ төркөмө Реввоенсоветы
янындағы Башревком вәкиле Муллайән Халиҡовтың сәйәси эштәр буйынса ярҙамсыһы
итеп тәғәйенләнә, башҡорт ғәскәрҙәрен ойоштороу эшендә ҡатнаша. 1919 йылдың
көҙөндә башҡорт ғәскәрҙәре составында Петроградҡа ебәрелә. Бында «Салауат»
гәзитен сығарыуҙа ҡатнаша, башҡорт һалдаттары өсөн сәйәси курстар ойоштора.
Башҡорт ғәскәрҙәре төркөмө эштәре буйынса уполномоченныйҙар революцион советы
рәйесе итеп тәғәйенләнә. 1920 йылдың 27 майында көнө Әхмәҙуллин тантаналы
рәүештә Айырым башҡорт уҡсылар бригадаһының өс полкына тапшыра.

Артабан Башҡортостан хәрби комиссариатында эшләй. 1920 йылдың декабрендә
Башсовнархоз коллегияһы ағзаһы итеп һайлана. 1921 йылда Башҡорт АССР-ының халыҡ
мәғарифы комиссары итеп тәғәйенләнә. 1922 йылда транспорт идаралығы начальнигы
булып эшләй. Башҡорт АССР-ының Тәьминәт комиссары урынбаҫары итеп тәғәйенләнә.
Аҙаҡ Башҡортостандың Госплан рәйесе урынбаҫары вазифаһын үтәй.

1937 йылдың 4 авгусында «милли-буржуаз хәрәкәттә ҡатнашыуҙа» ғәйепләнеп ҡулға
алына. 1938 йылдың 10 июлендә атыла. 1957 йылдың авгусында аҡлана.



https://ba.wikipedia.org/wiki/%D2%BA%D0%B0%D0%BC%D0%B0%D1%80

Һамар (урыҫ. Самара) — Волга йылғаһының һул яҡ бейек ярында, Һамар һәм Сок
йылғалары тамағында урынлашҡан Рәсәйҙең ҙур ҡалаһы, Һамар өлкәһенең
административ үҙәге.

Совет осоронда, 1935 йылдың 27 ғинуарынан 1991 йылдың 25 ғинуарына тиклем дәүләт
һәм партия эшмәкәре В. В. Куйбышев хөрмәтенә ҡала Куйбышев тип йөрөтөлдө.

Чапаевҡа һәйкәл —граждандар һуғышы актив ҡатнашыусы Василий Иванович Чапаевҡа
монумент. Һамар академия драма театры алдында майҙаны 1932 йылда ҡуйылған.
Копияһы Санкт-Петербургтын С. М. Будённый исемендәге элемтә хәрби академияһы
алдында майҙанда урынлашҡан. Дөйөм бейеклеге 4,5 м (постамент бейеклеге 1,3 м
һәм скульптур төркөмө бейеклеге — 3 м). Бронза массаһы — 12 тонн.

Тарих. М. Г. Манизер скульпторы эше. Копия Санкт-Петербургта 1942—1943 йылдағы
ҡышында ҡуйылды. Композицияның үҙәгендә Василий Иванович Чапаев. Уның янында 7
кеше: башҡорт, комиссар, матрос, һалдат, эшсе, партизан, ҡыҙыл армейсы.
Һамарҙыҡы оригинал 1932 йылда Монументскульптура заводында ҡойолған. 1932 йылда
Һамарҙа ҡуйылған. Санкт-Петербург өсөн копия 1932—1933 йылда ҡойолған. 2006
йылда Харбинда ул боҙдан эшләнғән.



https://ba.wikipedia.org/wiki/%D2%AE%D0%BB%D0%B5%D0%BC_%D1%8F%D0%B7%D0%B0%D2%BB%D1%8B

Үлем язаһы — дәүләт индергән ҡанундарға ярашлы һәм суд ҡарары үҙ көсөнә кергән
хәлдә йәки (тарихи) башҡа дәүләт йәки хәрби органдарының ҡарары буйынса яза
рәүешендә, кешенең ғүмерен өҙөү.

Хәҙерге цивилизация йәмғиәтендә үлем яҙаһы күп кенә юрисдикцияларҙа законһыҙ
һанала, ә башҡаларында — бары тик бик ауыр енәйәт ҡылған өсөн генә законлы
уголовное наказание иҫәпләнә. Әммә Ҡытайҙа шаҡтай киң ҡулланылған бындай яза
аҙыраҡ хилаф ҡылған өсөн дә хөкөм сығарыла: ришүәт алыу, сутенёрство, ялған
килем күрһәтеп һалым түләмәү, браконьерство (айырым алғанда, Амур юлбарыҫын
алыу) һәм башҡалар. Рәсәй һәм совет юридик практикаһында, төрлө ваҡытта төрлөсә
аталып, үлем язаһын билдәләү өсөн эвфемизм ҡулланыла: "социаль яҡлауҙың юғары
сараһы ", «юғары яза сараһы», ә унан һуңғы ваҡыт, «ғәҙәттән тыш яза», сөнки
рәсми тип һаналды, үлем язаһы СССР-ҙа ҡулланылмай тип иҫәпләнһә лә, тик, үтә
ауыр енәйәтсел эш ҡылған өсөн, айырым осраҡта ҡулланыла. Донъяла иң ныҡ таралған
үлем язаһы төрө атып үлтереү. Шулай уҡ киң таралған аҫыу, үлемле инъекция,
электрик ултырғыс, баш киҫеү һәм таштар бәреп үлтереү язалары бар.

Үлем язаһы — ул иң боронғо яза төрө. Башта талион принцибын тормошҡа ашырыу
барышында барлыҡҡа килә: «око ҙа око, зуб ҙа зуб». Был принцип нигеҙендә кеше
үлтергән кешегә ғәҙел яза булып үлем язаһы иҫәпләнгән. Бынан тыш, күп кенә
ширҡәттәрҙә ҡан ҡойоу йолаһы үҙ ролен уйнаған, дәүләт исеменән башҡарыла торған
үҙгәртеүҙә үлем язаһын алмаштырыу ишараһы.

Алға киткән илдәрҙә үлем язаһын мәңге предшествующий суд оҙаҡ разбирательство
төрлө дәрәжәләрҙә, подсудимого мөмкинлеге бирелә биреү өсөн апелляция. Йыш ҡына
был булыуына килтерә араһында внесение ҡарары һәм уның үтәлешен (йә помилование,
шулай уҡ, үлем хөкөм ителеүсенең башҡа сәбәптәр) унар йәки хатта тиҫтәләгән йыл.
Мәҫәлән, АҠШ (штаты Джорджия) Джек Ролдәрен ине приговорын т үлгәндән үлтергән
өсөн үҙ-ҡыҙы , 14 июнь, 1975 йылдың 24 йәшкә яҡын йәш, ә язалап үлтерелгән бары
16 сентябрь 2008 йылдың йәшкә яҡын 57 йылдан артыҡ аша 33 йыл.



https://ba.wikipedia.org/wiki/%D2%A0%D1%8B%D1%80%D1%8B%D0%BC_%D1%82%D0%B0%D1%82%D0%B0%D1%80%D2%99%D0%B0%D1%80%D1%8B_%D1%82%D0%B5%D0%BB%D0%B5

Ҡырымтатар теле (ҡырымтат. Qırımtatar tili/Къырымтатар тили, Qırım tili/Къырым
тили) — ҡырым татарҙарының милли теле. Хәҙер ул урыҫ һәм украин теле менән бер
рәттән Украиналағы Ҡырым Автономиялы Республикаһының рәсми теле. Шулай уҡ
Үзбәкстанда, Болгарияла, Төркиәлә, Румынияла һ. б. илдәрҙә ҡырым татарҙары
диаспораһында ҡулланылған тел.

Хәҙерге ваҡытта яҡынса 260 000 ҡырым татарҙары Ҡырымда йәшәй, ә 140 000—150 000
тирәһе Урта Азияла (Үзбәкстанда һ. б. илдәрҙә) йәшәй. Сама менән Төркиәлә 5
миллион ҡырымтатар ғаиләһе бар (ҡырым татарҙары Төркиәгә XIX—XX б. эмиграция
киткән). Ҡырым татарҙарының диаспоралары Румынияла (24 000 кеше), Болгарияла (3
000 кеше), Польшала, Финляндияла, АҠШта бар.

Ҡырым татарҙары теле өс диалектҡа бүленә. Ноғай йәки Дала яғы этнолекты — ҡыпсаҡ
төркөмдә, Ялыбойлу (төр. Yalıboylus) йәки Көньяҡ яр буйы этнолекты — оғуз
төркөмөнә һәм хәҙерге әҙәби тел нигеҙе Урта Ҡырым диалекты —оғуз төркөмөнә инә.

Ҡарағыҙ: Ҡырымтатар имләһе Хәҙер Ҡырым Республикаһында ҡырым татарҙары теленең
рәсми алфавиты — латин алфавиты. Ләкин совет ваҡытында кирил алфавиты
ҡулланылған.

Ҡырым татарҙары телендә 25 тартынҡы фонема бар: b, c, ç, d, f, g, ğ, h, i, j, k,
l, m, n, ñ, p, q, r, s, ş, şç, t, v, y, z

Исемдең грамматик категориялары: һан, килеш, эйәлек заты, хәбәрлек
(предикативлыҡ).



https://ba.wikipedia.org/wiki/%D2%A0%D1%8B%D0%B9_%D2%AF%D0%BB%D3%99%D0%BD%D0%B4%D3%99%D1%80%D0%B5

Ҡый үләндәре — билдәле бер участкаларҙа үҫеүе кәрәкмәгән ҡырағай һәм культуралы
үҫемлектәр.

30 меңдән ашыу төрө билдәле, яҡынса 2 меңе киң таралған. Башҡортостанда 400‑ҙән
ашыу төрө теркәлгән, яҡынса 50‑һе бөтә ерҙә осрай. Орлоғо күп була (бер
үҫемлеккә бер нисә мең орлоҡ), орлоҡтары тупраҡта оҙаҡ (20 йылға тиклем)
һаҡлана, орлоҡ запасы («банк») ҙур (1 га һөрөнтө баҫыуҙа бер нисә йөҙ млн
тиклем); вегетативюл менән үрсегән күп йыллыҡ ҡый үләндәре (баҫыу сырмалсығы,
аҡтамыр, баҫыу ҡырҡбыуыны һ.б.) шулай уҡ вегетатив бөрөләре иҫәбенә бирешмәй.

Ҡый үләндәре яҙ дымлы, һыуыҡ һәм оҙайлы булғанда арта (сәсеүлек ҡыйлана);
культиваторҙар менән эшкәртелгән рәт аралары киң булған аралыҡлы культуралар
сәсеүлектәрендә (картуф, кукуруз һ.б.) бер йыллыҡ ҡый үләндәре күбәйә; пар
баҫыуҙарында һәм күп йыллыҡ үләндәр сәсеүлектәрендә кәмей. Тотош сәселгән
культуралар аҫтында (иген культуралары, ҡуҙаҡлы иген культуралары) аҙ йыллыҡ ҡый
үләндәренең үҫеше тотҡарлана, күп йыллыҡтар үҫешә.

Биология үҙенсәлектәре буйынса орлоҡло аҙ йыллыҡтарҙы (емештәре, орлоҡтары
ярҙамында үрсегән һәм таратылған бер һәм ике йыллыҡ ҡый үләндәре), вегетатив аҙ
йыллыҡтарҙы (орлоҡтар, шулай уҡ бүлбеләр ярҙамында: бүлбеле сырмалсыҡ,
иренсәскә; һуғанбаштар менән:күп йыллыҡ миләүшәләр, эт ҡаҡыһы) һәм күп
йыллыҡтарҙы (үҙәк тамырлылар: әсе әрем, ат ҡуҙғалағы; кәҫ үҫемлектәре:ҡайһы бер
күрәндәр һәм ҡыяҡлылар; үренте тамырлы ҡый үләндәре: сысҡан кәрешкәһе, етенүлән
һ.б.; тамырһабаҡлы ҡый үләндәре: баҫыу бөтнөгө, ҡамыш һ.б.) айырып йөрөтәләр.
Бер йыллыҡ ҡый үләндәре иртә яҙғыларға (ҡара алабута, ҡара һоло, тиле бойҙай
һ.б.), һуң яҙғыларға (шыртүлән, бесәй тарыһы һ.б.), ужым (күстерә заты төрҙәре,
2‑се йылына емеш бирәләр) һәм ҡышлаусыларға (көтөүсе муҡсаһы, ярут һ.б.; иртә
яҙғы үҫентеләрҙең вегетацияһы шул уҡ уҡ йылда тамамлана, һуңғылары — ҡышлай)
бүленәләр. Был төркөмдәргә ҡараған күп үҫемлектәр (ҡауҙы башы, алабута һ.б.)
уңышты урып‑йыйыуҙан һуң үҫеп китә. Туҡланыу ысулы буйынса (автотроф ҡый
үләндәре башҡа) паразит ҡый үләндәрен (һабаҡтарға, мәҫәлән, ҡылйебәк, йәки
тамырҙарға, мәҫәлән,шомбоя, йәбешәләр), ярым паразиттарҙы (ҙур шылтырауыҡ, теш
үләне) айырып йөрөтәләр. Шулай уҡ газондарҙы, тәбиғи мал аҙығы биләмәләрен,
урман парктарын һ.б. ҡыйлаусы төрҙәр билдәле; Ҡый үләндәренә рудераль
үҫемлектәрҙе лә индерәләр. Республика биләмәһендә таралыуы буйынса барлыҡ
культура сәсеүлектәрендә лә осраған (баҫыу билсәне, баҫыу сырмалсығы, ялан һары
билсәне һ.б.), төньяҡ, (ялан шипкәне, йорт йондоҙҡайы, ваҡ бөрлөгән, ябай
шәфәҡгөл, теленгән күҙлут, сыбар күҙлут, йәбешкәк бөрмәкәй һ.б.), көньяҡ (татар
латугы, бесәйғойроҡ, ҡаймалы бесәй тарыһы һ.б.) райондарға тура килгән төрҙәр
айырыла.

Сәсеүлектәрҙең ҡыйланыуын контролдә тотоу өсөн агротехник (сәсеү әйләнеше, ер
эшкәртеү системаһы һ.б.), фитоценотик (конкуренцияға һәләтле күп йыллыҡ үләндәр,
ужым арышы, рапс һ.б. менән ҡый үләндәре үҫешен тотҡарлау) һәм химик
(гербицидтар ҡулланыу) саралар үткәрелә.,

Ҡый үләндәре араһында витаминлы үҫемлектәр (ике өйлө кесерткән, көтөүсе муҡсаһы
һ.б.), декоратив үҫемлектәр (баҡра, тилсә уты һ. б.), дарыу үҫемлектәре
(тилебәрән, ҡандала үләне, үгәй инә үләне һ. б.), баллы үҫемлектәр (лимон
бөтнөгө, бәпембә, арыҫлан ҡойроғо һ.б.), ашарға яраҡлы үҫемлектәр (бәпкә үләне,
ҡыҫҡа мальва һ. б.) һ. б. билдәле.



https://ba.wikipedia.org/wiki/%D2%A0%D0%B0%D1%80%D0%B0_%D0%B4%D0%B8%D2%A3%D0%B3%D0%B5%D2%99

Ҡара диңгеҙ (урыҫ. Черное море, укр. Чорне море, рум. Marea Neagră,
төр. Karadeniz, груз. შავი ზღვა, абх. Амшын/Амшын Еиқәа, бор. грек. Εὔξενος
Πόντος, грек. Μαύρη Θάλασσα, лат. Pontоs Euxinus)-- Атлантик океан бассейнындағы
эcке диңгеҙ. Босфор боғаҙы аша Мәрмәр диңгеҙе, артабан Дарданелдар боғаҙы аша
Эгей һәм Урта диңгеҙҙәре менән тоташа, Керчь боғаҙы аша — Азов диңгеҙе менән
тоташа. Төньяҡтан диңгеҙгә Ҡырым ярымутрауы уйылып кергән. Ҡара диңгеҙ аша
Европа менән Кесе Азия сиге үтә.

Ҡара диңгеҙ Рәсәй, Украина, Румыния, Болгария, Төркиә һәм Грузия илдәренең
ярҙарын йыуа.

Утрауҙар һаны бик аҙ. Иң зуры — Украиналағы Джарылгач утрауы, майҙаны 62 км².
Башҡа утрауҙар 1 км²-ҙан да артыҡ түгел.

Ҡара диңгеҙгә ҡойоусы иң эре йылғалар: Дунай, Днепр, Днестр, һәм
бәләкәйерәктәре — Мзымта, Псоу, Бзыбь, Риони, Кодори, Эшли-Ирмак, Сакарья,
Көньяк Буг йылғалары.



https://ba.wikipedia.org/wiki/%D2%92%D3%99%D1%80%D3%99%D0%BF%D1%82%D3%99%D1%80

Ғәрәптәр (ғәр. عرب) — Яҡын Көнсығыш һәм Төньяҡ Африка илдәрендә йәшәгән семит
телле халыҡ. Ғәрәптәр ғәрәп телендә һөйләшә һәм ғәрәп яҙмаһын ҡуллана. Һаны —
350 млн кеше тирәһе. Ғәрәптәрҙең 90 % ислам динен тота, бер өлөшө — христиандар.

Ғәрәптәрҙең ата-бабалары — Ғәрәбстан ярымутрауы ҡәбиләләре. Ғәрәптәр башҡа семит
халыҡтарынан б. э. т. I мең йыллыҡта айырыла башлай. Был ваҡытта көньяҡ
Ғәрәбстан ғәрәптәре сәскә атҡан ҡалалар һәм батшалыҡтар (Сәба һ.б.) булдырған, ә
ярымутрауҙың төньяғында күскенсе-бәҙүәндәр йәшәгән. Төньяҡ ғәрәптәр йәшәгән
биләмәләрҙә б. э. т. I мең йыллыҡтан алып б. э. I мең йыллығына тиклем Пальмира
(Тадмор), Набатея, Лихьян, Ғассан, Лахм дәүләттәре булған. V—VI быуаттарға
көньяҡ һәм төньяҡ ғәрәптәрҙең цивилизациялары бөлгән. VII быуат башында Мөхәммәт
пәйғәмбәр ислам динен тарата башлай һәм үҙенең йәмғиәтен булдыра (өммәт).
Мөхәммәт төҙөгән дәүләт (Хәлифәт) етеҙ үҫешкән һәм йөҙ йылдан Испаниянан Төньяҡ
Африка һәм көньяҡ-көнбайыш Азия аша Һиндостан сиктәренә тиклем йәйрәп ятҡан.
Ғәрәп теле Марокконан алып Ираҡҡа тиклем төп телгә әйләнгән. Исламдың таралыуы
ғәрәптәр өсөн файҙалы бәйләнештәр булдырған. Улар кешелек тарихындағы иң бөйөк
цивилизацияларҙың береһен төҙөгән. VIII—XII быуаттарҙа бөйөк ғәрәп әҙәбиәтенең
күп әҫәрҙәре тыуҙырылған. «Исламдың алтын быуаты» тип йөрөтөлгән был осорҙа фән
шәп үҫешкән, бигерәк тә медицина, астрономия, география, тарих, математика
өлкәһендә ҙур алға китеш күҙәтелгән.

Үҙ тарихының тәүге быуаттарында Ғәрәп хәлифәлеге сәйәси яҡтан хәлифтәр хакимлығы
аҫтында берләштерелгән. X быуат уртаһына тәре йөрөтөүселәр, монголдар, төрөктәр
ҡыҫымында уның тарҡалыуы башлана. XVI быуатта ғосманлы төрөктәр бар ғәрәп
донъяһын баҫып ала һәм уны виләйәттәргә бүлә. XIX быуатта инглиздәр һәм
француздар Төньяҡ Африканың күпселек өлөшөн баҫып ала.

Беренсе донъя һуғышы барышында инглиздәр Ғәрәбстанда төрөктәргә ҡаршы ихтилал
ойошторалар. Һуғыштан һуң бойондороҡһоҙлоҡ алыуға өмөтләнеп, ғәрәптәр
инглиздәргә Сүриәне һәм Фәләстанды яулап алыуҙа ярҙамлаша. XX быуаттың беренсе
яртыһында ғәрәптәр яғынан бойондороҡһоҙлоҡ һәм берләшеү тураһында ҡәтғи талаптар
яңғырай. Европалылар үҙгәртеп ҡороуҙы башлай, әммә шул уҡ ваҡытта Алжирҙың иң
яҡшы ерҙәренә француздарҙы, Фәләстанға европалы йәһүдтәрҙе күсендерә. Икенсе
донъя һуғышынан һуң Фәләстандан тыш барлыҡ ғәрәп халыҡтары ла тулы
бойондороҡһоҙлоҡ ала.

Ғәрәп теле Африка-Азия телдәре ғаиләһе көнбайыш-семит төркөмөнөң көньяҡ
төркөмсәһенә ҡарай. Яҙма — ғәрәп алфавиты нигеҙендә. Бөтә ғәрәптәр араһында
таралған ғәрәп теленең төрлө илдәрҙә диалекттары бар: Ираҡ, Йемен һ.б. Ҡөрьән
китабы яҙылған классик ғәрәп телен бөтә донъя мосолмандары дини маҡсаттарҙа
ҡуллана.

Ғәрәп архитектураһы һәм биҙәү сәнғәте бөтә донъя мәҙәниәтенә ҙур йоғонто яһаған.
Көньяҡ ғәрәптәрҙең кейеменә тегелмәгән уратып бәйләнгән юбкалар һәм гутра тип
аталған яулыҡ хас. Урта Ғәрәбстан ғәрәптәре аба тип аталған асмалы еңһеҙ
плащтар, оҙон еңле оҙон күлдәктәр, яулыҡ йөрөтә. Ҡатын-ҡыҙҙарҙың һәм
ир-егеттәрҙең кейеме йыш ҡына биҙәлеше һәм йөрөтөү тәртибе менән айырыла.
Хәҙерге заман ғәрәп кейемендә ғәрәп, фарсы, төрөк, европа элементтары ҡушылған.
Бай ғәрәп халыҡ ижады классик ғәрәп шиғриәтенә башланғыс биргән. Төп музыка
ҡоралдары — шөңгөр, барабандар, лютня, рабаб.

Ғәрәптәр һүҙе Ғәрәбстандың күскенсе-бәҙүәндәренә ҡарата б. э. т. IX быуатта уҡ
ҡулланыла. Ғәрәп донъяһы күпселек халыҡты ғәрәптәр тәшкил иткән илдәрҙе үҙ эсенә
ала: Алжир, Мысыр, Иордания, Ираҡ, Йемен, Ливан, Ливия, Мавритания, Марокко,
Сәғүд Ғәрәбстаны, Сүриә, Судан, Тунис, Күвейт, Бахрейн, Берләшкән Ғәрәп
Әмирлектәре, Фәләстан, Сомали һ.б. Ғәрәп донъяһы илдәрендә 130 млн самаһы кеше
йәшәй, уларҙың 116 миллионы — ғәрәптәр. Ғәрәп мәҙәниәтенең тарихы Ғәрәбстан
ярымутрауы менән бәйле булһа ла, ғәрәп донъяһы халҡының килеп сығышы уртаҡ
түгел. Күп быуаттар дауамында Яҡын Көнсығыш һәм Төньяҡ Африка халыҡтары
ғәрәпләшкән. Ғәрәптәр башлыса ҙур европеоид расаһының һинд-урта диңгеҙ расаһына
ҡарай.

Күпселек ғәрәптәр — мосолман-сөнниҙәр. Шиғый-ғәрәптәр иһә тәү сиратта Иранда,
Ираҡта, Сүриәлә, Ливанда, Күвейтта, Бахрейнда, Берләшкән Ғәрәп Әмирлектәрендә,
Сәғүд Ғәрәбстанында, Йеменда һ. б. йәшәй. Фарсы ҡултығының ғәрәп илдәрендә һәм
Төньяҡ Африкала ибадиттар көн күрә. Христиан ғәрәптәр Ливанда, Сүриәлә,
Иорданияла һәм башҡа илдәрҙә йәшәй.

Ғәрәптәр донъяның иң күп һанлы халыҡтарына инә. Улар ҡытайҙар менән бер рәттән
Франция, АҠШ, Испания, Япония, Көньяҡ Корея, Канада, Мексика, Аргентина,
Бразилия, Австралия, Индонезия, Бөйөк Британия, Швеция, Эстония, Украина,
Монголия, Грузия, Ирландия, Норвегия, Дания, Германия, Австрия, Яңы Зеландия,
Көньяҡ Африка Республикаһы, Ҡаҙағстан, Малайзия, Италия, Финляндияла киң
таралған. Был илдәрҙә ғәрәптәрҙең дөйөм һаны 45 миллиондан артыҡ. Рәсәйҙә ни
бары 10 мең тирәһе ғәрәп йәшәй.



https://ba.wikipedia.org/wiki/%D2%92%D0%B0%D1%80%D0%B8%D0%BF%D0%BE%D0%B2_%D0%A0%D3%99%D0%BC%D0%B8_%D0%99%D3%99%D2%93%D3%99%D1%84%D3%99%D1%80_%D1%83%D0%BB%D1%8B

Рәми Йәғәфәр улы Ғарипов (12 февраль 1932 — 20 февраль 1977) — күренекле башҡорт
шағиры, тәржемәсе һәм журналист, Башҡортостандың халыҡ шағиры (1992), Салауат
Юлаев исемендәге премия лауреаты (1988, үлгәндән һуң). 1960 йылдан СССР
Яҙыусылар союзы ағзаһы.

Рәми Йәғәфәр улы Ғарипов 1932 йылдың 12 февралендә Башҡорт АССР-ының (хәҙер
Башҡортостан Республикаһы) Салауат районы Арҡауыл ауылында тыуған. Ете йыллыҡ
мәктәпте тамамлағандан һуң, 1946—1950 йылдарҙа Өфөнөң 9-сы урта мәктәбендә уҡый.
Был уҡыу йорто 1956 йылдан 1-се республика мәктәп-интернаты булһа, 1991 йылда
1-се республика башҡорт гимназия-интернаты итеп үҙгәртелә, 1994 йылда уға халыҡ
шағиры исеме бирелә һәм ул бөгөн Рәми Ғарипов исемендәге 1-се Башҡорт республика
гимназия-интернаты тип атала.

Рәми Ғарипов матбуғатта 1950 йылдан баҫыла башлай. Уның «Йүрүҙән» исемле тәүге
китабы 1954 йылда сыға. «Таш сәскә», «Һабантурғай йыры» шиғырҙар йыйынтыҡтарын
Ғарипов тыуған тәбиғәтенә, яҡташтарына арнай. Унан һуңғы «Осоу», «Аманат»,
«Миләш-кәләш» йыйынтыҡтарында фәлсәфәүи лирика төп урын биләй. Халҡының тарихи
яҙмышы, быуындарҙың рухи бәйләнеше тураһында уйланыуҙар, туған теленең һәм
мәҙәниәтенең киләсәге өсөн борсолоу Ғарипов ижадының асылын билдәләй. Йыш ҡына
ул халыҡ ижадының шиғри традицияларына мөрәжәғәт итә. Ҡобайыр жанрын тергеҙеүҙә
һәм үҫтереүҙә Ғариповтың өлөшө айырыуса ҙур. Рәми Ғарипов Пушкин, Лермонтов,
Есенин, Блок, Гейне, Хәйәм, Рудаки, Ғамзатов шиғриәтен башҡорт теленә нәфис
тәржемә итеү оҫтаһы булараҡ та киң билдәлелек яулай. Совет милли сәйәсәтенә
тәнҡит күҙлегенән ҡарағаны өсөн милләтселектә ғәйепләнеп, эҙәрлекләүҙәргә дусар
ителә. Уның күп шиғырҙары шағир тере саҡта баҫылмайынса ҡала. 1964 йылда яҙылған
«1937» поэмаһы 1987 йылда ғына донъя күрә. 1988 йылда Рәми Ғариповҡа үлгәндән
һуң Салауат Юлаев исемендәге республика премияһы бирелә. Уның шиғри юлдары
афоризмдар булып, йыш телгә алына. Мәҫәлән: «(башҡорт) батшаларға башын
эймәгәнде, башҡаларға ғына баш эймәҫ»; «Йөрәгендә халҡы булмағандың кеше булырға
ла хаҡы юҡ» һ.б.

Тормош иптәше Надежда Васильевна Ғарипова башҡорт телен бик яҡшы белә. Ике улы
һәм бер ҡыҙы бар. Оло улы Салауат — элемтәсе. Учалы ҡалаһында йәшәй.



https://ba.wikipedia.org/wiki/%D0%AF%D0%BF%D0%BE%D0%BD_%D0%B8%D0%B5%D0%BD%D0%B0%D2%BB%D1%8B

Ие́на (япон. 円en?) — Японияның аҡса берәмеге, донъянлағы резерв валюталарының
береһе. 100 сендан тора. Халыҡ-ара коды: JPY. ¥ билдәһе иенаның символы булып
тора.

«円» иероглифы менән яҙылған аҡса берәмеге Ҡытайҙан килгән һәм ҡытай телендә
«юань» тип атала. Цин династияһының Ҡытай империяһындағы валюталарҙың береһе
көмөш булған, ул әйләнештә ҡойолма формаһында йөрөгән. Ләкин XVIII быуатта
Ҡытайға Испанияның һәм Мексиканың көмөш тәңкәләре килеп инә, улар «көмөш» (ҡыт.
银 円) йәки «көнбайыш юандәре» (ҡыт. 洋 円) тигән исем алалар. Һуңыраҡ Гонконг
ҡалаһында британдар төбәк көмөш тәңкәләр сығара башлайҙар, уларҙы «гонконг
долларҙары», ә ҡытайса «гонконг юандәре» (ҡыт. 香港 壱 圆) тип атайҙар. Был валюта
Японияға инә башлай, бында ҡытай «юане» японса «эн» тип яңғыраған. 1830 йылдан
япондар үҙҙәре көмөш тәңкәләр етештерә башлай, улар металл миҡдары һәм ауырлығы
буйынса гонконг тәңкәләре менән бер иш булған.

Мэйдзи реставрацияһынан һуң, 1869 йылда тәүге тапҡыр баҫылып сығып, 1871 йылғы
аҡса реформаһы арҡаһында иена рәсми рәүештә Японияның төп аҡса берәмеге тип
ҡабул ителгән. Шул уҡ йылды хөкүмәт кландарҙың ҡағыҙ аҡсаларының (XVI быуаттан
алып айырым япон феодалдары менән сығарылған) әйләнешен ваҡытлыса туҡтата. 1868
йылда Финанс министрлығы менән үткәрелгән тикшеренеүҙәр буйынса, Токугава
заманында (1603—1867) илдә бөтәһе 1694 дана кландарҙың ҡағыҙ аҡсаһы йөрөгән,
уларҙы 244 клан, 14 магистрат һәм 9 сёгунат ялсыһы сығарған. 1879 йылға клан
аҡсаларын иенаға алмаштырыу тамамлана.

Тағы ла кәсер берәмектәре индерелгән: сен (япон. 銭) = 1⁄100 иены, рин (япон. 厘)
= 1⁄1000. 1954 йылда сен һәм рин әйләнештән алына, әммә «сен» төшөнсәһе финанс
донъяһында әле лә ҡулланыла.

1872 йылда Мэйдзи хөкүмәте милли банктар тураһында ҡанун ҡабул итә, уға ярашлы,
милли статусҡа эйә булған шәхси банктарға конвертланған банкноталар сығарырға
рөхсәт бирелгән. Ләкин 1876 йылда ҡанунды үҙгәрткәндән һуң был банкноталар
конвертланыуҙан туҡтаған.

1927 йылдың мартында ил финанс кризисы менән осраша. Япония банкы аҡса
һалыусыларҙың хәүефтәрен әҙәйтер өсөн бик күп банкноталар сығара. Әммә аҡса
һалыусылар банктарға аҡсаларын алырға йүгерләр, һәм был банкноталар ҡытлығына
килтерә. Яуап итеп, Япония банкы тиҙ генә 200 иеналыҡ банкноталар сығара,
уларҙың артҡы яғы буш була.

1897 йылдың октябрендә иенала алтын миҡдары 0,750 грамм тип билдәләнгән. Беренсе
донъя һуғышы осоронда банкноталарҙы алтынға алыштырыу туҡтатылған. Һуңғараҡ,
иҡтисади хәлгә ҡарап, Японияла алтын стандарт бер нисә тапҡыр урынлаштырылған
һәм кире ғәмәлдән сығарылған, ә 1933 йыл аҙағында ул рәсми рәүештә ғәмәлдән
сыҡҡан. 1933—1939 йылдарҙа Япония стерлинг зонаһына ингән, уның буйынса 1 иена
14 британ пенсына тигеҙ булған.

1939 йылда октябрендә иена стерлинг блогынан сыҡҡандан һуң, 4,2675 иена 1 АҠШ
долларына тигеҙ булған курс урынлаштырылған, ундағы алтын миҡдары 0,20813 грамм
тәшкил итә.

Икенсе донъя һуғышы йылдарында иена блоктың төп валютаһы булып торған. Был
блокҡа түбәндәгеләр кергән:

1945—1948 йылдарҙа, Япония АҠШ оккупацияһы аҫтында булғанда, япон иенаһы менән
йәнәшә Америка оккупация иенаһы әйләнешкә индерелә. Икенсе донъя һуғышы һәм унан
һуңғы осорҙа иена хаҡының бик тиҙ төшөүе күҙәтелә. 1945 йылдың авгусында 1 АҠШ
долларына — 15 иена, 1947 йылдың 12 мартында — 50 иена, 1948 йылдың 5
июлендә 250 иена булған курстар урынлаштырыла. Иҫәп-хисап операцияларында күп
төрлө курстар ҡулланылған (1 АҠШ долларына 900 иенаға тиклем).

1949 йылдың 25 апреленән паритетлы курс кертелә: 360 иена = 1 АҠШ доллары. Был
курс нигеҙендә 1953 йылдың 11 майынан Халыҡ-ара валюта фонды тарафынан иена
2,46853 миллиграмм алтынға тиңләштерелә, шулай итеп, ул халыҡ-ара танылыу алған
валюта булып китә. 1949—1971 йылдарҙа иенаның курсы АҠШ долларына бәйләнелә.
1971 йылдың 20 декабрендә доллар девальвацияһы арҡаһында курс үҙгәрә һәм 1 АҠШ
долларына 308 иена бирелә башлай. 1973 йылдың 14 февраленән АҠШ долларының
сираттағы девальвацияһы арҡаһында иена курсы ирекле йөрөүсе тип үҙгәртелә.
Бер-бер артлы ревальвация серияларын үткәргәндән һуң, АҠШ долларына һәм башҡа
төп валюталарға ҡарата иенаның «көсө» байтаҡҡа үҫә. Һуңғы йылдарҙа иенаның АҠШ
долларына ҡарата курсы 100 иена кимәлендә ҡала килә.

Банкнота һәм тәңкә эмиссиялауына Япония Банкының айырым хоҡуғы бар. Банкноталар
1000 иенанан алып 10000 иенаға тиклемге номиналдарҙа сығарыла. Һәр бер
банкнотаның төп яғында Японияның дәрәжәле шәхесе һүрәтләнгән. Мәҫәлән, 1000
иеналы банкнотала — бактериолог Ногути Хидэё, 2000 иенала — яҙыусы Мурасаки
Сикибу, ә 10000 иенала яҙыусы һәм мәғрифәтсе Фукудзава Юкити һүрәтләнгән.
Тәңкәләр 1 иенанан 500 иенаға тиклемге номиналда сығарыла.

2004 йылғы серияның 1000, 5000 һәм 10 000 иена номиналындағы банкноталар
әйләнештә йөрөй. 2000 йылғы серияның 2000 иена номиналындағы банкноталар
әйләнештә ғәмәлдә осрамай.



https://ba.wikipedia.org/wiki/%D0%AE%D0%BB%D0%B8%D0%B0%D0%BD_%D0%BA%D0%B0%D0%BB%D0%B5%D0%BD%D0%B4%D0%B0%D1%80%D1%8B

Юлиан стиле— Александрия астрономдары эшләгән һәм Юлий Цезарь тарафынан б.э.т.
45 ғәмәлгә керетелгән календарь.

Был календарҙа йыл 1 ғинуарҙан башлана, был көндә б.э.т. 153 йылда һайлап
ҡуйылған консулдар вазифаларын үтә башлаған. Йыл иҫәбен б.э.т. 45 йылдың 1
ғинуарҙан иҫәпләргә Римдә Юлий Цезарь башлап ебәрә. Был тарихҡа Юлиан календары
булып кереп ҡала. 325 йылда Юлиан календарын Византия ҡабул итә. Юлиан стиле
буйынса бер йылда 365,25 тәүлек бар тип иҫәпләнгән. Йыл 365 көндән тора, дүрт
йылға бер килгән кәбисә йылы 366 көндән тора.

Ғәмәлдә иһә Ер Ҡояш тирәләй 365 тәлек 5 сәғәт 48 минут 46 секундта туры әйләнеш
яһай. Шуға күрә календарҙа мөһим дата, көн менән төн тигеҙләшкән көн — 21 март
быуаттар үткән һайын артта ҡала бара. XVI быуатта бар дата 10 көнгә артта ҡала.
Был айырмана 1582 йылда Рим папаһы Григорий XIII төҙәтә. Был тарихҡа Григориан
календары булып кереп ҡала. Юлиан стиле һәм Григориан стиле араһында айырма
быуаттар үткән һайын ҙурая бара. Был кәбисә йылды билдәләү менән бәйләнгән.
Юлиан стилендә кәбисә йыл һәр дүрт йыл һайын билдәләнә. Григориан стилендә лә
кәбисә йыл дүрт йылға бер, әммә 100-гә ҡалдыҡһыҙ бүленгән, 400-гә бүленмәгән
йылдар кәсәбе түгел.



https://ba.wikipedia.org/wiki/%D0%AE%D0%B3%D0%BE%D1%81%D0%BB%D0%B0%D0%B2%D0%B8%D1%8F

1947 йылға тиклем унитар дәүләт (Сербтар, хорваттар һәм словендар дәүләте,
Югославия короллеге), 1947 йылдан федератив дәүләт (Югославия Фетератив Халыҡ
Республикаһы, Югославия Фетератив Социалистик Республикаһы) булған Оло Югославия
составына 6 ил ингән: Сербия, Черногория, Хорватия, Словения, Македония, Босния
һәм Герцеговина.

Бәләкәй Югославия (1992 йылдан — Югославия берләшмәһе республикаһы, 2003 йылдан
— Сербия һәм Черногория) составына хәҙерге бойондороҡһоҙ дәүләттәр — Черногория
һәм Сербия ингән.

Югославия Сербтар, хорваттар һәм словендар короллеге булараҡ Беренсе донъя
һуғышынан һәм Австро-Венгрия империяһы тарҡалғандан һуң XX быуат башында
барлыҡҡа килә һәм шул быуат аҙағында — XXI быуат башында тарҡала.

Югославияның төп халҡын көньяҡ славяндар: бәснәктәр (бәшнәктәр), сербтар,
хорваттар, словендар, македондар, черногорҙар һәм славян булмаған албандар һәм
венгрҙар тәшкил иткән. Шулай уҡ бында төрөктәр, русиндар, украиндар, словактар,
румындар, болгарҙар, итальяндар, чехтар һәм сиғандарҙың общиналары йәшәгән.



https://ba.wikipedia.org/wiki/%D0%AD%D1%80%D0%BD%D0%B5%D1%81%D1%82_%D0%A0%D0%B5%D0%B7%D0%B5%D1%80%D1%84%D0%BE%D1%80%D0%B4

Эрне́ст Ре́зерфорд (ингл. Ernest Rutherford; 30 август 1871, Спринг Грув, Яңы
Зеландия — 19 октябрь 1937, Кембридж) — Британия физигы сығышы менән Яңы
Зеландиянан. Химия буйынса Нобель премия лауреаты (1908).

Радиоактив элементтар асылғас уларҙың физик үҙенсәлектәрен өйрәнеү башлана.
Резерфорд радиоактив нурланыштың ҡатмарлы составын аса. Тәжрибә былай үткәрелә.
Радиоактив препарат ҡурғаш цилиндрҙың тар ғына каналының төбөнә урынлаштырыла,
ҡаршыһына фотопластинка ҡуйыла. Каналдан сыҡҡан нурланыш юлына магнит ҡыры
тәьҫир итә. Бөтә ҡоролма вакуум эсенә урынлаштырыла. Магнит ҡырында нурланыш өс
өлөшкә бүленә. Нурланыштың ике өлөшө магнит ҡырында айырыла, был уларҙың заряды
булыуын күрһәтә. Өсөнсө өлөшө тураға тарала. Ыңғай зарядлы нурланыш
альфа-нурҙар, тиҫкәре заядлы нурланыш — бета-нурҙар, нейтраль нурланыш —
гамма-нурҙар исемен ала. Альфа-нурланыш үҙенсәлектәрен Резерфорд түбәндәге
тәжрибә ярҙамында өйрәнә. Альфа-өлөшсәләр юлына, билдәле ваҡыт эсендә үткән
зарядтарҙы һанай трған, Гегер счётчигын ҡуя. Альфа-өлөшсәләрҙең дөйөм зарядын
һәм миҡдарын белеп, бер өлөшсәнң зарядын иҫәпләп сығара. Ул ике элементар
зарядҡа тигеҙ була. Магнит ҡырында киҫәксәнең ситкә тайпылыуы буйынса заряд һәм
массаның сағыштырмаһын билдәләй. Бер элементар зарядҡа бер атом масса берәмеге
тура килә. Шулай итеп, ике элементар альфа-өлөшсәгә дүрт атом масса беләмеге
тура килә. Тимәк, альфа-нурланыш — гелий ядролары ағымы. 1920 йылда Резерфорд
протон массаһына тигеҙ заряды булмаған — нейтрон булыуы тураһын фаразлай.
Эксперименталь рәүештә был киҫәксә булыуын билдәләп булмай. Уның барлығын
эксперименталь рүештә 1923 йылда Джеймс Чедвик иҫбатлай.

Ул ваҡытта атомдың бүленмәҫ киҫәксә булыу тураһында мәғлимәт йәшәп килә. Был
күренеште ғалимдар матдә составында яңы эдементтар булыуы менән аңлата. Тик
ваҡыт был аңлатыуҙың яңлыш булыуын күрһәтә. Артабынғы физик һәм химиктарҙың
тикшереүҙәре элементтарҙың бер-береһенә әүрелеү законын аса



https://ba.wikipedia.org/wiki/%D0%AD%D0%B9%D1%84%D0%B5%D0%BB%D1%8C_%D0%B1%D0%B0%D1%88%D0%BD%D1%8F%D2%BB%D1%8B

Эйфель башняһы – Париждың иң билдәле һәм иҫтәлекле архитектура ҡоролмаһы. Башня
үҙенең конструкторы Эйфель, Гюстав исемен йөрөтә һәм донъяға Францияның символы
булараҡ билдәле. Туризмдың иң популяр урыны – йыл һайын ул 5,5 миллионға яҡын
кеше ҡабул итә. 1889 йылда Парижда XII халыҡ-ара сәнәғәт күргәҙмәһе асылырға
тейеш була. Француздар баш ҡалаға килеүсе сит ил кешеләрен таң ҡалдырырлыҡ
ҡоролма теҙөргә уйлап, махсус конкурс иғлан итә. Унда 700 эш араһынан архитектор
Гюстав Эйфелдең 300 метр бейеклегендәгө башня проекты иң үҙенсәлеклеһе тип
табыла. Эйфель төҙөләсәк башняны донъяның ул замандарҙағы иң бейек
хоролмаларынан өс тапҡыр бейек итергә уйлай. Ләкин өс йөҙгә яҡын.француз
мәҙәниәте эшмәкәрҙәре, «Парижды йәмһеҙләп, заводтың гигант торбаһын хәтерләткән
тимер ҡолға»ны ҡала уртаһында төҙөүгә ҡаршы протест яҙалар. Эйфелгә үҙенең
проектын яҡлап, бик күп көрәшергә тура килә. Төҙөлөш 1886 йылда башлана. Терлө
ҙурлыҡтағы 12 мең деталь әҙерләп, өс быуынлы башняны 8 ай эсендә ҡоралар. Был ул
замандарҙа иң ҡыҫҡа срок була. Көслө елгә бирешмәһен есөн Эйфель ян-яҡ таяуҙарҙы
салыш итеп эшләй, шуға күрә дауылда ла ул вертикаль кимәленән ни бары 15
сантиметрға ғына ауыша. Корос рәшәткәле был хоролманы төҙөү өсөн 8600 тонна
металл тотонола. Төҙөлөш 1889 йылдың 31 мартында тамамлана. Уны күреп таң калған
сит ил кешеләре алдағы күргәҙмәне лә фәҡәт Парижда үткәрергә харар итә.

Ҡалып:Иҫтәлекле урындар Ҡалып:Кала һәм дәүләт символдары Ҡалып:Иң бейек
төҙөлөштәр Ҡалып:Объекттың координаталары



https://ba.wikipedia.org/wiki/%D0%A5%D0%B8%D0%BC%D0%B8%D0%BA_%D1%8D%D0%BB%D0%B5%D0%BC%D0%B5%D0%BD%D1%82

Химик элемент — Менделеев таблицаһындағы атом йәҙрәһенең бер үк зарядына эйә
булған бөтә атомдар; ирекле хәлдә тағы ла ябайыраҡ матдәләргә тарҡала алмаған
ябай матдәләр. Менделеев таблицаһындағы һәр химик элементтың тәртип һаны һәм
символы бар.

«Элемент» һүҙен (лат. elementum) боронғо заманда уҡ (Цицерон, Овидией, Горацией)
ҡулланғандар. Был һүҙ нимәнеңдер өлөшөн аңлатҡан. Боронғо заманда «Һүҙ
хәрефтәрҙән торған кеүек, есемдәрҙә элементтарҙан тора» тигән төшөнсә киң
таралған булған. Был һүҙҙә латин алфавитындағы : l, m, n, t («el» — «em» — «en»
— «tum») хәрефтәренән килеп сыҡҡан. 1960 йылда химиктарҙың халыҡ-ара съездында
молекула һәм атом төшөнсәләре ҡабул ителә.

аңлата. Элементтың символына ҡыҫҡартылған исемен латинса исемен яҙалар: Cu —
баҡыр (cuprum), Ag — көмөш (argentum), Fe — тимер (ferrum), Au — алтын (aurum),
Hg — терегөмөш (hydrargirum).

Химик элементтар символдары системаһын 1811 йылда швед химигы Я. Берцелиус
тәҡдим итә. Химик берләшмә символ элементтың сифат составын ғына түгел, һан
яғынан химик үҙенсәлеген күрһәтә, сөнки символ һәр элементтың йәҙрә зарядын,
тышҡы ҡатламда электрондар һанын күрһәтә.

Бөтә химик элементтарҙың 88-е тәбиғәттә таралған. Технеций Tc (тәртип һаны 43),
прометий Pm (61), астат At (85) и франций Fr (87), һәм урандан U (тәртип һаны
92) һүң урынлашҡан элементтар яһалма юл менән алынған. Уларҙың ҡайһы берҙәре бик
аҙ миҡдарҙа тәбиғәттә табыла.

Ер ҡабығында кислород һәм кремний киң таралған. Был элементтар алюмин, тимер,
кальций, натрий, калий, магний, водород һәм титан менән Ер ҡабығының 99 % тәшкил
итәләр, ҡалған элементтарға 1% тура килә. Ер ҡабығында элементтарҙың масса
миҡдары кларк һаны менән күрһәтелә.

Ер ҡабығы составы мантия һәм Ер төшө составынан айырыла. Ер төшө тимер һәм
никельдан тора. Шулай уҡ Ҡояш системаһы составы йыһан составынан айырыла. Йыһан
да иң күп таралған элемент водород һәм гелий.

Химик матдә бер төрлө элементтарҙан (ябай матдә) һәм төрлө элементтарҙан
(ҡатмарлы матдә йәки химик ҡушылмалар) торорға мөмкин. Бер үк химик элементтың
төрлө ябай матдәләр барлыҡҡа килтерә алыу үҙенсәлеге аллотропия тип атала.

Ғәҙәти шарттарҙа 11 элементтың ябай матдәһе газ хәлендә ((H, He, N, O, F, Ne,
Cl, Ar, Kr, Xe, Rn)), 2 элементтың ябай матдәһе шыйыҡса хәлендә — (Br, Hg),
ҡалған элементтарҙың ябай матдәһе ҡаты есемдәр хәлендә 500-гә яҡын ябай матдә
булыы билдәле.



https://ba.wikipedia.org/wiki/%D0%A4%D1%80%D0%B0%D0%BD%D1%86_%D0%98%D0%BE%D1%81%D0%B8%D1%84_I

Франц Иосиф I (нем. Franz Joseph I., венг. I. Ferenc József, чех František Josef
I.; 18 август 1830, Шенбрунн — 21 ноябрь 1916, Шенбрунн) — Австрия империяһы
императоры һәм 1848 йылдың 2 декабренән алып Богемия короле, 1848 йылдың 2
декабренән 1849 йылдың 14 апреленә тиклем (1 тапҡыр) — Венгрия апостол короле
һәм 1849 йылдың 13 авгусынан (2 тапҡыр). 1867 йылдың 15 мартынан ике ил
дәүләте — Австро-Венгрия монархияһы башлығы. 68 йыл хакимлыҡ итә, уның батшалыҡ
иткән осоро Дунай монархияһына ингән халыҡтар тарихында үҙе бер дәүер.

Франц Иосиф I — эрцгерцог Франц Карлдың өлкән улы, император Франц II ейәне.
Император Фердинанд I — эрцгерцог Франц Карлдың өлкән ағаһы. Әсәһе — принцесса
София Баварская. 1848 йылдың Австрия революцияһы барышында уның олатаһы тәхеттән
ваз кисә, атаһы үҙенең хоҡуҡтарынан улы файҙаһына баш тарта һәм 18 йәшлек Франц
Иосиф I Габсбургтар күп милләтле көслө дәүләтенең башында булып сыға.

Франц Иосифтың ете тиҫтә йыл хакимлыҡ иткән XIX быуат уртаһы бөйөк дәүләт —
Австрия империяһы Беренсе бөтә донъя һуғышы һөҙөмтәһендә тулыһынса емерелде.

Яңы император тәхеткә башлыса урыҫ ғәсҡәрҙәрҙәре ярҙамы менән генә ултырҙы
(Венгрия ихтилалын баҫтырыуҙа ярҙам итеү арҡаһында) Был хәл Австрия монархияһы
престижы өсөн емергес удар булды. Ҡырым һуғышы башында урыҫ императоры Николай I
әле генә ҡотҡарылған австриялыларҙы яҡлау мәсьәләһендә бик ныҡ торҙо, һүҙенән
ҡайтманы. Австрия конфликтҡа инмәһә лә, бер нисә дипломатик хата эшләнде,
бигерәк тә нәҡ Австрия тарафынан Рәсәйгә тыныслыҡ һаҡлау шарттары буйынса ҡаты
ультиматум ҡуйыуы бәкәлгә һуҡты һәм илде мөһим союздаштарҙан мәхрүм итте.
Италияны берләштереү өсөн көрәште Франция һәм Пруссия ярҙамында йәйелдергән
Сардиния короллеге оҫта файҙаланды. Һөҙөмтәлә 1860 йылда империя Ломбардияны
юғалта, ә Габсбургтар нәҫеле Модена һәм Тосканда хакимлығын юғалттылар.

1871 йылда Австро-Венгрия Германия империяһы иғлан ителеүен таный һәм уның менән
альянсҡа инә. Был альянсҡа 1880 йылдар уртаһына тиклем Рәсәй ҙә ингән. Был аҙым
Франц Иосиф дәүләтенә 1877—1878 йылдарғы Урыҫ-төрөк һуғышы барышында Балкандарҙа
үҙ йоғонтоһон арттырырға булышлыҡ итә, мәҫәлән, империя Босния-Герцеговинаны
башта оккупациялай, һуңынан аннексиялай. Һуңғы ваҡиға Рәсәй менән
килешмәүсәнлекте көсәйтеүгә, Сербия менән асыҡ ҡара- ҡаршы тороуға һәм, ниһәйәт,
Австро-Венгрияның Беренсе донъя һуғышында һис һүҙһеҙ ҡатнашыуына килтерә.

1854 йылда Франц Иосиф өйҙәгеләр араһында Сиси тип йөрөтөлгән Бавария
принцессаһы Елизаветаға өйләнә. Франц Иосифтың әсәһе эрцгерцогиня София
Баварская менән уның мөнәсәбәттәре яҡшынан булмай һәм был хәл Елизаветаның
нервылары ҡаҡшауға булышлыҡ итә. Император фамилияһының престижы былай ҙа Франц
Иосиф I ҡустыһы Людвигтың (һуңынан Венанан ҡыуыла) гомосексуаль мажаралары
арҡаһында бәүелгән хәлдә була, артабанғы ҡатмарлыҡтарҙан ҡасып, үҙ һүҙле
ҡәйнәһенән алыҫыраҡ булыр өсөн дә Елизавета император һарайынан ситләшә. 1875
йылдан ирле-ҡатын өсөн Бад — Ишле виллаһы йәйге резиденция була. 1860 йылдарҙан
башлап императрица ғүмерен сәйәхәттәрҙә үткәрә, ире менән бик һирәк осраша һәм
балаларын да күрмәй тиерлек.

Франц Иосифтың берҙән-бер улы һәм вариҫы, кронпринц Рудольф, версияларҙың береһе
буйынса, 1889 йылда Майерлинг замогында, башта һөйгәне баронесса Мария Вечераны
үлтереп, үҙен-үҙе ата. Икенсе версия буйынса, тәхеттең берҙән — бер тура
вариҫының үҙ — үҙенә ҡул һалыуы имитация ғына, Рудольф — ентекләп әҙерләнгән
сәйәси үлтереү ҡорбаны. 1898 йылда королева Елизавета Баварская Женевала итальян
анархисы Луиджи Лукен ҡулынан һәләк була.

Рудольфтың серле вафатынан һуң тәхеттең яңы вариҫы императорҙың ҡустыһының улы
Франц Фердинанд була. 1914 йылда яңы тәхет вариҫы ҡатыны менән бергә Сараевола
серб террорисы Гаврило Принцип ҡулынан үлтерелә. Тәхет вариҫы итеп Франц
Фердинандтың ҡустыһы Отто Францтың улы Карл Иосиф тәғәйенләнә.

Император Франц Иосиф 1903 йылдағы Папа конклавында кардинал Рамполла дель
Тиндароны папалыҡҡа һайлауға тыйыу (вето) һала. Тыйыу формулаһын император
исеменән Краков кардиналы Пузина иғлан итә. Кардиналдар папалар менән
конфликттары булмаған берҙән-бер монарх Франц Иосифҡа ҡаршы тора алмай. Джузеппе
Сарто һайлана. Франц Иосиф үҙенең идара иткән 68 йыл осоронда тыйыуға хоҡуғын
тик бер мәртәбә генә ҡуллана һәм тарихта ошо хоҡуҡ менән ҡулланған һәм уны яңы
папа Пий Х юҡҡа сығарған һуңғы монарх булып һанала.

Император консервативлығы, көнкүреш ябайлығы, әҙәпкә һәм ғөрөф — ғәҙәттәргә
иғтибарлылығы менән билдәле була. Ул үҙен «иҫке мәктәптең һуңғы монархы» тип
исемләгән. Уның ағаһын Мексикала үлтергәндән һуң император ғүмерен аҙағынаса, 50
йыл тиерлек, Мексика илселәрен ҡабул итмәгән. Һарайына ул телефон үткәртмәгән
һәм бик ҙур ауырлыҡ менән электр энергияһын үткәрергә риза булған. Үҙ — үҙенә
ҡул һалғанға оҡшаған хәлдә улы һәләк булғас, Франц Иосиф бөтә Европа
монархтарына кронпринцтың һәләк булыуына һунарҙағы осраҡлы атыу сәбәп булды тип
белдерә, әммә папа Лев XIII улының үҙенә ҡул һалыуы тураһында дөрөҫөн яҙа.

Франц Иосиф «һабан турғайы» булараҡ оҙайлы батшалыҡ осоронда бөтә империяны
үҙенең режимына өйрәтеп бөткән. Шуға ла йыш ҡына австриялылар, венгрҙар,
словактар һәм чехтар әлегә тиклем иртә торалар һәм иртә йоҡларға яталар, тиҙәр.
Ошо тәртипкә бәйле ҡалаларҙағы тормош иртәрәк башлана һәм иртәрәк туҡтап ҡала.

Франц Иосиф сәнғәт менән ҡыҙыҡһынмаған, әммә бойомға аша алмаған колониаль
ҡаҙаныштарына өмөт итеп географик тикшеренеүҙәрҙе ҡурсалаған, Әйтәйек, Африка
илдәрендә сәйәхәт ҡылыусы чех Эмиль Голуб һәм Рудольф күлен асҡан венгр графы
Самуэл Телек уның илтифатлылығы менән файҙаланалар. Словак Матицаһы учредителе
була, 1000 алтын тәнкә индерә. Чех музыканты Ян Кубеликка дворянлыҡ һәм герб
тәҡдим итә, тик тегеһе, мин чех һәм ябай кеше, тип тәҡдимде инҡар итә, Император
барлыҡ профессорҙарҙың да билдәле диндә булыуҙарын талап итә. Альберт Эйнштейнға
был талап Прагалағы немец университетының штаттағы профессор посын алырға
ҡамасаулай.

Австрия императоры ғаилә бәхетһеҙлектәренең ҡыҫҡаса тарихы бик тулы һәм
карикатуралы Ярослав Гашектың «Йылғыр һалдат Швейктың мажаралары» («Похождения
бравого солдата Швейка») романында күрһәтелә. Швейк нишләптер Франц Фердинандты
императорҙың олатаһы (был үҙенән-үҙе абсурд), ә эрцгерцог Иоганн Сальвадорҙы
(Иоганн Орт) — уның ағаһы ти. Чехтарҙың «Прогулкин бабайға» ҡарата («Starej
Procházka» — Франц Иосифтың ҡушаматы чехтарҙа) үтә ерәнес мөнәсәбәте көн кеүек
асыҡ. Мәҫәлән, нәҡ Швейк яғынан император хөрмәтенә тост күтәреүҙәре уның психик
яҡтан зәғифлеген һәм һай аҡыллылығын хатта Австро — Венгрия вазифалы
яҡлаусыларында ла бер ниндәй ҙә шик ҡалдырмай:



https://ba.wikipedia.org/wiki/%D0%A4%D0%B5%D0%B4%D0%B5%D1%80%D0%B0%D0%BB%D1%8C_%D1%82%D0%B8%D0%BA%D1%88%D0%B5%D1%80%D0%B5%D2%AF%D2%99%D3%99%D1%80_%D0%B1%D1%8E%D1%80%D0%BE%D2%BB%D1%8B

Федераль Тикшереүҙәр Бюроһы (ингл. The Federal Bureau of Investigation, FBI) —
Америка Ҡушма Штаттарының эске разведка органы һәм бер үк ваҡытта илдең федераль
хоҡуҡ һаҡлау структураһы. АҠШ Юстиция министрлығы һәм АҠШ-тың Разведка
берләшмәһе составына инә. АҠШ территорияһында контрразведканың һәм террорға
ҡаршы эшмәкәрлектең етәксе органы.

Ойошма федераль башҡарма власының органы булараҡ индеецтарҙың резервацияларҙа
енәйәттәр тикшереү һәм дәүләт именлеген тәьмин итеү менән шөғөлләнә ..төп закон
боҙоуҙарға ярашлы. Федераль тикшеренеүҙәр бюроһы 200 категория федераль енәйәт
законын боҙоуҙарҙы тикшерә.



https://ba.wikipedia.org/wiki/%D0%A3%D0%B9%D1%8B%D0%BD

Уйын — күңелгә ҡыуаныс, йыуаныс бирә торған шөғөл. Уйын категория:күңел асыу,
буш ваҡытты үткәреү, эске көсөргәнелешлекте бөтөрөү һәм ҡайһы бер өлкәлә һәләтте
үҫтереү өсөн үткәрелә. Уйын —рухи донъяны ҡәнәғәтләндереү, күңел асыу, эске
көсөргәнешлекте сисеү, һәм шулай уҡ оҫталыҡты һәм етеҙлекте камиллаштырыуға
йүнәлтелгән кешеләрҙең эшмәкәрлеге. Шулай уҡ уйын тип кешеләрҙең буш ваҡытта
уҙҙәренә бер ниндәйҙә маҡсат ҡуйылмай, шатлыҡ килтерә торған шөғөлөн әйтәләр.

Уйындың барлыҡҡа килеүе тураһында бәхәс туҡталмай. Уйын һәм хеҙмәт, уйын һәм
культ ритуалдары — ҡайһыһы тәүҙә килеп сыҡҡан, был турала дөйөм фекер юҡ.
Хайуандар донъяһындағы уйын, ҡауышҡан осорҙағы атаның орғасты әүрәтеү өсөн
яһаған төрлө ҡыланышы, уйындың биологик механизмы бик тәрән ятыуын күрһәтә.

Бына аңлап Платон (Б.Э.Т 427 — 347 й.): «Ниндәй эштә булһала, кеше атаҡлы булыу
өсөн бала саҡтан күнегергә тейеш… Мәҫәлән, кем игенсе йәки йорт төҙөүсе булырға
теләй, улар ер эшкертеп, йорт төҙөп уйнарға тейеш. Мин был турала ҡабат-ҡабат
һөйләйем» тип әйткән.



https://ba.wikipedia.org/wiki/%D0%A2%D3%99%D0%B3%D3%99%D1%80%D0%BC%D3%99%D1%81

Тәгәрмәс — өҫтөнә ҡуйған есемде тәгәрләтеп хәрәкәткә килтереү өсөн, уларҙың
күсәренә кейҙерелгән көпсәкле түңәрәк ҡулайлама. Тәгәрмәс төрлө механизм һәм
ҡоролмаларҙа киң ҡулланыла. Уйлап сығарыу ваҡыты билдәһеҙ.

Есем арауыҡта урын алмаштырғанда тәгәрмәс энергия сарыф итеүҙе күпкә кәметә.
Тәгәрмәс ҡулланғанда эш тәгәрәү көсөн еңеү өсөн башҡарыла, ә тәгәрәү көсө
(ru:сила трения качения) ышҡылыу көсөнә ҡарағанда күпкә әҙерәк.

Тәгәрмәс беренсе тапҡыр Б. Э.Т. 4 меңйыллыҡта Ике йылға араһында
((ru:Месопатамия) телгә алына. Тәгәрмәстән алда йөктө күсереү өсөн һалынған
каток булған. Иң беренсе тәгәрмәс ағастан эшләнгән булған, ағастан басылған
дискыны күсәргә кейҙергәндәр. Ике йылға араһындағы Урук ҡалаһында Б. Э.Т 3000
йылда төшөрөлгән сана һурәтә табылған. Б. Э.Т 2700 йылда төшөрөлгән арба һүрәте
бар. Б. Э.Т. 2000 йылдарҙа тәгәрмәс конструкцияһы камиллаштырыла. Кеса Азияла
эшләнгән тәгәрмәстә араса ((:ru:спица), көпсәк ((ru:ступица), тәгәрмәс түғыны
((ru:обод) ҡуллана башлайҙар. Б. Э.Т. 1 меңйыллыҡта тәгәрмәстең ныҡлығын
көсәйтеү өсон кельттар тимер туғын ((ru:обод) ҡулланалар, амортизация өсөн
резина шиналы тәгәрмәс эшләйҙәр

[[Христофор КолумбКолумб|ҡа тиклем Америка цивилизацияһында тәгәрмәс билдәһеҙ
булған тип иҫепләнә. Шулай ҙа Инк ҡәбиләләре тәгәрмәс асыуға яҡынлашҡан була.
Шулай уҡ еврапалылар килгәнге тиклем Австралия һәм Африка ерле халҡы тәгәрмәсте
белмәгән.

Тәгәрмәс асыу кәсепселекте үҫтереүгә булышлыҡ итә. Тәгермәс көршәксе
түңәрәгендә, тирмәндә, иләүестә, ҡырыу станогында ҡулланыла. Мануфактура,
фабрика, рудниктарҙа һыу тәгәрмәсе ҡулланыла.



https://ba.wikipedia.org/wiki/%D0%A2%D1%8B%D0%BD%D1%8B%D1%81%D0%BB%D1%8B%D2%A1

Тыныслыҡ — ил, дәүләт тарихындағы төрлө хәрби хәрәкәт, һуғыш мәшәҡәттәр
булмаған, тауышһыҙ, шау-шыуһыҙ осор. Тыныслыҡ халыҡтар именлеге мәнфәғәтендәге
һуғышһыҙ тышҡы сәйәсәткә, солох килешеүенә һәм башҡа докуметтарға нигеҙләнә.
Һуғыш башланғас тыныслыҡ боҙола. Ижтимағи һәм шәхси хәүефһәҙлекһеҙ тыныслыҡ
булмай.

Р. Джексон билдәләгәнсә, 1945 йылдан алып планетала барлығы 26 тыныс көн булған.

Еңеүсе яҡтың ҡуйған шарттарына күнеп, һуғышты туҡтатҡас тыныслыҡ башлана.
Һуғыштан һуң тыныс осор тыныслыҡты нығытыу, һүғыш емеректәрен төҙәтеү, иҡтисадты
үҫтереү өсөн күп сығымдар иенән һүрәтләнә.

Күп халыҡтарҙың сәләмләүе тыныслыҡ теләүҙе аңлата, мәҫәлән Әссәләмәлейкум, Шалом
Алейхем.

Тыныслыҡ өсөн Нобель премияһы тыныслыҡ, халыҡтар дуҫлығы булдырыу өсөн ҙүр өлөш
кереткән шәхестәргә бирелә.

Тыныслыҡ күгәрсене — Икенсе бөтә донъя һуғышынан һүң Бөтә донъя тыныслыҡ яҡлылыр
конгресынан һүң популяр булған әйтем.

Беренсе Бөтә донъя тыныслыҡ яҡлылыр конгрессы 1949 йылда Парижда һәм Прагала
үтә. Конгресс эмблемаһын Пабло Пикассо эшләй. Эмблемала суҡышында зәйтүн ботағы
тотҡан аҡ күгәрсен төшөрөлгән.



https://ba.wikipedia.org/wiki/%D0%A2%D0%B8%D1%80%D0%B5

Тире (лат. cutis) — кешенең йәки хайуандарҙың тән ҡатламы — ҡатмарлы биологик
орган. Биологияла — умыртҡалы хайуандарҙың тышҡы ҡатламы.

Тире организмға сит матдәләр һәм есемдәр, башҡа организмдар, артыҡ дымдың үтеп
инеүенән һәм механик зарарланыуҙан һаҡлай. Тиренең тән температураһын көйләү,
кибеүҙән һаҡлау кеүек организмды һаҡлау функцияһы бар. Тире матдәләр алышыныу
процессында ҡатнаша. Тирелә бик күп һиҙеү рецепторҙары урынлашҡан (ауыртыу,
температура, баҫым). Тире ҙурлығы буйынса иң ҙур орган. Оло кешенең тән япмаһы
майҙаны 1,5—2,3 м² етә, массаһы буйынса 4-6 %, ә гиподерма менән дөйөм массаның
16—17 % тәшкил итә.



https://ba.wikipedia.org/wiki/%D0%A1%D0%B0%D1%85%D0%B0_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D2%BB%D1%8B

Саха́ Республикаһы, Яҡутстан (саха Саха Республиката, Саха Сирэ) — Рәсәй
Федерацияһы биләмәһендә булған дәүләт (республика), Рәсәй субъекты, Алыҫ
Көнсығыш федераль округына инә.

Майҙаны буйынса Рәсәй Федерацияһының иң ҙур регионы; шулай уҡ, Якутия — доньяла
иң ҙур административ-территориаль берәмек. Баш ҡалаһы — Якутск.

Якутияның 2/3 өлөшөн тауҙар биләй. Иң бейек нөктәһе — Еңеү түбәһе (3147 м, башҡа
мәғлүмәттәрҙә — 3 003 м; Черский тау һыртында урынлашҡан), йәки Мус-Хая тауы
(2959 м, икенсе мәғлүмәттәр буйынса 3 011 м). Республикала шулай уҡ Үрге Яна
һырты урынлашҡан.

Якутияның көнбайыш өлөшө иң ҙур яҫы таулыҡтарның береһе — Урта Себер яҫы
таулығы.

Саха Республикаһы — иң күп йылғалы (700 мең йылғалар) һәм күлле (800 мең күлдән
артығрак) төбәктәренең береһе. Иң зур йылғалар: Лена (оҙонлоғо — 4 400 км),
Вилюй (2650 км), Оленёк (2292 км), Алдан (2273 км), Колыма (2129 км), Индигирка
(1726 км), Олёкма (1436 км), Анабар (939 км) һәм Яна (872 км).

Рәсәй дәүләт статистика комитеты мәғлүмәттәре буйынса республиканың халыҡ иҫәбе
959 689 кеше тәшкил итә. (2016). Халыҡ тығыҙлығы — 0.31 кеше/км2. Ҡала халҡы —
65.09 % (2015).

Саха Республикаһында 1989 йылда — 4190, 2002 йылда — 2335 башҡорт йәшәгәне
теркәлгән.



https://ba.wikipedia.org/wiki/%D0%A0%D0%B5%D0%BD%D0%B5_%D0%94%D0%B5%D0%BA%D0%B0%D1%80%D1%82

Рене́ Дека́рт (франц. René Descartes [ʁəˈne deˈkaʁt], лат. Renatus Cartesius —
Картезий; 31 март, 1596, Лаэ (Турень провинцияһы), хәҙер Декарт (департамент
Эндр һәм Луара) — 11 февраль, 1650, Стокгольм) — француз математигы, философы,
механигы, физигы һәм физиологы, аналитик геометрияны һәм хәҙерге заман алгебраик
символикаһын барлыҡҡа килтереүсе, философияла радикаль шик ысулы, физикала
механицизм авторы, рефлексологияла тәүге аҙымдар яһаған кеше; француз ғалимы һәм
философы, дуализм вәкиле.

Декарт Францияла Лаэ (La Haye en Touraine), хәҙерге Декарт (Descartes),
ҡалаһында фәҡирлеккә төшкән боронғо дворяндар тоҡомло ғаиләлә өсөнсө бала булып
1596 йылдың 31 мартында тыуған. Бер йәшендә әсәһе үлеп ҡала атаһы Ренн ҡалаһында
судья булып эшләй һәм Лаэла һирәк була, баланы әсәһе яғынан өләсәһе тәрбиәләй.
Рене бала сағында бик сирләшкә була, ҡыҙыҡһыныусанлығы менән айырылып тора.

Башланғыс белемде Декарт Ла Флештағы иезуит коллежында ала, уҡытыусыһы Жан
Франсуа була. Белемде иезуиттар мәктәбендә ала һәм хәрби хеҙмәтте үтә. Коллежда
Декарт буласаҡ рухани һәм Францияның фәнни тормошона йүнәлеш биреп торасаҡ Марен
Мерсенн менән таныша. Дини белем Декартта, нисек кенә ғәжәп тойолмаһын, ул
саҡтың күренекле философтарына ышанмау уята.

1612 йылда у Декарт коллеж тамамлап, күпмелер ваҡыт Пуатьела хоҡуҡ нигеҙҙәрен
өйрәнә, шунан Парижға китеп, математикала эҙләнеүҙәрҙе ғәмһеҙ ваҡыт уҙғарыуҙар
менән аралаштырып, бер аҙ йәшәп ала. Шунан хәрби хеҙмәт (1617) — башта революция
ялмаған Голландияла, артабан Германияла, Прага өсөн һуғышта (Утыҙ йыллыҡ һуғыш).
1618 йылда Голландияла Декарт атаҡлы физик һәм натурфилософ Исаак Бекман менән
таныша, тап уның йоғонтоһонда ғалим булып китә лә инде. Декарт бер нисә йыл
Парижда ғилми эш менән шөғөлләнә, виртуаль тиҙлек принцибфн аса, әммә ул ваҡытта
быны аңларлыҡ кеше булмай әле.

Шунан йәнә Ла-Рошель өсөн һуғышта ҡатнаша. Францияла Декарттың хөр фекерләүе
иезуиттарға килеп етә, һәм уны көфөрлөктә ғәйепләй башлайҙар. Шуның өсөн Декарт
Голландияға күсеп (1628), 20 йыл йәшәй.

Ул Европаның иң ҙур ғалимдары менән хат алыша, медицинанан алып метеорологияға
тиклем төрлө фәндәрҙе өйрәнә. Ниһайәт, 1634 йылда тәүге, программа булырлыҡ
«Донъя» тигән китабын (Le Monde) тамамлай, ул ике — «Яҡтылыҡ тураһында трактат»
һәм «Кеше тураһында трактат» тигән өлөштәрҙән тора. Әммә китап уңышһыҙ ваҡытҡа
юлыға — бер йыл элек кенә инквизиция Галилейҙы саҡ үлтермәй ҡала. Шуның өсөн
Декарт үҙе тере сағында китапты сығармаҫҡа була. Ул Мерсеннға Галилейға хөкөм
тураһында былай тип яҙа:

Кардинал Ришельё Декарттың хеҙмәттәренә ыңғай баһа бирә һәм Францияла баҫырға
рөхсәт итә, ә Голландияның руханиҙары ҡарғыш белдерә (1642); Оран принцының
яҡлауы булмаһа ғалимға бик ауырға тура килер ине.

1649 йылда туҡтауһыҙ талауҙарҙан биҙрәгән Декарт швед королеваһы Кристинаның
саҡырыуы буйынса Стокгольмға күсенә. Унда барыу менән ауырып китеп, пневмониянан
үлеп ҡала. Үлеменең сәбәбе тип пневмония фараз ителгән. Декартты мышьяк менән
ағыулап үлтергәндәр тигән фараз да бар, сөнки ауырыу билдәләре шуға оҡшаш була.
Бындай фаразды Айки Пиз (немец ғалимы), артабан Теодор Эберт та белдерә.
Декарттың йоғонтоһонда королева Кристина католиклыҡҡа күсмәҫ тип, католик
агенттар үлтергәндер тип уйлайҙар (1654 йылда королева шул инанысты ҡабул итә).

Ғүмеренең ахырына Декартҡа сиркәүҙең дошманлығы көсәйә. Үлгәндән һуң Декарттың
әҫәрҙәре «Индекс» тигән исемлеккә индерелә, Ә Людовик XIV махсус бойороҡ менән
Декарттың философияһын («картезианлыҡ») Францияның барлыҡ уҡыу йорттарында ла
өйрәтеүҙе тыя.

Китапта аналитик геометрия аңлатып бирелә, ә һалынмаларында — алгебра,
геометрия, оптика буйынса эҙләнеүҙәр һөҙөмтәләре һәм башҡа күп мәғлүмәттәр.

Декарттың физика буйынса эҙләнеүҙәре башлыса механика, оптика һәм Ғаләмдең дөйөм
ҡоролошон өйрәнеүгә ҡайтып ҡала. Декарттың физикаһы, уның метафизикаһынан
айырмалы рәүештә, материалистик була: Ғаләм тулыһынса хәрәкәт итеүсе материянан
тора. Бүленмәҫ атомдарҙы һәм бушлыҡтарҙы Декарт танымай. Ябай материянан тыш ул
Декарт күренмәҫ нескә материялар барлығын раҫлай һәм улар ярҙамында йылылыҡты,
тартыу көсөн, электҙы һәм магнетизмды аңлатырға ынтыла.

Бер нисә йылын сәйәхәттә үткәргендән һуң. Нидерландтар короллегенә күсеп китә.
Шунда ул үҙенең иң танылған ғилми хеҙмәттәрен ижад итә. Декарт, физика,
математика һәм космология фәндәре өлкәһендә шөғөлләнеп, үҙен ҙур ғалим итеп
таныта. Был фәндәр буйынса ул өр-яңы фекерҙәр әйтә. Уның космология буйынса
әйткән фекерҙәре айырыуса әһәмиәтле. Ул, Коперниктың ҡараштарына ҡушылып, Ҡояш
системаһының нисек (Алланың ҡатнашлығынан башҡа) килеп сығыуы тураһында яҙып
сыға. Декарттың материя тураһындагы ҡараштары шаҡтай ҡаршылыҡлы. Материяны ул
һуҙылған аралыҡ рәүешендә генә аңлай. Уның сифаттары: оҙонлоҡ, киңлек һәм
бейеклек. Материя, Декарттың ҡарашынса, матдәгә ҡайтып ҡалмай, дөрөҫөрәге, ул
матдә түгел, бәлки, юғарыла әйтелгәнсә, һуҙылған аралыҡ. Уның сиге юҡ (был фекер
урта быуаттар философтарының ҡараштарын юҡка сығара), ул сикһеҙ бүленеүгә лә
дусар (был фекере иһә Демокриттың атом теорияһын инҡар итә, сөнки атом «бүленмәҫ
киҫәксә» тигән мәғәнәне аңлата).

Декарт хәрәкәтте Ньютонса аңлатырға тырыша. Йәғни хәрәкәт материянең әүәлдән үк
булған сифаты түгел. Материяны хәрәкәткә килтереү өсөн, йәнәһе, ниндәйҙер
этәреүсе көс кәрәк булған. Улайһа, был осраҡта ниндәй көс күҙҙә тотола һуң? Был
һорауға яуап юҡ. Ғөмүмән, материя менән хәрәкәт берлектәге күренештәр түгел, тип
һанау механистик материализмға характерлы хасийәт. Декарт кешенең тәне һәм йәне
араһындағы мөнәсәбәтте лә үҙенсә аңлатырға тырыша. Уныңса, йән менән тән айырым
есемдәр. Хайуан йән тигән нимәнән мәхрүм, ә кешегә ул Алла тарафынан бирелгән,
тип фекер йөрөтә Декарт. Декарт танып белеү теорияһына ла үҙенсәлекле ҡараштарын
өҫтәй. Декартты агностиктар рәтенә керетеп ҡарау дөрөҫ булмаҫ ине. Ләкин ул бар
немене белеү тигән карашты икеләнеберәк бәйәләй. Декарт заманында, бигерәк тә
унан һуң, танып белеүҙә скептицизм, агностицизм көс йыя башлаған була. Был,
айырыуса, Юм филосоияһында урын таба. Ул, — донъя тураһындағы барлыҡ белемдәрҙе
шиккә ҡуйып: «Мин хатта үҙем тураһында ла — йәшәйемме йә иһә йәшәмәйемме — берни
ҙә әйтә алмайым»,— тигән булған. Декарт был мәсьәләне (Юмга тиклем үк инде)
башҡаса сисә алған. «Мин фекерләйем, тимәк, мин йәшәйем» тигән фәнни ғибәрә
ҡалдырған. Декарттар заманында танып белеү теорияһы өлкәһендә ике ҡапма-ҡаршы
концепция барлыҡҡа килә: сенсуализм һәм рационализм. Әгәр дә сенсуализмды башлап
ебереүсе Джон Локк тип ҡараһалар, рационализм башында Декарт торған, тип һанарға
кәрәктер. Әгәр ҙә сенсуализм өсөн индуктив методты абсолютлау хас булһа,
рационализм өсөн дедуктив методты алға ҡуйыу характерлы. Декарттың рационализмға
тартымлы булыуын аңлау ауыр түгел, сөнки ул математик булған. Ошо фәндәге
алымдарҙы ул философияға ла күсерергә тыпышҡан. Декарттың ғилми тәғлимәте
философия фәненең үҫешенә ҙур йоғонто яһай. Декарттың филосоияһы — дуализм.
Шунлыҡтан уның йоғонтоһо материализмда ла, шулай ук идеализмда ла һиҙелә.
Тыумыштан килгән идеялары, интуитив характерҙағы аксиомалары, ҡайһы бер
мәсьәләләрҙе аңлауҙа агностик ҡараштарға бирелеүе һ. б. шундай тайпылыштары
Декартты идеализм йүнәлешенә китерә алған. Ә тәбиғәт тураһындағы фекерҙәре,
төрлө теологик ҡараштарҙы тәнҡитләп сығыуы уны, һис шикһеҙ, материалистик
ҡараштағы ғалимдәр рәтенә баҫтыра алған.

Француздар һәр саҡ скептиклығы менән айырылып торған, шул уҡ ваҡытта белем
алыуҙа математик теүәллекә ынтылыуҙары менән дә билдәлеләр.

Декарттың этик ҡараштарын Фуллье уның әҫәрҙәре һәм хаттары буйынса тергеҙә. Был
өлкәлә лә теологияны рациональ фәлсәфәнән айырып ҡарап, Декарт әхлаҡи
хәҡиҡәттәрҙе лә аңдың «тәбиғи нуры» менән һуғарылған, тип раҫлай (la lumière
naturelle).



https://ba.wikipedia.org/wiki/%D0%9F%D1%83%D1%82%D0%B8%D0%BD_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Путин Владимир Владимирович (7 октябрь 1952) — совет һәм Рәсәй дәүләт һәм
сәйәсәт эшмәкәре, 2012 йылдың 7 майынан Рәсәй Федерацияһының ғәмәлдәге
Президенты. 2000 йылдан 2008 йылғаса — Рәсәй Федерацияһының икенсе Президенты.
1999—2000 һәм 2008—2012 йылдарҙа — Рәсәй Хөкүмәте Рәйесе. 1998—1999 йылдарҙа
Рәсәй Федераль именлек хеҙмәте директоры, 1999 йылда Рәсәй Федерацияһының
Именлек советы секретары.

Жданов исемендәге Ленинград дәүләт университетының юридик факультетын
тамамлаған. 1977 йылдан СССР Дәүләт именлеге комитетының Ленинград өлкәһе
буйынса идаралығы тикшереү бүлегендә контрразведка йүнәлешендә эшләй. 1985—1990
йылдарҙа СССР Дәүләт именлеге комитетының Беренсе Баш идаралығының (тышҡы
разведка) Германия Демократик Республикаһындағы резидентураһында хеҙмәт итә,
Дрезден ҡалаһындағы СССР—ГДР Дуҫлыҡ йорто директоры вазифаһын башҡара. 1991
йылдың 20 авгусында подполковник хәрби дәрәжәһендә СССР Дәүләт именлеге
комитетындағы хеҙмәттән китә.

Владимир ғаиләлә өсөнсө бала булып тыуа (ике оло ағаһы бала саҡта үлә). Виктор
1940 йылда тыуып 1942 йылда дифтериттан үлә. Пискарёвский зыяратында күмелғән.
30-сы йылдарҙа тыуған оло ағаһы Алик (Альберт) һуғыш алдынан үлгән.

Путиндын ғаиләһе Басков тыҡрығында, 12-се йорттағы коммуналь фатирҙа йәшәй. Ул
үҙе бында СССР Дәүләт именлеге комитетына хеҙмәткә алынғанға тиклем йәшәй.

Владимир 1960—1965 йылдарҙа 193-сө мәктәптә уҡый. Артабан Ленинград технологик
институты ҡарамағындағы 281-се махсус химия мәктәбенә күсә һәм уны 1970 йылда
тамамлай.

1970—1975 йылдарҙа А. А. Жданов исемендәге Ленинград дәүләт университеты юридик
факультетының халыҡ-ара бүлегендә уҡый. Студент сағында КПСС сафына инә һәм
әлегә тиклем партиянан рәсми сыҡмаған.

2004 йылда РФ кеше хоҡуҡтары буйынса вәкил Влалимир Лукин һүҙҙәре буйынса, Путин
етәкселегендә шовинизм һәм расизм үҫеүе теркелә. 2007-сй ылда Путин 309-се
законға ҡул ҡуйҙы. Ошо закон урта мәктәптәрҙә белемден региональ компонентты
бөтөрҙө (ошо компонент составында милли республикаларҙа икенсе дәүләт телдәре
уҡытҡандар).



https://ba.wikipedia.org/wiki/%D0%9F%D0%B0%D1%80_%D0%BC%D0%B0%D1%88%D0%B8%D0%BD%D0%B0%D2%BB%D1%8B

Пар маши́наһы — һыу пары энергияһын механик эшкә әйлендереүсе тышҡы яныулы
йылылыҡ двигателе. Поршендың ҡайтмалы йөрөш хәрәкәтен валдың әйленәү хәрәкәтенә
әүерелә.

Киң мәғәнәлә пар машинаһы — һыу пары энергияһын механик энергияға әйләндереүсе
йылылыҡ двигателе.

Беренсе пар машинаһын XVII быуатта Папен эшләгән. Ул эшләгән машинала цилиндр
эсендәге поршенды һыу пары өҫкә күтәргән, һыу пары һыуынып ҡуйырғас поршень аҫҡа
төшкән. Ошо уҡ принципта эшләй торған пар машинаһын 1705 йылда Ньюкомен рудникта
йыйылған һыуҙы һурып алыу өсөн эшләгән. Пар машинаһы конструкцияһын 1769 йылда
Ваттом (Уатт) камиллаштыра. Пар машинаһының ҡеүәте Ваттарҙа үлсәнә.

Пар ҡаҙанында пар машинаһын һәм пар турбинаһын эшләтеү өсөн юғары температуралы
һәм ҙур баҫымлы һыу пары барлыҡҡа килә. Барлыҡҡа килгән пар поршенға баҫым яһап
хәрәкәткә килтерә, уның хәрәкәте башҡа механизмдарға тапшырыла.

Пар машинаһының эшләү проинцибы рәсемдә күрһәтелгән. Поршень 1 хәрәкәте шток 2
(двигатель поршенын ползун менән нығытып беркетеүсе цилиндр рәүешендәге
стержень), ползун 3 (шыуып йөрөй тоған машина детале), шатун 4 (поршень
хәрәкәтен әйләнмә хәрәкәткә әүерелдерә торған деталь һәм кривошип 5 (машина
валын хәрәкәткә килтерә торған терһәкле механизм)ярҙамында маховик 7 беркетелгән
төп валға 6 тапшырыла. Маховик 7 машиналарҙа механизмдың тигеҙ ритм менән
эшләүен тәьмин итеүсе ҙур тәгәрмәс.

Төп валға ҡуйылған эксцентрик пар бүлгес золотник пар клапаны менән идара итә.
Цилинд эседәге пар атмосфераға ташлана йәки конденсаторҙа йыйыла.

Пар менән хәрәкәткә килтереүсе беренсе ҡоролмана беренсе быуатта Герон
Александрийский эшләгән. Шарға беркетелгән соплолар аша пар сығып, шарҙы
әйләнергә мәжбүр иткән.

Эшкә яраҡлы беренсе пар машинаһын XVI быуатта төрөк асторономы, физигы һәм
инженеры Такиюддин аш-Шами тәкдим итә. Ул ит киҫәктәрен ҡыҙҙыра торған вертелды
әйләндереү өсөн вертел осона ҡуйылған көрәкле тәгәрмәскә пар йүнәлтә. Ошоға
оҡшаш механизмды 1629 йылда итальян инженеры Джованни Бранка тәҡдим итә. Уның
механизмында килелә төйгөс хәрәкәткә килтерелә. Был механизмдарҙа энергия ҙур
өлөшө тирә-яҡҡа юғалып сарыф ителә.

1781 йылда Джеймс Уатт өҙлөкһөҙ әйләнмә хәрәкәт итеүсе пар машинаһын патентлай.
Ньюкомен Томас машинаһынан айырмалы булараҡ, ун ат көсө ҡеүәтендәге машананы таш
күмер һәм һыу булған теләһә ҡаһы урынға ҡуйып була. Уатт двигателе Англияла
сәнәғәт инҡилабына нигеҙ һала.

Рәсәйҙә ике цилиндрлы пар машинаһын 1763 йылда механик И. И. Ползунов проектлай.
Уның машинаһы Барнаул заводтарында һауа өрөү күреген хәрәкәткә килтерә.
Крепосной хоҡуҡ йәшәгән Рәсәйҙә машина менән ҡыҙыҡһыныусы табылмай. 1785 йылда
Эдмунд Картрайт төҙөгән яңы станок йөн иләүселәрҙең хеҙмәт етештереүсәнлеген 40
мәртәбә арттыра. Шулай итеп, машина ярҙамында туҡыма етештереүсе фабрикалар
барлыҡҡа килә. Элек ағым һыу менән эшләүсе машиналарҙы йылға буйында төҙөү кәрәк
булған. Ә Уатт пар машинаһын теләһә ҡайһы урынға ҡуйып булған.

1769 йылда француз уйлап табыусыһы Николя-Жозеф Кюньо үҙ йөрөшлө беренсе
транспорт сараһын — «fardier à vapeur» (пар менән йөрөй тоған арба) күрһәтә. Ул
эшләгән арбаны беренсе автомобиль тип иҫәпләргә була. Үҙ йөрөшлө пар тракторы,
сапҡыс, һуҡҡыс, пресс кеүек башҡа ауыл хужалағы машиналарын механик энергия
менән тәьмин итеүсе бик файҙалы энергия сығанағы була. Джон Фитч 1788 йылда
төҙөгән пароход Делавер йылғаһы буйлап Филадельфия (Пенсильвания штаты) һәм
Берлингтон (Нью-Йорк штаты) араһында регуряр рейстар яһай. Ул бортына 30
пассажир ала һәм 7—8 узел тиҙлек менән бара.



https://ba.wikipedia.org/wiki/%D0%9E%D1%80%D0%B3%D0%B0%D0%BD%D0%B8%D0%BA_%D0%B4%D0%BE%D0%BD%D1%8A%D1%8F%D0%BD%D1%8B%D2%A3_%D1%81%D0%B8%D1%81%D1%82%D0%B5%D0%BC%D0%B0%D2%BB%D1%8B

Органик донъяның системаһы — хәҙерге ваҡытта һәм элек йәшәгән бөтә организмдарҙы
һүрәтләү, төркәмләү нигеҙендә билдәле тәртиптә эшләнгән схемаһы. Тере
организмдар бер нисә миллион төрҙө тәшкил итә.Ошо тиклем күп төрлөлөкте биологик
систематика өйрәнә.Төп бурысы — төркөмләү(классификация) нигеҙендә органик
донъяныңсистемаһын төҙөү.

Йәнле тәбиғәттең таксоно́мияһы Фәнни мөхиттә бер үк төркөмдең систематик статусы
тураһында уртаҡ фекер урынлаша алмаған Шуға был тәҡдим ителгән систематика
консенсус структуралы.булып тора.

Күҙәнәк төҙөлөшөнә эйә булмаған йән эйәләре төркөме. «Күҙәнәкһеҙҙәр» йыш ҡына
вирус.һүҙенә синоним итеп ҡулланыла. Термин 2003 йылда, мимивирус (билдәле
вирустар араһында иң ҡатмарлыһы) тапҡандан һуң индерелә,Бәлки, паразитлашыу
арҡаһында күҙәнәкле төҙөлөшен юғалтҡандыр. (эволюцияның дегенерация формаһы
булыуы бар). Вирустарҙан тыш, күҙәнәкһеҙҙәргә вироидтарҙы, вирусоидтарҙы, шулай
уҡ, ДНК йәки РНК (миҫал, приондар) формаһында шифрлы геномы булмаған инфекцион
агенттарҙы индерәләр

Нобель премияһы лауреаты биолог Дейвид Балтимор буйынса вирустарҙы
классификациялау нигеҙҙәрен эшләй. Был 7 төп төркөмде эсенә ала.:

Үҫемлектәрҙең патогендары юғары комплементарлы, ҡулсалы, бер сылбырлы РНК
молекулаларынан ғибәрәт. Бер нисә йөҙ нуклеотидтарҙан торған ҡыҫҡа ғына
фрагметтар фиғылындағы йән эйәләре. Вирустарға хас булған тышсалары юҡ. Иң
бәләкәй вироид scRNA (кес кенә цитоплазматик РНК)- дөгөне зарарлай торған
вирустың(вируса жёлтой крапчатости) паразиты (англ. RYMV, rice yellow mottle
sobemovirus), бары 220 нуклеотидтан ғына тора. Сағыштырыу өсөн: әлегә тиклем
билдәле вирустарҙан иң иң бәләкәй вирустың геномы 2000 нуклеотидтан тора.
Вироидтар Теодор О. Динер тарафынан асылған һәм ошо атамаһы бирелгән.

Бер күҙәнәкле тере организмдар, (эукариотарҙан айырмалы) күҙәнәк ядроһы һәм
мембраналы органоид-тары (тик, цианобактерияларҙа ғына цистерна фиғылында
фотосинтезлаусы, мембраналар була) юҡ. Прокариот күҙәнәктәрҙә ДНК молекулаһының
төргәгендә гистон -аҡһымдар юҡ, йәғни ДНК-гистон береге-хроматин булмай. Шулай
уҡ,уны цитоплазманан сикләүсе тышса ла булмай. Туҡланыу тибы- осмос. Берҙән-бер
дәү ҡулса фиғылындағы (ҡайҙыларында—буй) ике сылбырлы ДНК молекулаһында
(нуклеоид) нәҫел мәғлүмәтен һаҡлаған төп өлөше бер туҡтауһыҙ эшләп тора.
Прокариотарға бактериялар, цианобак-териялар (күкле-йәшелле ылымыҡтар) һәм
архейҙар керә. Эукариот күҙәнәктәрҙең органоидтары- митохондриялар һәм
пластидтарҙы прокариот күҙәнәктәрҙең вариҫтары тип һанайҙар. Прокариотарҙы домен
рангаһында (надцарство) ике таксонға : Бактерилар (Bacteria) һәм
Архейҙар(Archaea) төркөменә бүләләр.

Архейҙар — ядроһыҙ һәм шулай уҡ, бер генә лә мембраналы органоидтары булмаған
бер күҙәнәкле микроорганизмдар.

Архейҙарҙы 5 типҡа бүлеп йөрөтәләр. Араһында күпмелер дәрәжәлә яҡшыраҡ
өйрәнелгәне: кренархеоттар (лат. Crenarchaeota) һәм эвриархеоттар (лат.
Euryarchaeota). Архейҙарҙы өйрәнеү бик тә ҡатмарлы, сөнки, күптәре бер ҡасан да
шарттарҙа үрсетеп ҡаралмаған. Бары йәшәү урындарынан алынған нуклеин кислотаһы
өлгөләренә(алынмаларына) анализ буйынса ғына беләләр. Күпселеге
-ухемоавтотрофтар. Улар эукариоттарға ҡарағанда күберәк энергия сығанаҡтары
ҡулланалар: шәкәрҙәнҙән башлап, аммиак, металл иондары һәм водородҡа тиклем.
Тоҙға сыҙамлы архейҙар — галоархеҙар (лат. Haloarchaea) — ҡояш энергияһын
файҙалана, икенселәре - углеродты. Енси блмаған юл менән үрсейҙәр: бинар
(урталай) бүленеү, фрагменттарҙан һәм бөрөләнеү. Бактерияларҙан һәм
эукариоттарҙан айырмалы, архейҙар спора барлыҡҡа килтермә..

Төркөмләү күҙәнәк диуарынының (стенкаһының) төҙөлөшенә ҡарап, йәни фенотип
нигеҙендә эшләнә. (IX нәшер , Определителя бактерий Берги (1984—1987)). Эре
таксономик төркөм булып 4 бүлек тора: Gracilicutes (грамм-тиҫкәре), Firmicutes
(грамм-ыңғай), Tenericutes (микоплазмалар; берҙән-бер класы Mollicutes) һәм
Mendosicutes (архейҙар).

Домен (юғары батшалыҡ). Күҙәнәктәрендә ядроҙы булған тере организмдарҙы үҙ эсенә
ала организмы, Бактерия һәм архейҙарҙан башҡалары бөтәһе лә ядролы.
(Иҫкәрмә:вирустар, вироидтар һәм вирусоидтарҙы тере организмдар тип һанамаусы
биологтар бар). Хайуандар, үҫемлектәр, бәшмәктәр, протистар тип аталған йыйылма
төрөм дә — эукариоттар. Улар бер күҙәнәкле һәм күп күҙәнәкле булырға мөмкин,
әммә бөтәһенең дә күҙәнәктәре берүк төрлө төҙөлөш планына эйә. Был ядролы
төҙөлөшле организмдар юғары рангалағы монофилетик таксон итеп ҡарала.
Фараздарҙың күптәре эукариоттар 1,5-2 млрд йыл элек барлыҡҡа килгән тигән
фекерҙә тҡтала. Эукариоттар эволюцияһында симбиогенез — эукариот күҙәнәк (ядролы
һәм фагоцитозға һәләтле) менән һәм уның тарафынан йотолған бактерия(митохондрия
һәм пластидтарҙың башланғысы) күҙәнәге араһында симбиоз ҙур әһәмиәткә эйә булған
тип һанала.

Бәшмәктәрҙе, хайуандарҙы, шулай уҡ, башҡа эукариот микроорганизмдарҙы үҙ эсенә
ала. Ҡайһы бер тикшереүселәр Протистар (Protista)[9] йәки Иң ябайҙар (Protozoa)
иң ябайҙар батшалығы (Protozoa) батшалығына бүлә(башҡа классификацияларҙа улар
таксон сифатында ҡабул ителмәй). Бөтә генетик һәм ультраструктур тикшереүҙәр был
ике төркөмдең монофилик икәнлеген дөрөҫләй.

Йәнле тәбиғәт батшалығы. Эукариоттар. Үҫемлектәргә лә, хайуандарға ла хас
үҙсәнлектәргә эйәләр. Оҙаҡ ваҡыт бәшмәктәрҙе ботаника фәне эендә бер бүлек итеп
өйрәнә инеләр. Хәҙерге систематикала бәшмәктәр айырым батшалыҡ. Бәшмәктәрҙе
өйрәнеүсе фән микология тип атала.

Аристотель заманынан уҡ организмдарҙың, айырым төркөме итеп өйрәнелә, хәҙерге
көндә биологик батшалыҡ. Хайуандарҙы зоология фәне өйрәнә.

Полифилетик төркөм, Томас Кавалир-Смиттың 1981 йылда тәҡдим иткән системаһында
батшалыҡтарҙың береһе. Хромистар протистарҙың-ваҡ батшалығы һаналған.
Организмдары береһе икенсеһенең эсендә урынлашҡан һәм хлорапласы булған ике
эукариот күҙәнәктән тора. Шулай уҡ, ошондай организмдарҙың вариҫтары, тик эске
эукарионт симбионттары блмағандары бар. Былар: ҡайһы бер ылымыҡтар(гетероконт),
тәлмәрйендәрҙең клоакаһында тереклек иткән опалиналар (дәү, бер күҙәнәкле
ҡамсылы йән эйәләре), элек бәшмәк тип һаналған ҡайһы бер организмдар.



https://ba.wikipedia.org/wiki/%D0%9D%D0%B8%D0%BA%D0%B0%D1%85_%D0%BA%D0%B8%D0%BB%D0%B5%D1%88%D0%B5%D2%AF%D0%B5

Никах килешеүе (урыҫ. брачный контракт, брачный договор)— никахҡа инеүселәр йәки
никахта тороусылар араһында төҙөлгән килешеү, никахта һәм уны тарҡатыу осрағында
ир менән ҡатындың милек хоҡуҡтарын һәм бурыстарын билдәләй.

Никах контракты ике яҡлы килешеү төрө тип иҫәпләнә һәм уның дөйөм ҡағиҙәләренә
буйһона (Рәсәй Федерацияһының Гражданлыҡ кодексының 154 — 181-се статьялары).

Рәсәй Федерацияһының Ғаилә кодексының 40, 42-се статьяларына ярашлы, ир менән
ҡатын, никах контракты төҙөп, ҡануниәт менән билдәләнгән уртаҡ милек тәртибен
(барлыҡ мөлкәткә, уның башҡа төрҙәренә, ир менән ҡатындың шәхси мөлкәтенә ҡарата
өлөшләтә йәки айырым милекте билдәләү) үҙгәртә ала. Улар мөлкәт мөнәсәбәттәренә
ҡағылышлы һәр мәсьәләне никах контрактына индерә ала. Бынан тыш, никах ваҡытында
йәки уны тарҡатҡандан һуң, ғаилә сығымдарының күләме ир йәки ҡатындың
бер-береһен аҡсалата аҫрау күләме, ваҡыты һәм төрҙәре билдәләнә ала.



https://ba.wikipedia.org/wiki/%D0%9D%D0%B5%D0%BF%D0%B0%D0%BB

Непа́л, Непал Федератив Демократик Республикаһы (Ҡалып:Lang-ne [neˈpaːl]) —
Көньяҡ Азияла Һималайҙағы дәүләт. Һиндостан һәм Ҡытай менән сиктәш. Башҡалаһы −-
Катманду ҡалаһы.

Неал Республикаһы Азияла төньяҡ киңлектең 26° һәм 30° көнсығыш оҙонлоҡтоң 80°
һәм 88° урынлашҡан. Непал донъяла кеше иң тығыҙ йәшәгән райондары янында
урынлашҡан. Төньяҡта ҠХР автоном районы − Тибет , көньяҡ сиге көнбайыштан
көнсығышҡа тиклем Һиндостандың Уттаранчал, Уттар-Прадеш, Бихар, Көнбайыш
Бенгалия һәм Сикким менән сиктәш.

Төньяҡ тан Непалды, 8000 метрҙын бейегерәк булған бер нисә түбәһе булған, Ҙур
Һималай һырты уратып алған. Улар араһында иң билдәлеһе Ер шарында иң бейек тау −
Эверест (8848 м).



https://ba.wikipedia.org/wiki/%D0%9C%D0%BE%D0%BD%D0%B3%D0%BE%D0%BB%D0%B4%D0%B0%D1%80

Монго́лдар (монг. монголчууд) — монгол телдәрендә һөйләшеүсе һәм күп быуатлы
уртаҡ тарих, мәҙәниәт, ғөрөф-ғәҙәттәр менән тығыҙ бәйле ҡәрҙәш халыҡтар төркөмө.
ҠХР-ҙа, Монголияла һәм Рәсәй Федерацияһы төбәктәрендә — Бүрәт Республикаһында,
Ҡалмыҡстанда, Иркутск өлкәһендә, Байкал аръяғы крайында йәшәйҙәр.

Монгол халыҡтары составына тел билдәләре буйынса түбәндәге этник төркөмдәр инә:
халха-монголдары, тарбаргуты, бүрәттәр, таройраты(ҡалмыҡтар), көньяҡ монголдар
(чахарҙар, хорчиндар, харачиндар, арухорчиндар, тумэттар, джалайттар, авгалар,
авганарҙар, баариндар, чипчиндар, му-мянгаттар, наймандар, аохандар, оннюттар,
дурбэн-хухэттар, ураттар, горлостар, ордосцтар, хонгираттар, джаруттар,
узумчиндар, хэшигтендар, хучиттар), шулай уҡ монгорҙар (ту), даурҙар, дунсяндар,
баоаньдар. Согво-аригиҙар тибет телендә һөйләшә. Афғанстандағы моғулдар һәм
хазарҙар ҙа монгол сығышлы, әммә бер нисә быуат иран телле мосолман булып
йөрөйҙәр.

Тикшеренеүселәрҙең ҡайһы берҙәре (мәҫ. Н. Ц. Мункуев), монгол этнонимы беренсе
тапҡыр «Цзю Тан шу» Ҡытай сығанағында («Старая история династии Тан», 945 йылдан
төҙөлә башлаған) «мэн-у ши-вэй» — «монгол-шивэйҙар» формаһында һәм «Синь Тан шу»
(«Новая история [династии] Тан», 1045—1060 йылдарҙа төҙөлә) сығанаҡтарында
«мэн-ва бу» — «мэн-ва ҡәбиләһе» формаһында осрай. XII быуаттың төрлө кидань һәм
ҡытай сығанаҡтарында был ҡәбиләләр өсөн мэнг-ку, мэнгули, мангуцзы, мэнгу го:238
атамалары ҡулланыла.

Үҙәк Азияла беҙҙең эраға тиклем II—I меңъйыллыҡтарҙа йәшәгән протомонгол
ҡәбиләләре таш плитка ҡәберлектәр мәҙәниәтенә нигеҙ һала. Беҙҙең эраға тиклем
209-сы йылда Модэ батша Монгол платоһында Хунну дәүләтен төҙөй (беҙҙең эраға
тиклем 209 йылдан алып беҙҙең эраның II быуатына тиклем) башлай. Монгол
ғалимдары Хуннуҙы протомонголдарға индерә. Сяньби дәүләте (93—234), Төньяҡ Вэй
(386—534), Жужань ҡағанаты (330—555), Кидан (907—1125), Ҡараҡытай ханлығы
(1125—1218) протомонгол дәүләттәре XIII быуатҡаса йәшәгән.

XII быуатта өс йылға ҡушылған урында монголдарҙың дәүләт берәмеге — Хамаг Монгол
(«Все Монголы») олоҫо ойошторола. Уның беренсе хакимы Хабул-хан[сн. 1] була. Ул
«Монголдарҙың серле һүҙе»нә («Сокровенное сказание монголов») ярашлы,
нирун-монголдарҙың («таҙа монголдар»), 27 ҡәбиләһен берләштерә, улар араһында
хиад-борджигиндар һәм тайджиуттар:238-239 ҡәбиләләре өҫтөнлөк итә. Был
монголдарҙан башҡа Хамаг Монгол берләшмәһенә инмәгән һәм Өс йылға менән күршеләш
булған өлкәләрҙә күсмә тормош алып барыусы дарлекин-монголдары («ғөмүми
монголдар») булған.

XIII быуатта монголдар Сыңғыҙхан һәм уның ике быуын вариҫтары етәкселегендә
эпоханың иң әһәмиәтле империяһын төҙөй. Был ваҡытта ҡәбилә бүленеше бөтөрөлә һәм
уның урынына потумэндар һәм ғәскәр төрҙәре буйынса бүленеш индерелә. Һөҙөмтәлә
империя эпохаһына тиклем әһәмиәтле урын биләгән ҡәбиләләрҙең этнонимдары
(мәҫәлән, салджиут) империя сигендә генә һаҡланып ҡала һәм дәүләт тарҡалғандан
һуң уларҙы ғәскәри төр нигеҙендә барлыҡҡа килгән яңылары тулыландыра (мәҫәлән,
торгоут шарайд, кубдут). Монголдарҙың билдәле бер өлөшө үҙен борджигиндарға —
Сыңғыҙхандың һәм уның туғандарының вариҫтарына индерә.

XIII быуат һуңында Сыңғыҙхандың ейәне Хубилай баш ҡалалары Пекин һәм Шанду
булған Юань династияһына нигеҙ һала. Монгол аҡһөйәктәре араһындағы дошмандарын
еңгәндән һуң ул үҙенә хәҙерге Монголияның ҙур территорияһын буйһондора.
Монголдарҙың билдәле бер өлөшө хакимиәттең юғары ҡатламын һәм Хубилай, уның
вариҫтары тарафынан йәлеп ителгән икенсе, монгол булмаған халыҡтар менән бер
рәттән Ҡытайҙың эске ғәскәрен тәшкил итә. Һөҙөмтәлә Көньяҡ Ҡытайҙағы Юньнань
монголдары кеүек халыҡ төркөмө барлыҡҡа килә. 1368 йылда монгол аҡһөйәктәре
араһындағы үҙ-ара бәрелештәрҙән һуң, Чжу Юаньчжан ғәскәрҙәре монголдарҙы
Ҡытайҙан төньяҡҡа ҡыуып, Пекинды ҡулына ала һәм Мин династияһын иғлан итә.

XIV—XVII быуаттарҙа Монголия территорияһын чингисидтар һәм ойраттар — көнбайыш
монголдары үҙ-ара бүлеп, яйлап ҡеүәтле Джунгар ханлығын төҙөй.

1911 йылда Эске Монголияның Маньчжурияның Цин империяһынан бойондороҡһоҙлоғо
иғлан ителә, ә Рәсәйҙәге инҡилабтарҙан һуң РСФСР составында монгол халыҡтары
йәшәгән Бүрәт-Монгол АССР-ы (1923) һәм Ҡалмыҡ АССР-ы (1935) автономиялы
берәмектәре ойошторола. 1912 йылға тиклем Тыва Цин династияһы власы аҫтында
була. Эске Монголия өсөн Ҡытай Республикаһында автономия иғлан ителә, һуңынан
(1936—1945) уның территорияһының бер өлөшөндә Ҡытай менән һуғыш барышында япон
милитаристары ярҙамында Мэнцзян («монгол сик буйы ерҙәре») дәүләте ойошторола.
Уның башында борджигин кенәзе Дэмчигдонров тора. Был дәүләт Икенсе донъя
һуғышында Японияның капитуляцияһынан һуң үҙенең йәшәүен туҡтата. Мэнцзян
администрацияһының бер өлөшө Тайванға, бер ни тиклеме Монголияға ҡаса.



https://ba.wikipedia.org/wiki/%D0%9C%D0%BE%D0%B4%D0%B0

Мо́да (франц. mode, лат. modus — үлсәү, образ, алым, ҡағиҙә, бойороҡ) — билдәле
бер ижтимағи даирәләге берәй нәмәгә ҡарата билдәләнгән талап өҫтөнлөгө. Билдәле
бер замандағы талапҡа тура килгән кейем өлгөһө, тәртип, этикет, йәшәү рәүеше,
сәнғәт, әҙәбиәт, ашау-эсеү, архитектура, күңел асыу һ.б. Мода төшөнсәһе
ышанысһыҙ, тиҙ туҙыусан билдәлелекте аңлата. Яңы мода артынан ҡыуыу — моданың
айырылғыһыҙ сифаты. Берәй күренеш йәки берәй әйбер заманында модалы булған
булһа, ул үҙенең модалы булыуын юғалта һәм иҫке модалы булып иҫәпләнә.

Моданы алға этәреүсе ике көс бар. Беренсеһе — матурлыҡ тойғоһона эйәреү,
икенсеһе — йәмғиәттә көлкөгә ҡалыу.

Мода индустрияһы — тауар етештереү һәм тауар һатыу менән бәйле иҡтисадтың бер
өлөшө.

Кейем модаһы — сағыштырмаса ҡыҫҡа ваҡыт эсендә алышынып торған кейем формаһы һәм
өлгөләре. XVII быуатта француз батша һарайындағы кейем бөтә Европа илдәре өсөн
өлгө була, модалы кейенеү (фр. à la mode) шунан башлана. Мода кейемдең
материалын, фасонын, төҫөн билдәләй.



https://ba.wikipedia.org/wiki/%D0%9C%D0%B8%D0%BB%D0%BB%D3%99%D1%82%D1%81%D0%B5%D0%BB%D0%B5%D0%BA

Милләтселек (франц. nationalisme) — сәйәсәттең идеологияһы һәм йүнәлеше. Уның
нигеҙ принцибында «милләт — йәмғиәт берлегенең иң юғары формаһы, дәүләтте
барлыҡҡа килтереү процесында милләт ҡиммәте беренсел» тигән тезистар ята. Сәйәси
хәрәкәт булараҡ, милләтселек дәүләт власы менән мөнәсәбәттәрҙә айырым милли
берлек мәнфәғәттәрен яҡларға ынтыла.

Милләтселек нигеҙен үҙ милләтеңә тоғролоҡ, сәйәси бойондороҡһоҙлоҡ, халҡың
именлеге хаҡына хеҙмәт, мәҙәни һәм рухи үҫеш, милләтеңдең тормош шарттарын, уның
йәшәү территорияһын, иҡтисади ресурстарын һәм рухи ҡиммәттәрен ғәмәлдә һаҡлау
өсөн милли үҙаңды берләштереү тәшкил итә. Ул илһөйәрлеккә — патриотизмға тиң
булған милли тойғо менән һуғарылған. Был идеология йәмғиәттең ҡапма-ҡаршы
мәнфәғәтле синфи ҡатламдарын берләштерергә тырыша. Капиталистик иҡтисадҡа күсеү
осоронда ул халыҡты уртаҡ сәйәси маҡсат тирәһендә туплау һәләтен күрһәтте.

Хәҙерге радикаль хәрәкәттәр үҙҙәренең миллилеген һыҙыҡ өҫтөнә алырға тырышһа ла,
милләтселек бик йыш этник, мәҙәни һәм дини түҙмәүсәнлек (йәки «башҡа» этник
төркөмдәргә теләһә ниндәй кире мөнәсәбәт) менән ассоциациялана. Бындай
түҙмәүсәнлек милләтселектә уртасылыҡта тороусылар тарафынан ғәйепләнә.

Киң мәғлүмәт саралары «милләтселек» тип йыш ҡына этномилләтселекте, бигерәк тә
уның (шовинизм, ксенофобия һ. б.) кеүек, бер милләттең башҡаларынан өҫтөн
булыуына баҫым яһаған киҫкен формаларын атай. Киҫкен этномилләтселектең күпселек
сағылышы, милләт-ара ыҙғыш һәм этник дискриминацияны ла индереп, халыҡ-ара хоҡуҡ
боҙоуҙарға ҡарай.

Милләтселек — ул тәү сиратта «идеология». Ул тойғо булып торған һәм шул рәүешле
үҙ-үҙеңде тотошҡа йоғонто яһаған түбәндәге элементтарҙы үҙ эсенә алған
патриотизмдан һәм милли ғорурлыҡтан нимәһе менән айырыла:

Милләтселек милләттәрҙең айырмалығын, колоритын һәм үҙенсәлеген һыҙыҡ өҫтөнә
ала. Был айырма һыҙаттар мәҙәни-этник характерға эйә. Милли үҙаң мәҙәниәткә
индерелгән ғәмәлдәге сит мәҙәниәтте таныуҙы һәм үҙ милләтеңә файҙа килтерерҙәй
нәмәләрҙе башҡа мәҙәниәттәрҙән алыу перспективаларын рациональ анализлауға ярҙам
итә.

Бынан тыш, милләтселек милләтте индивидуумдың эквиваленты, социологик организм
итеп ҡарай. Закон алдындағы тиңлек милләттәрҙең социаль сығышына бәйле булмаған
кеүек, уларҙың күләме йәки ҡеүәтенә бәйле түгел. Милләтселәр күҙаллауынса,
милләттәр һәләттәргә эйә йәки үҙҙәрен ҡорбан итеп тоя. Милләт шулай уҡ хәҙерге
быуынды үткәндәр һәм киләсәк менән бәйләй, кешеләрҙе юғары фиҙакәрлеккә
дәртләндерә, хатта улар уны ҡотҡарыу өсөн ғүмерҙәрен фиҙа ҡылырға ла риза .

Күтәрелгән һәм хәл ителергә тейешле бурыстар күҙлегенән ҡарағанда, хәҙерге
ваҡытта милли хәрәкәттең бер нисә төрө формалаша. Ханс Кон булдырған һәм
«сәйәси», «этник» милләтселек атамаларын индергән классификация киң ҡулланыла.
Белгестәрҙең күпселеге (Кондың үҙен дә индереп), һәр өлгөрөп еткән милләт үҙендә
ике компонентты ла йөрөтә, тип белдерә.

«Гражданлыҡ милләтселеге» (икенсе атамалары: рефолюцион-демократик, сәйәси,
көнбайыш милләтселек), дәүләттең легитимлығы граждандарҙың сәйәси ҡарарҙар ҡабул
иткәндә, йәғни дәүләт «милләт ихтыярын» кәүҙәләндергәндә ниндәй дәрәжәлә
ҡатнашыуы менән билдәләнә, тип раҫлай. Милләттең ихтыярын билдәләүҙә төп ҡорал
булып һайлауҙар, референдумдар, һорау алыуҙар, асыҡ йәмғиәт дискуссияһы һ.б.
формаларҙа булған плебисцит тора. Бында кешенең милләте уның шәхси һайлауы
нигеҙендә билдәләнә һәм гражданлығында сағылыш таба. Кешеләрҙе уларҙың граждан
булараҡ сәйәси статусы, закон алдындағы хоҡуҡи статусы, милләттең сәйәси
тормошонда ҡатнашыу, дөйөм сәйәси ҡиммәттәргә һәм дөйөм гражданлыҡ мәҙәниәтенә
тоғролоҡ теләге берләштерә. Милләттең бер территорияла йәшәргә теләгән
кешеләрҙән тороуы әһәмиәтле.

Гражданлыҡ милләтселек бер нисә өҫтәмә төргә бүленә: «Дәүләт милләтселеге»
милләтте шәхси мәнфәғәттәрен дәүләттең ҡеүәтен нығытыу һәм хуплау бурыстарына
буйһондорған кешеләр барлыҡҡа килтерә, тип раҫлай. Ул енес, раса йәки этник
сығышҡа бәйле бойондороҡһоҙ мәнфәғәттәрҙе һәм хоҡуҡтарҙы танымай, сөнки бындай
автономия милләт берлеген ҡаҡшата, тип уйлай.

«Либераль милләтселек» либераль ҡиммәттәргә баҫым яһай һәм патриотик әхлаҡи
категориялар бойондороҡло булған кеше хоҡуҡтары кеүек дөйөм кешелек ҡиммәттәре
барлығын раҫлай. Либераль милләтселек яҡын һәм ҡәҙерле булыусыларға ҡарата
өҫтөнлөктәр булыуын инҡар итмәй, ләкин улар башҡалар иҫәбенә булырға тейеш
түгел, тип һанай.

«Этник милләтселек» (башҡа атамалары: этномилләтселек, мәәҙәни-этник, органик,
романтик, көнсығыш милләтселек) милләт этностың үҫеш фазаһы булып тороуҙы һәм
ниндәйҙер кимәлдә үҙен гражданлыҡ милләтселеккә ҡаршы ҡуйыуҙы күҙаллай. Хәҙерге
ваҡытта этномилләтселеккә баҫым яһаған хәрәкәттәрҙе «милләтсел» тип атайҙар.
Уныңса, милләт ағзаларын дөйөм мираҫ, тел, дин, йолалар, тарих, ҡан берлеге,
ергә бәйлелек берләштерә һәм улар барыһы бергә бер халыҡты барлыҡҡа килтерә
(нем. Volk). Милләтселек нигеҙендә мәҙәни традициялар йәки этник сығыш торһон
өсөн улар йәмғиәт йүнәлеш алырлыҡ дөйөм күҙаллауҙарға эйә булырға тейеш. Ҡайһы
берҙә мәҙәни милләтселекте айырып, этник милләтселекте тар аңлатма итеп
ҡалдыралар. Бер төрлөлөк булмаһын өсөн был мәҡәләлә һуңғыһы «беренсел
(примордиаль) этник милләтселек» тип атала.

«Мәҙәни милләтселек» милләтте тел, йолалар һәм мәҙәниәт берлеге буйынса
билдәләй. Дәүләттең легитимлығы милләтте яҡлау һәләте һәм уның мәҙәни, ижтимағи
тормошоноң үҫешенә ярҙам итеүгә бәйле. Ҡағиҙә булараҡ, был этник күпселектең
мәҙәниәтен һәм телен дәүләт яҡлауын, шулай уҡ милләттең бер төрлөлөгөн һаҡлау
өсөн этник аҙсылыҡты ассимиляцияланыуҙан һаҡлауҙы аңлата.

«Беренсел (примордиаль) этник милләтселек» милләт дөйөм аныҡ йәки күҙалланған
сығышына нигеҙләнә, тип иҫәпләй. Милләттең сығышы объектив генетик факторҙар,
ҡан аша билдәләнелә. Был форма яҡлылар кешенең милләтен таныуы боронғо этник
тамырҙарға барып тоташа, шуға ла тәбиғи характерға эйә, тип раҫлай. Улар этник
күпселектең башҡа төркөмдәрҙән айырымланыуы яҡлы һәм ассимиляцияны хупламай.

«Киҫкен милләтселек» бик йыш экстремизм менән күҙаллана һәм эске йәки дәүләт-ара
низағтар сәбәпсеһе була. Күпселек осраҡта киҫкен милләтселек рәсми рәүештә
социаль күренеш тип таныла. Рәсәйҙә милләт-ара ыҙғыш тыуҙырыу енәйәт тип һанала.
Дәүләттең ниндәйҙер өлөшөндә йәшәгән халыҡ өсөн ошо территорияла айырым дәүләт
булдырырға тырышыу сепаратизмға килтерә. Дәүләттең радикаль милләтселеге
фашизмдың һәм нацизмдың төп өлөшөн тәшкил итә. Күпселек этник милләтселәр милли
өҫтөнлөк һәм милли үҙенсәлелелек (ҡарағыҙ — шовинизм), шулай уҡ мәҙәни һәм дини
түҙемһеҙлек (ҡарағыҙ — ксенофобия) идеяларын хуплай. Ҡайһы бер халыҡ-ара
документтар, шул иҫәптән Кеше хоҡуҡтарының дөйөм декларацияһы һәм Раса
дискриминацияһын бөтөрөү тураһында халыҡ-ара конвенция этник дискриминацияны
ғәйепләй һәм уны ҡанунға ярашлы түгел, тип баһалай. Милләтселек өсөн хас булған
идеологияның аныҡ булмауы һәм сәйәси хәрәкәттәрҙең ҡатнаш (эклектик) структураһы
ике төрлө стандарттар сәйәсәтенә мөмкинлектәр аса. Мәҫәлән, үҙенең мәҙәниәтен
һаҡларға тырышыусы «гегемон-милләттәр» бөйөк держава шовинизмында ғәйепләнә, ә
аҙ һанлы халыҡтарҙың милли бойондороҡһоҙлоғо өсөн көрәшен сепаратизм, тип — һәм
киреһенсә, атайҙар.

Хәҙерге урыҫ телендә «милләтселек» һүҙенең был мәҡәләлә яҙылған аңлатмаһынан һәм
идеологияһынан айырмалы иң киң ҡулланылған мәғәнәһе шовинизмға, этнократияға һәм
ксенофобияға яҡыныраҡ тора.

Был аңлатма телгә совет осоронда индерелә. Ул кире мәғәнәне сағылдыра һәм үҙ
милләтеңдең өҫтөнлөгөнә, милли антагонизмға һәм милли сикләнгәнлеккә баҫым яһай.
Урыҫ теленең бер нисә һүҙлеген төҙөүсе автор, совет тел белгесе Ожегов Сергей
Иванович милләтселекте «милли өҫтөнлөктән һәм үҙ милләтеңде башҡаларға ҡаршы
ҡуйыу идеяларынан килеп сыҡҡан идеология һәм сәйәсәт» тип билдәләй. Грицанов
Александр Алексеевич, ябай аң өсөн «милләтселек» һүҙе өсөн урталыҡ юҡ һәм ул һәр
саҡ эмоциялар менән тулы, тип белдерә. Урыҫ теле традициялары шулай уҡ «милләт»
билдәләмәһен этниклыҡ менән тиңләй. Тарихсы Миллер Алексей Ильич фекеренсә, был,
бер яҡтан, Рәсәйҙең милләтселек идеологияһы менән бик аҙ таныш булыуы, икенсе
яҡтан, Рәсәй империяһы һәм Совет Социалистик Республикалар Союзында был
терминдың донъяла ҡабул ителгән мәғәнәһен аңлы рәүештә боҙоуына бәйле.
Һөҙөмтәлә, терминдарҙың алмашыныу практикаһы барлыҡҡа килә һәм уны милләтселеккә
ҡаршы булыусылар ҙа, милли үҙенсәлекте яҡлаусылар ҙа үҙ маҡсаттарында ҡуллана.
Путин Владимир Владимирович үҙен һәм Медведевты «яҡшы мәғәнәләге милләтселәр»
тип атай. «Милләтсе» билдәләмәһен кире мәғәнәлә Рәсәйҙә генә ҡулланмайҙар.
Мәҫәлән, Германия президенты Рау Йоханнес инаугурация ваҡытындағы телмәрендә:
«Патриот — үҙ ватанын яратыусы, ә милләтсе — башҡа халыҡтарҙы һәм башҡа илдәрҙе
күрә алмаусы», — тип аңлатты. Америка тарихсыһы Б. Шейфер «милләтселек»
терминына түбәндәге мәғәнәләр һала:

Проблема милләтселектең хис-тойғоға һәм эмоцияларға нигеҙләнгән булыуы менән дә
тәрәнәйә. Бер үк терминға һәм лозунгыларға төрлө кешеләр тарафынан һалынған
мәғәнә ҡайһы бер ваҡыт ҡапма-ҡаршы булыуы мөмкин. Мәҫәлән, «Рәсәй урыҫтар өсөн»
тигән лозунгты берәүҙәр этник урыҫтарҙың айырым хоҡуҡтарға дәғүә итеүе тип
ҡараһа, икенселәр дәүләт халыҡҡа хеҙмәт итергә тейеш, тигән талап тип уйлай.
Миллер Алексей Ильич хатта урыҫтар тигән һүҙ ҡәтғи этник (примордиаль) мәғәнәлә
лә, шулай уҡ мәҙәни категориялар аша һәм уртаҡ яҙмышта ҡатнашыу мәғәнәһендә лә
ҡабул ителеүе ихтимал, тип билдәләй.

Ошоға бәйле ҡайһы бер Рәсәй тикшеренеүселәре, «милләтселек» һүҙен бары тик
этномилләтселекте билдәләү өсөн генә ҡулланырға кәрәк, тип ныҡыша. Башҡалар, был
аҙым ғилми мөхиттең йәмғиәт менән аралашыу мөмкинлеген ябасаҡ, тип бара.
Өсөнсөләр нигеҙ һүҙҙәрҙең мәҙәни билдәләмәһен идеологик нейтралләштереүҙе тәҡдим
итә.

Милләтселек милләтте ысынбарлыҡ, әммә шул уҡ ваҡытта милләтте аңлатҡан мәғәнәне
лә бирә, тип ҡарай. Милләт идеяһы быуындан-быуынға тапшырылып килгән тарих
тойғоһона, иҫтәлектәргә һәм традицияларға нигеҙләнә. Уның йәшәүе, ғәҙәттә,
боронғо этностың дауамы итеп йәки уның барлыҡҡа килеүенең айырым тарихи
мәлдәренә бәйләп ҡарала. Ысынбарлыҡта милләт — айырым территорияға тарихи
бәйләнгән, үҙен мәҙәни һәм сәйәси таныған үҙаңлы кешеләр берлеге. Бер яҡтан, был
берлек хыялда ғына: уның һәр ағзаһы уның образын йөрөтә, уның сиген күҙаллай,
үҙендә туғанлыҡ хистәрен тоя һәм уның юғары власына инана. Кеше үҙенең тормошон
бер ваҡыта ла күрмәгән һәм күрмәйәсәк. Ватандаштарының тормошона параллель
барған уртаҡ юл эргәһендәге траектория кеүек ҡабул итә. Шул уҡ ваҡытта милләтте
тәшкил итеүсе кешеләр берләшкән, үҙҙәрен уртаҡ эшмәкәрлеккә бағышлаған һәм бер
хөкүмәт ҡулы аҫтында булырға, был хөкүмәттә уларҙың вәкилдәре ултырыуын теләй.

Икенсе яҡтан, күпселек милләттәрҙең тамырҙары өҫтөнлөклө этнос тирәһендә нығына.
Милләттең күпселек ағзалары уртаҡ тормош рәүешен уртаҡлаша һәм ғәҙәттәге
танылған ландшафты булған территорияла бергәләп йәшәү бәйлелегенә мохтаж. Шул уҡ
ваҡытта бергә йәшәү бер ни тиклем ваҡыттан һуң тышҡы оҡшашлыҡҡа һәм тышҡы
ҡиәфәт, ғөрөф-ғәҙәттәр һәм тарихи иҫтәлектәрҙең оҡшашлығы һөҙөмтәһендә уртаҡ
генеалогик сығышҡа ышанған этник төркөм формалашыуға килтерә. Был берлек милли
теләктәшлек булдырырға ярҙам итә. Әммә милли уҙаң этник үҙаңдан тамырынан
айырыла, сөнки йәмғиәттең дәүләткә ҡарата үҙ мәнфәғәттәрен аңлау процесында, ә
этник үҙаң бер этник берлектең башҡалары менән үҙ-ара мөнәсәбәте барышында
барлыҡҡа килә. Этник төркөмдәр аныҡ территорияға бер нисек тә бәйләнмәгән кеүек,
милләттәрҙең дә уртаҡ генеалогия тураһындағы мифҡа нигеҙләнмәүе мөмкин.

Милли дәүләт (дәүләт-милләт) — социаль ойошма, сәйәси хакимиәт һәм мәҙәни
оҡшашлыҡ үҫтерелгән территориаль берәмек. Был ҡәтғи талапҡа тап килгән илдәр ни
бары 10 процент ҡына, әммә хәҙерге күпселек дәүләттәр уның күп кенә
элементтарына эйә.

Хәҙерге дәүләттәр үҙәкләштерелгән, дифференцияланған һәм автономиялы
структуралар ярҙамында бик күп ҡалалар һәм күрше төбәктәр менән идара итә. Улар
мотлаҡ үтәлергә тейешле ҡағиҙәләр булдырыу һәм үҙ территорияһында көс ҡулланыу
монополияһына эйә. Шулай итеп улар үҙҙәренең турана-тура идара итеүен ошо
территориялағы барлыҡ халыҡҡа тарата һәм кешеләрҙең тормошон иҡтисади үҫеш йәки
оборона өсөн билдәле йүнәлештә ойошторорға ынтыла. Төпкөлдө интеграцияларға
тырышмаған, халыҡтың көндәлек эшмәкәрлеген күҙәтеп торорға тырышмаған
ҡала-дәүләттәрҙән һәм империяларҙан улар шул яғы менән айырыла. Бынан тыш, милли
дәүләт халыҡтарҙың үҙ ихтыяры менән интеграцияланыуына ынтыла һәм яңы
территорияларҙы баҫып алып, уларҙы буйһондороу һәм колонияға әйләндереү маҡсатын
алға ҡуйған империянан шул яғы менән айырыла Милли дәүләт уның граждандары менән
күҙаллана, әммә эске һәм тышҡы аренала уны ғәҙәттә бер генә дәүләт лидеры
күрһәтә.

Шарль де Голль француздарҙың дәүләт башлығы «Франция тураһында ниндәйҙер идеяны»
(франц. une certaine idée de la France) кәүҙәләндерергә тейеш, тип раҫлаған.

«Милләт» һәм «милли дәүләт» тигән аңлатмаларҙың оҡшашлығына ҡарамаҫтан,
милләтселек уларҙы бер ни тиклем айыра. «Милләт», «дәүләт» һәм «йәмғиәт»
билдәләмәләре төрлө кимәлгә ҡарай: мәҙәни, сәйәси һәм социаль. Мәҫәлән, армия
дәүләтте түгел, халыҡты яҡлай, тип ҡабул ителгән.

«Об общественном договоре» трактатында (1762 г.) Жан-Жак Руссо, дәүләттең
дәүмәле «ерҙәр халыҡты туйҙырырлыҡ булырға тейеш», тип яҙа. Һуңғараҡ был фекер,
дәүләттең сиктәре милләт ихтыяжын ҡәнәғәтләндерерлек матди ресурстар менән
билдәләнергә тейеш, тигәнгәсә үҫешә. Ратцель Фридрих, әгәр дәүләттәр үҫмәй икән,
улар үлә, тип күҙаллай. Бының менән ул Африкала дауам иткән Европа державаһының
колониаль экспансияһын һыҙыҡ өҫтөнә ала. Маккиндер Хэлфорд Джон да шундай уҡ
фекерҙә була.

1899 йылда географ Челлен Рудольф ҡулланылышҡа геосәйәсәт тигән атаманы индерә,
уны артабан Хаусхофер Карл үҫтерә. Геосәйәсәт дәүләттең сәйәсәтен хуплау һәм
йүнәлеш өсөн географик белемде файҙаланыуҙы өйрәнеүсе дисциплина. Геосәйәсәт
күберәген колониализм һәм нацизм агрессияһын легитимлаштырыуға хеҙмәт иткәс,
һуғыштан һуң был теория юҡҡа дискредитациялана.

Милләтселек яңы ваҡыт продукты булып тора. Тарих дауамында кешеләр тыуған еренә
бәйләнеш тойоп, урындағы власты хуплай. Әммә күпселек сәйәси һәм мәҙәни
күренештәр яңы ваҡытҡа тиклем милли түгел, ә универсаль характерға эйә була.

«Милләтселек» терминын беренсе тапҡыр ҡулланылышҡа XIX быуатта философ Гердер
һәм аббат Баррюэль индерә. Уның иртә сағылышы булып Англиялағы Данлы революция
тора. Милләтселек күтәрелеше либерализм барлыҡҡа килеү менән тап килә һәм оҙайлы
осор дауамында ике идеология бергә үҫешә. Милләтселектең сағыу сағылышы булып
Яңы Донъя (Новый Свет) элитаһының испан колониализмына ҡаршы көрәше тора. Әммә
иң көслө сағылышы булып Америкалағы һәм Франциялағы революциялар иҫәпләнә. 1815
йылда милләтселек донъяла алдынғы идеологияларҙың береһе була. Ул йәмғиәтте
капиталистик иҡтисадҡа күсереү осоронда тупларға һәләтле булып сыға һәм милли
дәүләттәрҙең һөҙөмтәлелеген күтәреүгә һәм уларҙың иҡтисад ҡеүәтен үҫеүгә
килтерә.

Әгәр XVIII быуат һуңындағы милләтселек Францияла һәм АҠШ-та гражданлыҡ булһа,
үҙәк һәм көнсығыш Европаның күпселек илдәрендә ул француз оккупацияһына реакция
булараҡ барлыҡҡа килә һәм башта этник характерға эйә була. Мәҫәлән, Германия
берләшмәһе һәм Эльзас-Лотарингия аннексияһы пангерманизм йүнәлешендә тормошҡа
ашырыла. XIX быуаттың икенсе яртыһында милләтселек Австро-Венгрияның, Рәсәй
империяһының һәм Ғосман империяһының бөтөнлөгөн ҡаҡшата башлай һәм улар Беренсе
донъя һуғышынан һуң бөтөнләй тарҡала. XX быуат башында ул Азияла һәм Африкала
сәскә атып, француз һәм британ империализмына ҡаршы көрәштең киҫкенләшеүенә
килтерә, һөҙөмтәлә колониаль система тарҡала.

Беренсе донъя һуғышы тамамланғандан һуң килешеүҙәрҙә Вильсон Томас Вудроның
Европаны моноэтник милли дәүләттәргә бүлеү планы һөҙөмтәле булып тора һәм уны
тормошҡа ашырыу өсөн Милләттәр Лигаһы ойошторола. Шул уҡ ваҡытта һуғыш
либерализмдың нигеҙе булып торған гуманизмға ышанысты ҡаҡшата һәм был башҡа
факторҙар менән берлектә фашизмды һәм нацизмды барлыҡҡа килтерә. Икенсе донъя
һуғышында Германияның еңелеүенән һуң киҫкен милләтселек һәм уға бәйле белемдең
барлыҡ формалары дискредитациялана.

Һуғыштан һуң Көнбайыш Европала Европа берлегенә интеграцияланыу процестарына
бәйле милләтселек әүҙемлеге кәмей. Күпселек илдәрҙә раса һәм этник дискриминация
сикләүҙәре бөтөрөлә. Шулай ҙа, посткоммунистик Көнсығыш Европала гражданлыҡ
милләт булдырыу фонында киҫкен этник низағтар һәм этник таҙартыуҙар булып тора.

Хәҙерге донъяла милләтселек халыҡ-ара аренала актив роль уйнауын дауам итә һәм
төрлөсә сағылыш ала. Киҫкен милләтселек рәсми рәүештә ғәйепләнә һәм ҡануниәт
менән сикләнә. Шул уҡ ваҡытта милли дәүләт тураһындағы күҙаллауҙар
либераль-демократик илдәрҙә халыҡ менталитетының нигеҙендә ята.

«Этник милләтселек һәм сепаратизм иҡтисади илдәрҙәге кеүек үк ярлы илдәрҙә лә
барлыҡҡа килә. Федератив демократияларҙа ла, ҡаты авторитар идаралыҡты ла. …
Дини оҡшашлыҡ һәм милләтселек араһында ышаныслы корреляция юҡ, — сепаратизм
католик, ислам, протестант һ.б. диндә лә булыуы мөмкин. Шулай уҡ тарихи үҫештең
айырым алгоритмдарына бәйләнеш тә юҡ»" .

Примордиализм милләт һәм милләтселек прототиптары һәр саҡ йәшәгән һәм бер этник
йәмғиәткә ҡараусы кешеләр өсөн уларҙың тәртибен билдәләүсе ниндәйҙер мәҙәни
үҙенсәлек хас, тип раҫлай. Примордиализмдың маҡсаты булып ысын этник нигеҙҙе
эҙләү тора. Хәҙерге ваҡытта был мәктәп яҡлылар бөтөнләй ҡалмаған. Тикшеренеүҙәр
күрһәтеүенсә, ысынлап боронғо булған традициялар юҡ, ә мәҙәни нормалар һәм
ҡиммәттәр уларҙы булдырыусы социаль институттар һаҡланыуы арҡаһында ныҡлы йәшәй.

Модернизм күҙлегенән ҡарағанда, милләт һәм милләтселек индустриаль эра таңында
барлыҡҡа килеп, дәүләттәрҙең көсәйеүе һәм капитализм үҫешенә бәйле тарихи
күренеш. Был теорияға ярашлы, дәүләттең халыҡ менән туранан-тура идара итеүе
көсәйгән һайын, мәҙәниәт һәм көндәлек тормош йәшәгән илдән нығыраҡ бәйлерәк була
бара. Аралашыу технологиялары һәм иҡтисад баҙарының үҫеше бығаса аралашмаған
кешеләр араһында бәйләнештәр булдырыуға ярҙам итә. Һөҙөмтәлә һәр илдә тормош бер
төрлөгә әйләнә бара, ә илдәр араһында айырмалыҡтар барлыҡҡа килә. Был йүнәлеш
яҡлылар этник сығыш милләтселек барлыҡҡа килеүҙә, ә мәҙәниәт — милләт
формалашыуҙың һуңғы стадияһында роль уйнауын инҡар итмәй, әммә милләтселектең
этник сығыш менән бәйләнешен тап килеү тип ҡарай.

Этносимволизм (перенниализм) милләтселектең тамырында, иҡтисад менән бер рәттән,
этник сығыш ята, тигән ҡарашты яҡлай. Әммә этносимволистар милләтте тәбиғи
берләшмә тип һанамай һәм уның нигеҙендә сағыштырмаса боронғо тарих һәм милли
үҙаң ята тип күҙаллай. Был теорияға ярашлы, индустриаль дәүергә тиклем уртаҡ
мәҙәниәт элементтары, тарихи хәтере, ата-олатайҙар тураһында мифтары булған һәм
билдәле бер теләктәшлеккә эйә халыҡты берләштереүсе бик күп этник төркөмдәр
барлыҡҡа килгән. Был этник территорияларҙың сиктәре аныҡ билдәләнмәй. Әгәр ҙә
мифтар, символдар, иҫтәлектәр һәм ҡиммәттәр яйлап үҙгәргән мәҙәниәт һәм тормош
элементтары менән күсһә, этник берләшмәләр оҙаҡ йәшәй. Был берләшмәләрҙең ҡайһы
берҙәре мәҙәни-этник интеграция һәм стандартлашыуҙың яңы кимәленә сығып, билдәле
бер тарихи территорияға бәйләнә һәм үҙҙәренең ҡанундарын һәм ғөрөф-ғәҙәттәрен
барлыҡҡа килтерә, йәғни милләткә әүерелә. XVIII быуат һуңында милләтселек
идеологияһы барлыҡҡа килеүе милләттәрҙең сифатын һәм уларҙың формаһын ҡырҡа
үҙгәртә. Рәсәй ғалимы Миллер Алексей Ильич фекеренсә, һуңғы тиҫтә йылдарҙа
милләтселекте теоретик яҡтан өйрәнеү теге йәки был дәрәжәлә Карл Дойчтың
хеҙмәттәренә нигеҙләнә.

XVIII быуат һуңында дәүләтте национализациялау мәғарифты һәм йәмғиәт тормошон
национализациялау менән йәнәш бара. Шағирҙар һәм ғалимдар туған телде
реформалаштырыуға тотоноп, уны әҙәби кимәлгә күтәрә. Уларҙың тарих өлкәһендәге
хеҙмәттәре милли дәүләтселеккә ҡарата сәйәси талаптарына нигеҙ булды. Милли
дәүләттәрҙә яңы йолалар: фестивалдәр, байрамдар, флагтар, музыка, поэзия,
патриотик телмәрҙәр барлыҡҡа килә. Һуңынан әкиәттәрҙә, архитектура стилендә,
муниципаль закондарҙа һ.б. милли элементтар күренә башлай. Диндең сәйәси роле
яйлап юҡҡа сығып, дәүләт телен белеү мөһим әһәмиәткә эйә була башлай. Һуңғыһы
аралашыу технологияларының һәм берҙәм баҙарҙың сиктәре киңәйеүе менән
ҡыҙыҡһынған капитализмдың үҫешенә бәйле. Индустриализмға тиклемге осорҙа йәмғиәт
вертикаль ҡатламдарға бүленә, яңы ваҡытта дәүләттәрҙең сәйәсәте ошо бүленеште
бөтөрөргә ярҙам итергә тырыша. Милләтселек арҡаһында юғары мәҙәниәт йәмғиәтте
тотошлай ялмай, уны билдәләй һәм сәйәси ярҙам ала. Милләтселек кешене дин, йәшәү
урыны, ырыуы һ.б. менән түгел, ә милли мәҙәниәт һәм тел менән идентификацияларға
ынтылғанлыҡтан, мәғариф мөһим роль уйнай. Дөйөм формаль белем биреү системаһы
халыҡты грамотаға ғына өйрәтеп ҡалмай, ә милли дәүләттең үҙ граждандары менән
туранан-тура аралашыу мөмкинлеген бирә. Шулай уҡ мәғариф системаһы этник
күпселектең ҡиммәттәрен, мәҙәниәтен, тарихын һәм телен яҡлауға ярҙам итә.
Милләтселек үҙен милләт менән тиң күреү тойғоһон тәрбиәләү өсөн тарихты уҡытыуға
һәм уны аңлатыуға айырым иғтибар бүлә. Күпселек ғалимдар, бындай иғтибар
идеологик характерға эйә һәм үҙенең талаптары өсөн мифологик нигеҙ булдырыу
маҡсатында тормошҡа ашырыла ти. Ренан Жозеф Эрнест әйтеүенсә, «онотоу,
дөрөҫөрәге, тарихи яңылышлыҡ милләтте булдырыуҙың иң төп факторҙарының береһе,
шуға күрә тарихи тикшеренеүҙәрҙең үҫеше бик йыш милләтселек өсөн хәүеф тыуҙыра».
Донъяның күпселек илдәрендә милләтселек хәҙерге йәмғиәт структураһының бер өлөшө
булып тора. Халыҡ уны ғәҙәти күренеш тип ҡабул итә һәм хатта милли риторикаға,
әгәр ул йәмғиәт тәртибенә янамаһа йәки ниндәйҙер объектив көрсөк менән бәйле
булмаһа, иғтибар ҙа бирмәй. Кешеләрҙә милләтте туҡтауһыҙ булдырып тороуҙы тәьмин
иткән («ябай милләтселек») идеология ғәҙәттәре барлыҡҡа килгән.

Милләтселектең киҫкен формалары бик ҙур ғазаптар һәм емергес һөҙөмтәләргә, шул
иҫәптән геноцидҡа һәм этник таҙартыуҙарға килтереүе мөмкин. Милләтселектең төп
йүнәлеше лә тәнҡит предметы булып тора. Ҡайһы бер ғалимдар милләттең һәм
милләтселектең дөйөм теорияһы мөмкин генә түгел, уның булыуы ла кәрәк түгел,
уның урынына төп иғтибарҙы өҫтәмә аспекттарға йүнәлтеү зарур, тигән фекер яҡлы.
«Милләтселек» һәм «милләт» терминына билдәләмә биреүе ауыр, сөнки был
концепциялар хәҙерге сәйәсәт менән тығыҙ үрелгән һәм ниндәй генә билдәләмә
булмаһын, ул бер талапты легитим, икенсеһен легитим түгел тип таныуы ихтимал.
Милләтселек аңлатмаһына теоретиктар тарафынан бирелгән аныҡһыҙлыҡ һәм киңлек был
төркөм лояллегенең теге йәки был аныҡ йөкмәткеһе формаһын анализлағанда
субъектив иреклеккә нигеҙ булып тора.

Ғалимдарҙың бер ни тиклеме милләтселеккә ҡаршы һәм улар уны хәүефле, демократия
менән яраша алмай, мәҙәни-йәмғиәт айырмалыҡтарына, хатта һуғыштарға килтереү
ихтималлығына килтерә, тип раҫлай. Улар, әгәр һинең милләтең әхлаҡлылыҡтың иң
юғары баҫҡысында тора икән, башҡаларҙың позицияһы түбән, тип күҙаллай.
Антимилләтселектең хәҙерге теорияһына ярашлы, Э. Балибарҙың хеҙмәттәрендә теләһә
ниндәй милләтселектең юлдашы булып расизм тора. Милләтселектең дошмандары уны
хәҙерге халыҡ-ара низағтарҙың күпселегенең нигеҙендә ята, тип иҫәпләй. Лев
Николаевич Толстой һуғыштарҙың сәбәбе — «үҙ халҡыңа айырым яҡшылыҡтар теләү» тип
яҙа.

Милли дәүләттә бөтөн нәмә мәҙәни берлекте нығытыуға йүнәлтелә. Был ирекһеҙҙән
шәхестең үҙен индетификациялау хоҡуғын хәүеф аҫтына ҡуя. Милләттә ағзалыҡ ирекле
булһа ла, нигеҙҙәге милли ҡиммәттәр менән риза булмаусылар хоҡуҡи
дискриминацияға эләгә йәки ксенофобия ҡорбандары була. Шулай уҡ милли
берҙәмлекте боҙоуҙан ҡасып, демократик дәүләт сит ил кешеләренә йәки милли
аҙсылыҡҡа ғына түгел, тотош милләткә ҡарата көс ҡулланыуға барып етеүе мөмкин.
Был инде авторитаризмды аңлата. Шуға күрә мәҙәни либерализм яҡлылар сәйәси
система аҙсылыҡты күпселек диктатураһынан яҡларға тейеш, тип бара. Был осраҡта
гражданлыҡ ҡиммәттәре һәм гражданлыҡ йәмғиәт институттары нығынған милләт гарант
булып тора ала.

Коммунитаризм яҡлы бәғзеләр, гражданлыҡ һәм либераль милләтселек гражданлыҡ
йәмғиәте структураһына зыян килтерә, тей. Сөнки этник берләшмәләрҙең сиктәрен
танымай. Уларға эске этник сиктәрҙе таныу теге йәки был этник төркөмгә инеүгә
килтерәсәк һәм быға юл ҡуймаҫ өсөн дәүләт һәр кешегә берләшмәләрҙәге ағзалыҡ
азатлығын гарантияларға тейеш тип иҫәпләгән мультикультурализм сәйәсәте
дошмандары ҡаршы сыға.

Тикшеренеүселәр билдәләүенсә, гражданлыҡ милләтселеге үҙенә үҙе милләт
берҙәмлеген тәьмин итә алмай, сөнки күберәген аңға нигеҙләнгән һәм гражданлыҡ
милләтселектең төп категориялары (гражданлыҡ, сәйәси хоҡуҡтар һ.б.) кеше өсөн
«тышҡы» булып тора. Шуға күрә ғәмәлдә милләтселек һәр саҡ хислерәк булған һәм
«эске» категориялар (дин, ғөрөф-ғәҙәттәр һ.б.) менән эш иткән мәҙәни элементҡа
эйә. Гражданлыҡ милләтселеге шулай уҡ милли уҙлелеккә асыҡ айырмалыҡ һыҙаттарын
индерергә һәләтле түгел. Уның милли үҙенсәлекте формалаштырыуға индергән өлөшө
бер ни тиклем территориаль бәйлелелккә таяна, әммә демократияның таралыуы Европа
дәүләттәре араһында башҡа айырмалыҡтарҙы тигеҙләүгә килтерҙе.

Этник һәм гражданлыҡ милләтселек яҡлылар араһында киҫкен ҡапма-ҡаршылыҡтар булып
тора. Милләтселәр гражданлыҡ милләтселек «милләт» атамаһына дөрөҫ булмаған
аңлатма бирә һәм уны интернационализмдың бер формаһы тип иҫәпләү яҡлы, тип
раҫлай. Улар милләтттең үҙ эсенә төрлө милләт вәкилдәрен индерә алыуын инҡар
итеп, ҡайһы бер ваҡытта аҫаба булмаған ассимиляцияға тиҙ бирелгән милләттәр өсөн
ташлама яһарға әҙерҙәр.

Примордиаль этник милләтселекте тәнҡитләүселәр, ниндәйҙер этносҡа ҡарау —
«ситтәрҙе»ң айырмалыҡтарын күрһәтеп, «үҙеңдекеләр»ҙе яҡынайтҡан коллектив
идентификация тойғоһон сағылдырыуҙың иң еңел ысулы, тип билдәләй. Бында
«үҙеңдекеләр» өсөн нимә уртаҡ булып тороуы бигүк асыҡ түгел. Атап әйткәндә,
ассимиляция процестары төркөмдөң этник сығышы эволюцияға һәләтле икәнен күрһәтә.
Сәйәси һәм мәҙәни нормалар тиҙ ҡабул ителә. Иммигранттарҙың тышҡы айырмалыҡтары
аҫаба халыҡтың нормаларына тура килмәй, әммә уларҙың вариҫтарында был
айырмалыҡтар ҡатнаш никахтар һөҙөмтәһендә юҡҡа сыға бара. Быға ярашлы, «ысын»
милләтселек теориялары нигеҙһеҙ. Шул уҡ ваҡытта этник милләтселек «ситтәрҙең»
милләткә ҡушылыу процесын тотҡарлай, сөнки үҙенең йәки ата-бабаларының генын
үҙгәртә алмай. Шул сәбәпле күпселек социологтар, этник ҡиммәттәр шәхси тормош
өлкәһе сиктәренә сығырға тейеш түгел, тип иҫәпләй.

Һул хәрәкәттәр милләтселекте социал-демократияға дошман булған һәм
консерватив-авторитар режимды яҡлаған уң идеология тип ҡарай. Әммә икенсе ҡараш
та бар, уға ярашлы, бары тик уртаҡ яҙмыш һәм милли оҡшашлыҡ арҡаһында
бер-береһенә ышаныс менән бәйләнгән берләшмә генә социаль ғәҙеллеккә һәм
демократияға өлгәшә ала.

Марксизм күҙлегенән, синыф айырмалыҡтарын бөтөрөүгә ярҙам иткән айырым
осраҡтарҙан тыш, милләтселек «пролетариат өсөн ҡапҡан» булып тора. Марксистар
бөтөн донъя буйынса универсаль эшсе аңын таратыу һәм капитализмдың ҡолауы
милләтселекте нигеҙенән мәхрүм итәсәк, тип күҙаллай. Әммә, тәү сиратта эшсе
синыф сәйәси хакимлыҡ яулап, бөтөн ил буйынса «милләт булараҡ билдәләнергә»
тейеш. Космополитизм кешеләрҙе, тәү сиратта, раса, дин, мәҙәниәт һ.б. сиктәрҙе
һанға һуҡмаған дөйөм кешелек мәсьәләләре борсорға тейеш, тип раҫлай.
Космополиттар милли сәйәсәттән киңерәк булған мәсьәләләр ҙә барлығын күрһәтә һәм
улар бары тик трансмилли кимәлдә генә хәл ителә алғанына күрһәтә. Ҡағиҙә
булараҡ, космополиттар именлек һәм тәртип тәьмин итеү проблемаларына тейешле
иғтибар бирмәй һәм уны хәл ителгән тип уйлай. Шул уҡ ваҡытта ғәмәлдә именлек
милли дәүләттәрҙең көс структуралары ярҙамында булдырыла. Космополиттар бик йыш
милләтселектең уртасыл формаларында шовинистик ҡеүәт һәм уның киләсәктә нацизмға
әүерелеү хәүефен күрә. Бындай раҫлауҙарға комментарий биреп, М. Уолцер, «XX
быуаттағы енәйәттәр аҙғын патриоттар һәм аҙғын космополиттар тарафынан
башҡарыла. Әгәр фашизм был боҙоҡлоҡтоң беренсеһе булып торһа, Ленин һәм Мао
версияларындағы коммунизм — уның икенсеһе», тип белдерә. Индивидуализм яҡлылар,
йәмғиәттең нигеҙ элементы булып ғаилә лә, берләшмә лә, милләт йәки ниндәй ҙә
булһа башҡа айырым коллектив түгел, ә кеше тора, тип раҫлай. Бары тик
индивидуумдар ғына хоҡуҡҡа эйә, ә коллектив хоҡуҡтар ошо кешеләрҙең ниндәйҙер
коллективта ағза булып тороуы эҙемтәһе булараҡ барлыҡҡа килә. Атап әйткәндә,
коллектив хоҡуҡтар барлыҡ кешеләр өсөн дә бер тигеҙ һәм айырым төркөмдәргә
өҫтөнлөк бирә.

Милләтселек Рәсәйҙә XVIII быуаттың икенсе яртыһында юғары даирәләрҙең Көнбайыш
Европа философияһы һәм сәйәси фекер ағымдарына ҡыҙыҡһыныуы барлыҡҡа килеү
һөҙөмтәһендә тыуа. Башта милләт атамаһы аҫтында билдәләнгән тәртип сиктәрендә
мәҙәни һәм интеллектуаль элита (күп осраҡта дворянлыҡ) аңлашыла. Милләтселеккә
примордиализм рухында аңлатма бирелә, был иһә Рәсәй тарихына, уның мәҙәниәтенә
ҡыҙыҡһыныу уята. Рус телендә милләтселеккә бәйле билдәләмәләрҙең аныҡ
эквиваленты булмағанлыҡтан, оҙаҡ ваҡыт француз терминдары ҡулланыла, тәржемәләр
ҙә эшләп ҡарала. Мәҫәлән, Вяземский Пётр Андреевич уны франц. nationalité
«халыҡсанлыҡ» тип тәржемә итә.

Феофан Прокоповичта һәм Петр эпохаһындағы рәсми документтарҙа, «милләт» һүҙе
осрауға ҡарамаҫтан, «милләтселек» терминын ҡуллана башлаған беренсе рәсәйле 1844
йылда үҙенең көндәлегендә: «…көнбайыш-либераль баштар милләтселекте хөкүмәттең
терәге, ти» тип яҙып ҡалдырған Герцен Александр Иванович була.

Петр I идара иткән осорҙа Рәсәйҙең ҡаҙаныштары донъяла һоҡланыу тыуҙыра,
батшаның арҡаҙаштары ла европалыларға тиң итеп ҡарай. Әммә XVIII быуат аҙағына
Көнбайыш менән мөнәсәбәттәр тирәләй аңлашмаусылыҡтар тыуа. Үҙ илендә, сит илдәр
менән сағыштырғанда, тиңлек, азатлыҡ һәм шәхескә ихтирам дефициты урыҫ
илһөйәрҙәрендә оялыу тойғоһо тыуҙыра.

Милли ғорурлыҡҡа бындай баҫым бер-береһенә ҡаршы тороусы ике төркөм барлыҡҡа
килтерә: көнбайышҡа йөҙ бороусылар Рәсәй Көнбайыш Европа һәм АҠШ барған юлды
һайлап, прогрессив һәм либераль көстәр артынан барырға тейеш тип иҫәпләһә,
славянофилдар Көнбайышта лидер итеп күрергә, уға оҡшарға теләмәй. Улар Рәсәйҙең
географик урынлашыуы, авторитар һәм православие үткәненә бәйле, үҙенең айырым
юлы барлығына ышана.

Самодержавияны бөтөрөүгә саҡырған 1825 йылғы декабристар ихтилалы юғары
даирәләрҙе тетрәндерә һәм күпселек көнбайыш ҡиммәттәрҙә Рәсәйгә туранан-тура
хәүеф күрә башлай, 1830 йылғы Польша ихтилалы һәм Европалағы ваҡиғалар быны
нығыраҡ раҫлай. Был көнбайыш яҡлыларҙы һәм славянофилдарҙы тағы ла нығыраҡ
бер-береһенә ҡаршы ҡуя. 1833 йылда граф Уваров «Рәсәйҙең башланғысында
Православие тора» тигән тезис тәҡдим итә.

Рәсәй империя булғанлыҡтан, власть аҙсылыҡтың милләтселегенә дошмандарса ҡарай
һәм рус этномилләтселегенә таянырға ла ҡурҡа. Шул уҡ ваҡытта ул башҡа
дәүләттәрҙәге аҙсылыҡтың милләтселеген үҙенең тышҡы сәйәси мәнфәғәттәрендә
файҙаланырға тырыша. Шундай ҡараштан сығып ул Автро-Венгрияла һәм Ғосман
империяһында панславизмды хуплай. XX быуат башында Рәсәй абсолютизм бөтөүгә
табан бара, власть ҡара груһсыларҙың хеҙмәтенә мөрәжәғәт итә һәм империя эсендә
милләт-ара ыҙғыштар тыуҙыра.

1917 йылда власҡа килгән большевиктар рус милләтселәренең хәрәкәтен туҡтата.
Бөйөк держава милләтселеге дошман идеологияһы тип рәсми рәүештә белдерелеп, уға
ҡаршы Интернационализм ҡуйыла. Шул арҡала, ниндәй генә сағылышта булыуына
ҡарамаҫтан, милләтселекте совет режимы тарафынан баҫтырыла, тигән ҡараш киң
тарала. Ҡайһы бер авторҙар, СССР-ҙа «социалистик патернализм»ға — бүленергә
тейешле йәмғиәт продуктындағы ҡлҡшкә хоҡуҡ бәйле, ул кешеләр һәм дәүләт
араһындағы әхлаҡҡа өҫтөнлөк бирелгән, тип раҫлай. Милли дәүләттәрҙән айырмалы,
СССР-ҙа граждандарҙан сәйәси әүҙемлек тә, этник оҡшашлыҡ та талап ителмәй; улар
дәүләттең биргәненә риза булырға тейеш була.

Шул уҡ ваҡытта сәйәсәттең ҡайһы бер элементтары милли характерға эйә була.
Мәҫәлән, урыҫлаштырыу программаһы XX быуатта батша осоронда башлана һәм совет
власы тарафынан дауам ителә. Икенсе донъя һуғышы ваҡытында Сталин Иосиф
Виссарионович миллилеккә һәм илһөйәрлеккә саҡыра, һуңыраҡ урыҫтарҙы «етәкселек
итеүсе халыҡ» тип иғлан итә. Был "һатлыҡ халыҡ"тарға фобия таратыу һәм этник
таҙартыуҙар менән бергә алып барыла. Брежнев идара иткән осорҙа сәйәси милләт
элементын үҙ эсенә алған, хотя и не наделяла её национальным духом. «совет
халҡы» концепцияһы эшләнелә.

Шуға ҡарамаҫтан, совет Рәсәйе бер ваҡытта ла милләт төҙөү менән маҡсатлы рәүештә
шөғөлләнмәй. СССР-ҙа "милли сәйәсәт"те рус булмаған халыҡтарҙың проблемаһын хәл
итеү тип аңлайҙар. Рәсәй Федерацияһы милли республика милли республика түгел, ә
рус халҡы — айырым этниклыҡты йөрөтөүсе тип иҫәпләнмәй. Көндәлек тормошта
күпселек үҙен дәүләткә мөнәсәбәте буйынса ғына билдәләй, төп параметр булып
власть иерархияһындағы дәрәжә тора. 1991 йылда рустарҙың күпселеге (80 %) үҙенең
тыуған иле тип тотош Советтар Союзын атай. Үҙгәртеп ҡороу аҙағына тиклем
еткерелмәһә лә, киң күләмле демократик реформаларға юл аса, шул уҡ ваҡытта ҡайһы
бер сепаратизм үҫеүгә юл аса.

Постсовет осорондағы илдең тарҡалыуы, социалистик идеалдарҙың юҡҡа сығыуы һәм
иҡтисади реформаларҙан күңел ҡайтыу күпселек кешене милләтселек идеяларына тап
килгән, шул иҫәптән киҫкен формаларҙа сығыш яһаған партиялар һәм хәрәкәттәргә
мөрәжәғәт итеүгә этәрә. XXI быуат башында милләтселек популярлыҡ яулай бара,
әммә этник һәм гражданлыҡ милләтселегенә тартылыу һаман да тотороҡло түгел.

Киң таралған ҡараш буйынса, Рәсәйҙең империянан милли дәүләткә күсеүе әлегәсә
тамамланмаған, һәм был мәсьәлә буйынса бәхәстәр дауам итә. Традиционалистар
дәүләтте нығытыу — власть вертикале идеяһын хуплаһа, модернистар уны
миллиләштереү һәм горизонталь йәмғиәт бәйләнештәрен нығытыуҙы көсәйтергә саҡыра.

Бөгөн Башҡорт милли хəрəкəте атамаһын алған башҡорттарҙың 1917—1921 йылдарҙағы
автономия өсөн хәрәкәте тарихтың бер осоронда «милләтселек» тип баһаланып, уның
башында тороусыларға «милләтсе» мөһөрө баҫылып, улар 1937, 1938 йылдарҙа
репрессияланыуға дусар ителеүгә ҡарамаҫтан, милли хәрәкәттең төп талабы булып
XVII—XX быуаттарҙа Рәсәй хөкүмәтенең колониялаштырыу сәйәсәте арҡаһында
башҡорттарҙың юғалтылған аҫаба ерҙәрен кире алыу, Башҡортостан
милли‑территориаль автономияһын төҙөү һәм башҡа милли мәсьәләләрҙе хәл итеү
торған. Халыҡты туплау, киләсәккә йүнәлештәр билдәләү йәһәтенән башҡорт
ҡоролтайҙары мөһим роль уйнай.



