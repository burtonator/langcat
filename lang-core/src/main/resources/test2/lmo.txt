https://lmo.wikipedia.org/wiki/25_04

Ol dé 25 de bril l'è 'l 115 ( 116 si l'an al è biseest ) dé de l'an del
calendare gregorià; manca 251 dé a finí l'an.

Ul dí 25 de bril al è ul dí da pòost 115 ( 116 si l'an al è biseest ) dal an dal
calendari gregurian; i manca 251 dí a finí l'an.

1707 - Almansa (Albacete, Casteja, Spagna): i tröpe felipiste i ghe trà zò i
Catalano-Aragonese, ergot che comportarà che Casteja la ocüpe ol Regn de
València per drecc de conchesta (guèra de Sücessiú).

1953 - Nöa York (SÜA): James Dewey Watson e Crick i pöblega a la revesta
sientífega Nature la strütüra de l'ADN in dobia élica che i ía descu·ert.

1974 - Portugal: l'emissiú de la cansú 'Grandola Éla Morena', la dà ol segnal
per la sölevassiú militara, planificada per Otelo Saraiva de Carvalho, che
posarà fí a la ditadüra d'Antonio de Oliveira Salazar.

1196 - Perpinyà (ol Rosselló) - Alfuns ol Cast, o ol Trobadur, pröm rei de la
Corona d'Aragó.

1995 - Rancho Mirage (Califòrnia, Stacc Ünicc): Ginger Rogers, atura e balerina
Nord-americana.

Sant March, dé de Venexia, d'ergü teritore de l'antiga repüblega sereníssima
(che la covriva ol Vènet, la costa adriàtega de la Slovénia e la Croàssia
atüale) e de Fertília (l'Algher).



https://lmo.wikipedia.org/wiki/24_04

Ol dé 24 de bril l'è 'l 114 ( 115 si l'an al è biseest ) dé de l'an del
calendare gregorià; manca 252 dé a finí l'an.

Ul dí 24 de bril al è ul dí da pòost 114 ( 115 si l'an al è biseest ) dal an dal
calendari gregurian; i manca 252 dí a finí l'an.

1915 - Genosside Armench: Türchia la realisa ol pröm genosside del sécul XX
fasent fò 1.500.000 Armench.

1990 - Cap Canaveral (Stacc Ünicc): Lansament al spasse del telescope spassial
Hubble.

2004 - Síper: s'al sélebra ol referéndum i resültac del qual i comporta che ol
01 05 del 2004 noma la part Grega de l'ísola la pöda egní det a l'üniú Öropéa.

1845 - Liestal (Svízzera): Carl Spitteler, scritur Svízzer, Premi Nobel de
Literadüra.

1934 - Richmond (Virgínia, Stacc Ünicc): Shirley MacLaine, atura Nord-americana.

1942 - Nöa York (Stacc Ünicc): Barbra Streisand, cantant Nord-americana, atura e
diretura de sínema

1980 - Ann Arbor (Michigan-Stacc Ünicc): Austin Nichols atur e sportesta
Stadünindench.



https://lmo.wikipedia.org/wiki/14_04

Ol dé 14 de bril l'è 'l 104 ( 105 si l'an al è biseest ) dé de l'an del
calendare gregorià; manca 262 dé a finí l'an.

Ul dí 14 de bril al è ul dí da pòost 104 ( 105 si l'an al è biseest ) dal an dal
calendari gregurian; i manca 262 dí a finí l'an.

1849 - Debrecen (Ungària): daspus che i tröpe Masare, liderade per Lajos
Kossuth, i a venzit l'esèrsit Austríach, l'assemblea de Debrecen la proclama la
repüblega Ungaresa.

1931 - Madrid (Spagna): daspus la vitòria eletorala repüblegana del 12 04, a
l'orabassa, ol pòpul Madriles al se lansa in strada in massa; ol comandant de la
Guàrdia Sivila Spagnöla, ol zeneral Sanjurjo, al pö mia garantí la continüità de
la monarchia e ol rei Alfons XIII al se ved obligat a abdicá. Se la proclama la
Segonda Repüblega Spagnöla.

1945 - i Stacc Ünicc: Harry S. Truman n'al de·enta president come conseguensa de
la mort de Roosevelt, du dé pröma.

1962 - Spagna: i Corte Spagnöle i apröa la nassionalisassiú del Banch de spagna.

1981 - i Stacc Ünicc: ol transbordadur spassial "Columbia", guidat per du òm, al
finiss con ésit ol sò pröm gul spassial.

2002 - Figueres (l'Alt Empordà): l'Orquestra de Cambra de l'Empordà la manda
inans la fondassiú de l'Orquestra Filharmònica de Catalunya.

2004 - Süd-àfrica: se ghe i sélebra i terse elessiú presidensiale daspus de la
borlada del résim de segregassiú rassiala.

2005 - Madrid: Ol Consel de Ministres apröa ol prosèt de les ch'al permetrà ol
return di documenc che atüalament s'i tröa a l'Archíe Zeneral de la Guèra Civila
de Salamanca e la creassiú del Sénter Docümental de la Memòria Stòrega in chèsta
istessa sità.

2010 - Ol vülcà che l'se tróa sóta ‘l giasèr Eyjafallajokull in Islanda l’à
tacàt a erütà de bröt e l’à bötàt fò öna nìola de sènder isé granda che ‘l
tràfech aèreo l’è stai fermàt in mèza Eüròpa, a partì prima dal nòrt Eüròpa
prima per rià pò fina al cèntro e süd Eüròpa in di dè dòpo.

1578 - Madrid (Casteja): Felip III de Casteja, rei de Casteja, Aragó e Portugal
e cunt de Barcelona.

1907 - Haiti: François Duvalier, president d'Haiti (1957-1964) e ditadur
(1964-1971).

1917 - Varsòvia (Polònia): L. L. Zamenhof, físegh, scomensadur de l'idioma
Esperanto.

1964 - Burberg (Zermania): Gerhard Domagk, bateriòlegh Todèsch, Premi Nobel de
Medesina.



https://lmo.wikipedia.org/wiki/10_04

Ol dé 10 de bril l'è 'l 100 ( 101 si l'an al è biseest ) dé de l'an del
calendare gregorià; manca 266 dé a finí l'an.

Ul dí 10 de bril al è ul dí da pòost 100 ( 101 si l'an al è biseest ) dal an dal
calendari gregurian; i manca 266 dí a finí l'an.

2003 - Kirkuk (ol Kurdistan): la sità la borla in mà de la guerija kurda e de
l'esèrsit estaunidench (guèra de l'Iraq).

2010 - L'aereoplà del presidènt de la Polònia l' se schiànta a tèra intàt che l'
sircàa de aterà a l'areopórt de Smolensk in Rüsia: i mör ol presidènt de la
Polònia, Lech Kaczyński, la sò moér, ol capo de stat magiùr de l'ezèrcit
Franciszek Gagor, el vice minìstro di èsteri Andrzej Kremer, ol goernadùr de la
banca centràl polàca Slawomir Skrzypek, e töta la delegasiù üficiàla che l'ìa
dré a 'ndà a Katyń per prezensià a i selebrasiù 'n memoria de la stràge
soviètega de polàch per mà de Stalin.

1902 - Barcelona: Bartomeu Robert, plö cognossit come Dr. Robert, medi e
polítegh Català (n.1842).

1919 - Chinameca, Mèssich: Zeneral Emiliano Zapata, al borla zò mort in öna
imboscada per órden de Pablo González.

1965 - Nissa, Fransa: Carolina Otero, cognossida come La Bela Otero. Balerina
d'orísen Spagnöla, famusa internassiunalament a la fí del s.XIX.

2010 - ol presidènt de la Polònia, Lech Kaczyński, la sò moér e töt ol sò staff
in d'ü dizàster aèreo a l'areopórt de Smolensk in Rüsia.



https://lmo.wikipedia.org/wiki/06_07

Ol dé 6 de löi l'è 'l 187 ( 188 si l'an al è biseest ) dé de l'an del calendare
gregorià; manca 179 dé a finí l'an.

Ul dí 6 de löi al è ul dí da pòost 187 ( 188 si l'an al è biseest ) dal an dal
calendari gregurian; i manca 179 dí a finí l'an.

985 - Barcelona: Almansor al cölmena la campagna contra ol cuntat de Barcelona
devastant la sità.

1999 - Barcelona: Ü gröp fassesta armat al assalta la sé de l'Associassiú de
stödénc Progressist'c.

2006 - Donostia (Paes Basch): Ol PSE e Batasuna s'i reüniss per la pröma ölta
daspus de l'alt-al-fögh permanent d'ETA.

1189 - Chinon (Indre-et-Loire, atüalament Fransa): Enrich II d'Anglatèra (n.
1133).

1415 - Costansa (Baden-Württembergh, Zermania): Jan Hus, reformadur Boemià, fat
brösá per erésia per ol Consile de Costansa (n. intra 1369 e 1373).

1893 - Paris (Fransa): Henry-René-Albert-Guy de Maupassant, cognossit come Guy
de Maupassant, scritur Franses (n. 1850).

1962 - Oxford (Mississippi, SÜA): Wiliam Harrison Faulkner, cognossit come
Wiliam Faulkner, scritur Stadünindench.

1971 - Nöa York (SÜA): Louis Armstrong, trompetesta e cantant de jazz
Stadünindench (n. 1901).

2004 - Viena (Àustria): Thomas Klestil, polítegh Austríach, president del paes
(n. 1932).

2005 - Paris (Fransa): Claude Simon scritur Franses, resident a Salses (ol
Rosselló), Premi Nobel de Literadüra ol 1985 (n. 1913).



https://lmo.wikipedia.org/wiki/01_05

Ol dé 1 de magio l'è 'l 121 ( 122 si l'an al è biseest ) dé de l'an del
calendare gregorià; manca 245 dé a finí l'an.

Ul dí 1 de magio al è ul dí da pòost 121 ( 122 si l'an al è biseest ) dal an dal
calendari gregurian; i manca 245 dí a finí l'an.

1879 - Barcelona: ol "Diari Català" al pöblega ol sò prospet, ol resöm di punc
indóe s'i esponn i sò ideaj, tri dé pröma de dá fò ol pröm nümar.

1756 - Versaja (Yvelines, Ísola de Fransa, Fransa): Fransa e Àustria ghe i signa
ol tratat, che i fa aliacc in la guèra di Set Agn.

1886 - Chicago (Ilinois, SÜA): miér d'operari se i declara in greva per reclamá
öna zornada laburala de 48 ure setmanale: la sarà l'orísen de la selebrassiú del
01 05.

2003 - Washington (SÜA): ol president George Bush al proclama la fí de la guèra
d'Iraq.

2004 - Öròpa: des nöf stacc de l'Öròpa sentrala e mediterània i è incorporacc a
la ÜÖ: Slovàquia, Slovènia, Estònia, Ungària, Letònia, Litüània, Malta, Polònia,
Céchia e Síper.

2006 - Bolívia: Ol president Evo Morales al decreta la nassiunalisassiú di
idrocarbur, in compiment del sò programa eletoral.



https://lmo.wikipedia.org/wiki/Zeus

Ol Zeus ('n gréch antìc Ζεύς/Zeús; in gréc mudéren Δίας/Días; in latì Juppiter)
in de la mitologèa gréca l'éra 'l rè de töcc i dèi.

S-cèt de Crono e de Rea e sèmper segónt la mitologèa gréca l'istàa 'n del sò
palàs sö 'nsima al mut Olimpo de 'ndóe per fas rispetà l' tiràa zó di sömelèch
(fölmengn) e pròpe 'l sömelèch l'è 'l sò sìmbol.

L'éra spusàt con la Era (Iuno 'n latì), ma l'è famùs per i tate aventüre che l'
gh'avrès üt al de fò del matrimòne, la piö curiusa de töte chèla che l'à èst ol
Zeus trasfurmàs 'n d'ü tòr per rapì la ninfa Eüròpa.

El Zeus, segond i leggend de la mitologia greca, a l'era l'ultim di ses bagaj
che la còppia de Titan la gh'aveva avuu. El sò pader Cròn (dio del temp) a l'era
diventaa re di dei dòpo avè castraa l'Uran (dio del Ciel) e pader de tucc i
Titan. Ma l'Uran, cont el scappà via per el dolor, l'aveva mandaa vers el fioeu
ona maledizion: anca lù el saria staa casciaa via del tròn divin per man d'on sò
fioeu. Per quest el Cròn, quand che la soa miee e sorella Rea la partoriva, el
ciappava el bagaj e se 'l mangiava. A la sesta voeulta che la succedeva ona
ròbba simil, la Rea, stuffa, l'ha deciduu che almanch el sò ultim fioeu el saria
dovuu viv. Donca l'è andada in de l'isola de Creta, indove l'ha domandaa a
divinità guerrer, i Curee, de fà rumor cont i scud menter lee l'era dree a
partorì, inscì che 'l Cròn el podess minga sentìlla. Poeu l'ha appenduu el bagaj
appenna nassuu a on alber (inscì sospenduu el podeva fàss minga vedè del pader)
e l'è tornada del sò marì. El Cròn l'aveva savuu che ghe l'era nassuu on alter
fioeu e l'ha reclamaa. Allora la Rea el gh'ha daa on sass, cont el dì che l'era
quell lì el piscinin: el Cròn el s'è minga accorgiuu de l'ingann e l'ha mangiaa
senza fàss tròpp domand el sass.

A Creta el Zeus l'è bevuu el lacc de la cavra Amaltea e l'è vivuu cont i Curee e
di Ninf, che a segonda di leggend gh'hann di nòmm different. Quand la cavra
Amaltea l'è mòrta, el dio el gh'ha ciappaa la soa pell e 'l l'ha mettuda in sul
sò scud, l'egida. Quand che l'è cressuu, l'ha deciduu che l'era vegnuu el temp
de vendicàss del pader che voreva mangiàll e de inscì completà la profezia del
nònno Uran. Donca a l'è tornaa a la reggia di Titan, e, cont on nòmm fals, l'è
diventaa on serv del Cròn. On dì el gh'ha servii on ròbba de bev cont ona sòrta
de purgant, che l'ha faa sì che 'l Cròn el spuass via tucc i sò fioeui che
l'aveva mangiaa (e che intanta eren cressuu) e anca el sass. A 'sto pont el Zeus
el podeva inizià la soa guerra per el tròn divin.

I fradei che eren sortii del còrp del Cròn eren duu, Poseidon e Ade, menter i
sorell eren tre, Era, Demetra ed Estia. I ses Crònid hann scominciaa la lòtta
per el domini del mond contra i Titan. Ma ancamò ona voeulta, la vittòria l'è
stada dovuda a ona Titanessa, var a dì la Meti, dea de la prudenza. Quella chì
l'ha consejaa al Zeus de liberà i fradei di Titan, che eren staa serraa in del
Tartar: i Ciclòp e i Ecantònchir. I primm gh'aveven domà on oeugg, i segond cent
brasc. Ma eren anca di guerrier possent e di faber òttim, che hann donaa al Zeus
e ai sò fradei i arm per batt el Cròn e 'l sò esercit: el fulmin al Zeus, el
trident al Poseidon e on elmo che 'l rendeva invisibil a l'Ade. Inscì armaa, la
vittòria l'è rivada, dòpo des ann de guerra. Tucc i Titan che s'eren oppòst a
l'ascensa del Zeus e di sò fradei hinn staa casciaa in del Tartar al pòst di
Ciclòp e di Ecatònchir.



https://lmo.wikipedia.org/wiki/Zernez

Zernez ( [tsərˈnɛts] (Jutt·infurmaziòn)) l'è un cumün sgüisser in del sircundari
Sur Tasna del destret de l'Inn in del Cantun Grisun. A 'l gh'ha pü u manch 1149
abitant, una süperfis de 203.85 km², e 'l se tröa a una altitüden de 1474 meter
sura 'l nivel del mar.

El cumün de Zernez l'è tacaa ai cumün de Ardez, Lavin, Livigno (IT-SO), S-chanf,
Susch, Tarasp, Tschierv, Valdidentro (IT-SO).

Blasunadüra: Un urs Negher in sü sfund gris bianch che 'l porta 'n Abiess
sradigaa

El scüd el fa remembraa i tanc cünt sura urs truaa de chi e de la in del cumün e
in di busch a lü arent e però anca a la fameja Planta che in sül so de scü 'l
gh'eva na sciampa de urs.

Zernez la se tröa in de la spianada de l'Engadina in del punt indua l' Inn e 'l
Spöl se giunten insema. Zernez la gh'ha 1033 abitant i quaj, per la püpart,
parlen Rumanc. El sit l'è 'l punt de partensa püssee impurtant per escürsiun in
del Parch Nassiunal Sgüisser. Una gita tant amada l'è quela che la mena a la
Chamanna Cluozza, ciuè 'l refüsg alpin Cluozza. A Zernez partegnen la frassiun
Brail e la vesinansa Carolina.

Malgraa una müdada del Rumanc al Tudesch d'un piscinin toch de la pupulassiun
avüda lögh in del secul quel de desnöf, la püpart de la gent l'è restada tacada
al so parlà Vallader. In del 1880 s'hin deciaraa de maderlengua rumancia 'l 84%,
in del 1900 el 79% e in del 1941 el 78%. In di agn despö de la segunda guera
mundiala 'l Rumanc l'è andaa sgiò in percentüal ma 'l resta a bun cünt la lengua
principala. In de la tabela chi de suta gh'è 'l desvilüp lengüistegh dij ültem
agn:

Zernez la vegn mensiunada la prima völta in del 1161 cunt el nom Sarnetz. Dopu
d'un gran fögh incendiari ' 5. de stemeber del 1872 che l'ha sparagnaa dumà 40
di 157 cà del paes, tüt un toch intregh del paes l'è staa faa sü de nöf in stil
de citaa, ciuè cunt tech piat che, per l'Enganida, l'è pütost atipegh.

Minga delunsg de Zerzez, un cicinin püssee a nord, gh'è 'l nördlich Castel
Wildenberg, faa sü in del dersètesem secul. In del riun Runatsch gh'è na gesa
baroca del 1609 cunt urnament de stüch.

In de la tradissiun di Suranom di paes Engadines quij de Zernez ghe disen ils
magliachognas, ciuè i majacagn, al cuntrari di Visentin ch'inscambi hin i
majagat.



https://lmo.wikipedia.org/wiki/Whitney_Houston

La Whitney Elizabeth Houston, cugnussüda mej cume Whitney Houston (Newark, 9
d'agust del 1963 - Beverly Hills, 11 de febrar del 2012), l'è stada una cantanta
e atris americana.

La gh'ha 'vüü un frach de sücess in di Agn Vutanta e a l'inizzi di Agn Nuvanta,
induve l'ha piazzaa set singul de fila al prim post de la Billboard Hot 100,
inscì l'ha batüü el record de Diana Ross & the Supremes e di Beatles. In de la
sò carera l'ha vendüü püssee de 170 miliun de copi tra album, singul e video.

La nass in del 1963 a Newark, una cità del New Jersey. Fin de quand l'era pinina
la taca a cantà in d'un cor gospel e anca in d'una mota de night club insema a
sua mader Emily. Dopu d'avè tolt el diploma e avè faa un bel poo de lavurà 'me
mudela, in del 1981 la taca el sò impegn in del mund de la müsica per la Tara
Productions.

Quater agn dopu la fa vegnì föra el sò prim album Whitney Houston (cun denter el
singul All at Once) e l'è sübit un sücess: prim post in la classifiga di Stat
Ünii per quatordes setemann de fila e 29 miliun de copi vindüü (record per vöna
che l'è al debüt, ancamò imbatüü; la Britney Spears, cunt el sò Baby One More
Time del 1999 la se fermarà a 25 miliun).

Düü agn dopu, in del 1987, l'è la völta de Whitney, un alter sücess
internaziunal, cunt el singul I Wanna Dance with Somebody (Who Loves Me). In del
1988 l'incida One Moment in Time, inn di Ulimpiad de Seul. In del 1990 el vegn
föra el terz album, I'm Your Baby Tonight. In del 1992 la fa el so ingress in
del mund del cinema cul fa la prutagunista insema a Kevin Costner in de la
pelicula Bodyguard (it.: La guardia del corpo). La canzun principala de la
culona sunora, I Will Always Love You (cover de Dolly Parton) la gh'ha un sücess
clamurus, menter el disch cun la culona sunora el diventa el püssee vendüü de la
storia, cun 42 miliun de copi. In del 1995 la recita in del film Donne - Waiting
to Exhale e l'ann dopu in Uno Sguardo dal cielo insema a Denzel Washington.
Nunustanta un sücess inscì gross, Whitney la gh'ha 'vüü un bel poo de prublema
in de la sua vita, specialment de drogh che l'even faa diventà smorta e magra.
El sò pader pö el vureva de lee cent miliun de doler e per ciapài l'eva miss sü
una causa cuntra la sua tusa in del 2002, ma pö l'è mort l'ann dopu, prima che i
giüdes dessen resun a la dona.

In del 2003, düranta una litigada, la ciapa di bot da sò marì Bobby Brown,
spusaa in del 1992, e gh'hann de rivà i pulee per fermài. In del 2006 Whitney le
mola, cul purtàss via la sò tusa. In del genar del 2012 la sua cà discugrafiga
la fa savè che la Houston l'ha bütaa via tücc i sò ghei, ciuè quaicoss cumè cent
miliun de doler, ma lee la dis che l'è minga vera. El mes dopu The Voice (la
vus), suranom scernii per lee de Oprah Winfrey, la mör a dumà 48 agn, el vündes
de febrar in d'un hotel de Beverly Hills, indè l'era andada per tö part a una
manifestaziun ligada ai Grammy Awards.



https://lmo.wikipedia.org/wiki/Villapizzon

Villapizzon (Villapizzone) l'è on quarter de Milan, situaa a nord-ovest del
centro, in de la zona de des'centrament 8 (Porta Volta, Quarter de la Fera,
Quarter Gallarates, Quart Oggiee).

El paes l'è nominaa per la prima volta in del 1346. Ai temp di piev milanes
l'era on comun che 'l faseva part de la Piev de Trenn. L'è restaa indipendent
fina al 1869, se femm eccezion per el period napoleonigh, che l'ha vist
Villapizzon vegnì taccada a Milan (1808-1816). A part del 1869 l'ha faa part de
Musocch.

Villapizzon, che l'è in periferia, l'è staa vun di sitt de la cressida
urbanistiga milanesa, e 'l vegg borgh agricol ormai l'è covert di cà noeuv di
Ann Sessanta. Per on bell poo de temp l'è stada ona zona de pocca importanza,
fina a quand gh'hann faa sù ona stazion del passant ferroviari milanes (ghe
passen i treni che vann a Novara, a Vares e Gallaraa).

In del 1978, in de la veggia cassina arent a la gesa de San Martin, l'è nassuda
ona comunità de famili (al dì d'incoeu ses), a la qual la s'è taccada anca ona
comunità de Gesuita. Quella esperienza chì poeu la stada ripetuda de alter
comunità in Italia.



https://lmo.wikipedia.org/wiki/Varasdin

Varasdin (Varaždin in croatt; Varasdino in italian; Warasdin in todesch; Varasd
in ungheres; Varasdinum in latin) l'è ona città de la Croazia de tramontana. La
se troeuva arent al fiumm Drava, a 81 chilòmetri de Zagabria e arent al confin
sloven. L'è 'l capploeugh de la region omònima.

La prima voeulta che la città l'è stada nominada l'è in del 1181, in d'on
document legal el re ungheres Béla III l'ha scritt giò anca de on sitt ciamaa
Garestin. On alter re ungheres, l'Andrea II, el gh'ha daa a la città el titol de
borgh in del 1209: ben prest la città l'è vegnuda el centro economigh e militar
de la Croazia del nord, anca per podèss difend di invasion di Turch, in del
Renassiment. Chichinscì gh'è rivaa i Cavalier Ospedalee (Ivanovci in croatt),
che gh'hann faa sù on monastee e ona gesa. Ai temp de la reforma cattoliga la
città l'è stada impienida de ges barocch e de scoeul de Gesuita. In del 1756,
Varasdin l'è stada nominada capital de la Croazia (al temp ona region del Regn
Ungheres), ma vint ann dopo on incendi l'ha trada giò quasi del tutt; la capital
donca l'è stada spostada a Zagabria, indove l'è anca al dì d'incoeu. A bon cunt,
in del XIX secol Varasdin l'ha conossuu on alter moment de splendor. Ai temp de
la Guerra de Indipendenza Croata (1991) Varasdin l'ha patii proppi pocch.



https://lmo.wikipedia.org/wiki/Urtugrafia_del_CLL

L'Urtugrafia parpugnüda del CLL (Cunsej Lunbáart për la Lengua) l'è una grafia
assee funetega che la duariá faurì la cunprensiun di realtaa funetegh de tücc i
parlad lumbard.

Inscí de representà la lunghezza vucalega, la grafia del CLL la dröa i dubi
vucaj: Téemp, Busáard, Laúur, Udúur, e.i.v. (grafia classega = temp, bosard,
laor, odor, grafia ünificada = temp, busard, laur, udur) La grafia del CLL la
dröa anca tücc i acent e segn pusibej:

à = a cürta e overta: Gàt, Ràt, Sàch (grafia classega = gatt, ratt, sacch,
grafia ünificada = gat, rat, sach) á = a lunga e sarada: Parláda, Sganbáda,
Stracáda (grafia classega = parlada, sgambada, straccada, grafia ünificada =
parlada, sgambada, stracada) áa = a sarada lunga : Páas, Andáa, Parláa (grafia
classega = pas, andaa, parlaa, grafia ünificada = pas, andaa, parlaa) ü = ü
cürta e overta : Tüc', Süc', Lüm (grafia classega = tucc, succ, lumm, grafia
ünificada = tüc, sücc, lüm) üü = ü lunga e sarada : Lüüs, Vendüü, Müür (grafia
classega = lus, venduu, mur, grafia ünificada = mür, vendüü, mür) ö = ö cürta e
overta : Incö, Böc', Pö (grafia classega = incoeu, boeugg, poeu, grafia
ünificada = incö, böcc, pö) öö = ö lunga e sarada : Rööda, Vööj, Fööja (grafia
classega = roeuda, voeuj, foeuja, grafia ünificada = röda, vöj, föja) ë = vucal
atuna, senza "valur" (Schwa), parnunziada intra a e e, a segunda de quij che
parla e de'l dialet : Përchè, Trinchël, Sempër (grafia classega = perchè,
trinchel, semper, grafia ünificada = perchè, trinchel, semper)

Per quel che'l revarda 'l met in fin de parola la consunant debula u forta, la
grafia del CLL la dis de scernì föra la cunsunant che la pariss int i parol
deriaa: Didun, didin, e alura Did e minga dit (grafia classega = did grafia
ünificada = did) Uget, ugiö, ugiada, e alura Ögg e minga öcc (grafia classega =
oeugg grafia ünificada = ögg) Perseghin, persegun e alura Persegh e minga
persech (grafia classega = persegh grafia ünificada = persegh) Rubèta, rubín, e
alura Rob al plüral de roba e minga rop (grafia classega = robb grafia ünificada
= rob)

Per quel che'l revarda la parnunzia sunora u minga sunora de la "v", el CLL el
parpogn de scrivela "f" in fin de parola e de lasàla föra quand che l'è
intervucalega: Nööf, Prööf, Lööf (grafia classega = noeuv, proeuv, loeuv grafia
ünificada = növ, pröv, löv) Nööa, Prööa, Lööa (grafia classega = noeuva,
proeuva, loeuva grafia ünificada = növa, pröva, löva)



https://lmo.wikipedia.org/wiki/Urtugrafia_bres%C3%A0na

Sicóme che 'l Bresà l'è sèmper stat e amò 'ncö l'è 'na lèngua prim de töt
parlàda e mìa scriìda, 'na ortografìa acetàda e ricunusìda de töcc l'è mai stàda
definìda. Endèi öltem agn la prudusiù leterària 'n dialèt l'è crisìda 'n pó
(suratöt comédie 'n dialèt e cumpunimèncc poétic) ma le régole che i autùr i
g'ha doperàt per scrìer le g'ha mìa curìt dré a 'n standard definìt ma piötòst a
divèrse tradisiù e quàze sèmper con de le variàncc personài. En piö, endèi öltem
agn, en quàc cümü (suratöt chèi aministràcc de la Lega Nord) i g'ha ambiàt a
mèter i cartèi stradài de indicasiù de le località, có la versiù bilìngue,
(Italià e dialèt local) ma apò a 'n chèsto ògni aministrasiù la g'ha doperàt
régole ortogràfiche diferènte e de spès machinùze e 'na grafìa cümü la sömèa amò
de lóns de ègner.

Le régole dopràde endèi artìcoi marcàcc come scriìcc segónt l'ortografìa modèrna
le se rifà a la grafìa del Canossi che l'è sènsa döbe l'autùr dialetàl bresà
contemporàneo piö 'mportànte, con apèna 'n quac ritóc, per rindìla piö
sistemàtica, endóche 'l poéta l'ìa mìa stàt unìvoco.

Le régole i è le stèse che se dopèra per scrìer en Italià föra che per le ecesiù
riportàde ché sóta:

Se dopèra l'acènto gràve e acùto per distìnguer el fonéma /e/ del fonéma /ɛ/ e
'l fonéma /o/ del fonéma /ɔ/ 'ndèle sìlabe acentàde. En piö, se dopèra la
diérezi per reprezentà le vocài srotondàde /ø/ e /y/.

Töte le paròle mìa monosilàbiche le g'ha de ìga 'na sìlaba col acènto gràfic,
sedenò pöl vésega dei döbe sö 'ndoche méter l'acènto tònic e chèsto 'l pöl creà
cunfuziù e fa confónder le paròle. Per ezèmpe, se se scrìf fiochel sènsa acènti
se sà mìa se se völ dì fiòchel (it.: nevica?) o fiochèl (it.: falcetto).

Sicóme che le vocài àtone (mìa acentàde) le g'ha en valùr distintìf minùr, l'è
mìa nesesàre discriminà tra vocài deèrte e vocài seràde. Chèsto 'l völ dì che la
paròla vedèl la pöl véser prununciàta tat [veˈdɛl] come [vɛˈdɛl] sènsa
compromèter la comprensiù.

Quan che l'acènto tònic el stà söndèna vocàl srotondàda (ezèmpe: ödela [ˈødela])
ocór mìa segnàl perchè gh'è zà la diérezi, però quan che 'la capèta söndèna
sìlaba con 'na vocàl mìa srotondàda ma la paròla la g'ha dét 'na quac vocàl
srotondàda (ezèmpe: rödèla [røˈdɛla]) alùra bizògna segnàl sedenò se pöl pensà
che 'l nàghe söla vocàl srotondàda.

Con chèste régole restarès föra póche paròle che le pödarès fa nàser amò dei
döbe, cioè paròle come cümü o bötöm 'ndoche le vocài srotondàde i è dò e giöna
de le dò la pórta l'acènto tònic. Per chèste gh'è mìa ótra sulusiù che la
memória e l'üzo. De sòlit però l'acènto tònic al và söla segónda de le dò vocài
srotondàde, compàgn che 'ndèle paròle apéna lüminàde e apò a 'n fügüret
[fyˈgyrɛt] (it. figurati) o sügüremel [syˈgyrɛmɛl] (it. assicuramelo).
Adognimòdo se tràta d'en nömer picinì fés de càzi.

Le régole per la prunùncia de le consonàncc i è le stèse de chèle de
l'ortografìa de la lèngua italiàna föra che per chèle situasiù che l'Italià 'l
conós mìa o adognimòdo i è mìa ambìgue. Per ezèmpe:

El Canossi el gh'ìa stabilìt de le régole de letüra che i è pò stàde püblicàde
'ndel'apendìce a la sò racòlta de poezìe Melodia e Congedo. Le regole piö
ambìgue che s'è sercàt de rasiunalizà i è le seguèncc:

Per el rèst le régole i è pròpe le stèse del Canossi, con apéna 'na
sistematicizasiù de l'üzo dei acènti che però zà 'l Canossi 'l tindìa a doperà
de spès per evità cunfuziù cóme 'ndèle paròle dàga, bàter, Municìpio, 'ndoche
l'acènto l'è doperàt apò condèle paròle piàne (acènto tònic söla penöltema).

I tòc ciapàcc de le Dés Zornàde del Canossi se pöl troài apò a söi sicc indicàcc
ché sóta:

Le régole ortogràfiche dopràde del Canòssi i è stàde de lü stès descriìde e
püblicàde 'ndel Melodia e Congedo, vülüm cüràt de l'Aldo Cibaldi. Endèi sit
riportàt ché sóta i è stàde trascriìde isé cóme le compàr söl lìber apéna
lüminàt:

En óter sito de referènsa gramaticàl e de ortografìa l'è chèsto:
https://sites.google.com/site/dialetdebresa/grammatica

E ché se tróa un pó de vocabolario:
https://sites.google.com/site/dialetdebresa/dizionario



https://lmo.wikipedia.org/wiki/Trentin

El Trentin (in Italian: Trentino, cugnussüü, suratüt int el passáa anca cuma
Welschtirol in Tudesch e cuma Venezia Tridentina in Italian), a nivel üfiziál
ciamáa Pruvincia Autonuma de Trent (Provincia autonoma di Trento in Talian),
insema al Südtirol el fà sü la regiun Trentino-Südtirol. La capital del Trentin
l'è Trent.

El Trentin el fa part de l'Europaregion Tirol-Südtirol-Trentino, che'l met
insema tücc e quater i regiun de'l vegg Tirol.

El nom "Trentino" el revarda el toch de tera inturn a Trent: chi toch de tera
tirulesa chi, ucüpáa per la püpart de Talian e Ladin, int el secul 19° hin gnüü
ciamáa Welschtirol. El termen "Tirol" (Talian: „Trentino tirolese“) a l'è 'ncamò
viv al didincö int el nom di cumpagnij di Schützen di sit trentin (Primör, per
esempi) e int el nom del PATT (Partito Autonomista Trentino Tirolese), un partíi
ütunumista regiunál che'l partegn a l'üniun furmada inturn a l'Ulivo.

Anca se'l nom üfiziáa a l'è Provincia Autonoma di Trento, la gent cumün el ciama
squas semper dumà Trentino.

Al cuntrari de'l Südtirol, la püpart de la gent in Trentin la parla Talian,
lengua recugnussüda a nivel üfiziál, e, int el parlà de tücc i dí, anca di
dialet Cisalpin e Venet (minga recugnussüü a nivel üfiziál). In di quaj tuchelit
de tera 'l se parla anch el Tudesch e int la Val de Fassa e, tant mesedàa al
Trentìn, anca in de la Val de Non e in de la Val de Sô 'l se parla 'l Ladin.



https://lmo.wikipedia.org/wiki/Ticines

Cula paròla Ticines a sa inteend i dialett che i è parlaa in Tesin (vün dai 26
cantón svizzer) e in Mesulcina e Calanca (dó vall dal Canton Grison).

Da na part a l'altra dal Canton a sa parla vari dialett e spéss i è anca
veramént diferént vün da l'altru: par esémpi i dialètt dala Leventina, dala Val
da Blégn, dala Val Magia e dala Val Verzasca i è cunsideraa dialett lumbard
alpin. Vist che gh'è tüta sta diferénza a sa parlarà sura tütt da chell püssée
parlaa: ul dialett da Lügan.

In dal dialett ticines i è staa dubiaa par la prima völta in lengua lumbarda düü
film american, ciuè Se ta cati ta copi e Düü testimoni scomod.

Besogna dì che 'l nom "tisines" el gh'ha una funziun suratüt pulitiga e 'l
serviss a ciamà in d'un modu cumpagn tücc i parlà del Cantun: intant podum truvà
una bela diferenza tra i dialet che se tröven a nord e a süd del Munt Scender:
quei de sota (ciuè quei de la zona de Mendris e de Lügan, ma anca quei de la
cità de Belinzona e de Lucarn), se sluntanen minga tant del mudel insübrigh
central (ciuè quel de Milan, Brianza, Com, Lech, Vares); quei de sura inveci
(dunca i parlà di distret de Belinzona, de Lucarn e di vai) gh'han di
carateristigh "alpinn", e hin el tisines ver e propi. Inultra di vai Magia,
Unsernun, Cent Vai e Verzasca (che varden in direziun del Lagh Magiur) gh'han
una sua inflüenza sura l'Alt Ussulan, intanta che quei de la Riviera e di vai
Bregn e Leventina hin ligaa a quei de la Mesulcina e de la Calanca e, in fund,
anca un poo al Rumancc. Tendenzialment, i dialet "tisines", cume 'l diseva anca
l'abaa Pietro Monti in del 1841, cunserven di carateristigh püssee arcaigh
respet ai dialet de la Lumbardia, püssee inflüenzaa di inuvaziun del Milanes (e
dunca, de luntan, de l'Italian):

Una roba interessanta l'è che in certi paes, spantegaa un poo per tüt el Tisin
(ma suratüt in de la zona central, in Val Mesulcina e in de la Bassa Leventina),
la [y] la s'è perdüda e la ven pü druvada, sustitüida de una nurmal [u]. Quel
lavurà chì el süced a Belinzona (in de la fraziun de Carass) Pronz, Lümin (in
dialet, Lumin/Limin), Molen, Cree, Crescian, Ludrin, Iragna, Personegh, Bodi,
Sovri, Cavagnai, Anzonegh, Chironegh, Isurn (in di fraziun de Arvess, Lögh e
Berzona), Musogn, Brissagh, Runch, Scona, Lusun, Mergöscia, Alt Malcantun
(fraziun de Fescogia e Bren), Cavriasca (in di fraziun de Cagial, Lupagn, Bidogn
e Ruvered), Sunvigh, Lügan (in de la fraziun de la Vila), Cader, Cama, Gron,
Legia, Ruree, San Vitur, Verdabi, Lustal, Suazza e Mesoch.

De norma quei là a hinn anca i sit induve la spariss anca la [ø], che la vegn
una [e] semplis (o 'na [o], a segunda de la pusiziun). Anca in d'un quai paes de
l'Ossula el se ved quel mestee chì (per esempi a Dravegn, che un temp el se
ciamava Dravögn). In ogni cas, cul passà del temp l'è nassüü una specie de
dialet cumün, una koinè basada suratüt sül dialet de Lügan e de Belinzona, i
cità püssee grand e impurtant del Cantun.

In di alter zonn de la Svizzera italiana (Val Bregaja e Val Pus'ciav) se parlen
alter variant de l'Insübrigh: in de la prima val, un dialet de transiziun cunt
el Rumancc, in de la segunda un dialet valtelines.

Un omen ul gh'ieva düü fiöö. El piü ponzel de 'sti düü u gess al pà: "Pà, dam er
part der mè robe ch'am vengg a mì!" e 'l pà u 'j dividè e de longh ugh dè 'r
part. Da gnò a poich dì, el piü ponzel el se tirè el tut sot lüi e 'l se 'n giè
da luntagn, dove 'l burdigò er sostanze malament con or bozerre. Quand u iva
'biüü magjou el tut, in quii part u vignè una gran carestia, e cominsiè a balà
biot. L'è näicc ad atacàss ad una cà d'un bon starent de quel paes, e u l'ha
mandou a pastürgà i purghi. Là a l'auress volüü impinì er büseghe der corobia
che maghiavan i porsei, ma nessün i 'gh davan brigh. Finalment, avend rifletrii,
ul dis: "Quäncc famej in er cà du mè pà i maghien assessenn, e mì assidi qui der
fam! A vuj levà, e pù a vuj nà dal mè pà, a 'gh vuj dì: Pà, hoo pecou contra er
siel e contra tì; mì ne son piü degn d'esser ciamou tò fiöö; fam servizzi de
metem co gli tuò famej". El s'è vultou intant, e l'è vegnüü con er pà. E l'era
ach mò da lungg e 'l sò pà ul vidè, u s'è metüü in compassion, l'è corüü a
vetàss sül ciul e u l'ha pasciou sü. "Pà", ugh dis el filiu, "hoo pecou contra
er siel e contra tì; mì ne son piü degn d'esser ciamou tò fiöö". Ma 'l pà ugh
dis ai servitor: "Portè chilò una sgiaghe 'r piü boriola e vestìl, metìgh nel
dit un anel, e metìgh sü i calzei in di pee; Menègh fuori un videl grass e
strübièl giù, maghièm e stèm alegri. Perchè 'sto mì fiöö l'era mort e l'è tornaa
a vivà; l'era perdüü e u s'è troväicc" e i han incominsiaa a fà festin. Intant
el fiöö maiuu, che l'era in er campagna, l'è tornäicc e quand l'è stäicc aprö
der cà, l'ha sentii ch'i sonavan e cantavan. E domandè a vügn di sò servitor:
"Quel chi fan in cà mea?" Ugh dis el servitor: "Qui l'è vegnüü el sò fradel, e
'l sò pà l'ha fäicc mazzà el videl piü grass, perchè l'ha ricüperou el filiu
sagn e sald". Quest ignora, rabiou, u n'ìva volüü piü nà en er cà; e lo pà,
näicc fora, u l'è metüü dress a pregàl. Ma lüi u gi ha respondüü al pà: "Guarda,
quäncc agn l'è che mì son er tò comandament; e ti m'è mai däicc un iörì perchè
stassom alegro con i mè amis; Ma l'è vegnüü el tò fiöö, che ti ha gh'la maghiou
tut er sò part der robe con i pitann, e tì ti j'è fäicc strübià giü er videl piü
grass". El pà u gh'ha respondüü: "Fiöö, tì ti see semper stäicc con mì, e tut el
mè l'è tò; Ma bentava ch'a stassom alegri e che a festeggiassom, perchè 'l tò
fradel l'era mort e l'è tornaa a vivà; l'era perdüü e 'l s'è tornaa a trovà".
Bernardino Biondelli, Saggio sui dialetti gallo-italici, 1853, pag. 44

Ün um o gh'eva doi fant. E r'ha dicc ol pü piscen de quigl: "Oh, pà, dem ra part
dra roba ch'o 'm toca!" e lü o gh'ha spartii ra roba. E 'd lì a poch, miss
insema tücc cuss, ol fant pü piscen o l'è nacc viagiand 'n ügn pais luntagn, e
là r'ha bütou ol facc sò vivend in bagurd. E dapù ch'r'ha 'biüü consümou tücc
cuss, r'ha facc 'na gran carestria in col pais, e corü r'ha 'menzou a ess
nessità. E r'è nacc e o s'è miss con ün zitadin 'd col pais; e 'l r'ha mandou a
ra soa campägna a pass i pörsc. E o bramäva d'impì ol sò botasc dil scörsa ch'i
majava pörsc, e onzügn ga 'n dava. Ma lü, tornou in sè stess, r'ha dicc: "Quancc
famej in cà dol mè pà i gh'ha pagn a sbach, e mì chì sbasiss dra fam! Am drizzrò
e narò al mè pà, e 'gh dirò: O pà, hoo pecou contr'or sciel e inass a voi; Mò 'n
sun mia degn d'ess ciamou vust fant; fèm cum vügn di vust famej". E o s'è alzou
e r'è nou da sò pà. E r'era ancamò luntagn lontagn che sò pà o r'ha vist e o s'è
möss a compasgion e, corend, o gh'è saltou al cöl, e o r'ha basou. E ol fant o
gh'ha dicc: "O pà, hoo pecou contr'or sciel e inass a voi; mò 'n sun degn d'ess
ciamou vust fant". Ma ol pà r'ha dicc ai sò famej: "Prest, tirei fora ol
sgiupogn dra festa, e meteigla indöss, e meteigh ügn anil in deit, e i calze in
pee. E tirei fora ol vedil ingrassou e mazzèl, e majem e fem past. Ché 'sto mè
fant r'era mört, e r'è resüssitou; r'era pers e r'è trovou". E i ha 'menzou a fà
past. Intratant ol sò fant majoo r'era in campägna e, quand r'è tornou e r'era
arent a cà, r'ha sentüü ol sangh e ol bal. E r'ha ciamou vügn d'igl famej e o
gh'ha dmandou cuss i era 'sti cuss. E corü o gh'ha dicc: "Vust fradil r'è tornou
e vust pà r'ha mazzou ol vedil ingrassou, perchè o r'ha ricovrou sagn e salv". E
o gh'è 'gnüü ra räbia e no 'r vurìa mia nà in cà; donca sò pà, vegnüü 'd fò,
r'ha 'menzou a pregà. Ma lü, rispondend, r'ha dicc a sò pà: "A ra fé, da tancc
agn mi a ov servia, e n'hoo maigl trapassou ugn vust prezet; e maigl no m'hei
dacc ugn cauret da fà past coi mè amis. Ma dapù che 'sto vust fant, ch'l'ha
majou ol facc sò coi sgualdrign, r'è vegnüü, hii mazzou per lü ol vedil
ingrassou!". Ma lü o gh'ha dicc: "Oh, fant, tì t'è sempra con mì, e tüta ra roba
mia r'è tou; Ma 'zügnäva bé fà past e stà alegro, perchè 'sto tò fradil r'era
mört, e r'è resüssitou; r'era pers e r'è trovou". ibidem, pag. 46

On um a l'ha 'vüd düü fiöö. E 'l piü giovan da custor o gh'ha dii al padar: "Pà,
dem la mea part ch'a 'm toca!" e 'l padar o gh'ha fai fora i part. Da lì a poch
dì, dop che l'ha metüü insema tütcoss, el fiöö piü giovan o s'è toi sü e o 's
n'è andai via luntan, e lì l'ha fai balà tütcoss in stravizzi. E pö, quand l'ha
'vüd finid da sgürà tant com o n'aveva, l'è vegnüda ona gran carestia in quel
paes, e lü l'ha comenzad a sentìssla in di cost. O 's n'è dunca 'ndai e o s'è
tacad adree a on sciur da quel paes, ch'o l'ha mandad in d'ona sova vila a cürà
i porscei. E costü o voreva pür anch podèss intesnà la büseca con quii giandasse
ch'a mangiava i porscei: ma nissün a ga 'n dava. Alora l'è tornad in sè stess e
l'ha dii: "Quanta servitoraja là in cà 'd mè padar la noda in bondanza, e mì
intant chinscì a crep da fam! A vöj propi tòm sü, e andarò dal mè pà e a 'gh
dirò: Pà, a l'hoo propi faia grossa col Signur e con vü; Ormai a no merit piü da
vess ciamad vost fiöö; fèm come vügn di vost servitur". E, tojendas sü, l'è
vegnüd dal sò pà. Quand pö l'era anch mò lontan, o l'ha vedüd el sò pà, e o s'è
movüd a compassiogn e, corendagh incontra, o si gh'è bütad sül col e o 'l basà
sü. E 'l fiöö o gh'ha dii: "Pà, a l'hoo propi faia grossa col Signur e con vü;
ormai a no merit piü da vess ciamad vost fiöö". Ma el padar l'ha dii ai
servitur: "Presto, portee chì el piü bel vestid e vestìl sü, metìgh l'anel in
did e i scarp in pee; E menee scià on vedel ingrassad, e mazzèl sgiò, e mangem e
fem past;<br perché 'sto mè fiöö l'era mort e l'è tornad in vita; l'era pers, e
o s'è trovad". E lì i s'è metüd adree a fà past. L'era mò el sò fiöö magiur in
campagna e, in dal vegnì e in dal vesinàss a la cà, l'ha sentid a sonà e cantà.
E l'ha ciamad on servitur e o gh'ha domandad quel ch'l'era 'sta roba. E costü o
gh'ha dii: "L'è vegnüd el vost fredel, e 'l vost pà l'ha mazzad sgiò 'n vedel
ingrassad, perché l'è tornad salv". L'è donca andai in colera, e o no voreva
miga andà in cà; peró l'è vegnüd fora el sò pà, e o s'è metüd adree a pregàl. Ma
costü, respondend, o gh'ha dii al sò pà: "Ecco, i è già tanci ann che mì av
stagh in obedienza, e a no son mai andai fora ona volta dai vost comand; e a
m'hii mai dai on cavret par stà on poo alegar coi mè amis. E inscambi, apena
ch'o l'è rivad 'sto vost fiöö, che l'ha consümad tüt el fat sò coi strasciunn, a
gh'hii mazzad sgiò 'n vedel ingrassad". Ma lü o gh'ha dii: "Fiöö, tì te seet
sempar con mì, e tüt el mè l'è tò; Ma bisognava fà past e stà alegar, perché
'sto tò fredel l'era mort e l'è tornad in vita; l'era pers, e o s'è trovad".
ibidem, pag. 47

Av disaroo donchia chie in di timp dur prim re de Cipru, dopu chie Gotifré de
Bügliom l'ha fäcc sova 'r Tera Santa, l'è chiapitoo che r'üna femna polida de
Guascogna l'è näcia a trovà 'r Santo Seporcro e, vignend indree, cand r'è büda a
Cipro, l'è stäcia urtregiada da certi discrianzä. E lee, sbofferomnazzo, tüta
marinconica de 'sta roba e sanz'un zich de cunsuraziom l'ha pansäcc de nà r'a
cerchià sgiüstizia dar re; ma intramezz o gh'è stäcc dicc chie la traress via er
fadighia, perchié lü l'era un umenazzu poch permaros e chie o s'an lassäva fä
aicì lü e o vendichiava né quij de lü stess né quij dei älcc, anzi o 'j
sustegneva: e ingora vüm che l'avess um poo de rabia o 's vendichiava e o 's
sfughiava col fägn a lü. Sentend 'sta roba quela femna e sanza vess pussibru fä
er vendeta, par pudè 'vègh um poo da pas l'ha pansoo de tuchiàl propi in du vivo
der suva vita; e näcia piansgind denanz a lü, la gh'ha dicc: "El mè sciur, mì a
vegni micia ar tova presenza par 'vègh sgiüstizia dei dispressi ch'i m'ha fäcc,
perchiè a m'an speci gnanchia; ma, par 'vègh um poo 'd pas, mostrum tì ar manera
de sufrìi cume tì quij chie 't vegn fäcc, e ignora a pudrò imprend ar manera de
supurtà cun pazienza 'r mea disgrazia, chie o 'r sa ur Signor, se mì 'r pudess
fàl, vuruntera 't daress ar mea, perchiè tì ti seet inscì bom de supurtài". Ar
re, fign ignora purtrom, squasi chie o 's dessedass, scumenzand da r'ingiüria
fäcia a 'sta femna, chie l'ha vendichioo, l'è daventoo tremendo perseguitor de
tücc chie contra r'unor der sò regnu quaicossa i fasess da quel dì inanz.
Giovanni Papanti, Parlari italiani in Certaldo, 1875, pag. 628-629

Donca a geva che in di tiemp du prim re de Cipru, dopu la cunquista dla Tera
Santa fada da Gotifré Bujon, una sciora de Guascogna l'è nada in pelegrinagg al
Santu Sepolcru; e quand, nel turnà indree, l'è rivada a Cipru, a j'ha truväcc di
baloss ch'a ghi ha fäcc di dispresi da vilan. Lii, 'sta povra femena, tuta
sciagrinada, e nö pudend meghia dàss pas, la j'ha pensov da nà a lamentàss cul
re; ma quichiün i ghi ha dicc che l'era fadeghia butada veia, perchè quel re
l'era tantu rilassov e inscì un linecc che l'era meghia dumà incapazz da punì i
tort de leit, ma con viltà vergognosa u 'n sufriva täncc ch'i 'gh feva a lui;
tant che chissesseia ch'a ghi ess 'biuu di querel, u 'j sfugava cul fàgh quech
dispet o insult. Quela femena, sentend inscì, e perdend vormai la speranza de
vendicàss, par truvà un poo de refrigeri al sé dulor la s'è metuda in ment da
ponsg i miseri da quel re. La s'è presentada donca piansgend da lui e la ghi ha
dicc: "Scior, mei a vign meghia inanz a tei par utignì vendeta du dispressi ch'i
m'ha fäcc; ma, par dàm sudisfazion, at pregh da insegnàm cumè ti fee a suportà
quij ch'i m'ha dicc ch'i 't fa a tei: par ch'a pussa imparà da tei a tulerà u
mié, che sa pudess, u 'l za 'l Signor sa te 'l daress vuluntiera, postu che ti
siee un fachegn inscì brav." U re, che fign alora l'era stov lent e pegrizios,
cumè ch'u 's dessedass dal segn, u j'ha cumenzov a vendicà durament da
l'ingiuria fada a quela femena, e pee l'è diventov un tremendo persegutor de tut
quij che de depos d'alora i fava calcossa contro l'unor dla só curona. ibidem,
pag. 630-631



https://lmo.wikipedia.org/wiki/Thor

Thor (nors antigh: Þórr) l'è vun di dei pussee important de la mitologia
germanega. L'era el dio del tron, e l'è cognossuu per i sò longh bataj contra i
Gigant.

"Thor" l'è la version inglesa del nors antigh Þórr, che la va inanz anca incoeu
in de l'islandes Þór. A l'è cognossuu anca tant 'me Donar in todesch antigh e
olandes, Þūnor in ingles antigh, Tórur in faroes, Tor in svedes, danes e
norveges, Tonger in frison. El nomm el deriva de la radis germanega *Thunraz,
che la voeur dì "tron" (cf. ingles modern thunder, todesch donner e via inscì) e
l'è de origin indoeuropea (cf. el latin tonus).

A l'era el fioeu de Odin (re di dei) e de Jörð (la dea de la terra), e l'era el
pussee fort di Æsir. El viveva a Ásgard, in del regn de Þrúðvangar, in del
castell de Bilskirnir.

Intant che Odin l'eva consideraa el re di dei, Thor l'eva pussee che alter el
dio di omen, e per quest l'era ben amaa di gent de la Scandinavia. I Vichingh i
se faven ciamà anca el Popol de Thor. El dio l'era representaa con la barba
longa e rossa e i muscoi possent, e 'l gh'aveva duu aspett de la personalità: el
primm l'eva quell del gigant fosch e brutal; el segond inveci le faseva vedè
tant 'me on bonascion con di aspett anca comegh.

La soa miee la se ciamava Sif e l'era la dea de la fertilità, cont i cavei dorad
compagn del forment, faa su di nan dopo che Loki el gh'aveva tajaa via quei
originai. Thor el gh'ha 'vuu anca alter moros asca la miee: per esempi, la
gigantessa Járnsaxa la gh'ha daa a lu on fioeu ciamaa Magni. De la Sif el gh'ha
'vuu Þrúðr e Móði; el gh'aveva anca on fiolasc ciamaa Ullr, che però l'era on
bagai domà de la Sif.

La soa forza, giamò legendaria, la cresseva grazie a trii arnes che lu el
bandonava mai, e che le faseven vegnì quasi invicibel: ona cintura che la ghe
redobbiava la forza, on para de guant de ferr e 'l martell Mjöllnir, on
istrument doperaa per colpì i moster e i nemis. El fonzionava tant 'me on
boomerang, e 'l rapresentava ona saetta: donca el nonziava el rivà de la
pioeuva.

El sò mezz de trasport a l'eva on carr tiraa de dò caver (Tanngnjóstr e
Tanngrisnir). Anca quei besti chì i gh'aveven di poter portentos: duranta i sò
viagg, el Thor je mangiava a la sira e 'l coservava la pell e i oss; a la matin,
i dò caver eren renassuu.

El nomm de Thor l'è restaa conservaa anca incoeu in del nomm del giovedì doperaa
in di lengov germanegh: varda per esempi l'ingles Thursday, el todesch
Donnerstag, l'olandes Donderdag. Anca in finlandes la s'è fada sentì l'influenza
germanega, e defatt el giovedì el se ciama Torstai. El nomm del giovedì l'è staa
formulaa per imità quell doperaa in di paes de coltura latina: defatt el Thor
l'è on poo el corespondent del Giove, perchè hinn tucc duu signor del tron.



https://lmo.wikipedia.org/wiki/Teurema_fundamentaal_dal_c%C3%A0lc%C3%BCl

Ul teurema fundamentaal dal càlcül integraal al cunsistiss, fisc infurmalament,
in l'afirmazziú che la derivada e l’integrala d'una funziú matemàtica i è da le
uperazziú inverse. Vargott al significa che cada funziú cuntínua integràbila la
verifica che la derivada da la suva integrala indefinida al è sí istessa. Cheest
teurema-chí al è centraal in la branca da la matemàtica cjamada càlcül.

Una cunseguenza direta da cheest teurema, denuminada ucasiunalameent seguunt
teurema fundamentaal dal càlcül, la permett da calcülá l'integrala d'una funziú
duvraant l'antiderivada da la funziú da integrá.

Apó si i andeegh matemàtich greech cuma Archimedes gja i dispusava da métude
aprussimade pal càlcül da vulüm, àree e lunghezze da cürve, al è staa grazzia a
una idea uriginaalameent desvilüpada pal matemàtich anglées Isaac Barrow e le
apurtazziú da Isaac Newton e Gottfried Leibniz che cheest teurema al a pudüü
vess enunziaa e demustraa.

Dada una funziú f {\displaystyle f} integràbila sura l'interval [ a , b ]
{\displaystyle [a,b]} , definissemm F {\displaystyle F} sura [ a , b ]
{\displaystyle [a,b]} par F ( x ) = ∫ α x f ( t ) d t {\displaystyle F(x)={\int
_{\alpha }^{x}f(t)dt}} cun α ∈ [ a , b ] {\displaystyle \alpha \in [a,b]}
fissaa. Ul teurema al diis che si f {\displaystyle f} al è cuntínua a c ∈ [ a ,
b ] {\displaystyle c\in [a,b]} , alura F {\displaystyle F} al è derivàbila a c e
F'(c) = f(c).

Süpusemm che f {\displaystyle f} al è integràbila sura [ a , b ] {\displaystyle
[a,b]} e che:

Par definizziú a gh’emm: F ′ ( c ) = lim h → 0 F ( c + h ) − F ( c ) h
{\displaystyle F'(c)={\lim _{h\rightarrow 0}{\frac {F(c+h)-F(c)}{h}}}} .

Süpusemm che h>0, alura F ( c + h ) − F ( c ) = ∫ c c + h f ( t ) d t
{\displaystyle F(c+h)-F(c)={\int _{c}^{c+h}f(t)dt}} .

Dada una funziú f {\displaystyle f} cuntínua a l'interval [ a , b ]
{\displaystyle [a,b]} e al síes g ( x ) {\displaystyle g(x)} qual-sa-vöör funziú
primitiva da f {\displaystyle f} , al è a dí g'(x)=f(x), alura:



https://lmo.wikipedia.org/wiki/Streghe

Streghe (Strìe 'n bresà, Charmed en inglés) l'è 'l tìtol italià de 'n telefilm
uriginàre dèi Stàti Ünìcc, publicàt dal 1998 al 2006 söl canàl de WB en Amèrica
e sö Rai2, La7 e FOX en Itàlia. Streghe l'è fàda de 8 stagiù, töte de 22
puntàde, fò che le stagiù 5 e 6 che le ghe n'ha 23, per en totàl de 178 puntàde.

La série la cönta la stória de 3 sorèle, Prue, Piper e Phoebe Halliwell che,
dòpo la mórt de la sò nóna, Penny Halliwell, le g'ha ciapàt dei potéri màgich.
Prue la pöl möer i laùr col pensiér, Piper la pöl blocà 'l tép e Phoebe la pöl
véder endèl futùro. Pròpe quan che Phoebe la lès sö 'n encantézem söl Lìber de
le Ómbre, töta la magìa la se straöda adòs a le sorèle e 'l mal, che 'l völ
ciapàs töcc i potéri de la famìa Halliwell, el cumìncia a mandàga fórse catìe
per desfà fò 'l trìo. El mal el ghe rìa a copà giöna de le sorèle, Prue, che la
làsa 'l trìo sènsa piö sigürèsa. Menemà rìa 'n ótra sorèla, Paige, fiöla de
Patty (la màma pò a de le ótre tré gnàre) e de Sam, el sò àngel biànch. Gràsie a
Paige, tùrna a furmàs el trìo e le sorèle le pöl nà 'n nacc a combàter cutra 'l
mal.

Prue l'è la fiöla piö ècia, nasìda ai 28 de utùer del 1970. La g'ha 'n caràter
pötòst decìs, l'è tacàda fés al sö laurà e la fà fadìga a 'namuràs. Prue la s'è
'namuràda apéna 'na ólta, de Andy Trudeau, sò sòcio quan che l'ìa picinìna. Però
la g'ha ìt östès divèrse stórie. La g'ha 'l potére dèla telecinézi, cioè de püdì
möer i laùr col pensiér. Prima la püdìa doprà apéna i öcc, ma dòpo la g'ha tacàt
a püdì doprà pò a le mà.

Piper, l'è la segónda de le fiöle, l'è nasìda ai 7 de óst del 1973. L'è "el cör
de la famìa", come che la g'ha dìt la sò màma el dé de le sò spùze co Leo. Piéna
de coràgio e de 'ntraprendènsa, Piper la g'ha sèmper cultiàt el sògno de déentà
'na chef profesiunìsta. La s'è sübet enamuràda de l'àngel biànch del trìo, el
Leo. Lé la g'ha 'l potere de la stàzi temporàl, cioè de püdì "blocà" le molécole
dei còrp. Col pasà del tép, Piper la svelöpa pò a 'l potére de la acelerasiù
temporàl, cioè de püdì "acelerà" 'l müimènt de le molécole e fàle s-ciopà.

Phoebe l'è la fiöla piö màta de töte. L'è nasìda ai 2 de noèmber del 1975 e la
g'ha 'n ligàm strèt con töt chèl che g'ha a che fà col cör. Zà de sübet la se
demóstra atènta a aidà chèi che i g'ha problémi, sura de töt i problémi de amùr,
tat che la deènta la redatrìs de 'na rübrìca söl giornàl de San Francisco, el
The Bay Mirror. La sò stória piö lónga l'è chèla ìda con Cole Turner, un démone
che 'l vülìa copà le sorèle ma che pò 'l s'è 'namuràt de lé. Ön'ótra stória
importànte l'è stàda chèla col Coop (en cupìdo). Phoebe la g'ha 'l potére de la
preegènsa, de ìga viziù del pasàt e del futùro. La g'ha svelöpàt pò a l'abilità
de leàs de tèra de 'n pò de mèter e, piö en glià amò, l'abilità dè l'empatìa.

Paige l'è la "fiöla pirdìda", nasìda de 'na relasiù extraconiugàl de Patty
Halliwell col sò àngel biànch, Sam Wilder. Relasiù 'ntra àngei e strìe i ìa
prüibìde, isé i du genitùr i g'ha duzìt dà vià la pipìna. L'è nasìda ai 2 de óst
del 1977. Sicóme che l'è metà àngel biànch e metà strìa, Paige la g'ha 'l stès
potére de Prue ma en pìt diferènt: difàti i sò potéri i è mes·ciàt con chèi dei
àngei biànch. Lé la pöl pò a cürà le persùne e orbità, cioè de teletrasportàs
'ndóche la öl.



https://lmo.wikipedia.org/wiki/Stoicismo

'Dré al 301-300 prìma de Crést, ol Zenù de Cissio a'l' istitüess a Atene la
Stoà, mia fö di müra ma in sènter sità, apröv a l'agorà, la piassa principàl.
Chèsto fato l'indecia zamò öna diferènsa nèta rispet a la scöla epicöréa: la
scöla stòica la se farà dét sèmper de piö indela realtà sitadina e indel sò
sistéma edücativ. Defàt, ü decrét sitadì,l'à unuràt ol Zenù per èss istàcc co la
sò éta ü modèl per i zuègn. Forbe ol Zenù a'l sè copàt a 72 agn, 'dré al 262-61
prìma de Crèst, e l'è stàcc sotràt a spèse pöbleghe indel capsant de la sità, e
pör lü l'ìa mia nassìt a Atene, ma 'l gh'ìa riàt forbe 'dré al 311 de Cissio,
indel'ìsola de Sipro, doe l'ìa nassìt 'dré al 332 prìma de Crést. Öna storièla
la cönta sö che a Atene, in d'üna bütìga de librér, l' ìa sintìt léns sö i
Memorabel d'ol Senofunt, ch'i parlàa d'ol Socrat, e l' à domandàt indoe se pülìa
troà di ómegn compagn. Ol librér a'l gh' à segnàt ol cinech Cratete, che 'l
passàa vià prope in de chèl momét. Dóca, ol Zenù ghe sarèss indàcc adré in d'ü
prìm momét a l'insegnamét cinech, che, insèma a la riprésa de quàch téma
platonègh, l'arèss lassàcc l'imprónta in d'üna di sò prìme övre, la Repüblega.
Defàt, chechissé, lü'l sostegnìa l'abolissiù di sólcc, di tempi e di matrimòne,
a'l vedìa la ìra cumünità indela cumünità di bù, ma l'ametìa pò la libertà de
incest e, in cas de bisògn, de canibalismo. Pò dopo, al Zenù gh'è pertöcàt de
lassà chèsto lìgam tròp istrénc co 'l cinismo, e l'à stödiàt i tèniche de
discüssiù e pò a de l'argometassiù, var a dì la dialètega, insema al Stilpù e al
Diodor Crono, che la tradissiù la lìga a ün ólter ràm del socratismo, la scöla
megàrica. Quase söbèt, però, l'à tràcc impé üna sò scöla, e'l gh'à metìcc de
banda a l'insegnamét la composissiù de scrécc. Nissù de chèsce a'l gh'è riàt: de
lùr a m'gh'à domà di tìtoi e quàch tochèl. La stèssa sórt la gh' è capitàda a
töcc i libèr stòici de l' età elenìstega, dóca per rimèt insèma chèsta filosoféa
mè de trà a mà i discüssiù di scritùr andégher, prìm de töcc ol Cicerù.

Al Zenù 'l gh'è sücedìt indela diressiù de la scöla ol Cleant de Ass (in Asia
Minùr). Inféna a la sò mórt, che la gh'è stàda indel 230-29 prìma de Crést, al
Cleant 'l gh'è tocàt de fruntà, de öna banda, i crìtiche müìde a i dutréne
stoiche da part di académici, e de chèl óltra, l'enderéss che 'l tràa in söl
cinech che ün ólter scolàr d' ol Zenù, l'Aristù de Chio, 'l vülìa dàga al
stoicismo, co'l dì che 'l nesessare per la filosoféa l'è domà la ressèrca etica.
Ol Cleant, al contràre, 'l gh'à dàcc ön aiöt speciàl suertöt a la fìsica e a la
teologéa. L'önègh scrìt stoìch de chèsto tép ché che'l gh'è riàt intrégh l'è
giöstopónt l'Inno a Zeus d'ol Cleant, indoe a'l sélebra ol re de l'ünivèrs.

A'l Cleant 'l gh'è sücedìt ol Cresép de Soli (pò a lé in Asia Minùr), che l'à
guidà la scöla inféna a la mórt, che la gh'è stàcia in tra 'l 208 e ol 204 prìma
de Crést. Lü l'à inviàt là ön'övra sistemàtega de recostrüssiù d'ol stoicismo,
co 'l scrìv öna quantità strasurdenaria de lìber (sircumsirca 700, de chèsti
domà i tìtoi di òvre lògiche a i rìa deperlùr a 311). Issé ghe l'à cassàda là a
i obiessiù di aversare, specialmét de l'académich Arcesilao. I scrécc d'ol
Cresép i ere pié de citassiù di libèr d'ólter, di poéti in particulàr; i ere
stàce üsàde seès per sostègn i sò proposissiù, seès per criticà chèle di ólter,
issè l'àn ciamàt per sgarbèl sanguèta de liber.

Ma'l confrónt co i dutrene e i argomentassiù portàde inàcc de ólter enderèss
filosofègh l'è stàcc esensiàl per ol laörere d'ol Cresép e, in zeneràl, di
stòici. Issé lùr i è riüssìcc a imponì ol sò vocabolàre filosofègh, che l'è
deentàt öna sòrt de lengoa cümù, indoe la pölìa èss tràda fö pò a la sostansa
ach de filosofèe diferècc del stoicismo. Per la sò granda övra de difesa e
sistematisassiù di dutrene stòiche, ol Cresép l'è stàcc consideràt öna sòrta de
segónd fundadùr d'ol stoicismo, tàt de riàga a dì sö che sènsa ol Cresép ghe
sarèss gnàch istacia la Stoà. Mia de ràr di dutrene che la tradissiù andeghéra
l'à riconossìt a i stoici in zeneràl a i se pöl reportà al Cresép prope debù. A
lü'l gh'è söcedìt ol Diogen de Babilonia, nassìt a Seleucia, che indel 155 prìma
de Crèst l'arèss fàcc part, insema a l'academìch Carnera e al peripatetégh
Critolao, de öna famósa ambassaréa inviàda di ateniés a Róma. Chèl àn ché a'l
sègna in d'öna quàch manéra ol vesinàss üficiàl de la filosoféa greca al mónd
romà.

I stoici a i riprénd sà in zeneràl ol ligàm strénc che ol Socrat e, in söl sò
sólch, ol Platù i gh'ìa stabilìt in tra vertü e saì. In manere dièrse seès l'
Aristotel, seès l'Epicür i gh'ìa sladinàt chèsto ligàm. Co i stoici, invésse, ol
sapiènt e l'ómen pié de vertü i tórna amò a binà. L'afermassiù che ol sapiènt a
l'è infalibel l'è öna turututèla che la se ripèt a partè d'ol Zenù: la
conossènsa infalibel de l'urden rassionàl e divì d'ol mónd la deénta per fórsa ü
comportamèt rassionàl del töt compàgn a chèst'urden. Dóca, ol sapiènt a l'è dét
in töt e per töt in d'ön urdèn che 'l trasmèt sigürèssa e lü presènta ü
comportamét regulàr compàgn a chèl de la natüra, sènsa fal e gnà dondamécc.
Chèsto perchè ol sapiènt, in grassia d'ol sò saì, a'l s'è tràcc indrè öna ólta
per töte del teré incèrt e bösiér di upiniù e di passiù, indoe ghe bórla dét la
magiùr part di ómegn. Issè ol sapiènt stoico a'l deénta ol vira erède de la
moràl militàr, chèl che 'l bandóna mai ol sò pòst deante a töcc i atàch che 's
völ, tàt di passiù che de la sórt o di tiràgn. De ché la vègn al mónd la figüra
pupulàr del stoico indiferènt, che amò incö indela lengua e indela manéra de
pensà de la zét la bina co la figüra del filosef. Ol gàndol de chèsta figüra l'è
la stabilità: ol saì a'l se pöl mia sgörlì vià del sò pòst, l'è öna séma che
dopo de lè 's pöl piö 'ndà inàcc. Issè l'è fassel riàga a mèt al pari la vertü
di dia e di ómegn e, indel cas del sapiènt stoico, la diferènsa de lièl rispèt a
la divinità la pàr adritüra scanselàda. Ol mèt a pari la eta del sapiènt e chèla
divina a'l deénta ön'afermassiù fèss fórt d'ol dominà de la filosoféa sura töcc
i ólter modèi de eta di ómegn. Ol sapiènt, pösta, l'è öna figüra de confì: i
stoici i riconóss che ol sapiènt a'l gh'è mai stàcc o, al massem, a'l gh'è stàcc
fèss póche ólte, ü ogne sinquesènto agn, comè la fenìs, l'arès dìcc ol Seneca,
piö ràr di parcc de öna müla, segónd ol Cresép. Chèl che 'l cönta però l'è mia
tàt ol sò èss vira; defàt, co 'l trà 'mpé la figüra d'ol sapiènt, i stoici a i
völ dàga là a i sò scolàr ü modèl, che forbe 's pölerà mai metès al pari, ma
prope per la sò glubalità e radicalità bù de dàga a la eta ün enderéss töt növ e
sensa döbe. Deante a lü gnà la sórt gnà la stòria o i condissiù fisiche,
pulitègh o sociai a i ghe 'n pöl de negót. Ol stoico che l' insègna a scöla l' è
mia ol sapiènt, ma l' è almanch in càs de dàn ol quadèr e indeciàl comè modèl.
De ché ol caècc scödìt per secói de l'insegnamét stoico de prèss a i élite de
goèrno indel mónd de lengua gréca e a Róma. Ma qual' ela la sostàssa de chèst
insegnamèt? I stoici a i gh' à ön' idèa féss fórt de la filosoféa comè önega e
sistematéga. Chèsta la se fà 'n trì tòch: lògica , fisica e etica, ligàcc in tra
de lùr sènsa pölè destacàs. Tra i trì tòch de la filosoféa la gh ' è mia öna
scara. Sigürzà che per vìv bé ghe öl che la lògica e la fisica a i gh ' à de stà
sóta a l' etica, ma in töte i manére mè èss sapiècc e dóca conóss a pié pò a la
lògica e la fisica. Dóca, ol fàss in trì de la filosoféa, a'l gh' à per i stoici
domà ol compèt de mèt in mostra e insegnà. Per trasmèt la conossènsa de la
filosoféa stoica l' ocór tràla fö tòch per tòch in chèst' urdèn: lògica, fisica,
etica.

Ol termèn lògica a'l ne vè de logos, che l' öl dì seès resù, seès discórs. Per i
stoici lé l'è mia, comè per l' Aristotel, ü strümét de la sénsa, ma öna part
definìda de la filosofèa. i sò ogècc i è i discórs. Lè la se fà fö in retorega,
o sénsa di discórs lóngh, e dialetega, che ol Cresép a'l definìss comè sénsa di
laùr significàcc e significàncc. Ach per i stoici, comè per i epicürei, la
conossénsa la nass de la sensassiù. Quàd che l' ómen a'l vé al mónd, ol sò
servèl l' è öt, e comè che ü laùr de fö a'l tóca dèt i séns, la se fórma la
representassiù ( in grégh fantasía) de lü. i representassiù a i è conservàde in
memòria e de memòrie repetìde del stèss laùr a i nass i concècc o nussiù
zenerài. A parté de chès-ce concècc a i se pöl furmà, per sömeassa, analogèa,
trasposissiù, cumpusissiù e cuntrarietà, di óter concècc, che i gh'à mia negót
che ghe corispónd indel mónd sensibèl. In d'ü prìm momét ol procèss de
conossènsa l' è domà passìv: ol Zenù la mèt a pari de la mà aèrta. Pó dopo l'
intervé ol sogèt che 'l conóss: ol Zenù el mèt a pari l'aséns, dàcc de la mét a
la representassiù, a la mà saràda sö ü petinì. L'aséns l' è indel dàga trà a la
representassiù del laùr. Invèsse ol pögn a'l ghe corispónd a la katálepsis, che
l'öl dì comprensiù (ciapà). Per i stoici l'erùr l'è pusebel e l'è töt indel dàga
l'aséns a representassiù ch'i gh'à mia corispondènsa indela realtà. Invèsse, la
representassiù comprensìa o cataletéga l'è sempèr vira perchè stampàda del laùr
che la prodüs. Dóca, lé l'è ol criterio de erità. I opiniù, a i è pò a lùre ön
aséns a ergót, ma mia fórt o fàls. Defàt per i stoici a i gh'è mia di basèi in
tra ol conóss e ol mia conóss. La conossénsa, o sénsa bèla e bùna, l'è indel
ciapà ü laùr de manéra che la nòsta comprensiù de lü la pöl mia èss tràda zó de
nissüna argomentassiù. A diferènsa di animài, chi fà zó domà vèrs, l'ómen a 'l
pöl trà insèma i sò conosésse co 'n d'öna lengua articulada, fàda de prupusissiù
ch' i stabilìss di ligàm corispondécc a la realtà. I stoici a i gh'à aiötat féss
tàt ol svilüpo de la gramatega co l' mèt insema öna terminologéa che la 'ndàa bé
per indecià i tépp di vèrb o i cas de nóm e agetìv. I paròle, comè sùgn i è
materiài, chèl che lùre i öl dì (significàt) no. Per i stoici, materiàl l'è töt
chèl che 'l pöl fà o patì ön'assiù, defàt, lùr i distinguìss fö tra ol laùr
materiàl e i paròle ch'i 'l la sègna, materiài pò a lùre, e ol significàt
(lektòn) che l' è chèl che i paròle a i öl dì sö e che 'l permèt de nüminà ol
laùr. La dialetèga la gh ' à per ogèt i significàcc, ch 'i pöl èss complécc o
no. Chèi mia complécc a i vè ciàmacc di stoici axiòmata, e i pöl èss vira o
fàls, prope issé comè per ol Platù e l'Aristotel. La sò verità o falsità l' è
precisada del corispónd o meno a l stàt di laùr manifestàt de la representassiù
comprensìa, che la ghe mèt sempèr deante a laùr particolàr e mai üniversài. Per
i stoici ghe n' è mia de üniversài in natüra, e chèsto a 'l se riflèt sö la sò
la manéra de 'ntìnd la logica che la se 'nterèssa mia di termègn üniversài, ma
de proposissiù ch 'i reàrda i laùr singói. Lùr i ghe fà a mét a la furma logica
di asersiù e issé i dövra di variabèl per indecià giöstopónt i proposissiù ( l'
Aristotèl i a dövràa per indecià i termègn di proposissiù). I stoici i è fèss
aténcc a la congiunsiù (e), a la disgiunsiù (o) e a i cundissiunài o implicassiù
(se..., alùra...), doe ol se l' è l' antecedént e l' alùra ol conseguént. Ü
cundissiunàl 'l pöl valì sènsa èss per fórsa ira. Quàd 's pöl dì che ü
cundissiunàl el vira? Segónd i stoici ü cundissiunàl l' è ira quàd che l'
antecedént e ol conseguént i è töcc dù ira o fàls o se de no quàd che l'
antecedént l' è fàls e ol conseguént vira. L'è fàls domà in d' ü cas: quàd che
l' antecedént l' è ira e ol conseguént l' è fàls.I cundissiunai i è esensiài per
trà insema di argomentassiù, che i è fàce de ü pér de premèsse e d'öna
conclusiù, ma i gh 'à mia la furma d' ü silogìsmo aristotelégh, perchè i stà mia
impé in sö i ligàm che i ciàpa dét i termègn ch' i segna i concècc üniversài, ma
in sö ligàm tra proposissiù. In particolàr, la demostrassiù l'è ü resonamét che
a partì di premèsse, co la lògica, la descoergìss öna conclüsiù che l' è mia
patòca. per i stoici töcc i argomentassiù i se röspa a sìch progècc, dìcc
anapodetégh var a dì indimostràcc e indimostrabèl e ch' i è:

1. (premèsse) Se p, alùra q ma p (conclüsiù) dóca q 2. (premèsse) Se p, alùra q
ma mia q (conclüsiù) dóca mia p 3. (premèsse) Mia: e p e q ma p (conclüsiù) dóca
mia q 4. (premèsse) O p oq ma p (conclüsiù) dóca mia q 5. (premèsse) O p o q ma
mia q (conclüsiù) dóca p

I stoici a i s' è interesàcc pò de ünivèrs e divinità, de vertü, passiù e de
cosmopolìtismo.

RELIGIÙ: indel mónd a i gh 'è dù prensépe , ü atìv (matèria) e ü passìv (furma).
In realtà i è tecàcc insèma e i è materiài. La matèria l'è còrp, la furma l'è la
natüra o Dio. Per i stoici, comè per ol Platù, la divinità l'è la Proidènsa.

NATÜRA DE L'ÓMEN: l'anima de l'ómen l'è üna part de bóf che 'l düra, dóca l'è
materiàl pò a lé e l'è fàcia di sìch séns, de la capassità de rassà e de parlà e
del dominadur o prensépe diretìv che l' se tröa indel cör, comè per l'Aristotel.
I stoici i nega la tripartissiù de l' anima d' ol Platù; l' anima l' è ü laùr
önegh e ol sò prensépe diretìv l'è la resù. I passiù i stà in d'ön giödèsse sö
chèl che l' è bè o mal. Co la resù l'ómen a'l ghe ria a capì che la vertü l'è
chèla roba che piö de töte a'l la öta a conservàss. Pò dopo, co la resù, ghe se
ria a capì coss' è l' è ol bé prope debù. La màssima règola moral l' è <<vìv
segónd vertü>>. Per i stoici bé e mal a i è domà la vertü e ol vésse; a töcc i
óter laùr - pò a la eta e a la mórt - a i ghe dìs indiferécc.

LIBERTA' E SITA' COSMICA: per i stoici l' ómen a'l gh' à la libertà de fà ol bé
o 'l mal. La libertà la stà mia indel cattà fò tra i tàte possibilità ma indel
indàgh adré al destì de propia olontà, Domà ol sapiènt l' è libèr prope debù
perchè a'l conóss l' urdèn üniversàl; perdepiö i sapièncc i furma üna cümunità
che la se slarga fò a ciapà dét l' ünivèrs intrégh: chessché l'è ol glandó d' ol
cosmopolitismo stoico. La sità cosmica l'è tegnida sö de üna lege natüràl
ispiràda a la resù üniversàl e mia a i interèss di singóle sità. Ol sapiènt
stoico a'l pöl fà pulitéga ma ol sò càmp de assiù a 'l gh' à mia termègn.



https://lmo.wikipedia.org/wiki/Stat_de_la_materia

I stat de la materia a hinn i maner che la materia la pö interagì per fa sü di
fas umugeni e macruscopich. I esempi püsee cumün chì sü la Tera a hinn i solid,
i liquid e i gass ma in del ünivers quel püssee cumün a l'è el plasma. Quij ch'a
hinn cugnussüü e familiar de men a hinn: el plasma quark-glüon, el cundensaa de
Bose-Einstein, el cundensaa fermiònich, la materia degenerada, la materia
strana, i süperflüid, i süpersòlid e prubabilment anca i string-net liquids.

Solid In del stat solid atum o mulecul a hinn ligaa bej stret intra de lur per
furmà un reticul cristalin rigid o una strütüra amorfa isòtrupa (anca se minga
tücc cunsideren i solid amorf di solid). I solid a hinn incumprimibil (se puden
minga schiscià) e gh'hann una sua furma definida. Liquid In del stat liquid i
mulecul a hinn ligaa intra de lur in manera debula e se poden möf. I liquid
gh'hann un vulüm ma minga una sua furma definida. Gass In di gass i mulecul
interagissen dumà in manera propi fiaca e a hinn quas indipendent in di muiment;
dunca poden ucüpà tüt el volüm del sò cuntenidur. I gass a hinn cumprimibil e
gh'hann minga una sua furma.



https://lmo.wikipedia.org/wiki/Scuma

La scuma (olter variant: s'ciuma, spiuma) a l'è ona dispersion de gas in d'on
mez liqued, soled o gel. In del primm cas la se ciama scuma liqueda, in del
segond inveci scuma soleda. In d'on quai cas i scumm a gh'hann anca di
dispersion coloidai. A poeudom vedè i scumm ben despess in de la natura: de
norma vegnen foeura per via de 'na dispersion mecanega de la fas gassosa in
d'ona fas condensada. On esempi a l'è quell di ond del mar: el sò moto l'è bon
de tirà denter a l'aqua on bell poo de volumm de aria, e inscì la vegna foeura
la scuma de la cresta de l'onda. I scumm poeuden vess prodott anca de
l'industria, e gh'hann usagg diferent (per esempi in de la cosmesi, ma anca per
la nettadura). Certi scumm inveci a hinn on sotta-prodott minga voruu de la
produzzion industrial, soratutt in del cas de vari process biochimegh (tant 'me
in de l'industria alimentar).

El termen scuma (e i sò variant) riven del longobard skūm, messedaa con la
parolla s'cetta latina, che l'è "spuma". A l'è doperaa in tanti olter lengov
romanz, comè 'l catalan (escuma) e l'italian (schiuma).



https://lmo.wikipedia.org/wiki/Scender

La scender o scendra l'è 'l residov soled de la combustion. A l'è ona polver che
la pò 'vèggh tutt i tonalità del gris, del fumm de ras fina gris ciar ciarent,
squasi bianch. La composizion de la scender la varia cont el material brusaa in
de la combustion, e de la temperadura al qual l'è staa brusaa. In gener l'è fada
de sostanz ossidaa e con temperadur de fusion e vaporizazion bei volt, compagn
di compost ionegh di metai. L'è senza aqua e, generalmente, element linger. La
gh'ha tancc saa minerai, e donca l'è bona per ingrassà i piant e i camp. El nomm
scender el vegn del latin cinĕrem. La costruzion cont el grupp -ND l'è tipega di
lengov galoromanz, e la troeuvom in quasi tutt el Nord Italia e in frances
(cendre), romancc (tschendra) e catalan (cendra). In lombard a gh'è anca la
parolla cener, ma l'è on italianism recent (opur ona parolla del bass lodesan,
del cremones, del bressan e del mantovan). In alter lengov neolatinn inveci se
dopera on derivaa del latin volgar *cinisia o *cinusia: l'è 'l cas del spagnoeu
ceniza, del portoghes cinza, del romen cenuşă, del sardegnoeu chigina (cont
aferesi), del forlan cinise.



https://lmo.wikipedia.org/wiki/Saturno_(pianeta)

Saturno l'è 'l sèst dei pianéti del Sistema Solar en ùrden de distànsa del Sul e
'l segónt per màsa dòpo 'l pianéta Giove. L'è caraterìstich per el sò sistéma de
anèi isé spès e lüminùs che l'è stat oservàt de la tèra amò endel sècol XVII de
Galileo Galilei che però, per vìa de le atresadüre òtiche rüdimentàle, el l'ìa
töt fò per de le lüne. Ensèma a Giove, Urano e Nettuno, l'è clisificàt come 'n
"gigante gasùs". El g'ha 'n ràgio médio 9,5 ólte chèl de la Tèra e 'na masa 95
piö grànda de chèla del nòst mónt.

Saturno l'è furmàt per el 95% de idrogeno e per el 3% de elio. El giandì centràl
l'è furmàt de silicàcc e gias, e l'è cuarciàt zó de 'n mantèl spès de idrògeno
metàlich e piö a l'estèrno de idrògeno al stat de gas.

Se calcùla che la velocità dei vèncc endel'atmosféra de Saturno la pöde rià
'nfìna ai 1800 km/h, en bèl tòch piö fòrti de chèi de Giove, ma 'n bris de méno
de chèi de Netuno.

El sistéma de anèi l'è furmàt per lo piö de giàs e pólver de silicacc. Gh'è stat
cöntàt enfìna a 'ncö 'na sesantìna de lüne, ma giöna de chèste, Titano, la piö
granda, la g'ha particularità ünica de ìga 'na atmosféra de 'na sèrta
cunsistènsa.

Saturno el gìra entùren al Sul a 'na distànsa média de 1,427 × 10 9 km, e 'l ghe
met 29,458 agn terèstri a fà 'na revulusiù compléta. L'as de rotasiù l'è
'nclinàt de 26,731°, isé che 'l pianéta el g'ha 'n cìclo de stagiù che se
'nsomèa a chèl de la Tèra e de Marte, ma 'n bèl tòch piö lónch. El perìot de
rotasiù de Saturno söl sò as el vària a segónt de la quota; i leèi süperiùr, a
l'equatùr, i ghe mèt 10,23378 ure per fà 'n gir entréch, envéce el giandì e 'l
mantèl i ghe mèt 10,67597 ure. L'öltema stìma del perìot de rotasiù de Saturno
l'è stada fàda endel més de setèmber del 2007 e l'è de 10 ure, 32 minücc e 35 ±
13 segóncc, e l'è bazàda sö 'na média de divèrse mizürasiù fàde de le sónde
spasiài Cassini, Voyager e Pioneer



https://lmo.wikipedia.org/wiki/Sant_Ignasio_de_Loyola

Ol Sant Ignàsio de Loyola (Loyola, 24 de Utùer öpör 24 de Dezèmber del 1491 –
Roma, 31 de Löi del 1556), al sécol Don Iñigo Lopez de Loyola, l’è ü sant de la
Céza Catòlega e l’è ‘l fondadùr de la Compagnéa de Gezü, cioè del Ùrden di
Gezüìcc.

Nasìt a Loyola 'n del cümü de Azpeitia ‘n de la Guipúzcoa, col nòm basch de
Iñigo, öltem di 13 is-cècc del Don Beltran e de doña Marina, l’à prìma
frequentàt la córte de Spàgna ‘ndó che l’è stacc pàgio, pò l’à decidìt de fà la
éta del soldàt e l’è dientàt cavaliér al servése del düca de Nájera, vicerè de
Navara, e ‘n del 1521 l’è stài ferìt da öna canunàda che l’à facc is-copà ü mür
in banda a lü intàt che ‘l difendìa la sità de Pamplona da i francés.

Obligàt a restà ‘n lècc con öna gàmba róta e ü pé ferìt, l’à domandàt ergóta de
lès e ‘l völìa di lìber chi parlès de guère e de caaliér, ma ‘n de la cà ‘ndo
che l’éra gh’éra adóma di lìber sö la éta del Gezü e di sancc. L’è isé che la
irtù del Gezü e di sancc la gh’è sömeàda piö ‘mportàn de chèla di caaliér e gh’è
egnìt la òia de ‘ndàga dré al ezèmpe de Nòst Signùr.

L’è ‘ndàcc pelegrì da la Madóna Miraculùza de Monseràt di bànde de Barcelona e
lé l’à tacàt vià i sò àrmi sö öna colòna del santüàre. De lé ‘l s’è ritiràt in
del convènt di düminicà a Manresa, ’ndóe l’ gh’à üt öna esperiènsa spiritüàl
bèla fórta, che l’à condensàt in del sò lìber di Esercìsi Spiritüài, fàcia de
preghiére, flagelasiù, pà e aqua e durmì póch, co la disperasiù ‘n del cör per i
sò pecàcc che i ghe sömeàa tròp grancc e sènsa perdù. I è stacc 10 mis che i ‘l
l’à segnàt e i 'l l’à portàt a malàs e quàze a mör, ma öna ólta guarìt, l’à
cognusìt la Misericordia del Signùr che 'l l’à salvàt e l’à capìt che i
penitènse tròp düre i é contràre a la olontà del Signùr che l’à creàt ol còrp
che l’è de tègn bèl fórt e de mèt al sò servése.

Dòpo i tat pelegrinàt, l’è partìt in del 1523 per indà ‘n Tèra Sànta a convertì
i ‘nfedéi, ma ‘l Cüstòde de la Tèra Sànta ‘l ghe l’à ‘mpedìt, alùra l’è turnàt
in Spàgna co l’idéa che l’éra egnìda l’ùra de stödià, isé l’à stödiàt filozoféa
a Alcalà e teologéa a Salamanca. L’à ciapàt a predegà ‘n di stràde e la zèt l’à
ghe 'ndàa dré, tat che l’Inquizisiù l’à ciapàt pùra e ‘l l’à metìt in galéra, 42
dé a Alcalà e 3 setimàne a Salamanca. L’è stài giüdicàt inocènt, ma i gh’à
proibìt de ‘ndà ‘n gir a predegà sènsa permès e sènsa i prìma stödiàt, e bé, la
teologéa.

Isé ‘l Sant Ignàsio l’è ‘ndacc a Parìgi a stödià teologéa, ma a l’üniersità i ‘l
l’à mia ciapàt e l’à dözìt turnà a stödià filozoféa e i ötre materie per ès pò
ciapàt a teologéa. A Parigi gh’è nasìt in del cör ol prim propózet de fondà la
Compagnéa de Gezü e ‘nsèma a i sò amìs e discépoi ol 15 de Óst del 1534 in de la
céza de Montmatre l’à facc vót de castità e de poertà e de ‘mpegnàs in d’öna
crusàda spiritüàl ‘n Palestìna per fà turnà al Cristianézem i müsülmà e per öta
i Cristià de la Siria e, se chèsto l’éra mia pusìbel, de mètes al servése del
Papa e de fà töt chèl che ‘l Papa ‘l gh’ès comandàt. A Montmatre, ‘nsèma al Sant
Ignasio, i gh’éra ol P. Fabre che ‘l vegnìa da la Savoia, ol Francesch Saverio,
alùra profesùr e pò sant, ol Giàcom Laínez de Almazán, ‘l Alfons Salmerón de
Toledo, ol Nicola Bobadilla e ‘l portoghés Simone Rodríguez d’Azevedo, de lé a
póch i se sarès metìcc insèma a lur ach i fransés Codure e Brouet e ‘l C. Le Jay
che ‘l vegnìa da la Savoia e chès-ce i sarès istàcc i prim compàgn del Sant
Ignàsio in de la Compagnèa che la sarès nasìda öna quach agn dòpo.

Ol Sant Ignàsio e i sò compàgn i s’è troàcc amò töcc insèma 'n del 1537 a
Venésia, per partì per la Tèra Sànta, ma la guèra che l’éra sc-iopàda fò tra la
Serenìsima e i Türch la gh’à ‘mpedìt de partì, isè ‘l Sant Ignàsio ‘l s’è
dedicàt a cürà i malàcc ‘nsèma a öna quach di sò compàgn, ‘ntàt che i óter i
‘ndàa a Roma a domandàga al Papa ‘l permès de partì per la crusàda spiritüàl. Ol
Papa Paol III l’à dacc ol sò permès, ma l’à racomandàt che i se fès töcc urdinà
précc, isé 'l Sant Ignàsio e chèi che tra i sò compàgn i èra gnàmò mia prècc i è
stacc urdinàcc a Venésia ‘n del 1537.

Dezà che partì per la Palestina l’éra sèmper piö düra, ol Sant Ignàsio e i sò
compàgn i à decidìt de ‘ndà a Roma e quando l’éra quàze riàt a la sità ol Sant
Ignàsio l’avrèst vést ol Signùr che ‘l gh’avrès prometìt de dàga öna mà. De fati
riàt a Roma 'l Papa l’è stài contét de ‘ncontràl, ma quando chèsto l’è partìt
per Nìsa, ‘ndóe 'l Carlo V e ‘l Francèsch I i avrès firmàt la pàce, al Sant
Ignàsio gh’è egnìde sö di bèle rógne tat che l’è stacc acüzàt de ès ün erètech
da ü frà agostanià, Agostino Piemontés, che l’éra vizì a i protestàncc, isé per
lasà mia ‘ndré di döbe l’è stacc pròpe 'l Sant Ignàsio a domandà de ès procesàt
e dòpo ès istàcc asòlt l’à celebràt la sò prìma Mèsa ‘n del tép de Nedàl del
1538 ‘n de la céza de Santa Maria Magiùr.

A la fì de zögn o al prensépe de löi del 1539 ol Papa l’à dacc la sò benedisiù a
la prima stezüra de la Regola scrìcia dal Sant Ignàsio, ach se la Bóla de
Aproasiù l’è riàda adóma ‘l 27 de setèmber del 1540.

Ol Sant Ignàsio l’à decidìt de dovrà ‘l nòm de Compagnéa de Gézü per regordà 'l
sò ideàl caalerèsch e per fà mia la fì di francescà e di düminicà che i à ciapàt
ol nòm del fondadùr.

In del avrìl del 1541, ol Sant Ignàsio l’è stài lüminàt prim Prepóset Generàl de
la Compagnéa e ‘n del 1542 l’à mandàt misiunàre ‘n India ol Sant Francèsch
Saverio. A Roma l’à creàt ün istitüt per ötà i Ebrei a convertìs, ün óter per
ötà i dòne spuzàde che i éra scapàde de cà e che i éra pentìde, ün óter per ötà
i dòne de malafàr, ün óter per i s-cète che i res-ciàa de ciapà óna bróta
stràda, ün orfanatròfe e dù colégi, chèl Romà e chèl Todèsch - Ungàrech; col sò
‘mpègn e col sò ezèmpe l’à dacc öna bèla mà a la restaurasiù catòlega del sécol
XVI e l’à dacc ol via a óna nöa stagiù de ‘mpègn misiunàre de la Céza. In di
öltem agn de la sò éta ‘l s’è dai de fà per scrif i Costitusiù de la Compagnéa
söl fondamét di sò Esercìsi Spiritüài; ‘n de le Costitusiù l’è regolàda töta la
éta del Ùrden e di Gezüìcc che i è ciamàcc a ciapà i trì vócc religiùs
tradisiunài piö ü quàrt vóto, chèl de l’obediènsa speciàl al Papa. I Costitusiù
scrìce öna prìma ólta tra ‘l 1547 e ‘l 1550 e pò sistemàde 'n del 1552, i è
piazìde a i sò confradèi che i à aproàde ‘n del 1551; a chèl punto lé ‘l Sant
Ignàsio, strach e malàt, l’à domandàt de lasà ‘l pòst de Prepóset Generàl, ma
nisü l’à ölìt saìn, ‘n del 1554 l’à pasàt töt l’an o quàze ‘n lècc e l’è stacc
necesàre lüminàga ü vicàre, ol Nadal, ‘nfìna che ‘n del löi del 1556 l'à dözìt
bandunà töcc i sò ‘mpègn e ‘n del gir de póch dé l’è mört a Roma ol 31 de löi
che l’è ach ol dé de la sò fèsta.

L’è stài beatificàt ol 27 de löi del 1609 dal Papa Paol V e canunizàt ol 22 de
mas del 1622 dal Papa Gregòre XV.



https://lmo.wikipedia.org/wiki/Sankt_Moritz_(Svizzera)

Sankt Moritz (San Murèzzan in rumanc) l'è un cumün sgüizzer, in del Cantùn
Grisùn, che 'l gh'ha pü u manch 5.100 abitant. L'è un paes famùs in del mund
cumè sit de vilegiadüra, specialment invernala: gh'è skilift un frach de pist de
sci e sentee de caminà in muntagna.

Sankt Moritz el se tröa in de la Volta Engadina, in sü la banda manscina del
fiüm Inn, a 1.838 meter in sül nivel del mar. El paes el gh'ha anch un lagh che
'l gh'ha el medèm nom. El punt püssee volt del teritori cumünaa l'è 'l Piz
Güglia, a 3.380 meter in sül nivel del mar.

I parlaa üficiaj de Sankt Moritz hinn el tudesch (parlàa d' asquas el 58% dij
abitant) e 'l rumanc (parlàa de pü u manch el 5% de la gent). El talian, de pü u
manch el 22% de la gent.

Sankt Moritz l'è traversada de la Strada naziunla 27, che de Silvaplana la
traversa tüta l'Engadina. A Silvaplana l'è pusibel ciapà la Strada naziunala 3,
che la va del cunfìn talian in de la Val Bargaja finn a Coira, travers el Pass
del Malögia e'l Pass del Güglia. Poch delunsg de Sankt Moritz, arent a Celerina,
la scumencia la Strada naziunala 29, che, travers el Pass del Bernina, la va in
direziun del cunfin taliàn in de la Val Pusc'ciav.

A Sankt Moritz gh'è l'ültema staziùn de tant feruvij, tüt gestii de la Feruvia
Retica; gh'è tren che vann in direziun de Coira e Davos travers la galaria de
l'Albula, vers Scuol travers l'intrega Engadina e vers Tiràn travers el Pass del
Bernina. De Sankt Moritz pàrten düü dij tren püssee famùs in del mund:

Sankt Moritz l'è famusa in tüt el mund cuma sit de vilegiadüra invernala. Gh'è
palazz del giazz, fünicular, skilift e pista de sci frequentaa de na mota de
gent che la vegn de tücc i cantùn del mund. Arent al cumün de Celerina, a nord
del paes, gh'è la pista de bob püssee famusa del mund: la "Crasta Run", che l'è
anca la prima che la sia mai stada fada sü. A Sankt Moritz gh'è stàa i Ulimpiad
invernaj in del 1928 e in del 1948 ed i Campiunàa mundiaj de sci alpìn in di agn
1934, 1974 e 2003.



https://lmo.wikipedia.org/wiki/San_Donaa_(MI)

San Donaa (San Donato Milanese) l'è on comun de la Provincia de Milan che 'l
cunta 32492 abitant. Situada a sud-est de Milan, cont el qual la confina, San
Donaa la gh'ha dò frazion: Poasch e Sorighee.

La stòria de San Donaa la scomincia cont el rivà di vari popolazion de epoca
pre-romana, anca se 'l ver svilupp de la zòna gh'è staa pròppi sòtta el domini
latin. In del 333, la strada che la portava de Milan a Lòd l'era longa sedes
mia: a ògni mia la gh'era ona preja che la mostrava la distanza de Milan. San
Donaa la se trovava a la quinta preja.

A l'altezza de ògni pedra de fatt la via principal la s'incontrava cont ona via
minor, e arent a quij carròbbi chì hinn staa costruii di ges, trai quai anca
quella de San Donaa (on vescov de Arezz molto popolar in la diòcesi milanesa)
intorna a la qual l'è nassuu el center de la città futura.

Sòtta l'epoca di Longobard (VII secol) la nass la piev de San Donaa, a òpera de
l'esercit del Grimoald, duca de Benevent, che 'l gh'aveva di ambizion vers Pavia
e l'aveva miss i sò trupp pròppi in sul territòri de San Donaa.

La fondazion vera e pròppia la se sa nò quand che la gh'è stada, ma se pensa che
a fàll el sia staa on abaa de la vesina Abbadia de Ceravall.

Dòpo l'oocupazion longobarda, tutt el territòri l'è staa part d'on feud unich
che, in del XI secol, l'è staa proppietà de la famiglia nòbil di De Advocati.
Quand che quella famiglia chì la s'è estingiuda, i ben hinn finii in di man de
l'Arcivescov de Milan, gina al XVI secol.

El territòri che 'l ciappava dent i comun de Ceravall, San Donaa e Bolgian l'è
staa teater de tanti sconter militar. El 9 settember 1158 el Federich Barbarossa
el s'è stabilii chì per sett dì, dòpo avè saccheggiaa Milan. El 13 luj 1278 gh'è
stada ona battaglia tra Viscont e Torrian per el possess de la Signoria
milanesa. Infin, el 14 settember 1515, l'è vegnuda la Battaglia di Gigant, trai
fòrz milanes e svizzer e quij frances, finida con la vittòria di transalpin e la
resa de Milan al Francesch I. Anca la resa di nòbil milanes l'è stada fada a San
Donaa, per la precision a la Cassina Roma.

In età napoleònica (1809) l'è staa taccaa a San Donaa el comun de Bolgian. Dòpo
duu ann, San Donaa l'è stada unida a Viboldon. Quand che l'è nassuu el Regn
Lombard-Venet, tucc i center hann trovaa la soa veggia autonomia.

San Donaa la gh'ha avuu on ròl stòrich subit dòpo i Cinqu Giornad de Milan
(1848), perchè l'armistizzi trai Piemontes e i Austriach che l'ha portaa a la
fin de la Prima Guerra d'Indipendenza l'è staa firmaa, anmò ona vòlta, a Cassina
Roma.

In del 1862 San Donaa la gh'ha ciappaa el nòmm offizial de San Donato Milanese.
In del 1870 gh'è stada taccada Bolgian.

Dòpo l'Unità, i territòri comunai gh'hann avuu on mucc de modifich. San Donaa
l'ha ceduu a Milan i paes de San Martin e Triulz de Sora in del 1922, Ceravall e
Nosed in del 1924. Inveci in del 1932 hinn passaa de Milan a San Donaa i frazion
de Poasch, Sorighee, Bagnoeu, Cassina Bosch e Teccion.



https://lmo.wikipedia.org/wiki/Saccharomyces_cerevisiae

El Saccharomyces cerevisiae, l'è 'n organìsmo ünicelulàr che 'l fa part del regn
dei fóns e l'è cunusìt come 'na spéce de leàt che 'l se multìplica per gemasiù.

L'è giü dei tìpi de leàt piö 'mportàncc per l'alimentasiù de l'òm e 'l sò üzo
l'è cunusìt amò dei tép antìchi per fà 'l pà, la bìra e 'l vì. Se pènsa che 'l
sàpe stat izolàt per la prìma ólta a pàrter de le scórse de l'ùa perchè l'è giö
dei componèncc de la prüìna. L'è giü dei microrganìsmi eucariòti piö stüdiàcc
endèla biulugìa celulàr e moleculàr e l'è 'l responsàbil del tìpo piö cümü de
fermentasiù (alcòlica).

El Saccharomyces cerevisiae 'l g'ha la fùrma ovàl o elìtica condèn diàmetro de
5-10 micròmetri. L'è ütel endèl stüde del cìclo de le cèlule perchè la sò
coltüra l'è sèmplice ma, come eucariote, el prezènta la complicasiù de la
strütüra intèrna de le piànte e dei animài.

Saccharomyces cerevisiae l'è giü dei tìpi de leàt che se dopèra per fà la bira.
En particolàr l'è chèl che se dopèra per fà la bìra a àlta fermentasiù cioè töte
chèle tipologìe de bìra che stà 'ndèla categurìa che s'è üs ciamà co la paròla
ingléza ales, per ezèmpe le Pale ales, le Stout, le Porter, ecc.



https://lmo.wikipedia.org/wiki/Rouen

Rouen (inscì anca in Frances e Normann; Ruan in spagnoeu; Ruão in portoghes;
Roano in italian storigh; Rouaan in olandes storigh; Rotomagus in latin;
Ρατόμαγοϛ/Ratómagos in grech antigh) l'è ona città de la Francia del nord. La
gh'ha ona popolazion de 111 553 abitant (dato del ginee 2011 ). L'è voeuna di
pocch città a 'vèggh la Legion d'Onor. L'è sede de on'arcidiocesi, e 'l sò
vescov l'è 'l primatt de Normandia.

Rouen la se troeuva in de l'Alta Normandia (dipartiment de la Senna Marittima),
de la qual l'è anca el capploeugh. L'è traversada de la Senna e de alter trii
cors d'aqua, cioè l'Aubette, el Robec e 'l Cailly.

On primm sitt el s'è sviluppaa ai temp di Celta, e l'era la capital di
Veliocass, on popol celtigh che 'l gh'eva on territori che 'l se spantegava per
tutta la vall de la Senna, de Caudebec-en-Caux fina a Pontoise. La città vera e
proppia l'è stada fada in sù la riva de destra de la Senna ai temp de l'August,
e l'è vegnuda la segonda città pussee importanta de la Gallia dopo de Lugdunum
(cioè Lion).

In del III secol la città l'ha vist on fort svilupp: se sa che 'l gh'era on
anfiteater e di termi bei grand. A la fin del secol hinn scominciaa i invasion
barbarigh e l'è saltaa foeura el primm vescov, el San Vitrisc.

El quattordes de magg del 841 Rouen l'è stada brusada di Vichingh (come la dis
ona croniga del temp). I Vichingh hinn tornaa anca duu ann dopo; in del 911,
dopo el trattaa de pas tra el Rollon e 'l re frances Carlo III, i Vichingh
n'hann faa la capital del noeuv ducaa de Normandia. In del 949 Rouen l'è stada
sediada di Frances, ma el duca Riccard I (el Senza Paura) l'è riessii a batt i
nemis. Ai temp del duca Guglielm el Conquistador (anca re d'Inghilterra) la
capital del ducaa l'è stada spostada a Caen. Intant Rouen l'era vegnuda on port
bell important per i contatt con la region de Paris, oltra che on mercaa de
s'ciav. El 26 de genar del 1096 i Giudee de Rouen (la comunità giudea pussee
granda a nord de la Loira) hinn staa massacraa. Anca dopo la conquista de
l'Inghilterra, i duca de Normandia hinn staa despess a Rouen; l'è chì che l'è
conservaa el coeur de Riccard I d'Inghilterra (ciamaa el Coeur de Leon). In del
1150 Rouen l'ha ottegnuu el status de comun: l'era governada de on grupp de cent
personn, e i sò abitant eren reggruppaa in corporazion de mestee. De Rouen el
passava la saa per Paris e 'l vin per l'Inghilterra. In del 1200 tacchen sù i
lavorà per fà sù de noeuv la cattedral de Rouen, che l'era stada brusada. In del
1203 Rouen l'è stada occupada di Frances (che hann costruii on noeuv castell,
dopo d'avè traa giò quell vegg); la città però l'ha conservaa i sò libertà
comunai, almanch fina al temp de Filipp el Bell, che trai alter robb l'ha faa
scascià via on'altra voeulta i Giudee de Rouen.

I Ingles hinn tornaa in Normandia ai temp de la Guerra di Cent Ann: e defatt l'è
staa chichinscì che l'è stada brusada viva la Giovanna d'Arch, el trenta de magg
del 1431. La città però l'è tornada francesa vers la fin de la guerra, in del
1449.

Duranta el Renassiment Rouen l'ha conossuu on certo splendor coltural e
economigh: per esempi, l'è vegnuda el port frances pussee important per el
commerz cont el Brasil. Intorna al 1530, on terz de la popolazion la vegn
protestanta (ugonotta, cioè calvinista): la tension la cress semper pussee e la
s'cioppa intorna al 1560; in del 1562 i Protestant ciappen el podè de la città.
I Cattoligh hann sediaa Rouen, e i sò governant allora gh'hann domandaa aiutt ai
Ingles, che hinn rivaa. A bon cunt, i Cattoligh hinn riessii a conquistà la
città istess. In del 1591 el re Enrigh IV l'ha faa trà giò el castell, col lassà
in pee domà ona torr. De 'sto moment, Rouen l'è andada 'dree a la storia del
rest de la Francia. In del 1870 l'è stada occupada di Prussian, menter ai temp
de la Prima Guerra Mondial l'è servida 'me base di Ingles. I todesch l'hann
occupada el noeuv de giugn del 1940 e s'hinn andaa via el trenta de agost del
1944.



https://lmo.wikipedia.org/wiki/Ronsgia

Ona ronsgia (anca rongia, rosgia, roda, rogia, roza, ros'gia; in lombard
oriental serioeula, ma anca vas e dugal e, in cremones, roeuggia; in piemontes
rosa; in forlan roe; in veneto roia, rogia, roda, roza; in ladin ruóia o róea;
in istriota rogia o ruia; in italian roggia; in latin rugia) a l'è on canal
piscinin tipegh de la pianura lombarda e piemontesa (ma anca el paes de Rongg,
in sul Lagh de Comm, in realtà l'è domà el plural de la parola). L'è doperada
soratutt per l'irrigazion e per dàggh aqua ai molin.

L'origin di ronsg la vegn di temp di Roman o de quella medieval: la parola la
vegn del latin arrugia. Quella parola chì la se troeuva in de la Naturalis
Historia del Plini el Vegg, che le dopera per ciamà i canai di minier d'or in
Spagna (cuniculis per magna spatia actis cavantur montes [...] arrugias id genus
vocant): donca la sariss ona parola ispaniga de origin pre-romana (a l'esista
anca in de la lengua basca, col nomm de arroil, che 'l voeur dì foss). De
arrugia el vegn el bass latin arrogium, che l'ha portaa el spagnoeu arroyo e 'l
portoghes arroio, che voeuren dì riaa. In Italia la parola s'è spantegada per
tutta la pianura padana a nord del Pò, del Piemont fina a la Svizzera Italiana,
ai Dolomit, a Triest e a l'Istria, per poeu rivà anca in d'on quai dialett
sloven, dalmata e albanes.

Come emm giamò ditt pussee sora, i ronsg servissen soratutt per reson de
irrigazion: despess però gh'hann anca la fonzion de cattà sù i aqui de canalitt
pussee piscinitt anmò che se troeuven a mont del sò alveo. In alter ocasion, ona
ronsgia la catta su tutta l'aqua che poeu la ven spantegada in tucc i canalitt
di vari camp a travers d'ona bocchetta. Anca a Milan on temp a gh'era on bell
poo de ronsg: voeuna di pussee famos e important, che la resista anca al dì
d'incoeu, a l'è la Vettabbia. Quell che 'l gh'ha de dàggh on'oggiada ai ronsg a
l'è 'l campee.

I ronsg esisten anca in Spagna e in di sò vegg coloni, cont el nomm de acequias.



https://lmo.wikipedia.org/wiki/Roberto_Bola%C3%B1o

El Roberto Bolaño Ávalos (Santiago del Cile, 28 d'april del 1953 – Barselona, 14
de lüj del 2003), a l'è staa un scritur e pueta cilen.

El Roberto Bolaño a l'è nassüü a Santiago del Cile in del 1953 ma l'ha passaa la
so infanzia in cità 'me Los Ángeles, Valparaíso, Quilpé, Viña del Mar e
Cauquenes. A tredes agn 'l va a viv in Messich cunt la so familia. 'L passa la
adulescenza cuncentraa in de la letüra in d'una bibliotega pübliga de Cità del
Messich.

In del 1973 'l turna in Cile cunt el pruposit de dagh el süport al Salvador
Allende. Dopu un viagg lungh 'l riva in Cile ma l'è dumà poch dì prima che
l'Augusto Pinochet 'l va al pudè. 'L se met cun la resistenza cuntra la
ditadüra. 'L finiss in galera a Concepción ma'l vegn liberaa vot dì dopu, grazia
a do puliziot che duveven vardàl ma che l'aveven stüdiaa insema a lü ai temp.

'L turna alura indree in Messich e'l funda el muviment infrarealista insema al
pueta Mario Santiago Papasquiaro (che'l servarà de mudel per l'Ulises Lima del
rumanz Los detectives salvajes, in lumbard I detective selvadegh). El muviment,
una roba definida tipu Dada a la messicana, 'l andava cuntra i pudè che
cumandaven in de la puesia messicana, che la gh'aveva 'me riferiment assulüü
l'Octavio Paz. El muviment 'l rumpeva cun la cultüra literaria ufiziala e'l se
mustrava 'me un avanguardia. Un quindes pueta eren staa vesin al muviment ma i
principaj a hinn staa propi el Bolaño e'l Papasquiaro.

Dopu l'emigra in Catalogna, induè che la viveva la so mader. 'L se guadagna de
viv in tanti maner, per esempi 'me vigilant notürn in d'un camping a
Castelldefels. Dopu la riva la familia e'l sücess literari, che ghe permet de
dedigàss esclüsivament a la literadüra.

Cun di prublema al fidegh prubabilment ligaa a un passaa de tossicudipendenza, e
intanta che'l speciava un trapiant, l'è mort a Barselona per insüficienza
epatiga. Minga finii 'l surtiss in 5 toch 'l so ültim liber, el rumanz 2666.

El Bolaño l'è staa vün di scritur principaj de la literadüra cuntempuranea e in
particular de quela latin-americana e in spagnöö. La so övra a l'è ligada un
frach a l'America Latina e la gh'ha una curispundenza forta cun la so esperienza
de vita.



https://lmo.wikipedia.org/wiki/Ravenna

Ravenna (endèla parlàda locàl: Ravêna; en todèsch stòrich: Raben; en fransés:
Ravenne; en spagnöl: Rávena) l'è'na cità italiàna capolöch de la pruvìncia
omònima, endèl'Emìlia Romàgna. La g'ha 158 784 abitàncc (dàto del Dicember 2013
), 'na superfìce de 652 km² e 'na densità de popolasiù de 244 ab./km². El
teretóre del cümü de Ravenna 'l cunfìna con chèl de Alfonsine, Argenta (FE),
Bagnacavallo, Bertinoro (FC), Cervia, Cesena (FC), Comacchio (FE), Forlì (FC),
Russi.

Ravenna l'è stàda la tèrsa cità a ìga i unùr de éser la capitàla de l'Impér
Romano de Ucidènt (402-476), dòpo de Roma e Milà (286-402). A Ravenna vegnarà
detrunizàt l'öltem imperadùr romàno, Romolo Augusto, per mà de Odoacre, che 'l
l'ha ümiliàt deànti a töt el pòpol, al ubligàl a sfilà, istìt de cuntadì, prìma
de urdenà la sò ezecusiù a Roma.

Ravenna l'è restàda 'na cità de 'mportànsa primària amò per divèrsi sècoi. Carlo
Magno el vignìa a polsà 'n chèsta cità quan che l'ìa 'n campàgna de guèra 'n
Itàlia. El stès rè dei Franch, el g'ha urdinàt la custrusiù de 'na catedràl,
bazàda söndèn giöna che izistìa zamò e 'l consacrarà la cità col tìtol de
capìtal pulìtica del sò impér prìm de nà a stabilìs co la sò córt a Aquisgràna.



https://lmo.wikipedia.org/wiki/Radio_(element_chimich)

El ràdio l'è 'n elemènt chìmich enserìt endèla tàola periòdica dei elemèncc col
sìmbol Ra. El g'ha nömer atòmich 88, che völ dì che 'l nùcleo de 'n àtom de
ràdio el g'ha 88 prutù. El sò nòm el l'ha ciapàt de la paròla latìna radius che
völ dì ràgio e l'è stat scuprìt de la Marie Curie e del sò spus Pierre endel
1898 endei minerài de pechblenda/uraninite de la Boemia setentriunàla.

El ràdio el g'ha nisü izòtopi stàbii e dóca töte le fùrme sota le quàle el se
prezènta i è radioatìve (la paròla stèsa "radioatività" l'è stàda coniàda a
pàrter del nòm de chèsto elemènt, per vìa de le sò proprietà). L'izòtopo piö
stàbil, el 226Ra el g'ha 'n emivìta de 1602 agn.

L'è 'l piö gréf de töcc i metài alcalì terùs e del pónt de vìsta chìmich el se
'nsomèa al bario. Se 'l tróa cumbinàt en quantità mìnime endel mineràl de
pechblenda e 'nden quach óter mineràl de uranio. La radiasiù che 'l ràdio
el'emèt l'è de tré sórcc: ràgi alfa, ràgi beta e ràgi gàma. Semài che se 'l
mes·cia sö col berilio, l'èmèt apò a dei neütrù



https://lmo.wikipedia.org/wiki/Pruvincja_de_Milan

La Provincia de Milan (Italian: Provincia di Milano) (in cœu ciamada Città
metropolitana de Milan) a l'è ona provincia de la Lombardia che la cunta pussee
de trii milion de abitant e per quèst motiv a l'è la terza provincia pussee
popolada de tuta l'Italia.

La confina a nòrd con la Provincia de Vares e la noeuva Provincia de Munscia e
Brianza, a est con la Provincia de Bergom, la Provincia de Cremona e la
Provincia de Lòd, a sud con la Provincia de Pavia e a òvest con la Provincia de
Noara. La gh'hà anca on'exclave, el comun de San Colomban al Lamber, che se
troeuva intra i Provincc de Lòd e Pavia. L'è nassuda in del 1797 del vegg ducaa
de Milan (al temp sòtta el domini dij Austriach) cont el nòmm de Departement de
l'Olòna. In del 1815, quand l'è nassuu el Règn Lombard-Vènet la gh'è stada ona
division de la Provincia de Pavia. In del 1862, subit dòpo l'Unitaa d'Italia i
Savòja gh'hann giontaa la Provincia de Lòd, che l'è stada tacada fina al 1992.
Infin, in del 2004 l'è nassuda la Provincia de Monscia e Brianza, che l'è
diventàa ona realtaa in del 2009.

A partì dal primm de sgenee 2015, la pruincia a l'è stada sopressa e 'l sò post
a l'è staa ciapaa da la cità metropolitana de Milan.

La Provincia de Milàn la se troeuva in de la Lombardia del nòrd-òvest, in de la
zòna de l'Alta Pianura situada intra el Tisin a òvest e l'Ada a est. El primm el
nass in Svizzera e'l finiss in del Pò arent a Pavia; l'alter el vegn del Lagh de
Còmm e'l finiss in del Pò intra i provincc de Lòd e Cremona.

Alter fiumm important hinn el Lamber, che'l passa a est de Milàn (quartee de
Lambraa) e'l confluiss (finiss dent) in del Pò a Òri Litta (LO), e 'l Seves, che
inveci el vegn di colinn del Comasch e poeu el riva drent a la Martesana.

On important aspett de la idrografia milanesa hinn i Navili, canai ch'i hann faa
i Duch de Milan duranta l'Etaa de Mezz e anca dòpo per podè trasportà i prei per
fà sù el Dòmm (che l'è anmò in costruzion). Anca se la pussee part l'hann
sarada, resten anmò in vida el Navili Grand, el Navili Paves e la Martesana. Ma
gh'hinn anca alter canai, comè el Villoresi.

In de la Provincia de Milan a gh'è on gran numer de parch, e regordom el Parch
Ada Nòrd e 'l Parch de la Val del Tisin.

Abitada prima di Insuber e poeu di Gall, la zòna l'è stada ciapada di Roman
arent al 200 prima de Crist. Vers la fin de l'Imperi roman, Milàn l'è diventada
la capital de l'Imperi. L'è stada poeu invaduda di Visigòtt, di Longobard (di
quai el vegn el nòmm "Lombardia") e di Franch. L'è stada donca sòtta el Sacro
Roman Imperi ma l'ha vist la nassida de on gran numer de comun indipendent.

Dòpo el period comunal, tutt el teritòri l'è staa ciappaa di Signor de Milan,
che l'hann governaa fina a la rivada di Frances e di Spagnoeu. Per dusent ann el
Ducaa de Milan l'è staa rett di Asburgh de Spagna, fina a quand, dòpo la Guerra
de Succession Spagnoeula, el domini l'è passaa a l'Imperi d'Austria che l'ha
tegnuu (a part duranta i invasion del Napoleon) per alter cent'ann. La Lombardia
occidental l'è staa loeugh de on gran numer de batali duranta la Segonda Guerra
de Indipendenza (1859), a la fin de la qual l'è stada unida al Regn de Sardegna,
che duu ann dòpo (1861) l'è diventaa el Regn d'Italia. De chì, la stòria l'è
compagna de quella italiana.

La lengua ofizzial e pussee spantegada in sul territori l'è l'italian. Milan l'è
vun di center de iradiazzion de l'italian modern. In ogni cas, el resist ancamò
el lombard 'me lengua local, anca se in d'ona posizzion semper pussee precaria.
El milanes l'è la variant pussee prestigiosa del lombard ocidental, che l'è
ancamò bona de influenzà i dialett di caploeugh provinciai. Del pont de vista
dialettal, la provincia milanesa la pò vess spartida in d'ona quai sotta-zona, a
segonda di center minor: a ovest a gh'è 'l magentin e 'l biegrassin, a sud el
binaschin (che 'l se vesina al paves), a sud-est el meregnanin (ormai lodesan),
a est e nord-est el brianzoeu. La zona de Legnan la ved la presenza del dialett
bustocch-legnanes che, anca se l'è ciarament ocidental, el gh'ha di
caratteristegh proppi originai.



https://lmo.wikipedia.org/wiki/Pruvincia_del_Verban-C%C3%BCsi-Ossula

La Pruincia del Verban-Cüsi-Ossula (VB) l'è na pruincia del Piemunt che la gh'ha
162 mila abitant. La se tröva a nord del Piemunt e l'è tacaa a nord, ovest e a
est a la Svizzera (Tisin e Vales), a est a la Lumbardia (Pruincia de Vares), a
sud ai Pruinc de Nuara e Vercei. L'è nassüü dop che j'han metüü insema tri sit
geugraficament separaa, ma che partegniven tücc a la pruincia nuaresa.

La pruincia la se tröva nela part püssee setentriunal del Piemunt e el so
territori l'è principalment furmaa da muntegn. Geugraficament la pruincia l'è
furmada da tre realtà: el Lagh Magiur, el Lagh d'Orta e la Val d'Ossula.

Cumpagn del rest de l'Italia, anca in del Verban-Cüsi-Ossula la lengua ufizial a
l'è l'Italian. A bun cünt, la lengua regiunal a l'è 'l Lumbard, in di sò variant
püssee ucidentai: in sül lagh Magiur se parlen dialet varesot e verbanes; püssee
a süd, i parlà se messeden cunt el Nuvares e ciapen carater de transiziun cunt
el Piemuntes (per esempi arent al Lagh d'Orta); in la Val d'Ossula se parla un
dialet püssee alpin, che in di zonn setentriunai el ciapa i carateristigh del
dialet ticines. Inultra besogna minga desmentegà che in di paes de Macügnaga e
de Furmazza l'è parlaa el Walser.

La pruvincia del Verban-Cüsi-Ossula la gh'ha 77 cumün ([1]). De chest i pussee
grand per pupulaziun i hinn:



https://lmo.wikipedia.org/wiki/Pruvincia_de_Pavia

La Pruvincia de Pavia l'è una pruvincia de la Lumbardia ucidentala, traversada
dai fiüm Po e Tisin, che se incuntren a quater chilometer a val de la cità de
Pavia. La cunfina a nord cun la pruvincia de Milan, a est cun quela de Lod, a
ovest cunt el Piemunt (pruvinc de Lissandria e Nuara), a süd cun
l'Emilia-Rumagna (pruvincia de Piasenza).

L'ecunumia l'è simel a quii di alter pruvinc de la bassa lumbarda: l'agricultüra
la porta via un nümer piscinin de lavuradur, ma l'è intensiva, cürada e se pö
rivà a gross risültaa: el ris, el furment e 'l furmentun a hin cultivaa in de la
pianüra, la vid in di runch de l'Ultrepò; i muntagn a hinn quataa de busch e
pastür. Tipich de la pruvincia a l'è l'alevameent di och. Aziend medi e piscinit
a rapresenten el gross de l'indüstria pavesa.

La pruvincia la gh'ha una densità de pupulaziun un poo püssee bassa del rest de
la regiun, vist anca che gh'hin i muntagn; i center püssee impurtant a hin la
capital Pavia, Vigeven (la "capital" de la Lumelina), Vughera (la "capital" de
l'Ultrepò), Stradèla e Murtara.

La lengua ufizial l'è l'italian. Del punt de vista di lenguv lucai, la Pruvincia
de Pavia l'è semper stada un punt de passagg. Tradiziunalment se dis che la
püpart de la Pruvincia la parla emilian, anca se al dì d'incö el quader l'è
dipingiüü in manera püssee cumplessa. In general, se cred che in de la zona de
Pavia e de la Lümelina se parla lumbard, cun culuridür milanes o nuvares a
segunda de la zona. In de la Lümelina ucidental, arent a la Sesia, se parlen
anca di dialet de tipu piemuntes (munfrin). L'Ultrapò l'è püssee cumplicaa de
definì, anca se pudarissum dì che l'è emilian. In de la punta püssee meridiunal
de la pruvincia (per esempi in de la Val Stafura), a gh'è anca di dialet che se
vesinen al ligür.



https://lmo.wikipedia.org/wiki/Pruvincia_de_Lech

La Pruvincia de Lech la se tröva in de la Lumbardia ucidental, sübit a urient
del lagh de Com; la tegn dent dunca i Prealp de la spunda est del lagh (tajaa da
la Valsassina e la Val Varun) insema cunt un tocch di culin de la Brianza
setentriunal.

La densitaa de pupulaziun l'è alta; ghe vör dì però che in del süd (la Brianza e
la zona de Lech) la densità la se met inturna ai 1000 ab./km², quand inveci i
muntagn a hin poch pupulaa. De cunseguenza, in di muntagn a suraviven anca di
cantun sügestiv, poch tucaa da la man de l'om. In de la pruvincia, in del Parch
regjunal de Muntavegia e de la Val del Cürun a l'è prutegiüü el paesagg de vün
di ültim toch poch ürbanizaa restaa in de la pianüra/culina lumbarda. In de la
pruvincia ghh'in nò citaa gross: Lech la riva nanca a 50.000 abitant, e i alter
citadin a hinn un poo de suravia a i 10.000: Mandel, Valmadrera, Meraa, Casanöv.

L'ecunumia a l'è basada in sü l'indüstria, cunt aziend medi e piscinit cume in
quasi tüta la Lumbardia; ghe resta ammò un poo de agricultüra (üga de vin,
agricultüra in sera). El setur dii servizzi l'è semper püssee svilüpaa.
L'ecunumia muntana tradiziunal la gh'è quasi pü; i gent di muntagn e del lagh
adess a scampen quasi tüt de türismu.

La Pruvincia de Lech l'è nassüda in del 1992 e la cünta nuvanta cumün: de quest
chì, vutantaquater prima faseven part de la Pruvincia de Com, i alter ses
(Calolz, Vercüragh, Mont Marenz, Tur di Büs, Erv e Caren) de la Pruvincia de
Bergum.

La lengua ufizial l'è l'italian. La lengua lucal l'è 'l lumbard, per la
precisiun di dialet ucidentai. La Brianza lechesa l'è un poo el cör, strengiüü
tra Lamber e l'Ada, del brianzö; anca el dialet de la cità de Lech el gh'ha pü o
manch i istess carateristegh del brianzö, anca se in de l'ültem secul el s'è
vesinaa un brisinin püssee al mudel milanes. In de la Valsasna e in de la Val
Varun (per esempi a Prumana) se parlen di dialet ucidentai cun di carateristegh
uriginai, e di carater de transiziun cunt el lumbard uriental. In de la Val San
Martin, inscambi, se parla propi un dialet bergamasch, anca per via del ligam
secular cun la Pruvincia de Bergum.



https://lmo.wikipedia.org/wiki/Pruvincia_autonuma_de_Trent

El Trentin (in Italian: Trentino, cugnussüü, suratüt int el passáa anca cuma
Welschtirol in Tudesch e cuma Venezia Tridentina in Italian), a nivel üfiziál
ciamáa Pruvincia Autonuma de Trent (Provincia autonoma di Trento in Talian),
insema al Südtirol el fà sü la regiun Trentino-Südtirol. La capital del Trentin
l'è Trent.

El Trentin el fa part de l'Europaregion Tirol-Südtirol-Trentino, che'l met
insema tücc e quater i regiun de'l vegg Tirol.

El nom "Trentino" el revarda el toch de tera inturn a Trent: chi toch de tera
tirulesa chi, ucüpáa per la püpart de Talian e Ladin, int el secul 19° hin gnüü
ciamáa Welschtirol. El termen "Tirol" (Talian: „Trentino tirolese“) a l'è 'ncamò
viv al didincö int el nom di cumpagnij di Schützen di sit trentin (Primör, per
esempi) e int el nom del PATT (Partito Autonomista Trentino Tirolese), un partíi
ütunumista regiunál che'l partegn a l'üniun furmada inturn a l'Ulivo.

Anca se'l nom üfiziáa a l'è Provincia Autonoma di Trento, la gent cumün el ciama
squas semper dumà Trentino.

Al cuntrari de'l Südtirol, la püpart de la gent in Trentin la parla Talian,
lengua recugnussüda a nivel üfiziál, e, int el parlà de tücc i dí, anca di
dialet Cisalpin e Venet (minga recugnussüü a nivel üfiziál). In di quaj tuchelit
de tera 'l se parla anch el Tudesch e int la Val de Fassa e, tant mesedàa al
Trentìn, anca in de la Val de Non e in de la Val de Sô 'l se parla 'l Ladin.



https://lmo.wikipedia.org/wiki/Provincia_de_Vares

Punüda int la Lumbardìa ucidentala, e bagnada a Ovest del Lagh Magiur, la
cunfina a Est cunt el Cantun Tesin, a Süd cunt la Pruvinzia de Milan e a
Süd-Ovest cunt la Pruvinzia de Nuara.

La püpart del sò teritori l'è fáa sü de runch (46%) e de muntagn (32%); i toch
de pianüra se tröen dumà int la part püssée a süd. Una carateristega del
teritori varesòt l'è 'l gran nümer de lagh: el Lagh Magiur l'è 'l püssee grand,
ma gh'è anca 'l Lagh de Vares e 'l Lagh de Munáa.

La gent la viv asquas tüta int i toch (de pianüra): i center abidáa püssée grand
hin Vares, Büst, Galaráa, Sarogn e, in sül lagh, Lüin.

L'ecunumìa de la pruvinzia l'è bela forta: anca se l'agricultüra al didincö la
dà 'l pan a ben poca gent, l'è ben mudernisada e intensiva (fiur, agricultüra in
sèra, e.i.v.); l'indüstria che l'è ben spantegada in sü tüt el teritori, a l'è
forta suratüt in di broch tessij, eletrumecanegh, chimegh, e erunategh (basta
dumà pensà a l'Aermacchi a Venegon e l'Agusta a Samaraa). Pö, al didincö, el
setur di servizzi el giüga un röl semper püssée impurtant. Anca 'l Türisem 'l
ciapa semper püssée pè, suratüt int i paisit lacüster. Bögna pö desmentegass nò
de la Malpensa, vün di erupòrt püssée grand e impurtant d'Itàlia, e ben
cugnussüü a nivell ürupee.

La lengua ufizial l'è l'italian. La lengua lucal, inscambi, l'è 'l lumbard,
precisament quel ucidental. El dialet de Vares (ciamaa anca busin) l'è pütost
vesin al mudel milanes, anca se 'l gh'ha una quai divergenza, suratüt del punt
de vista funetegh. El varesot el furma un continuum bel ciar cunt el cumasch e
cunt el lüganes. La zona meridiunal inveci la parla el büstoch, un olter dialet
ucidental che però el gh'ha di carater uriginai ben marcaa. In de la riva
setentriunal del Lagh Magiur se pöden truà di dialet che se vesinen püssee al
mudel tesines pütost che a quel de la cità de Vares.



https://lmo.wikipedia.org/wiki/Polver

La polver (o polvera, puffia) l'è 'l nomm generegh doperaa per ciamà la materia
spartida in partesei de diameter comprenduu tra 1 e 100 micrometer. In su la
terra la polver la se troeuva in l'atmosfera e la riva de vari sorgent, tant 'me
'l soeul, eruzzion volcanegh, l'inquinament. I polver sospenduu per ari gh'hann
di efett bei gross in sul clima e la salud de l'omm. La pover la se troeuva anca
in del spazzi, e la fa nass la lus zodiacal. I nivoi de gas e polver hinn
consideraa i antenaa di sistema planetar. El comportament fisegh de la polver la
ghe va dree a legg che poeuden minga semper vess paragonaa a quei di solid o di
fluid. La polver de la cà l'è fada su de polver atmosferegh insemma a la polver
provocada de chi che viv in cà (tocchelitt de ongg, de pell e de fiber di
vestii). In gener la vegn trada via con l'aspirapolver, coi strasc o con la
scova.

El termen polver coi sò variant el riva del latin pulvis, pulvĕris, con l'istess
significaa (termen ligaa anca a pŏllen, pollĭnis). L'è doperaa in quasi tucc i
lengov romanz, magari cont ona quai mudazion (aragones e spagnoeu polvo, catalan
pols, frances poudre, galizzian po, portoghes poeira, romen praf, romanc pulvra,
sardegnoeu prùere).



https://lmo.wikipedia.org/wiki/Polonia

La Polònia o Republega de Polònia (in polacch: Polska o Rzeczpospolita Polska)
l'è ona republega che la se troeuva in de l'Europa centrala.

La capital de la Republega Polonesa l'è Varsavia (Warszawa) del 1596. La
popolazion l'è de circa 38.484.000 de person.

A l'è tacada a la Slovachia, a la Republega Ceca, a l'Ucraina, a la Germania, a
la Russia Bianca, la Lituania e a la Federazion Russa (exclave de Kaliningrad).

In la Polònia viveven da temp popolazion slav, ma se unissen domà lung el secol
quell de 10. El cap di tribu l'era el Mieszko I.

In quej agn la se spantega la religion cristiana, e i fan di persecuzion contra
i pagan.

A metà del secol quell de 13, la Polònia la diventa on vassal de ona importanta
fameja litoana, quella di Jagellon. Questa fameja la fa su on potent regn, e per
la Polònia l'è on period de grand splindor.

Semper in quej agn, i Cavajee Teutonegh recognossen la Polònia. I du paes eren
staa in guerra per tant agn.

Ma, in del secol quell de 15, la fameja la finìss. La Polònia la cad in man di
potenz forest, el sò apparat social el vegn dominaa da la nobiltà, e hinn perduu
tant terr. Tra l'alter, la monarchia la vegn a elezzion, e i nobil paghen minga
i tass.

In del secol quell de 18, la Polònia la scompariss di cart e i sò terr vegnen
part di Austria, Prussia e Russia.

In del ann 1815 el Congress de Viena desìd de fa ona Polònia sota 'l controll
del Imper de la Russia.

A la fìn de la prima guera mondiala la Polònia la rinass 'me Stat indipendent
sota la guida del General Jozef Pilsudzki, che 'l tira in pè on regim
dittatorial.

El 1 de setember del 1939 la Germania nazista entra in Polònia. L'è l'inizi de
la seconda guerra mondial. La Francia e l'Inghiltera dichiaren guera ala
Germania per difendé la Polònia.

El dì dessett, l'Armada Rossa entra in Polònia. L'intervent l'era giamò deciduu
cont el Hitler. El govern polach da ordìn de combàtt i todesc e scapà dai
sovietigh.

Dop quaj temp el govern 'l capìss che la guera l'è perduda e mett me priorità de
mandà foeura da paes pussee soldat posibil per fai combàtt cont i aleaa.

El 25 settember i todesch fan el atacch final a Varsavia, e in du dì i polach se
renden.

El prim de utuber la marina polonesa la se rende. Quaj di prima el Molotov e el
Ribbentrop cambien i territori assegnaa.

El comunism l'era present in Polònia prima de la fin de la guera. E han fa anca
on massacher.

Despoeu la guera, la Pulònia va sota l'influenza dela Uniona Sovietiga del
Stalin.

La Cunferenza di Jalta approeuva on progett che divìd l'Europa in di zon di
influenza, la Polonia la va sota l'URSS.

I pulitegh del Hitler e i migrazion hann garantii a la Polònia on paès quasi
tutt catolegh, i gh'eren minga minoranz etnegh.

On govern controlàa dai sovietegh fa stampà on "Manifest" che el rispetta i idee
sovietegh, minga quei di polonès.

Per esempi, la venia scancelada la proprietà privada, veniven fa de tucc i
industri e i spazzi.

Lung i ahn 1950 el occident se renda cunt che el govern comunista l'era ona
dittadura, vist anca che i sovietegh, inveci de collaborà cont i polach, voeur
la puusee total obidienza e la vegn foeura ona guerra.

In del ann 1947 el Partito Comunista el vinc i consiltazzion, anca se i eren
minga tropp liber.

I pulach, quaj tucc mult catolegh, hinn minga tropp felìs di atacch a la Gesa,
ch'hinn quaj sistemategh. In del ann 1950 el guvern prend tucc i ben de la Gesa,
ma minga i Gess e i cimiteri.

Cun la costituziona del 1952 la nass offizialment la Polska Rzeczpospolita
Ludowa, in lombard Republega Populara Polonesa. Legalment, el sovran l'era el
Popol, ma in pratega governava domà el Partit, minga democraticamen.

Quand el nass el Patt de Varsavia , l'esercit polach l'era el segund puusee
fort.

Quand el moeur el Stalin, scomincia la Destalinizzazion, che la voeur eliminà i
trasc del Stalin.

In del stess annn el president polach, el Bolesław Bierut, moeur in Russia. El
popul fa di manifestaziun contra el govern, e moeuren 53 persun in du dì.

Vegn elegiuu me noeuv president el Gomulka. El noeuv president l'era contra el
Stalin, che l'avea faa menà via.

I sò riform vuleven tirà in pè on "Socialism nazional". I van minga tropp ben e,
in del ann 1970, dop di rivolt a Danzica, el se dimett

El Sindacaa di uperai del Port di Danzica, el Solidarność, el nass in del ann
1980 dop di protest, e vegn metuu foeura legg dal Regim.

El general Jaruzelski, el cap di comunista, fa menà via el Lech Wałęsa, che
l'era a cap del sindacà. El regim mett anca la Legg marzial

In del ann 1988 el Rakowski vegn nominàa noeuv premier. El so govern fa di
riform che aumenten i libertà, e scancelen tant idee del comunism. La scumincia
la transiziuna tra 'l comunism e 'l capitalism.

El Popul l'era minga tropp interesàa, ma el Sindacàt e el partìt voeuren fa ona
"tavola rotonda" per vedè el fudur del paès.

Anca se i puusee radicai di tucc e du i grupp vuleen minga el incunter, el se fa
e venien organizàa di consultazzion liber. Quej consultazzion hinn vinciuu
palesement dal Sindacàa.

Anca se el podè di comunista l'era minga finì, l'era drè a sgretolass, grazie
anca a la noeuva idea del Gorbaciov, che la consentiva ai paes amis del URSS de
abolì liberament el comunism.

El president comunista fa minga problemi al govern, e quand el Walesa voeur
consultazion presidenziali prima del termin, el se dimett senza fa problemi.

I consultaziun venien vinciuu dal Lech Walesa, che 'l diventa president de la
Polònia dal 1991 al 1995, anca se dop el so partit el perd on fracch de vot.

Incoeu l'economia polaca l'è assee granda, e i sò cittadin viven ben, soratutt
per vess staa in on paes comunista.

In Pulònia, prima de entrà in ona cà, boeugna cavàss i scarp. Quasi semper el
padron el gh'hà di sciavatt per i ospiti.

La Polònia l'è on paes molt catolegh, e i fest me el Natal e la Pasqua hinn
important.

El inn de la Polònia l'è ona canzon scrita in Itàlia in onor de on general per
chiedegh de tornà a ca, in de la Polònia dividuda.

Quest inn el cita l'Itàlia e quel talean cita la Polònia, l'è on cas unic al
mund.

La bandera de la Polònia l'è assee semplice, dò striss uguai, vuna rossa l'altra
bianca.

Lung el comunism, per drovà la bandera i vureven i permess, e l'era quasi semper
drovada 'me segn de protesta.

Da quand l'è finìi el comunism, el PIL e i condizion de vida di cittadin hinn
aumentàa de brut.

La Polònia (nòmm offizial: Rzeczpospolita Polska) a l'è ona republega. El
president a l'è el Andrzej Duda (del 2015). El Prim Minister a l'è la Beata
Szydło (del 2015).

El parlament el se ciama Zgromadzenie Narodowe, in lombard Assemblea nazional.
L'è dividuu in del Senat e in de la Camera dei deputat (Sejm). I president dei
du rami de la Zgromadzenie Narodowe se ciàmen maresciài. Lung el comunism gh'era
domà el Sejm.

El president de la Republega polacca l'è elegiuu direttament di cittadin ogni 5
agn. El sò supplent l'è el Maresciall del Sejm.



https://lmo.wikipedia.org/wiki/Poales

Poales l'è 'l nòm d'en taxón de piànte colocàt edèla categoría taxonómica de
ùrden, doperàt endèi sistémi de clasificasiù modèrni compàgn del APG II del 2003
endèi quài l'è definìt en fùrma àmpia en confrónt ai sistémi de clasificasiù
tradisiunài

Segónt chèsta definisiù, l'ùrden el reönés 16 famìe con piö de 18.000 spéci,
'ntra le quàle gh'è la famìa de le Poaceae (èrbe de ciós, cereài, bambú), che
l'è la famìa de le angiospèrme cha g'ha la piö grànda 'mportànsa econòmica, ma
apò a le Typhaceae (la famìa del papìr), le bromeliáceas (la famìa del ànanas e
de le tillandsie), de le ciperáceas (la famìa de la piànta del papìr) e pò amò.
Le Poales le g'ha portamènt de èrbe, divèrse con método pulinizasiù anemòfila
(per mès del vènt). En piö le se caraterìza per vìga dei còrp de silice endèla
epidèrmide, per vìga pirdìt i cristài de ràfide, e vìga fiùr col pereànse
dividìt en maniéra bèla nèta en càles e coròla, e col stil bel svelöpàt e
ramificàt.



https://lmo.wikipedia.org/wiki/Pipino_el_Breve

Pipino el Pesèn o Pipino el Breve (en fransés: le Bref. Ciamàt isé se pènsa per
vìa de la sò statüra) re dei Franch (Jupille(?) 714 - Saint-Denis 768). L'ìa
fiöl de Carlo Martel e de Rotrude de Treviri. L'ìa el bubà de Carlomagn.

Endèla diviziù del regn fàda endèl (741) de sò pàder el g'ha utignìt el tìtol
magiurdòm de palàs de la Borgogna, la Neustria e l'Aquitania. Per vìa de le
renónsia al potére de l'Austrasia de sò fredèl Carloman (747) l'è deentàt
l'ünich a ìga en mà el potére de töt el régn. L'è riàt a otègner l'apröasiù del
papa Zacarìa e isé a fas elèger re (751) a Soissons de 'na asemblèa del pòpol
dei Franch, entàt che Childerich III, che lü stès ensèma a Carloman i gh'ìa fat
elèger rè (743), l'è stat ezautoràt e seràt sö enden monastér. La seremónia de
consacrasiù solène a rè l'è datàda 28 de löi del 754 per mà del papa Stéfen II
(III), endèla bazìlica de Saint-Denis. Per ricambià de chèsto piazér Pipino l'è
calàt en pér de ólte en Italia a combàter cutra Astolfo re dei Longobarcc (754 e
756). La restitüsiù de chèsti teretóre al papa i è pò nacc a costetöéser el prim
nùcleo de teretóre entùren ai quàs s'è pò furmàt el Stat de la Céza. Dòpo chèsti
facc el Pipino el s'è dedicàt a consolidà le strütüre oulìtiche del sò rég;
batìcc i Sàsoni söl Reno endel 758 e ciapàda Narbona ai Arabi l'an dòpo, l'è
riàt, per mès de 'na düra campàgna düràda sés més a ìga rizù de 'na coalisiù
'ntra Basch e duca de Aquitania e isé a duminà 'na bùna part de la Frància
meridiunàla.

Endèl 744 Pipino el spùza Bertrada de Laon fiöla de Caribert de Laon. De chèsto
matrmóne nasarà:



https://lmo.wikipedia.org/wiki/Pianura_padana

La Pianüra Padana (o Val Padana) l'è una region geugrafica de la part nord de la
Penisula italiana che l'è traversaa dal Po. La cumprenda vari zon tra Piemont,
Lumbardia, Emilia-Rumagna, Veneto e anca un tuchet del Canton Tisin.

La diferenza intra i dò pianür a l'è bela, e minga dumà per l'altezza ma anca
per la nadüra di teren, i regim di aqui e per la vegetaziun. La pianüra volta a
l'è ciamada anca pianüra sücia e la se slarga intra i Prealp e i pè di Penin: el
sör a l'è permeabil, faa de sabi e ger, e'l tegn minga l'aqua de la piöva, che
la va dunca giò per desen de meter fina a rivà a un strat de material minga
permeabil. Chì l'aqua la scur fina al punt che la pö vegnì föra per furmà
funtanij o resurgiv. Quij surgent chì, grazia a la temperadüra custanta (intra i
9 e i 12 °C) di sò aqui, hann permiss el spantegass in di zon interessaa de
particular cultivaziun a praa ciamaa marscid.

Tacada a la linia di resurgiv la scumincia la pianüra bassa, ciamada anca
pianüra daquadura. Questa chì la gh'ha inscambi di teren de material püssee fin,
tera crea de solet, de pü o de men impermeabil, induè che i aqui se fermen e fan
furmà padüm.



https://lmo.wikipedia.org/wiki/Peschera_Borromee

Peschera Borromee (nom ufizial in italian: Peschiera Borromeo) l'è on comun de
la Provincia de Milan che 'l cunta 23 397 abitant. Peschera la se troeuva al
confin oriental de Milan. Peschiera la gh'ha vari frazion: Bellaria, Bellingera,
Bettola, Canz, Linaa, Mezzaa, Mirazzan, San Boeuv e Zel Foramagn.

El sò territòri, anca se l'entra in bòna part drent al Parch Agricol Sud Milan,
de on quaj desenni el gh'ha pu ona vocazion agricola. De fatt ghe s'è sviluppaa
on center residenzial important e cont ona connotazion produttiva fòrta.

Del pont de vista ambiental l'è important assee 'l Parch Natural del Carengion,
in origin reserva de cascia di cont Borromee e adess òasi WWF.

La frazion de Linaa la da 'l nòmm a l'aeropòrt de Milan-Linaa, che 'l se troeuva
sparsa longh in di territòri comunai de Peschera, Segraa e Milan.

Duranta el Medioev la zòna de Peschera l'era important per el commerz de la saa
che la vegniva su del Lamber e de lì l'andava a Milan.

Se sa minga tant de la nassida de Peschiera, ma on temp l'era ricca de canai e
laghett: de chì el sò nòmm. In sul sò territòri eren present vari cassinn,
compagn de Mirazzan, Biassan, Longhignara, Bettola e San Bòvi.

La frazion pussee antiga l'è quella de Mirazzan, indove 'l se troeuva on
castell, prima monastee e poeu residenza estiva di cont Borromee.

Quand che 'l territòri milanes l'era dividuu in tanti piev, Peschiera
l'appartegniva a la Piev de Mezzaa. Ironicament, con l'età napoleòniga l'è stada
pròppi Mezzaa a vess taccada a Peschiera, insemma ai comun de Cassignaniga,
Foramagn, Pantigliaa e Zel. Tucc quij center hann trovaa l'autonomia con la
nassida del Regn Lombard-Venet.

In del 1933 gh'è stada l'union tra 'l comun e quell de Linaa (cont i frazion de
Mezzaa e Zelforamagn).

Dòpo la Segonda Guerra Mondial, Peschiera (che del 1863 la se ciamava
offizialment anca Borromeee) la s'è sviluppada fina a diventà quella che l'è al
dì d'incoeu. In del 1988 l'ha ricevuu el titol de città.



https://lmo.wikipedia.org/wiki/Partezela_elementar

Partezèla elementàr l'è 'na concèt dopràt en fìzica de le partezèle per
defenéser 'na partezèla mìa divizìbil, cioè mìa furmàda de l'agregasiù de
partezèle piö pesène amò.

Le partezèle elementàr che fùrma l'ünivèrs le pöl véser clasificàde en
partezèle-matéria, de tipo fermiònich (quark, eletrù e neütrì, che g'ha töcc 'na
màsa) e partezèle-fórsa, de tipo bozònich, portadùre de le fórse fondamentài che
ezìste en natüra (futù e glüù, sènsa màsa, e i buzù, che g'ha màsa).

El modèl stàndard el contèmpla divèrse ótre partezèle-matéria mìa stàbii che
ezìste en sèrte cundisiù per en tép variàbil, ma sèmper en gran cürt, prìma de
decàder en ótre partezèle. Gh'è stat pröàt apò l'ezistènsa de en buzù de Higgs,
che 'l g'ha 'na funsiù töta particolàr.

A mèret del concèt de "partezèla", gh'è de notà che la mecànica quantìstica la
g'ha süperàt la distinsiù nèta 'ntra partezèle e ónde che gh'ìa caraterizàt la
fìzica clàsica del sècol XIX. La fìzica modèrna, a cumincià de Max Planck e
Albert Einstein, la g'ha demustràt che le ónde le prezènta aspècc curpusculàr
corpuscolari isé come la matéria la prezènta aspècc de ónda, 'ntra de lur mìa
separàbii (dualismo onda-partezèla) e che se m,anifèsta en determinàde modalità
(prensépe de complementarità).



https://lmo.wikipedia.org/wiki/Par

Par (nòm uficiàl en italià: Parre) l'è ü cümü de la pruinsa de Bèrghem e l'se
tróa a 30 km de la sità e a 640 méter söl lièl del mar. Ol paìs l' se tróa sö 'n
de l'ólta Al Seriàna e l'è sö sö ün altipià sö la rìa a drècia del Sère.

El g'ha 'na popolasiù de 2 751 abitàncc (dàto del Dicember 2015), cond'öna
süperfìce de 22,5 km² e 'na densità de popolasiù de 122 ab./km²

In del teritòre cümünàl de Par i stöde archeològich portàcc inàcc dal 1983 al
1994 sö 'n d'öna süperfìce de 3 pertéghe i à troàt chèl che ‘l rèsta de öna sità
protostòrega che la gh’avrès de ès la Parra di Oromobi che l’è löminàda in de la
Naturalis Historia del Plino 'l vècc (III 124-125). Parra l’è stàcia abitàda da
la fì de l'età del bróns 'nfìna a che la sità, insèma a töte i ài alpìne, l'è
stàcia conquistàda da i Romà in de l'època aügüstéa e pò la sarès turnàda ad ès
abitàda, fòrse gnà töta, tra ‘l sécol II e ‘l secól IV .d.C. Sèmper gràsie a i
stöde archeològich s'è egnìt a saì che Parra l'éra grànda quàze 20 pertéghe,
l'éra öna sità minerària e i sò cà i éra fàce co i mür sóta de préda e sùra de
lègn compàgn di bàite del dé de 'ncö .



https://lmo.wikipedia.org/wiki/Pader_Noster

El Pader Noster a l'è prubabilment l'uraziun püssee cugnussüda del Cristianesim.
Segund i vangej, quand che i discepuj de Gesü gh'aveven ciamaa cum'a l'è che
duveven pregà, lü'l gh'ha mustraa questa uraziun. Al se pö truaa in (Mt 6,9-13)
e, püssee cürt, in (Lc 11,2-4). El Pader Noster al se dis in de la Messa.

El Paternoster in Milanes (Grafia Classega) Pader nòster, che te seet in ciel
che 'l sia faa sant el tò nòmm che 'l vegna el tò regn, che 'l sia faa 'l tò
vorè, come in ciel, inscì anca in su la terra. Dann incoeu el nòster pan de tucc
i dì, e perdonon i nòster peccaa, inscì come anca num ghe perdonom a quij che
n'hann faa on tòrt. E menon minga in de la tentazion, ma liberon del maa, e che
'l sia inscì.

Padar Noster che t'see int i ciel ca'l sia santificà 'l to nom ca 'l vena 'l to
regn ca sia faja la to vuluntà insì in ciel tant 'me in tera

El Paternoster in Brianzoeu Pader nòster, che te seet in ciel al sia santificaa
ol tò nòmm, al vegna ol tò regn, la sia fàda la toa volontà, comé in ciel,
inscee in terra. Dacc incoeu ol nòster pan quotidian, scòrdes di nòster debitt,
inscee comé anca nomm se scòrdom di quei di noster debidor. Facc minga borlà in
de la tentazion, ma libera nomm dal maa, e che 'l sia inscee.

El Paternoster in Bergamasch Pader nòst che te sé in cél a'l sìes santificàt ol
tò nòm, a'l végne 'l tò régn, la sìes facia la tò olontà cóme in cél, isé 'n
tèra.

Daga 'ncö ol nòst pà de töcc i dé e pàghega i nòscc débecc cóme nóter m' ghi
paga ai nòscc debitùr faga mìa börlà in tentassiù, ma sàlvega del mal. Amen.

Pader nost qe te seet in cel, qe el to nom al sies santificad, qe el to regn al
vegne, qe la to volontaa la sies faita su indel cel compagn qe in su la terra.
Da-m incœ el nost pan de tœts i dé E perdono-m i nosts pecats come nolter ge i
perdonom a qei qe i m’ha fait tort, e meto-m miga a la prœva, ma deslibero-m del
mal. Amen.



https://lmo.wikipedia.org/wiki/Nord_Reno-Westfalia

El Nord Reno-Westfalia (en todèsch: Nordrhein-Westfalen; en Bas Todèsch:
Noordrhien-Westfalen ) l'è giü dei sédes stacc (en todèsch: Länder) de la
Repüblica Federàl de Germania. El stat el cuàrcia zó n'àrea de presapóch 34.088
km² e 'l g'ha 'n totàl de 17.872.763 abitàncc (dato del dezèmber del 2009). L'è
colocàt endèla part ocidentàl de la Germània. La capitàl l'è la cità de
Düsseldorf, ma i è divèrse le cità de gròse dimensiù e suratöt l'è giöna de le
zòne piö ürbanizàde e 'ndüstrializàde de l'Euròpa dàto che la töl dét la regiù
de la Ruhr de la qual fà part le cità de Bochum, Dortmund, Duisburg, Essen,
Gelsenkirchen e divèrse ótre, e le cità de la àl del Réno come Colònia, Bonn,
Leverkusen e la stèsa Düsseldorf.

Föra de la zòna de la Reno-Ruhr, però la Nord Reno-Westfalia l'è piéna apò a de
forèste e teré agrìcoi. Quàze töta la Forèsta de Teutobùrgo la se tróa 'ndèl
Land (a nordèst). El sudèst l'è ucupàt da le regiù poch popolàde del Sauerland e
del Siegerland.

I fiöm piö 'mportàncc che streèrsa 'l stat i è 'l Réno, la Ruhr, l'Ems, el Lippe
e 'l Weser.



https://lmo.wikipedia.org/wiki/Niger_(fi%C3%BCm)

El Niger l'è 'l fiöm piö 'mportànte de l'Africa ucidentàla. L'è lonch en tot
presapoch 4.160 km. El nas endei mucc Loma al cunfì 'ntra la Guinea e la Sierra
Leone e conden percors a fùrma de mèza lüna el streèrsa i teretore del Mali, del
Niger, el ghe à dré al cunfì col Benin, el streèrsa la Nigeria e 'l và a sbotàs
endel Océano Atlàntich endel Golf de Guinea conden delta flüviàl de grànde
dimensiù ciamàt delta del Niger o Oil Rivers.

La sò surtìa la se tróa apéna a 240 km di de l'Océano Atlàntich ma 'nvéce de nà
envèrs el mar, el ciàpa la diresiù 'nvèrs l'intèrno del cuntinènt, 'nvers el
dezert del Sahara e dòpo el fà 'na gran svòlta a dèstra e 'l ciàpa la diresiù
del Golf de Guinea.

Endel teretóre del Mali, prim de Timbuctu, el fùrma chèl che l'è ciamàt delta
interno del Niger.

La parte setentriunàla del fiöm, cunusìda come Niger bend, la g'ha 'na grant
empurtànsa per el dezert del Sahara perchè l'è la fónt principàla de àiva de la
zòna. Chèsto fat el l'ha rindìt en crocevìa per i scàmbe comerciài che pàsa per
el Sahara ucidentàl e la cüna dei Regn del Sahel de l'Imper del Mali e de Gao.

El sò bacìno idrogràfich l'è de 2.117.700 chilòmetri quadràcc. L'è 'l tèrs dei
fiom de l'Africa, dopo del Nilo e del Congo. El sò afluènt pio grant l'è el
Benue.



https://lmo.wikipedia.org/wiki/Nibi%C3%B2nn

Nibionn (nom ufizial in italian Nibionno) l'è on comun de la Provincia de Lecch
che'l cunta 3 702 abitant (dato del Dicember 2015), cont ona süperfis de 3,6 km²
e ona densità de 1 028 ab./km².

L'è tacaa ai comun de Bülciagh, Cassagh, Còsta Masnaga, Inverigh (CO), Lambrugh
(CO), Veduggio con Colzano (MI).

I trii nucli del paes a hinn Nibionn, Tabiagh (el center comunal) e Zibron,
oltra ai frazzion minor de Gagg e Mongodi. El se troeuva in del center de la
Brianza, in mez ai bricch. De la strada che la va de Milan a Lecch a se ved la
collina de Tabiagh. Inoltra, ghe passa arent el Lamber e la Bevera.

Se cred che i primm insediament del paes i se troeuven propi lì arent al fiumm:
per vess precis, in de la zona de Gagg, indè che hann trovaa i rest de 'na
palafitta e di osedei de bronz e de preja. El territori l'è staa abitaa anca di
Roman: arent a Tabiagh hann trovaa, in del 1897, ona camera sepolcral. Semper a
Tabiagh, in del XIII secol a gh'era ona torr, considerada vuna di pussee fort de
la Brianza: l'è staa lì che hinn scappaa 900 nobei milanes che eren andaa via de
la città per via de la guerra in tra i Torrian e i sò nemis. A la fin gh'è rivaa
el capitani Ubert Pravesin cont on'armada de soldaa che la rivava anca de
Bressa, Cremona e Noara, e che l'ha assediaa el paes. I nobei s'hinn renduu, e
tanti de lor hinn staa coppaa; la torr l'è stada trada giò. Al dì d'incoeu l'è
anmò lì in pee, anca se con tanti rangiament. A partì del XIV secol Nibionn l'è
staa el center de ona "squadra", vuna di circoscrizzion ministrativ e religios
del Milanes. In del 1537 el territori l'è passaa in de la man de la fameja di
Sfondraa, che l'hann tegnuu fina al 1788.

Giamò a partì del XIII secol a gh'emm di testimonianz di ges de San Protas a
Nibionn e de San Fedee a Tabiagh. Quella chì l'è deventada parocchia invers a la
metà del Cincent, e l'è stada dedicada ai Sant Simon e Giuda. Poeu l'è stada
modificada e rangiada su in del Vottcent, con la forma che la gh'ha anmò incoeu.

Per l'economia del paes, el gh'ha 'vuu ona granda importanza el Lamber, indove
che on temp a gh'era on bell poo de morin. Inoltra a gh'era ona produzzion de
forment, formenton, ortaj: inoltra a gh'era i vidor per el vin e i moron per fà
la seda. Incoeu inveci l'è importanta l'industria, soratutt quella tessil.



https://lmo.wikipedia.org/wiki/Munscia

Monscia (Monza in Italian; Modicia in Latin; Montsch in Todesch antigh) l'è ona
città de la Lombardia de 122.000 abitant in provincia de Monscia e Brianza.

La scormagna di sò abitant l'è "Bilot", dal nom de on general frances del 1800
che 'l vivea a Monscia.

Monscia la se troeuva in el Monsciasch, taca a la Bassa Brianza, appena sora
Milan (a quindes chilometer de distanza). L'è la capital storiga de la Brianza,
oltra a vess, del 2009, el capploeugh de la provincia omonima. L'è traversada
del Lamber, che arent al center storigh el fa nass on brocch artificial, el
Lambrett (che 'l ritorna in del sò cors original on poo dopo). Inoltra per
Monscia el ghe passa anca el Canal Villoresi, che l'incontra el Lamber arent al
quarter San Rocch.

Monscia la gh'ha minga di frazion, però el gh'ha on quaj rion: tra de lor
regordom Cederna (sud-est), San Bias (nord), San Carlo (nord-est), San Frutüs
(sud), San Giusepp (sud-ovest), Triant (nord-ovest), Cazaniga (nord vesin a
Lisson).

Ai temp di Roman l'esisteva giamò col nomm de Modicia, ma l'è probabil che la
città, o almanch i insediament uman, la sia molto pussee antiga. Ai temp di
Longobard Monscia la gh'ha avuu on moment de gran splendor, vist che l'era la
capital estiva di re. Per la pù part del Sacher Roman Imperi, i imperador che
vegniven giò de la Germania per fàss coronà re d'Italia andaven o a Roma o a
Monscia: chì de fatt la gh'è la Corona Ferrea, che la gh'ha dent (segond la
tradizion) vun di ciod de la cros de Gesù. Intorna al XIV secol Monscia l'è
finida sotta el domini milanes, e del quell moment chì la gh'è andada dree ai
sort de la città meneghina. In del 1900 a Monscia l'è staa coppaa el re d'Italia
Umbert I. In del 2008, con la creazion de la noeuva provincia de Monscia e
Brianza, la città per la prima voeulta de tant temp l'è andada foeura de la
giurisdizion milanesa.

Ai temp di piev milanes l'era el capploeugh de la Cort de Monza, che in del 1786
(ann de la soa soppression) la cattava dent anca i comun de Cassina di Gatt,
Cologn, Moncucch, San Lissander, San Damian, San Giulian, Sest San Giovann,
Villa San Fioran e Vimodron.

L'andament del numer de abitant del comun de Monscia l'è mostrada in de la
tabella chi de sotta: Abitàncc censìcc



https://lmo.wikipedia.org/wiki/Mostas%C3%B9_de_le_Cos%C3%A9re

El Mostasù dele Cosére l'è 'na préda sculpìda (co la tècnica del basoriliévo)
che la sa tróa söl cantù 'ntra Córso Maméli e la Contràda dele Cosére, endel
cèntro de Brèsa.

La préda bianca, lauràda 'n pó a 'na quach fòza, la reprezènta na fàcia grànda
'n méter col nas rót e 'n gran barbós. Sèrte profesùr i dis che la préda la
sarès 'na mènsola o 'na decorasiù che l'è stàda müìda del post endo la se troàa
e che la reprezentarès Teodorìco, el re dei Ostrogòti. A cumincià del medioévo i
Bresà i tacàa 'nturen a la scultüra le so proteste 'nvers de chi comandàa per
fàle rià a töcc condela us del mostasù. Al dé de 'ncö se üza dì de 'na persùna
'nvèrsa o malmustùza che la sömèa 'l mostasù de le Cosére.

Gh'è 'n 'gir 'na legènda che la cönta perchè 'l nas del mostasù 'l sarès stat
taiàt. Endèl 1311 l'emperadùr Arigo VII, dòpo ìga streersàt la pianüra, 'l decìt
de ocupà Brèsa e 'l züra de taiàga 'l nas a töcc chèi che i se fös orsàcc a
fermàl. I abitàncc de Brèsa i pröa a resìster ma a la fi de la féra i è costrècc
a arindìs al imperadùr che isé el pöl fà la sò entràda töt en triónf sènsa
'ncuntrà nisü. A chel pùnto lé l'imperatùr el sa piö cóme fà per mantègner el so
züramét e 'l ghe domànda 'n sügerimènt al Lùca Fièschi, en rapresentànt del
Pàpa, e chèsto 'l ghe sögerés de sfogàs con dei quàder e le stàtue de la cità.
Sarès stat isé che l'imperadùr el g'harès fat spacà zó 'l nas al Mostasù de le
Cosére.



https://lmo.wikipedia.org/wiki/Monument_Valley

La Monument Valley, che in Lumbàrt l’ völ dì la Al di Monümencc, l’è öna regiù
del altipià del Colorado che la gh’à la particolarità de ìga öna bràca de grancc
e ólcc Butte fài sö de arenaria. I Butte i è di culìne che i se tróa despelrùre
‘n mèss a öna pianüra o a ün altipià e i gh’à prìma di versàncc piö o méno ‘n pé
che i dientà di mür verticài e ‘nfìna sö ‘n sìma i è piàte e i gh’à öna spéce de
teràss metìt ach a 300 méter sùra ‘l lièl de la pianüra.

La Monument Valley la se tróa söl cunfì del Utah col nòrt del Arizòna (piö o
méno), di bande di Quàter Cantù o Four Corners in inglés. La al l'é dèt in de la
risèrva de la nasiù di Navajo e s’pöl riàga con la U.S. Highway 163. In de la
lèngua di Navàjo la al l’è ciamàda Tsé Bii' Ndzisgaii che l’ völ dì la Al di
Còrne o la Al di Préde.

La Monument Valley l’è ü tòch del altipià del Colorado. Ol paimènt de la al l’è
fai sura de töt da la Cutler Red siltite o de la sò sabia lasàda zó da i fiöm
töcc a cürve che i à scàt la al.

L’è mia malfà ‘ncórzes che i Butte i gh’à trì stràti principài: chèl piö ‘n bas
l’è facc de öna préda de sedimènt ciamàda Organ Rock, chèl in del mès de
arenaria ciamàda Chelly e chèl sura l’è töt de scisti Moenkopi cuarciài zó da
siltite Shinarump.

Tra ‘l 1948 e ‘l 1967, dal tòch a mesdé de la Upwarp, ü di butte de la al, l’è
stai tiràt fò ‘l uranio, che l’ se tróa dét di cléne de la la siltite Shinarump;
i à tiràt fò ach ol vanadio e ‘l ram che i se tróa mes-ciài dèt ‘nsèma ‘nsèma a
l’uranio.

La Monument Valley l'è stàcia 'l sèt de tace film de s-ciopetì a partì dal 1930,
i piö famùs de töcc i è stacc de sigür Se ta cati... ta copi! e Stagecoach del
John Ford 'nterpretàcc dal John Wayne, ma gh'è stài giràt ach ol docümentàre de
la Walt Disney söl dezèrt.

Se la èt ach in del film del Clint Eastwood ciamàt The Eiger Sanction, in del
film de fantascènsa Back to the Future III, in di cartù animàcc, ad ezèmpe Chip
n' Dale's Rescue Rangers, in del vìdeo de la cansù I Disappear di Metallica, ma
ach in del telefilm MacGyver, sö i coertìne de tace lìber e DVD e pò ach in di
vìdeo zöch.



https://lmo.wikipedia.org/wiki/Metropolitana_de_Londra

La metropolitana de Londra (in ingles: London Underground) a l'è la pussee vegia
red metropolitana del mond, la pussee longa de l'Europa e la segonda del mond
cont ben 460 km de linia autonoma, di quaj el 45% a hinn dent di galerï
sotterani, battuu domà di 537,4 km de la pussee noueva red de Seul.

La metropolitana de Londra, che a l'è gestida da la societaa Transport for
London (TfL), a l'è stada inaugurada el 10 de sgenee del 1863 e la cunta 382
stazion che se troeuven in tutt el territòri de la Granda Londra. La velocitaa
media commerciala di tren (compres i fermaa) a l'è de 33 km/h. El gestor el
stima che ògni tren de la metropolitana el corr per circa 123.600 km a l'ann
(pari a circa trii gir sora la circonferenza de la Terra). I intrad registraa
ògni ann a hinn circa 1.073.000.000, menter se se cunten domà i passegger di per
lor, el numer a l'è de circa 28 milion.

La metropolitana de Londra la vegn comunement ciamada di gent che la dopera The
Tube ("El Tubo") per la forma di sò galerï, a sezion circolara.



https://lmo.wikipedia.org/wiki/Mediolanum

Mediolanum l'eva la cittaa antiga de epoca romana de la qual s'è desveluppaa la
cittaa de Milan del dì d'incoeu. I etnograf antich grech l'even citada col nomm
de Mediólanon, quei latin appunt col nomm de Mediolanum o Mediolanium. El
significaa etimologegh par vess quel de "localitaa in mezz a la pianura" o
sedenò "loeugh intra mezz a cors d'acqua", per via de la presenza de l'Olona,
del Lamber e del Seves).

El storegh frances Henri Martin l'ha proponuu che Mediolanum el podes significaa
center de la region e che l'identifichi un santuari "central" e tant studios
despoeu de lu pensen che la soa teoria l'è giusta . Tre hinn i insediament che
de segur se poden faa remontaa a ona stessa derivazion: Milan, Châteaumeillant e
Mont-Miolant. La tesi però l'è minga recognossuda de tutt i studios perchè
divers localitaa con quest nomm e significaa se troven in del stess territori:
tre per esempi hinn in del territori di Ambiani, di Allobrogi, di Edui e di
Segusiavi, do in quell di Biturigi e di Ausci.

Par che Mediolanum la sia stada fondada intorna al 600 prima del Signor da la
tribuu galega dei Insuber, i qual hann anca daa el nomm a la part de l'Italia
del nord ciamada Insubria. Segond la legenda contada dal Livi, el rè Ambicatus
l'ha mandaa el so nevoeu Bellovesus in de l'Italia al coo de un esercit furmaa
de tant tribuu gàleghe; inscii el Bellovesus l'hares fondaa Mediolanum (ai temp
de Tarquini Prisch, segond questa legenda). I Roman, menaa del consol Gnaeus
Cornelius Scipio Calvus, i hann combattuu e vinciuu i Insuber e ciappaa la
cittaa in del 222 prima del Signor; el capo di Insuber el se sares sottamettuu a
Roma, e i Roman hann ciappaa inscii el control de la cittaa. A la fin i Roman
hann conquistaa anca tutt el rest de la region e hann ciamaa la provincia noeuva
Galia Cisalpina (cioè Galia de chi di Alp) e i haress daa al sit el nomm
latinisaa del original Galegh: in de la lengua gàlega *medio- significaress "in
del mezz" e l'element -lanon el saress l'equivalent Celtegh del Latin -planum
cioè "pianura", cioè *Mediolanon (Latinisaa come Mediolanum) el significaress
"villagg in del mezz de la pianura".

Mediolanum l'è staa important per la soa ubicazion central in de la red stradal
de l'Italia settentrionala. Polibi el descriv la region 'me bondanta de vin, de
ogna sort de granaja, e de lana fina. Branch de porsel, tant per la utilizzazion
pubblega che privada, eren levaa foeu in di so forest, e la gent l'eva
cognossuda per la soa generosità.

In de l'epoca Augustana, Mediolanum l'eva famosa per i so scoeur; gh'eren on
teater e on anfiteater (129.5 X 109.3 m). On sercc de mur de preia el protegeva
la cittaa al temp de Cesare, e successivament l'eva staa anca slargaa foeura in
del secol III dopo del Signor, per orden de Maximian. Mediolanum l'eva stada
scernuda de l'Adrian 'me sede del prefet de Liguria (Praefectus Liguriae) e
Costantin l'eva mettuda 'me sede del vicari d'Italia (Vicarius Italiae). In del
III secol Mediolanum el gh'eva ona zecca,, on horreum (cioè on magazzin pubblegh
de grand dimension) e on mausolee imperial. In del 259, i legion Roman comandaa
de l'Imperador Gallien hann battuu i Alemann in de la Battaja de Mediolanum.

In del 286 Dioclezian l'haa spostaa la capital de l'Imperi da Roma a Mediolanum.
L'ha deciduu de stabiliss a Nicomedia in del Imperi d'Orient, e l'ha lassaa la
so contrapart Maximian a Milan. Maximian l'ha faa su divers oeuver monumental,
el "circus" (470 x 85 meter), i "thermae" o "Bagn d'Ercole", on gran compless de
palazz imperial e alter costruzion de servis dei qual gh'è restaa poch o nigott.
Maximian l'ha anca slargaa foeu la cittaa e l'ha faa mett in pee on sercc noeuv
de mur de preda (pressapoch 4.5 km de desvelupp) con divers torr. L'area
monumentala la gh'eva di torr giumele; ona de quest, l'è stada inglobada in del
convent de San Maurizi Maggior e l'è alta ben 16,60 m.

L'è staa a Milan che l'imperador Costantin l'ha pubblegaa l'Edit de Milan in de
l'ann 313 prima del Signor, che 'l garantiva toleranza a tutt i religion de
l'Imperi, ai cont el qual el ghe derviva la strada a la Cristianitaa per deventà
la religion dominanta de l'Imperi. Costantin l'eva a Milan anca per celebrà el
matrimoni de la soa sorella col Imperador d'Orient, Licini. A gh'eva di
comunitaa Cristian a Mediolanum, che le gh'eva avuu la soa part de martir in del
epoca di persecuzion, ma el primm vesch de Mediolanum che l'ha ona presenza
storega stabil l'è el Merocles, che l'eva staa al concili de Roma del 313. In
vers la metaa del quart secol, la bega dei Arian l'ha dividuu i cristian de
Mediolanum; Costanz el sostegneva i vesch Arian. Ausenzi de Milan (mort in del
374) l'eva on teologh arian respettaa.

Al temp del vesch Sant Ambroeus (vesch dal 374 al 397), che l'eva reussii a
quietaa via i Arian, e de l'Imperador Teodosi I, Mediolanum l'è riaa al massim
de la potenza e splendor.

In del 402, la cittaa l'è stada assediada di Visigot e la residenza imperiala
l'è stada spostada a Ravenna. In del 452, l'è stada assediada de l'Attila, ma la
rottura definitiva cont el so passaa imperial l'è vegnuda in del 538, ai temp de
la guerra gòtega (535–552), quand che Mediolanum l'è stada devastada de l'Uraia,
on nevoeu de Vitige, Re di Got, cont on gran numer de mort. Pussee innanz, dopo
l'invasion di Longobard, i padron noeuv a hinn scernuu Ticinum (renominada de
lor ‘Papia’, che l'è la Pavia del dì d'incoeu) 'me capital, e la Mediolanum de
l'alt medioev l'eva governada di so arcivesch.



https://lmo.wikipedia.org/wiki/Martin_Weinek

Martin Weinek (Leoben, Austria, 1964) l'è n'attur, dopiator, enòlogh, regista e
impresari austriach. El laora per el cìnema, el teàter e la television. Al
pùbblich italián l'è cognossuu per la part dell' Ispettor Fritz Kunz in "Il
Commissario Rex".

Dòpo che el s'è formaa intra el 1983 e'l 1986 sòta el Prof. Peter P. Jost, el
s'è dedicaa al teater in del 1986 in d'ona quai produzion vienes. La soa prima
aparizion l'é stada come ascensorista in del film Nachsaison (Bassa stagion).

In del 1987 lu l'ha avuu una part in del'òpera teatral Der Lechner Edi schaut
ins Paradies de Jura Soyfer sòta la regia de Georg Mittendrein in del festival
Ruhrfestspiele Recklinghausen e la soa part de spazzin in del film Müllomania di
Dieter Berner.

Intra el 1988 e'l 1989, l'ha laoraa al Jura-Soyfer-Theater a Viena, e anca in
alter teater pussè piscinitt. Lu l'ha faa anca el regista, el diretor artistich
e el produtor. Dopu, in del 1989 l'ha faa part d'ona serie televisiva austriaca
Calafati Joe. Del 1990 al 1991 l'è staa diretor artistich del Hernalser
Stadttheater a Viena.

In del 1999 la soa popolarità l'è rivada anca in Italia grazie a la serie
televisiva Il Commissario Rex, indoè che l'è fiss come atòr.

El Martin Weinek l'è apassionaa de vin e de viticoltura: del 1993 el gh'ha una
soa produzion de vit a Hagensdorf (ona frazion in de la campagna del comun de
Heiligenbrunn) e el ghe sta dree personalment insema a la soa mieé Eva, che l'è
anca lee on artista del cinema e ona dramaturga. L'azienda l'ha ciapada da una
sasina vegia che l'han metüda a post e mudernizzada sòta la direzion de la
sciora Eva Weinek. La proprietà del Weinek l'è de pu o de men cinquanta perti de
tera.



https://lmo.wikipedia.org/wiki/Marian_(CO)

Marian (nom ufizial in italian Mariano Comense) l'è on comun de la Provincia de
Còmm che 'l cunta 24 484 abitant (dato del Dicember 2015), 'na süperfis de 13,7
km² e 'na densità de 1 787 ab./km². L'è vun di center pussee important de la
Brianza. La se troeuva al confin con la Provincia de Monza (comun de Giussan,
Lentaa e Seregn) e tra i fiumm Seves e Lamber.

I primm abitant de Marian fòrsi hinn staa òmen del Paleolitich anca se i proeuv
hinn esigov. L'ipòtesi l'è supportada de vari retrovament archeològich e de ona
necròpol. La diffusion del Cristianesim l'è rivada in quij zònn chì domà in del
V secol. De fatt in del 386 el Sant'Agostin, in d'on sò scritt l'ha minga parlaa
de la presenza de cristian intorna a Cassagh, indove che se trovava in quell
moment. A bon cunt, in del Medioev la diòcesi de Milan l'è stada spartida in
quattòrdes piev, trai quai troeuvom quella de Marian. La piev la cattava dent
Cabiaa, Carugh, Brenna, Aroeus, Olgelasca, Inverigh, Gattee, Paina e Bigonsc. A
la fin de l'età romana, dòpo i invasion barbarich, la stòria del borgh la se
sviluppa sòtta i dominazion longobarda e franca, cont el diventà adasi adasi
voeuna di piev pussee ricch de tutta la Lombardia.

In del Bass Medioev, la città l'era molto importanta sia del pont de vista
religios (la cuntava ben vintquatter ges in tutta la piev), sia de quell
politich e civil. El borgh de Marian de fatt el gh'aveva on castell e on fossaa
profond, che al dì d'incoeu esisten pù. Inoltra, duranta l'epoca di comun,
Marian e Cantù hinn staa legaa a Milan contra Còmm (guerra del 1118-1127) e
contra l'imperador Federich Barbarossa. Duranta la guerra, i Comasch hann
saccheggiaa la città.

A partì del XIV secol, Marian l'ha segutaa i sòrt del ducaa milanes. Sòtta la
dominazion austriaca, Marian l'è diventada sede de ona pretura e de on
cancellieraa. Duranta el Risorgiment, a Marian l'è staa formaa ona Guardia
Nazional Repubblicana che l'ha partecipaa a la Battaglia de San Fermo, senza
cuntà poeu che trai Milla che hann segutaa el Garibaldi in Sicilia, trii eren
pròppi de Marian.

In del 1945 a Marian l'è stada fada la prima Festa de l'Unità. Marian l'è stada
nominada città in del 1986.



https://lmo.wikipedia.org/wiki/Margherita_Hack

Margherita Hack (Firènse, 12 de zögn del 1922 - Trieste, 29 de zögn del 2013 )
l'è stada 'na astrofìsica italiana.

El pader, el Roberto Hack, de fee prutestanta, e la mader, catòlega, partegniven
tücc e düü a la Suzietaa Teusòfega Taliana.

La Margherita Hack, despö de 'vè cumpii i stüdi (sensa però sustegnì ij esam de
la matüra perchè l'era s'ciupada la segunda guera mundiala) al licee classegh
"Galileo" de Firens, la s'è laüreada in fisega in del 1945 cunt una vutassiun de
101/110 cunt una tesi de astrufisega in sü i Cefeidi, realizzada semper a Firens
a l'usservatòri de Arcetri.

Quand che l'era giuvina l'è stada campiunessa de salt in alt e in lungh. In del
febrar del 1944 a l'ha spusaa el sciur Aldo De Rosa.

L'è morta el 29 de giügn a l'era de 91 agn a l'uspedal de Cattinara a Triest,
indè che la se truvava de una setemana per di prublema al cör.

L'è stada prufessuressa urdinaria de astrunumia a l'Üniversità de Triest del
1964 al prim de nuvember del 1992, quand che l'è stada culucada föra röl per la
sua etaa. L'è stada la prima dona italiana a vess cap de l'Usservatori
Strunomegh de Triest, del 1964 al 1987, e lee l'ha faa gnì impurtant anca a
nivel internaziunal.

L'è stada member di sucietaa fisegh e strunomegh püssee cugnussüü e diretris del
Departement de Astrunumia de l'Üniversità de Triest del 1985 al 1991 e del 1994
al 1997. L'è stada anca vüna di member de la Cademia Naziunal di Lincee (sociu
naziunal in de la classa de scienz fisegh, matemategh e natürai; segunda
categuria: astrunumia, geudesia, geufisega e aplicaziun; seziun A: astrunumia e
aplicaziun).. L'ha lavuraa in d'un mücc de usservatori american e ürupee, e l'è
stada member per un bel poo anca di grüp de lavurà de l'ESA e de la NASA.

In Italia, per via del sò gran lavurà de prumuziun, l'è stada bona de fà duperà
püssee i satelit de la cumünitaa strunomega italiana, e inscì l'ha fada vegnì
cugnussüda anca a nivel internaziunal.

In del 1978 l'ha faa sü la revista bimensila L'Astronomia, che l'ha vüst el sò
prim nümber in del nuvember del 1979; pö dopu, insema al Corrado Lamberti, l'ha
dirigiüü la revista de divülgaziun scientifega e de divülgaziun astrunomega Le
Stelle.

Per i sò vari meret, gh'è staa dedicaa l'asteroide 8558 Hack . L'è stada
citadina unuraria de Castelbellino, Medicina e San Casciano Val di Pesa.

L'era atea, e la credeva a nissüna religiun e in nagot de suranatüral. Inultra
la pensava che l'etega la vegniss minga giò de la religiun, ma de principi de
cuscienza che permeten a tücc de 'vègh una visiun laica de la vita, ciuè che la
respeta el prossem, el sò vess un individuv e la sua libertaa.

L'era cuntra tüt i süperstiziun e ai pseuduscienz, e del 1989 l'è stada la
garanta scientifega del CICAP. In del 2002 l'è stada numinada presidenta
unuraria de l'Üniun di Atei e di Agnostegh Raziunalista; in del 2005 la s'è
iscrivüda a la Suciaziun Luca Coscioni per la libertaa de rizerca scientifega.
Un temp a l'era iscrivüda al Partii Radical Transnaziunal.

La s'è candidada ai eleziun regiunai del 2005 in Lumbardia, in de la lista del
Partii di Cumünista Italia, e l'ha utegnüü 5.634 preferenz a Milan. Dopu de la
sua eleziun l'ha cedüü el sò post al Bebo Storti.

In del 2009 la s'è candidada in de la Lista Anticapitalista ai Eleziun ürupee.
Quela völta lì però l'è stada minga elegiüda, perchè la sua lista l'è minga
rivada al 4%. Semper in del 2009 l'ha scrivüü in sü MicroMega una letera 'verta
al Silviu Berlüscun, che al temp a l'era president del cunsili. Le critigava per
i sò prucess e per quei che pudeven sumejà di tentativ de scapànn via.

Ai eleziun regiunai del 2010 la s'è presentada in de la lista de la Federaziun
de la Sinistra in Lazzi, e l'è stada elegiüda a Roma cun 7000 preferenz. Anca lì
però l'ha lassaa el sò post a un quai alter candidaa.

In del 2011 l'ha ciapaa la tessera del partii Demucrazia Atea, e cun quel partii
lì la s'è candidada anca in del 2013 ai eleziun pulitegh (senza vess elegiüda),
con cui si candidò alle elezioni politiche del 2013 come capolista alla Camera
nella circoscrizione Veneto 2. . In del 2012 l'ha deciaraa de vurè sustegnì el
Nichi Vendola ai primari del centrusinistra; al balutagg l'ha preferii Matteo
Renzi al Pierluigi Bersani, ma l'ha pudüü minga vutà perchè la s'era minga
iscrivüda in temp.



https://lmo.wikipedia.org/wiki/Marco_Simoncelli

Ol Marco Simoncelli (Cattolica, 20 de zenér del 1987 – Sepang, 23 de ottobre del
2011) l'è stacc ü coridùr de móto, campiù del mónt de la Class 250 in del 2008
in sèla a la Gilera.

Cognusìt col suernòm de Supersic e per i sò tànce e tànce caèi risolécc, amàt
per la sò simpatìa e i sò manére de fà 'mpó de guascù, l'è mórt in del 2011 al
segónt gir del gran prémio de la Malesia söl circuìto de Sepang.

In del 2002 'l diènta campiù eüropéo de la 125cc e 'l istès an 'l rìa 'n del
Motomondial e 'l cór ol Gran Premio de la Repüblica Céca in del team de la
Aprilia CWF - Matteoni Racing e 'l ciàpa 'l pòst del Jaroslav Huleš, pasàt in de
la 250, ol sò compàgn de squàdra l'è 'l Chaz Davies. 'l cór adóma 'n sés gàre,
'l fenés la stagiù al pòst nömer 33, 'l fà 3 póncc e 'l sò rizültàt piö bèl l'è
'l tredicézem pòst in Portugàl.

In del 2003 'l cór amò in de la 125 e l'è la sò prìma stagiù töta 'ntréga, ol sò
compàgn l'è 'l Mirko Giansanti, 'l fenés la stagiù al pòst nömer 21, 'l fà 31
póncc e 'l sò rizültàt piö bèl l'è 'l quàrt pòst al Gran Premio de la Cümünità
Valenciana.

In del 2004 'l cór in del team del Rauch Bravo e 'l sò compàgn de squàdra l'è 'l
Steve Jenkner. L'è l'an de la sò prìma vitòria che la rìa a Jerez sóta l'àqua sö
ü circuìto töt trebatìt e 'ndóe 'l fà pò la pole e 'l sarà amò 'n pole a Brno
amò sóta l'àqua, l'è però ün an 'mpó bröt dezà che 'l fenès mia 5 gàre e i
öltime dò 'l pöl mia cór dezà che 'l s'è fài mal. 'l fenés ol campiunàt al pòst
nömer 11 e con 79 póncc.

In del 2005 'l cór per ol team Nocable.it Race e 'l sò compàgn l'è 'l Joan
Olivé. 'l vèns amò 'l gran prémio de Jerez e per sés vólte 'l và söl pòdio, de
fati l'è segónt in Catalógna, tèrs in Germània, Repüblica Céca, Quatar e
Aüstralia. 'l pöl mia combàt per ol mondiàl, dezà che l'è cresìt tròp e 'l fà
sèmper piö fadìga a stà 'n sèla a la sò Aprilia RS 125 R, l'an dòpo l'è isé
ubligàt a pasà in 250. In töte i manére 'l fenés ol campiunàt quìnt con 177
póncc.

In del 2006 el passa in 250, in sela a la Gilera RSV 250 e 'l sò cap tecnigh l'è
'l Rossano Brazzi, che l'era giamò staa tecnigh de campiun cumpagn de Valentino
Rossi e Marco Melandri. Però el Brazzi el finiss malaa dopu i prim gar, inscì el
Simoncelli el resta senza una vera "guida" per tüta la stagiun: el riva al nümer
des cun 92 punt; el sò risültaa migliur a l'è un sest post in Cina. L'an dopu
l'Aprilia la ghe tö via a lü la motu ufisial e la ghe da una Aprilia RSW 250,
gestida de l'Aligi Deganello: anca quel an chì l'è pover assee de risültaa e,
anmò una völta, Simoncelli el riva in classifiga dumà a la pusisiun quela de
des. In del 2008 la furtüna la se met a surid al pilota rumagnö: anca se l'è
minga partii tant ben (el borla giò dò völt), in Purtugal el ciapa la sua prima
pole position e pö al Mugello e in Catalogna el vincc. Inscì el süced anca a
Sachsenring, menter a Sepang el riva terz: in quela manera chì el vegn el
campiun de la 250, per pö vincc anca Valencia. In tüt, el ciapa 281 punt.

In del 2009 el scerniss de restà anmò cunt un 250; inultra el fa un incident e
'l pò minga 'ndà al Gran Premi del Qatar. Pö el fa una quai gara minga tant
bela, ma in Francia, cun la pista bagnada, el mustra de vess un gran pilota e 'l
riva prim. Al Mugello inveci el riva segund, dopu 'n lungh düel cunt el Mattia
Pasini. El vincc anmò al Sachsenring, a Brno (anca quela völta chì dopu 'na
lunga lota cunt el Pasini) e a Indianapolis. Tüt quei bei vitori ghe fan sperà a
lü de pudè ciapà el titul de campiun, ma pürtrop a Misano el borla giò de la
motu e inscì el perd un bel poo de punt presius, anca se 'l je recüpera un
quaivün dopu vess rivaa prim in Purtugal e in Australia. In de la gara de Sepang
el riva terz, e in 'stu möd el ved sluntanàss semper püssee 'l prim post. A la
fin de l'an, per un'altra burlada, el perd del tüt i pussibilità de vincc, e 'l
ciapa la terza pusisiun, de dree a Hiroshi Ayoama (prim) e Héctor Barberá
(segund).

Semper in del 2009 el pröva a guidà l'Aprilia RSV4 in del campiunaa mundial de
Superbike, in sustitüsiun del Shinya Nakano. Düranta i pröv de qualifiga el
riessiss a registrà un bun temp e 'l riva a la pusisiun quela de vot; però pö la
gara la partiss minga trip ben e, menter l'è dree a recüperà pusisiun, el borla
giò in d'una brüta manera. La segunda gara le ved remuntà, e a la fin el
riessiss a rivà terz, denanz al cumpagn de squadra Max Biaggi.

In dal 2010 l'è passad a la MotuGP cun la RC212V dal team San Carlo Honda
Gresini. El cumpagn de squadra l'era Marco Melandri. Cume migliur risültad l'è
rivad quart in Purtugal e l'ha finid la stagion a l'utav post cun 125 punt.

In dal 2011 l'è stai in de la istessa squadra cun però 'na moto che l'era
istessa a quela üficial dal team HRC, 'sta volta cun cumpagn de squadra Hiroshi
Aoyama. In de chel an chi l'è rivad du volt quint, al Gran Premi dal Qatar, gara
de inissi stagion e al Gran Premi de Francia cun du pole position: vüna al Gran
Premi de Catalugna e l'oltra al Gran Premi d'Ulanda. Al Gran Premi
mutuciclistich de la Repüblica Ceca, el Simuncel l'è rivad par la prima volta in
sal podi (ters) de la class regina. Al Gran Premi mutuciclistich de San Marino e
de la Rivera de Rimin, el Süpersic l'è rivad quart, dopu un final de gara
particularment agitad in dal qual, in di ültim tri gir, l'ha cumbatid cun el
cunassiunal Andrea Duvissius e cun l'american Ben Spies par tegn la sò quarta
pusission. In Australia l'è rivad s'cund: el sò migliur risültad de cariera in
MotuGP.

El 23 de utuber dal 2011, menter l'era adré a cur el Gran Premi de la Malesia,
Marco Simoncelli l'è mort in un brüt incident: menter l'era in curs el s'cund
gir, el pilota l'ha perdü el cuntrol de la sò Honda e, in del tentatiu de restà
in pé, l'ha taiad la strada a Colin Edwards e Valentino Rossi che i erun dedré
de lü e i en miga stai buni de scansal; la bota le staia insì forta da fagh
saltà via el cascu. L'è mort par i culp che l'ha ciapad a la testa, al col e al
stumegh. Dopu che l'è mort, el pader Paolo Simoncelli l'ha dumandad de dunà i
orghen dal fiöl, ma par el bloch dal cör quest l'è stai miga pussibil.



https://lmo.wikipedia.org/wiki/Mar_de_Azov

El Mar d Azov (russ: Азо́вское мо́ре - Azovskoye more; ucrain: Азо́вське мо́ре -
Azovs'ke more) l e ona sezion de mezzanocc d el Mar Negher, ligaa a lu cont el
detrett de Kerč. L e limitaa a nord da l Ucraina, a ovest da la Crimea
(territori russ), a est da la Russia.

Ind l antiga Grecchia el seva cognoeussuu coma “Lagh o Mar Meotian” oppura
“Litton Meotid (Palus Maeotis per i antigh rommann e inscii anca seconda el
Tacitus) da el nomm d i antigh abitant di quiist resgion chi, i meott. I scitt
el ciamaven “Kargaluk”, i meott “Temerinda” (che el voeur di la mader d el mar),
i arabb — Bakhr-al-Azuv,i turch — Bakhr-el-Assak oppura Bakhr-i-Assak (Mar bloeu
scur;ind el turch d incoeu Azak Denizi) ma anca Balisira, i zenes e i venezian
el ciamaven Mare delle Zabacche. Sovens el mar el vegniva ciamaa anca “Mar de
Caffa”, viduu che Caffa la seva ona còlonnia zeneesa che la se troeuvava li in
dova incoeu la gh e la zittaa de Feodosia, in Crimea (Russia).

L ipotesis pussee probabela de l orisgin d el nomm l e la version seconda la che
el nomm el vegn da la zittaa de Azov. Tuttavia l esist anca on oltra, seconda la
che el nomm d el mar el sariss staa daa in onoo d el soran d i pólóvizz (tribu
de lengua turca che l abitava i resgion arent la costa de mezzanocc d el Mar
Negher e d el Mar d Azov).

I pòrt prinzipall inn: Berdiansk, Mariupol, Rostov in su el Don, Taganrog e
Ieisk. El mar l e ligaa cont el Mar Caspi travers el canall de Manyč. El Mar d
Azov el gh a d i important sezion de pesca e l e dovraa per l estrazion de gas
naturall e petroleum.



https://lmo.wikipedia.org/wiki/Mar_Russ

El mar russ (in arab البحر الأحمر Baḥr al-Aḥmar, al-Baḥru l-’Aḥmar; in ebraich
ים סוף Yam Suf), a l'è un gulf o brasc da mar de l'ucean indian tra l'Africa e
l'Asia. La cunessiun cun l'ucean la se tröva a süd, a travers el stregg de Bab
al-Mandab e 'l gulf d'Aden. Al nord a gh'è la penisula del Sinai, sitüada tra 'l
gulf d'Aqaba e 'l gulf da Suez al funt del qual el se derviss el canal de Suez,
che 'l porta al mar mediterani. Quest mar chì a l'è lungh circa 1900 km e, al
punt püssee largh, 300km. El fund marin el gh'ha una prufundità massima de 2500
m in la fossa centrala e una prufundità media de 500 m, però el gh'ha anca di
piatafurm pocch fund, famus per la vita marina e i cural. La süperfis marina l'è
de circa 450.000 km². A l'è l'habitat de püssee de 1000 specii d'invertebraa e
200 de cural.

El mar a l'era numinaa gulf Arabich in la püpart di fund europei fin al secul
XX, nom derivaa dai antigh funt grech. Erodut, Strabun e Tulumee numinaven quest
brasc de mar Arabicus Sinus, menter reservaven el termin mar d'Erythrias per i
aqui che bagnaven a süd la penísula d'Arabia, cunusüü atüalment cume ucean
indian. El nom del mar a l'indica minga el culur di aqui, già che a hin ben blö
da luntan e trasparent a la man. Forsi el fa alüsiun a la fluraziun staziunala
di cianubateri numinaa Trichodesmium erythraeum, che se tröven sü la süperfis da
l'aqua. Vargün al sügeriss che 'l se referiss ai muntagn russ del circundari,
rich de mineral, ciamaa "הרי אדום" (muntagn di Edumit o muntagn rübin in
ebraich).

La temperatüra de l'aqua in süperfis la resta custant a 21-25 °C e la visibilità
l'è buna fina a circa 200 m, però el mar al è cunussüü per i vent fort e i
curent periculus. El mar el se crea quand che l'Africa la se separa da l'Arabia,
un muviment scumenzaa circa 30 miliun d'ann fa: adess a l'è dree a deventà
püssee grand e, in acord al mudel del Tuzo Wilson, al deventarà un ucean.

Assab e Massaua, in Eritrea; Port Sudan, in del Sudan; Hala'ib, dispütada tra
Sudan e Egit; Port Safaja, Hurghada, Suez, Sharm el-Sheikh e Dahab, in Egit;
Eilat, in Israel; Aqaba, in Giurdania; Gidda, in l'Arabia Saudita, e Hudaida, in
del Yemen.



https://lmo.wikipedia.org/wiki/Macha%C4%8Dkala

Machačkala (cirilligh: Махачкала; in aver: МахIачхъала; in cumucch: Магьачкъала;
in lak: Anži; di vòlt traslitteraa anca 'me Makhachkala) a l'è ona città de la
Russia meridional. La città la se troeuva in sul Mar Caspi e l'è la capital de
la Repubbliga autònoma del Daghestan. Ghe viven 426.412 abitant.

La città la se troeuva in del centro del Daghestan, in sul Mar Caspi e longh la
strada che la pòrta de Astrachan' a Baku, in Azerbaigian. Machačkala l'è
spartida in di trii distrett de Leninskij, Sovetskij e Kirovskij, de ciara
origin sovietiga.

La città l'è stada fondada in del 1844 cont el nòmm de Petrovskoe: quest in onor
al zar Peder I el Grand, che l'era passaa in del Daghestan in del 1722. I
fondament hinn staa faa in sù l'antiga città de Tarki, che al dì d'incoeu l'è
domà on quartee piscinin. El paesòtt l'è diventaa on pòrt important e giamò in
del 1857 l'ha ciappaa el titol de città, oltra che on nòmm noeuv, cioè
Petrovsk-Port. I abitant del sitt però le ciamaven Anži Kala (cioè Fortezza de
Terra). El nòmm de adess l'è staa daa in del 1922, in onor del rivoluzionari
comunista Magomed-Ali Dachadaev, che come scormagna el gh'aveva pròppi Machač.
Machačkala l'è stada colpida de on terremòt in del 1970.



https://lmo.wikipedia.org/wiki/Lumbard_ucidentaal

El lumbard ucidental (o insübrich) l'è vöna di du variant principal de la lengua
lumbarda. L'è parlaa int i zonn de Milan, Com, Lecch, Pavia, Vares, Lod, Nuara,
Verbania, in Brianza, in Valtelena e in Svizra (in Tisin e in part di Grisun).
Gh'hinn anca di part nord de l'Emilia ch'i pudrissen vess cunsideraa insübrich,
ma per adess l'esista mia 'na classificazion precisa. A quel pruposit chì, giamò
del 1853 el Biondelli el faseva nutà che el piasentin el gh'aveva tüt dü i vucal
türbaa del lumbard (la /ø/ e la /y/), roba che la sücedeva mia int la püssee
part di parlad emilian. A la fin però el Biondelli el classificava el piasentin
cume emilian (pütost che lumbard) de passag.

I möd de scriv in lumbard ucidental a hin sustanzialment dü: vün che 'l trà
ispiraziun de l'urtugrafia leteraria milanesa (cumpagna de quela piemuntesa e
ligüra) e un alter che 'l pò vess ciamaa de ispiraziun tisinesa (che l'è quel in
del qual l'è scrit quel articul chì). Del prim hin carateristigh i grafema /oeu/
e /u/, a la francesa, menter del segund inveci i grafema /ö/ e /ü/, a la
tudesca. La magiur part di urtugrafii l'è basada sura vün di dü mudei. Un'altra
pruposta de urtugrafia la saria quela del lenguista Geoffrey Hull, in del
cuntest de una lengua padanesa che la picaria dent tüt i lenguv gal-italigh e
returumanigh.

1. In certi cuntest la vucal de l'articul definii la pö drucà, o diventà 'na
schwa, in quej cas chì l'articul el pö vess scrivüü cun l'apostrofi (pres.
'l/'r)

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (vialtar). Questa chì l'è
n'alternanza pütost cumün quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

2. Int i püssee tant variant del lumbard ucidental, gh'è na distinzion fra
vialter/violter e vü: i prim i henn i prunom plural nurmal, mentr'inveci el
second l'è la version che la se dröva per rivolgess a 'na persona per la qual se
gh'ha rispet, e donca l'è plüral dumà gramaticalment, perchè in efeti la se
riferiss a 'na persona singula (in certi dialet el "vü" l'è diventaa arcaich, e
quela fünzion chì l'è passaa al "lü").

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (es. ma, ta, e.i.v.). Questa chì
l'è n'alternanza pütost cumün quand che la parnonzia la cumprenda la schwa,
pr'el fat che gh'è no n'urtugrafia standardizaa (e.s. nagot/negot, etc.).

Int i question, el clitich el pö spustass dop del verb: 1. lü el dis -> 'sa
disel? 2. lee la dis -> 'sa disla?

In certi variant insübrich, quel spustament chì l'è ubligatori, mentr'inveci in
alter variant (suratüt variant del Milanes) questa strütura l'è 'dree perdess, e
donca (1) e (2) i diventen (3) e (4): 3. 'se'l dis? 4. 'se la dis?

I alter nümer i gh'hann dumà una versión (La "e" atonega la pö vess parnunziaa
'me schwa, a seconda del dialet, e 'l nümer el pö vess scrivüü anca cun la "a"
(quatar). Questa chì l'è n'alternanza pütost cumüna, pr'el fat che gh'è no
n'urtugrafia standardizaa. Quij cas chì i henn ripurtaa chì suta cun la vucala
etimulogica). 4) quater/quatru 5) cinch/sinch/cinqu/cenchi 6) ses/sesi 7)
set/seti 8) vot/votu 9) növ/nöi 10) des/desi 11) vündes 12) düdes/dodas 13)
tredes 14) quatordes 15) quindes 16) sedes 17) dersett 18) desdott 19) desnöv
20) vint/vent 30) trenta 40) quaranta 50) cinquanta 60) sessanta 70) setanta 80)
(v)utanta 90) nuvanta 100) cent 1000) mila/mill

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta serat/sevat staa/staio 'me lur
i eran/evan staa/stai). Questa chì l'è n'alternanza pütost cumüna quand che la
parnonzia la cumprenda la schwa, pr'el fat che gh'è no n'urtugrafia standardizaa
(e.s. nagot/negot, etc.).

La v in de l'imperfett l'è cunsiderada arcaica in di variant püssee inuvativ
(per esempi quela de Milan).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta serat/sevato 'me lur i
eran/evan). Questa chì l'è n'alternanza pütost cumüna quand che la parnonzia la
cumprenda la schwa, pr'el fat che gh'è no n'urtugrafia standardizaa (e.s.
nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta sareet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta sareet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

Int l'indicativ imperfet, el verb avè(gh) el gh'ha anca una version püssee
cürta, che l'è el risültaa d'una cuntrazion funulogica (cumpagna de quej di
ausiliar ingles):

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. L'africaa /ts/ l'esista dumà int i variant insübrich del nord, a partì dal
brianzö fin al ticines. 2. La fricativa /ʃ/ l'esista no int i variant paves e in
quej di sit che j'hinn suta l'aministrazion del Piemont (pres. el nuares). 3. La
fricativa /ʒ/ la gh'è dumà int una quaj varianta centrala (principalment int el
milanes) e suratüt int i parol ch'i riven diretament dal frances. Cumpagn de la
/ʃ/ l'esista no int i variant paves e in quej di sit che j'hinn suta
l'aministrazion del Piemont. 4. La palatal /ʎ/ l'esista dumà int una quaj
varianta aplina, suratüt quej che j'hinn inflüenzaa dal Rumanc (presempi el
pus'ciavin).

El lumbard insübirch el gh'ha 8 vucal cumün e dü principalment dialetal: /a/,
/e/, /ɛ/, /i/, /o/, /ɔ/, /ø/, /u/, /y/, /ʌ/, rapresentaa da i segn chì suta:

La /o/ e la /ʌ/ j'henn principalment dialetal, perchè la prima l'esista no int
el milanes, mentr'inveci la seconda l'esista dumà int i variant che j'hinn staa
inflüenzaa dal piemuntes (e in certi casi da l'emilian), tant 'me i variant
paves e quej suta l'aministrazion del Piemont, asca el verbanes e l'ussulan.

1. Quela vucal chì l'è cumpagna de la "terza vucal piemuntesa", e l'esista dumà
int i variant che j'hinn staa inflüenzaa dal piemuntes (e in certi casi da
l'emilian), tant 'me i variant paves e quej suta l'aministrazion del Piemont,
asca el verbanes e l'ussulan. Quand che l'è marcaa int l'urtugrafia, l'è scrivüü
"ä".

Int i püssee variant de l'insübrich a trövum el prucediment de furtizion
cunsunantica in pusizion final, un prucediment che l'è fess ativ anca int i
lengu germanich. El risültaa de 'sta furtizion cunsunantica l'è che i fricativ e
i plusiv debul i perden la vus quand che i henn in fin de parola:

Quel prucediment chì l'è no ativ int i parlad de cunfin, cume presempi el paves
e quej variant insübrich parlaa int i zone suta l'aministrazion del Piemont.
Gh'è pö da dì che anca int i zon püssee central, el nivell de furtizion l'è no
inguaa per tüt, e gh'è di variazion sia a nivell dialetal che adritüra tra 'na
persona e l'altra (e quindi a nivell idiuletal). Presempi, certa gent la fa
distinzion fra [nøf] (l'agetiv) e [nøv] (el nümer), mentr'inveci alter i gh'han
semper la version cun la furtizion, e quindi i disen [nøf] in tüt dü i cas.

Anca se l'insübrich el gh'ha tanti variant a seconda di pais e di cità indè che
l'è parlaa (e denter i cità el gh'ha di diferenz da 'na cantunada a l'altra),
l'Insübria linguistica la se pö divid in tre zon dialetal principal: el nord
(ch'el parta da la Brianza e el va a finì in Tisin), macro-Milan (ch'el
cumprenda Milan cità e i sit int el sud de la pruincia), e ovest-e-bassa (che la
cumprenda i zon del nuares e quej de l'Ümlena, e la va a finì o a Pavia o int el
territori che el va da Turtona a Piasenza, a seconda d'indè che se decida de
tirà el cunfin linguistich tra lumbard e emilian). A l'interen de quej tre zon
chì i parlad i mustren di cambiament de parnonzia e anca lessical che a volt i
cambien da un paisin a l'alter, però quest el cambia no el fat che quela
tripartizion chì l'è pussibil, e anca d'una certa impurtanza.

Funulugicament, l'isugloss püssee ciar l'è quel de la distinzion fra "o" e "u"
in pusizion tonica pre-nasala. Se a partum da la zona ovest-e-bassa, a pudum
nutà che la sequenza "ùN" (l'acent l'indica che la vucal l'è tonica e la N l'è
'na manera per ciapà denter sia la [n] che la [ŋ]) l'esista no. Se se mövum int
el macro-milanes, a vedum che la roba l'è a l'incuntrari, perchè la sequenza
"ùN" l'è fess druaa, e l'è l' "òN" che l'esista mia. Se pö a vam sü int la zona
nord, a trövum sia vün che l'alter. La tabela chì suta la fa un quaj esempi:



https://lmo.wikipedia.org/wiki/Lucille_Teasdale-Corti

La Lucille Teasdale-Corti (Montréal, 30 de zenér del 1929 – Bezàna, prim de Óst
del 1996) l’è stàcia öna dutùra, öna chirürga e öna misiunària quebecuàza.

L’è nasìda a Montréal, in del Québec, ü di stacc del Canadà, ol 30 de zenér del
1929 e l'éra chèla di quàter de sèt is-cècc; sò pàder 'l fàa 'l droghér e sò
màder la fàa la dòna de cà e la gh’à üt la éta rüinàda da la depresiù.

De s-cètina l'à stödiàt di mòneghe al Pensionnat Du Saint Nom de Marie e zamò lé
la gh’éra egnìda l’idèa de dientà dutùra: de fati, pròpe a scöla, l’à ‘ncontràt
di misiunàrie apéna turnàde 'ndré de la Cina che i contàa sö de cóme i famèe
cinéze i völìa adöma di s-cècc màs-cc e de cóme i bötàa ‘n de la römeta i
s-cètine. I misiunàrie i ‘ndàa isé a sircà ‘n de la röméta i s-cetìne per
salvàle, cüràle e tiràle grànde; con chèsto ezèmpe sóta i öcc la Lucille l’à
decidìt che la sarès dientàda dutùra pò a lé, isé quàndo l'è cresìda l’à stödiàt
medezìna a l'Üniersità de Montréal, ‘n d’ön’època ‘ndóe de dòne chi fàa la
dutùra ghe n’éra ‘n gir gran póche.

Finìda l’üniersità l’è ‘ndàcia a laurà a l’ospedàl Sainte Justine pour les
Enfants de Montréal, l'à cominciàt la scöla de specializasiù per dientà chirürga
e pròpe al Sainte Justine la cognusìt ü dutùr lumbàrt, ol Piero Corti, che al
Sainte Justine l’éra drè a specializàs in radiologìa e anestezìa. Prèsto i dò i
s'è ‘namuràcc e prìma de partì per turnà a Milà ol Piero Corti ‘l gh'à domandàt
se la ölìa pasà 'l an al èstero ubligatòre per finì la specializasiù ‘nsèma a lü
‘n d'ün ospedàl in Ügànda che l’éra apena stài dervìt fò. La Lucille Teasdale
prìma la gh’à respondìt de nò e ‘l l’à lasàt partì per Milà, dopo di chè, ‘ntàt
che l’éra dré a preparàs per indà a stödià 'n di Stacc Ünìcc per fà lé l’an a
l’èstero, l’à cambiàt idéa e la gh’è curìda dré al Piero Corti e ‘l prim de mas
del 1961 i è ateràcc insèma a Entebbe, alùra capitàl del Ügànda amò ‘n di mà di
Inglés, per spostàs pò a Lacor, ü paizèl a 11 km de Gulu in del teritòre de la
tribù Acoli.

Pròpe a Lacor la Lucille Teasdale e ‘l Piero Corti i s’è spuzàcc ol 5 de
dezèmber del 1961, lé i à pasàt töt ol rèst de la sò éta e sèmper a Lacor ol 17
de noèmber del 1962 l’è nasìda la Dominique Corti, la s-cèta de la Lucille e del
Piero, s-cèta che i nìgher del pòst i à söbet ciamàt Atim, che ‘l völ dì nasìda
de luntà de cà e l'è alùra che la Lucille l’è dientàda per töcc la Min Atim,
cioè la màder de chèla che l'è nasìda de luntà de cà.

In del 1959 ol Giovanni Battista Cesana, misiunàre combonià de Lèch e èscof de
Gulu, l'à fài nas ol Saint Mary's Hospital a Lacor e 'n del 1961 l'à invidàt ol
zùen dutùr Piero Corti a ciapà servése al Saint Mary's Hospital. Quàndo 'l Piero
Corti l'è riaàt insèma co la Lucille Teasdale, a spetài gh’éra adóma 5 mòneghe
misiunàrie comboniàne e 'n del ospedàl l’indàa adöma ol repàrt de maternità,
menimà i óter repàrcc i éra amò de finì o de fà sö.

Ol Piero e la Lucille i à tacàt söbet a laurà cóme dutùr, ma da söbet i s'è
metìcc ach a sircà sö i sólcc per fà 'ndà e per slargà 'l ospedàl. In del 1965
l'è egnìt prónt 'l repàrt de chirürgia co la sò sàla operatòria a dù tàoi, in
del 1973 i à dervìt fò öna scöla de infermér e l'an dòpo i à dervìt dù
ambulatòre in del circondàre, ü a Opit e ü a Pabbo, pò 'n del 1976 ün óter a
Amuru e de lé a öna quach agn chès-ce ambulatòre i è dientàcc di ospedài picinì.

Zamò dés agn prima però, 'n del Avrìl del 1966 in de la capitàl Kampala, gh’éra
stat ü cólp de stat che l'à dacc ol vìa a trènt agn de guère e guerìglie, prima
adóma tra ügandés e pò da la fì di agn '70 ach co la Tanzània. Pròpe da la fì di
agn '70 infìna al 1989 l'ospedàl de Lacor l'è stacc sachegiàt tàte e tàte ólte,
pò i ambülatòre - ospedài de Obit, Pabbo e Amuru i è stài sachegiàcc, isé de
spèss che i 'ndàcc a la malùra e i stài bandunàcc, fò sùra la Lucille e 'l Piero
i à ris-ciàt de ès copàcc, menimà dutùr e dipendèncc del l'ospedàl i è stài
rapìcc di guerigliér piö d'öna ólta.

In töte i manére l'ospedàl de Lacor in di agn '90 l'l gh'éra l'istès 450 lècc e
400 dipendèncc, quàze töcc ügandés, gh'éra ü repàrt de chirürgia II con dò sàle
operatòre e tace óter repàrcc e 'n del 2000 pròpe in del ospedàl de Lacor, per
la prima ólta al mónt, l'è stài pusìbel diagnosticà e stödià öna 'nfesiù de
Ebola. In del 2007 e in del 2008 l'ospedàl l'à cüràt 300.000 persùne, con 40.000
ricoveràcc e 5.000 operasiù.

- l’Ebino, paròla Acòli che la öl dì chèl che ‘l rìa, espresiù dovràda da la zét
del pòst per ciamà öna ‘nfesiù che la copàa tàce s-cècc. Quàndo a i s-cècc i ghe
cresìa i décc e i ghe se sgiunfàa i zenzìe, i genitùr de sólet i a portàa da ü
striù e chèsto per fàghei ègn fò ‘l ghe teàa i zenzìe con d’ü ciót o con di
arnés del gèner, isé che de spès i ghe egnìa di ‘nfesiù e la seticemìa che i a
copàa.

Quando pò gh'è s-ciopàt fò la guèra la dózìt dientà ach öna dutùra de guèra,
cioè cürà i tànce ferìcc che i riàa de töte i bànde e che de spès i éra di
soldàcc s-cetorlècc, i stèss che öna quàch agn prìma l'éra fài nas i ghe tùrna
söl lècc del ospedàl co la divìza.

A la fì di agn ’70 la Lucille l'à cominciàt a ‘ncorzès che tàce soldàcc ferìcc e
malàcc che i riàa sö i sò lècc i gh’èra ol sarcòma de Kaposi, malatéa che la ghe
somèa al càncher, ma che de chèle bànde lé la s’éra mai vésta prìma e che la
desfàa del töt ol sistéma imünitàre. Ol Piero ‘l gh’à alùra parlàt de öna nöa
malatèa, ciamàda HIV o AIDS, ma la Lucille l'è stàcia contagiàda l'istès, fòrse
dal sanch d’ü soldàt ferìt ‘ntàt che l’éra dré a operàl a öna gàmba, fòrse da i
schìde di òs di sò malàcc.

Ol 26 de setèmber del 1983 Lucille e Pietro i é stacc riceìcc dal Papa Gioàn
Pàol II in Vaticàno e pò i è 'ndàcc a Londra ‘ndóe l’imunòlogo Anthony Pinching
l'à troàt che la Lucille l’éra sieropositìa e ‘l gh’à dacc dù agn de éta, ma l’à
mia negàt che l'avrès pödìt pò campà ü bèl tòch de piö, dezà che a l’època se
saìa póch o negót sö l’Aids. Defati la Lucille l’à lauràt amò 13 agn, ach se a
fadìga, in del sò ospedàl.

In del 1993 ü giornalìsta del Reader Digest l’à vizitàt l’ospedàl de Lacor e l’à
scricc di artìcoi sö la Lucille, de lé a póch, in del 1994, l’è riàda öna trup
de la televisiù canadéza che l’à facc ü docümentàre sö la éta de la Lucille,
docümentàre che l’à facc ol gir de töte i televisiù del mónt e ‘n del zögn del
1995 ol goèrno canadés l’à ‘nvidàda a turnà per öna quach dé 'n Canada, ‘ndoé
l’è stàcia premiàda dal prim ministèr e festegiàda in di stràde de la sò sità,
Montréal, ma chèl che piö gh’à facc piasér l’è stacc turnà in de la sò ègia
scöla de quando l’éra picinìna per parlàga ai s-cetìne.

Turnàda in Ügànda l’à ciapàt amò a laurà e a operà, fìna che la malatéa ghe l'à
permetìt. L’è mórta ol prim de Óst del 1996 a Bezàna 'n Lumbardéa, 'ndóe l'éra
egnìda per fas cürà, dòpo i operàt piö de 13.000 persune.

In del 1993 la Lucille e 'l Piero Corti i à dervìt fò, prìma a Montréal e pò a
Milà öna fondasiù, la Lucille Teasdale and Piero Corti Foundation, isé che
l'ospedàl de Lacor 'l pödès indà 'nàcc ach dòpo de lùr.

Ol sito del fondasiù Lucille Teasdale and Piero Corti Foundation:
http://www.fondazionecorti.it



https://lmo.wikipedia.org/wiki/Lorenz_Banfi

El Lorenz Banfi (Lorenzo Banfi in italian) l'è on linguista, autor letterari,
storich e politich insuber nassuu a Soree in Provincia de Milan el 9 de luj del
1963.

El s'è diplomaa in chimica industrial e l'è staa anca scultor oreves, e incoeu
òst, rievocador stòrich e attivista politich e religios. Fin de fioeu l'ha
studiaa religion e coltura di popolazion celto-germanich e di nativ american. A
metà di ann '90 l'è staa in tra i fondador dell'associazion coltural Terra
Insubra, vuna di primm realtà de studi e de promozion de la stòria e de la
coltura insubra.

Espert de stòria e lengov insuber e esponent del paganesim euròpeo, in di ann
'90 e 2000 l'è staa autor de tanti articol e relator in diversi convegn. Per on
quai ann l'ha anca portaa i sò conoscenz al pubblich cont ona trasmission
radiofònica che la se ciamava Ritorno al bosco (Tornà in del bosch) e l'andava
in onda in sù Radio Padania Libera. L'ha pubblicaa la traduzion in milanes di
carmi eddich Havamal e Voeuluspa (2000), de El princip piscinin (2001), del
Dracula del Bram Stoker (2010) e el romanz Il Bardo (2002)

In del 2005 l'è staa vun di fondador de l'associazion Domà Nunch e president fin
al 2013.



https://lmo.wikipedia.org/wiki/Lingov_romanz

I Lenguv Rumanz j'hinn un ram de la familia indo-europea ch'el cumprenda tütt i
lenguv che j'hinn 'gnüt giò dal latin, la lengua de la Ruma 'ntica. Gh'è püssè
de 700 milion de gent ch'i parlen una lengua rumanza, principalment in di
Americh, in Europa e in Africa, ma anca in d'una quaj regiun chi e la pr'el
mond. I radis di lenguv rumanz j'hinn quej del latin vulgar (da vulgus, "popul"
in latin), che l'era un suciulet sparpajaa per tütt i ter dl'imper e l'era
parlaa dai suldaa, dai culoni e dai büteghè de l'imper. El se distinguiva dal
latin classich, che l'era la lengua di class elevaa de Ruma, e l'era el dialett
che se druvava per i scritt.

I lenguv rumanz püssee cunussüü hin quei che hin anca lenguv naziunai de vün o
püssee paes, ciuè: Purtughes, Spagnö, Frances, Italian e Rumen.

La lengua rumanza püssee vesina al rumanz l'è 'l Sardagnö, che a causa de la sua
pusiziun isulada el gh'ha avüü poch mudifigh düranta i secul. Un'altra variant
multu cunservativa l'è 'l Tuscan. I lenguv püssee inuvativ hin i lenguv d'oïl,
in del nord de la Francia, per la sua pusiziun de cunfin cunt el mund germanigh.
El Rumen l'è una sorta de sintesi tra una bas forta latina e element inuvativ
albanes, grech, slav e türch.

El latinista italian Massimo Pei l'ha marcaa in quel möd el gradu de variaziun
di lenguv rumanz respet al latin:

Una distinziun impurtanta da fà l'è quela tra rumanz insülar (el Sardagnö) e
quel cuntinental. Quest chì l'è spartii in dü toch principai: el rumanz
ucidental e 'l rumanz uriental. De norma el prim el gh'ha el plüral sigmatigh
(che 'l finiss in /s/) e 'l segund inveci el ghe l'ha vucaligh (che 'l finiss in
/i/). A bun cünt besogna savè che i lenguv del nord Italia (el grüp galuitaligh,
el venet e l'istriota), che fan part del grüp ucidental, gh'han despess un
plüral vucaligh e mai sigmatigh. Quela roba chì la süced a volt anca in Furlan
(che 'l gh'ha di parol che finissen in /i/) e in del Rumancc (che 'l gh'ha di
parol che finissen in /a/). Inultra in del Frances la /s/ la sent asquas pü.

Chì de sota la ven pruposta l'istessa frase prima in Latin e pö in d'un quai
parlà rumanz da ovest a est.



https://lmo.wikipedia.org/wiki/Lin%C3%A8o

Carl Nilsson Linnaeus (dientàt Carl von Linné dòpo che 'l g'ha ciapàt el tìtol
de nòbil, e cunusìt per lo piö apéna come Linneo; nasìt a Råshult ai 23 de màgio
del 1707 e mórt a Uppsala ai 10 de zenér del 1778) l'è stat en biòlogo e scritur
svedés, cunsideràt el pàder de la clasificasiù scientìfica modèrna de i
organìsmi vivèncc. La lètera L., che se mèt a la fì de le indicasiù de
nomencladüra binomiàl endèi catàloghi de le spéci, la identìfica 'l cognòm del
sciensiàt.

L'è nasìt ai 23 de màgio del 1707 endèna faturìa 'ndèla pruvìncia de Smaland,
(endèla Svésia del sud, contèa de Kronoberg) de Nils Ingemarsson, en contadì, e
Christina Broderson, fiöla del pastùr protestànt del paés. A la mórt del sò
suòcero, quan che Carl el gh'ìa apéna 18 més, Nils el g'ha ereditàt l'encàric de
pastùr de la comunità. El bubà de Carl l'ìa 'nteresàt ala botànica, tat che 'l
gh'ìa dicidìt de ciapà come cognòm Linneus, operasiù chèsta che l'ìa miìa tat de
móda a chèi tép là 'n svésia. Linneus l'ìa la latinizasiù de la paròla dialetàl
linn (che völ di tèi) perché 'l gh'ìa töt zó l'edèa de 'na bèla piànta de tèi
che gh'ìa 'n bànda a la cà 'ndóche l'ìa nasìt.

Apò a Carl, che l'ìa stat destinàt a 'na cariéra de prét, el g'ha dimustràt amò
de picinì 'n grànt interès per la botànica, tat che 'l sò maèstro de sciènse,
che l'ìa apò a 'l dutùr del paés, Johann Rothman, el g'ha cunvincìt sò pàder a
fàl stüdià 'ndèl'università de Lund. Endèl 1727 isé 'l se iscrìf a l'Università
'ndóche 'l g'ha cuminciàt a stüdià de dutùr, la 'l sò 'nterès par che l'ìes
suratöt miràt a stüdià le sostànse che se doperàa a chèi tép là, che i ìa quàze
töte fàde co le èrbe. L'an dòpo (el 1728) el s'è spostàt endèl'Università de
Uppsala, la migliùr de la Svésia, endóche l'è dientàt aliévo de Olaus Rudbeck el
Zùen. Linèo 'l g'ha pasàt el piö tat del sò tép a catà sö e stüdià divèrsi tìpi
de piànte.

Zamò 'ndèl 1730 el sò método de clasificasiù tasonòmica el vàmbia a ciapà fùrma.
Amò de stüdènt, l'ìa riàt a la cunvinsiù che i órghegn de riprudusiù de le
piànte, cioè che le parcc del fiùr (pétali, stam, pestéi, ecc.) i püdìes véser
dopràcc come bàze per fa la clasificasiù e 'l gh'ìa scriìt en tratàt sö chèsto
argomènt, Preludia Sponsaliorum Plantarum ("Le spùze de le piànte"), che 'l
gh'ìa fat otègner amò prim de fenéser le scöle, la puzisiù de profesùr al giardì
botànic.

Endèl 1731 l'Académia de le Sciènse de Uppsala la g'ha mitìt i sólcc per la sò
spedisiù 'n Lapònia, perché Linèo 'l gh'ìa mìa tàte palànche. El g'ha scriìt en
rapórt de la sò spedisiù etnogràfica e botànica endel'òpera Lachesis lapponica
(püblicàda endèl 1811 dòpo che l'ìa mórt); endèl 1734 el g'ha organizàt n'ótra
spedisiù endèla Svésia centràl. I risültàcc scientìfic i è stàcc ilüstràcc
endèl'òpera Flora Lapponica Exhibens Plantas per Lapponiam Crescentes, secundum
Systema Sexuale Collectas in Itinere Impensis (1737). Endèl 1735 el va a stà 'n
Olànda e 'l fenés i sò stùde de midizìna a l'università de Harderwijk. Dòpo però
el se iscriìt apò a l'università de Leiden per nà aànti co i sò stüde. En chèsta
part de la sò éta la sò reputasiù de botànic l'ìa zamò grànda e ricunusìda.
Endèl 1738 l'è turnàt en Svésia 'ndóche 'l g'ha ambiàt a fa 'l sò mestér de
dutùr e 'l s'ìa dedicàt suratöt a la cüra de la sifìlide.

Endèl 1739 l'è stat giü dei fondadur de l'Académia Svedés de le Sciènse. Endèl
stès an el s'è spuzàt con Sara Morea, fiöla de 'n óter dutùr. Du agn dòpo, endèl
1741, el g'ha utignìt la càtedra endèla la facoltà de midizìna a l'università de
Uppsala ma l'an dòpo el l'ha cambiàda con chèla de botànica, dietética e matéria
mèdica (che 'l g'ha mantignìt fin quan che l'è mórt). A Uppsala el g'ha
risitemàt el giardì botànico, e 'l g'ha mitìt zó le piànte segónt el sò ùrden de
clasificasiù.

Endèl 1758 al g'ha töt l'azienda de Hammarby endóche 'l g'ha mitìt en pé 'n
museo destinàt a reséer la sò colesiù privàda.

Endèl 1761 el re Adólfo Federìco de Svésia el g'ha conferìt el tìtol de nòbil
col qual el Linèo 'l g'ha cambiàt el sò nom en Carl von Linné.

I öltem agn de la sò éta i è stacc segnàcc de la depressiù; endèl 1774 el g'ha
ìt 'na série de 'nfarti e 'ndèl 1778 l'è mórt.

El sò mèret piö grant l'è stàt la definisiù e la 'ntrudusiù, 'ndèl 1735 de la
nomencladüra binomiàl per el sistèma de clasificasiù de le piante e de le
bès•ce. Con chèsto método tasonòmic (ideàt póc méno d'en sècol prìma de Bauhin)
a ògna organìsmo ghe vé dat du nòm (en latì): el prim el se riferés al Zèner de
apartenènsa e l'è precìs per töte le spéci che g'ha 'n cümü 'n quac caràter
principàl (nomen genericum); el segónt nòm, che de spès l'è descritìf, el
desègna la spéce éra e pròpia (nòm specìfic). La portàda de l'inovasiù l'è stàda
enòrme; prìma che vignìes adotàt la nomencladüra binomiàl, el sistéma de
nomencladüra l'ìa bazàt söndèna lónga descrisiù de ògna piànta, 'n latì, per
töcc chèi caràter particolàr che i ìa ritignìcc importàncc, endèna maniéra del
töt arbitrària, de ògna clasificadur.



https://lmo.wikipedia.org/wiki/Letteradura_lombarda

Con letteradura lombarda intendom tutta la produzzion scrivuda in lengua
lombarda, a partì del Medioev in poeu. Al dì d'incoeu, per via de la mancanza
d'on standard e d'ona coscenza comuna lombarda, a l'è ben complicaa mett in pè
ona storia sistematega e coerenta de la letteradura in lengua lombarda. In
sostanza, s'è semper desviluppaa on dualism in tra Milan de 'na banda, e de
l'oltra Bergom e Bressa. A partì del XX secol (ma giamò a la fin del XIX) l'è
poeu vegnuu foeura di realtà provinciai e locai che hann complicaa el quader
ancamò pussee. Poeudom dì che incoeu a gh'è ona letteradura municipal per tucc i
capploeugh provinciai lombard (e on quai olter center minor, tant 'me Ciavenna,
Bust Grand e Crema).

I primm lavorà scrivuu in d'on volgar de area lombarda hinn del XIII secol: se
tratta soratutt de oeuver de tipo didascalegh-religios, compagn del Sermon Divin
del Peder de Barsegapè.

A bon cunt, al temp l'influenza di trovador ocitan l'era ben forta, e inscì
tanti poeta preferiven doprà la lengua d'oc per i sò componiment. Vun di esempi
pussee famos l'è Sordell de Goit, regordaa anca del Dant Lighier.. El poeta
pussee famos de quell period chì però l'è 'l milanes Bonvesin de la Riva
(antigament: Bonvesin dra Riva), fraa terziari de l'orden di Umiliaa: l'è lu che
l'ha scrivuu on gran numer de componiment e didascalegh, oltra che 'l Liber di
Tre Scricciur (1274), indè che se cunta su l'Inferno, la Passion del Signor e 'l
Paradis.

In tra i olter poeta important del temp a gh'è Girard Pategg, Uguscion de Lod,
Salimbene de Adam. A gh'emm anca di componiment anonim, tant 'me la lodesana
Legenda de San Bassian. La lengua doperada de Bonvesin e di sò contemporani,
anca se l'è ciar che l'è de impronta setentrional, la pò minga vess considerada
ona reproduzzion fedel de la lengua del temp: a gh'è on mugg de prester de
l'ocitan e del toscan, e anca la forma grafega la sent de toscan (per esempi i
terminazzion in -o e -e per i sostantiv e nomm masculitt). In de la banda
bergamasca, in del XIII secol a gh'è la presenza de on para de Lod scrivuu in
volgar lombard e che parlen de la Passion del Signor:

In del 1355 gh'è la prima testimonianza de volgar lombard in del Bressan, el
Mayor gremeza. Intorna al 1390 ghe n'emm anca on'oltra, cioè on'anonima Passio
Christi in vers, de cantà a dò vos:

In di secoi sucessivi, el prestisg del toscan letterari el smorza giò del tutt
l'usagg di volgar settentrionai che, anca se toscanizaa, eren staa doperaa anca
in di cancellerii e in di document ministrativ. In tra quei che ruza per ona
"toscanizazzion" de la coltura milanesa a gh'è proppi el duca Ludovigh el Moro,
che 'l fa rivà a Milan on rosc de omen de coltura fiorentin e toscan. In tra el
Quattercent e 'l Cincent on quai letteraa toscan (Luigi Pulci, Benedetto Dei) el
ne fa rivà, tant 'me parodia, on quai aspett lenguistegh de la lengua parlada a
Milan, ma se tratta minga de composizzion poetegh important; e l'è istess per el
milanes parodizaa che troeuvom in de n'oeuvra de l'astesan Giangiorgio Allione.
A scriv in lombard (vott sonett de argoment alegher e desimpegnaa) a gh'è el
Lanzin de Corte, che 'l lavora a la cort de Milan di Sforza.

Inoltra gh'è on famos sonett scrivuu in d'ona variant bergamasca in del 1499,
che 'l comenta la fin del Ducaa de Ludovigh el Moro.

L'umanista fiorentin Leonardo Salviati (1540-1589), vun di fondador de la
Cademia de la Crusca, el publega ona serie de traduzzion in vari volgar (e anca
in bergamasch e milanes) de 'na novella de Boccasc, per demonstrà quanto eren
brutt e sgresg in confront cont el toscan.

A partì del Cincent, tacchen a trovà i primm esempi de letteradura lombarda in
de la lengua moderna: in de la banda oriental a troeuvom i poesii satiregh del
bergamasch Gioann Bressan (1489-1560) e la Massera da bé, ona "frottola" del
bressan Galeazz di Orz (1492-?). In de la banda oriental inveci gh'è la
produzzion di Rabisch, per man de la Academiglia dra Val d'Bregn, che la gh'ha
'me resgior el pitor manerista Giampaol Lomazz (1538-1592).

In vers a la fin del secol, despoeu de 'n period indè che 'l latin l'era tornaa
ben present in de la coltura lombarda, l'arcivescov Carlo Boromee (e poeu anca
el sò cusin Federigh) tornen a promoeuv la lengua italiana in de la coltura
milanesa. Al princippi del XVII secol a scriv el milanes Fabi Vares (1560-1630),
che despess el vegna indicaa de la critega letteraria 'me "poeta maledett" ante
litteram. In del 1610 el sortiss el Varon milanes, ona sorta de dizzionari
etimologich cont on bell rosc de paroll milanes, per man de l'ossolan Gioann
Capis, che inoltra el scriv 'me introduzzion ona serie de sonett in milanes.

A 'sto trattadell ghe vegna giontaa el Prissian de Gioann Ambroeus Biff: test
completament in milanes, indè che (per la prima voeulta) se parla de la quistion
de la prononzia e de la grafia.

El Ses'cent el ved afermass in su la scena el talent de Carlo Maria Magg
(1630-1699), figura important del Milan spagnoeu. Lu el contribuiss a normalizà
la grafia milanesa, e cont i sò comedi e poesii l'inaugura ona tradizzion
letteraria che la va inanz anca incoeu. El Magg l'è anca el creador e
codificador del personagg de Meneghin, la maschera de Milan: lu, servidor savi,
lavorent, cordial e de bon sens, el rapresenta tutt i virtù tradizzionai del
popol milanes.

Amis e corespondent del Magg a l'è 'l librettista lodesan Francesch De Lemene,
autor de la comedia La sposa Francesca (la prima oeuvera scrivuda in lodesan
modern) e de 'na traduzzion de la Gerusalemme liberata. Tutt i sò oeuver in
lombard hinn vegnuu foeura dopo la soa mort.

In de la Lombardia oriental (alora sotta el domini venezzian) a gh'emm autor
tant 'me 'l bressan Gioann Gandin (1645-1712/1720) e 'l bergamasch Carlo
Assonega (1626-1676). Quell chì el fa, in del 1670, ona famosa traduzzion de la
Gerusalemme Liberata del Tass, che l'è l'oeuvera in bergamasch pussee importanta
del tutt el XVII secol.

Inoltra i se spanteghen anca i primm bosinad, poesii popolar de ocasion scrivuu
in su di foeuj sgolant, taccaa via in di piazz e lengiuu (o anca cantaa) in
publegh, e che gh'avarann on gran sucess fina ai primm desenni del XX secol.

In del Settcent a gh'è di nomm ben important, compagn del milanes Carl'Antoni
Tanz (1710-1762) e soratutt Domenegh Balestree (1714-1780), ai quai se gionten
anca di figur minor. In tra de lor a poeudom trovà, a Milan: Giusepp Bertan,
Ironem Biragh (1691-1773) e Francesch Girolom Coeuri (1720-1799). Anca el poeta
Giusepp Parin (1729-1799) el scriv pussee d'on componiment in lombard.

Foeura de Milan, a troeuvom on tentativ de comedia in bustocch la Mommena
bustese, scrivuda del canonegh Bias Bellott (1729-1789).

A Bressa inscambi a gh'emm el canonegh Carlo Girell, autor de poesii d'ocasion,
Vun di autor pussee important del temp l'è l'abaa bergamasch Giusepp Roeuda
(1720-1792), che l'ha scrivuu on gross vocabolari (gnamò publicaa)
bergamasch-italian-,atin, e vari oeuver in bergamasch, che lu el ciama semper
"lengua". In quell period chì, i caratteristegh del lombard hinn ormai ben ciar
e definii, e compagn de quei del dì d'incoeu, foeura on quai caratter fonetegh e
la presenza del passaa lontan. La pupart di autor milanes la fa part de l'olta
società milanesa, sciora e colta, che la dopera el lombard pusssee per divertiss
putost che per on'esigenza espressiva vera. A bon cunt, in d'ona famosa polemega
letteraria con l'abaa toscan Branda (che l'aveva sprezzaa el milanes a favor del
toscan), el vegna foeura l'orgoeuj per ona lengua considerada s'cetta e ciara,
in de 'na quai manera pussee sincera de l'italian letterari e classicista. Ona
posizzion che l'era stada giamò espressa, temp indree, in di oeuver del Magg, ma
anca (adrittura) in del Varon e in del Prissian. On olter fenomen interessant de
la poesia del Setcent (che 'l trà i sò origin giamò in de la poesia di Rabisch)
l'è quell di "Badii", cioè associazzion de lavorent de foeura de Milan che se
reunissen insema e, ogni tant, tiren foeura di poesii ocasionai in del sò
dialett locali. Vuna di pussee interessant l'è la Magnifica Badia di fachin del
Lagh Magior.

El princippi del Vottcent l'è dominaa de la figura del Carlo Porta (1775-1821),
l'autor pussee important de la letteradura lombarda, mettuu denter in tra i
grand de la letteradura nazzional italiana. Con lu se rivarà a i scimm in tra i
pussee volt de l'espressività in lombard, che solten foeura ciarament in
cap-lavor recognossuu de tucc, tant 'me La Ninetta del Verzee. El Porta el
deventarà, soratutt a Milan, vun di modei assoluu de tutta la poesia che gh'è
vegnuu dopo.

Al temp del Porta a gh'è anca di alter autor, compagn del pitor Giusepp Boss
(1777-1815), el curaa de Soree Carlo Alfons Pelliscion (1734-1818), e soratutt
Tomas Gross (1790-1853). Quell chì, amis del Lissander Manzon e grand amirador
del Porta, el scrivara di oeuver satiregh contra el governa austriegh (La
Prineide), romanz in vers (La fuggitiva) e tentativ de traduzzion de oeuver
classegh (La pioggia d'oro).

La produzzion poetega milanesa l'è inscì granda che in del 1815 el studios
Francesch Cherubin a l'è bon de fà stampà giamò on'antologia in dodes volumm,
che la partiss del Ses'cent e la riva a Porta e Gross. L'inizziativa la vegna
criticada del classicista Peder Giordan (che 'l diseva che l'era minga giusta
dàggh tutta 'sta importanza al "dialett"), e quell mestee chì el fa s'cioppà ona
polemega letteraria cont el Porta. El Vottcent l'è vun di secoi pussee ricch per
la letteradura lombarda, minga domà milanesa. Per esempi, a Pavia a gh'è 'l
tipograf Giusepp Bignamm (1799-1873) e 'l professor de ginnasi Siro Caraa
(1794-1848); a Comm inveci a gh'emm el Gioann Rizzonich (1789-1875). Arent a la
poesia, se desviluppa anca el teater (soratutt dopo de l'Unità d'Italia), e anca
on quai tentativ de scriv in prosa. El gh'ha on bell riliev anca la produzzion
de vocabolari. In 'sto sens, el capp-lavor a l'è el Vocabolari Milanes del
Francesch Cherubin, che l'è ona sorta de enciclopedia de la lengua e de la
coltura milanesa. In su quella strada a gh'è anca el Vocabolari di dialett
bergamasch del Toni Tirabosch. In tra i poeta principai del temp a poeudom
luminà el dotor milanes Gioann Rajbert (1805-1861), el milanes Gioann Ventura
(1801-1869) e 'l bergamasch Peder Ruger de Stabell (1797-1858), ciamaa del
Tirabosch el Porta bergamasch. On olter poeta bergamasch del temp a l'è 'l Luis
Benaj (1843-1908).

Ma, come emm dii, el XIX secol a l'è soratutt el secol del teater in lombard, e
soratutt quell de Milan: in tra i autor a troeuvom Camillo Cima (1827-1908)
(Cletto Arrighi (nassuu Carlo Righett), Luigi Illica (1857-1919), Decio
Guicciardi (1870-1918), Gaitan Sboeudi (1884-1920), Doard Ferravilla e Carlo
Bertolazz. L'Arrighi, che l'è vun di fondador de la Descaviadura, el sarà anca
l'autor d'on vocabolari milanes-italian bell prategh. In tra i autor in prosa,
inscambi, a gh'è el Milio De March. In del 1879 el Camillo Cima el publica in
sul sò giornal L'Uomo di Pietra el primm romanz integralment in lombard, cioè El
venter de Milan (presentaa anmò tutt per intregh in del 1897). La produzzion
letteraria milanesa, donca, l'è proppi granda: in del 1891 el librettista
Ferdinand Fontana el publica ona antologia poetica noeuva, che l'è prezziosa
perchè de spess l'è l'unica font che gh'emm per la biografia e l'oeuvera de
tanti autor minor.

In del primm del Noeuvcent el scriv l'avocatt milanes Delio Tessa: quell chì el
se deslontana de la tradizzion portiana, e ghe da a la letteradura milanesa
on'impronta espressionista bella forta. A Bergom, inveci, a gh'è el Bortol
Belott (1877-1944), avocatt, storegh, e minister in d'on quai governa liberal.
Olter figur important a hinn el varesin Speri Della Chiesa Jemoli (1865-1946),
el bressan Angel Canoss (1869-1942), el maester de scoeula lodesan Gian Steven
Cremasch (1853-1935), el bergamasch Cinto Gambiras (1896-1971), el ciavennasch
Gioann Bertacch (1869-1942), i lecches Ubert Pozzoeu (1901-1929) e Luis Manzon
(1892-1979) e i milanes Gioann Barrella (1884-1967) e Luis Medegh (1888-1965). A
partì di agn Trenta, e poeu soratutt a partì del segond Dopoguerra, el se aferma
anca la canzon d'autor in lombard: in tra i autor a regordom Gioann D'Anzi,
Giorgio Strehler, Enzo Jannacci, Dario Fo, Nanni Svampa, Ivan Della Mea,
Francesco Magni. In tra i contemporani, el Franco Loi (nassuu in del 1930) el se
deslontana de la tradizzion letteraria milanesa, ma a l'è consideraa vun di
autor pussee originai del segond Dopoguerra italian, anca a nivell nazzional. In
del Canton Tesin inveci a troeuvom el Gioann Orell (nassuu in del 1928), che 'l
scriv in de la variant de la Leventina. In del teater, el gh'ha on gran sucess
(anca foeura di confin regionai, forsi anca grazzie a ona italianizazzion de la
lengua doperada in di dialogh) la compagnia di Legnanes del Felis Musazz
(1921-1989). Al dì d'incoeu a gh'è on bell poo de cors de poesia in tutt i
provincc lombard (e anca foeura di confin regionai). Associazzion tant 'me el
Circol Filologich Milanes, la Famiglia Bosina, la Famiglia Bustocca, i
garantissen ogni ann di inizziativ letterari pu o manch piscininn. I manchen
nanca di traduzzion (pu o manch fedei) di gran classegh de la letteradura: gh'è
on bell poo de version in lombard de liber compagn de Pinocchio (in milanes,
legnanes, varesott, bustocch...), I spos promettuu (in milanes, comasch,
lecches, valsasnatt...), la Divina Comedia (milanes, comasch...) e, del pont de
vista religios, i Vangel (milanes, bergamasch...). Al dì d'incoeu però manca ona
granda figura de autor compagna de quella di secoi passaa.



https://lmo.wikipedia.org/wiki/Lengua_limburghesa

El Limburghes (nomm nativ: Limburgs o Lèmbörgs, parnonziaa ['lembœrxs]) l'è ona
lengua germanega ocidental. El partegn al grupp bass todesch (compagn de
l'Olandes) e l'è parlaa in tra la Germania, i Paes Bass e 'l Belgi. El ciappa el
nomm de la region storega del Limburgh. In Germania l'è consideraa on dialett
del Bass Francon, inveci in di Paes Bass l'è recognossuu tant 'me ona lengua
regional.

A l'è parlaa in de la zona de Venlo, Düsseldorf (Dusseldörp), Aquisgrana (Aoke),
Maastricht (Mestreecht) e Hasselt. On quai dialett del Limburghes a l'è tonal,
carateristega propi strana in di lengov indoeuropei.

Oze vader, dae in de hemel ies, eure naam ies oes heilig, laot eur riek van vrae
kómme op dees waereld en laot oes handele volges eure wil. Gaef ederein zien
dageliks broad en vergaef oes oos miessjlaeg, zoa wie veer aan andere vergaeve
wat ze taege oes miesdege, bring oes neet in verzeuking en verlos oes van alle
koad. Want van uuch ies 't keuninkriek en de krach en de gelökzaligheid in alle
ièwigheid. Amen. christusrex.org

Iemend had twie zäöns. De jongste vaan hun zag tege z'ne vaajer: "Vaajer, geef
miech 't deil vaan us vermoge, dat miech toukeump". En heer verdeilde 't bezit
oonder hun. En wienig daog later zat de jongste zoon alles in geld um en ging op
reis nao e land wied weg, woe 'r ze vermoge verkwiste in e leve vaan euvervlood.
Toen heer alles dedoorgedrejd had, kaom d'r 'ne zwoere hoongersnoed euver dat
land en heer begòs gebrek te lije. En heer trok d'r op oet en drong ziech op aon
eine vaan de börgers vaan dat land en dee sjikde-n-'m nao 't veld um z'n vèrkes
te heuje. En heer verlangde z'ne boek te völle met de sjèlle, die de vèrkes
aote, mèh geine gaof ze-n-'m. Toen kaom heer tot ziechzellef en zag: "Wievaol
daagloeners vaan miene Vaajer höbbe brood in euvervlood en iech kom heij um vaan
d'n hoonger. Iech zal opstoon en nao miene vaajer goon en tot häöm zègke:
Vaajer, iech höb gezundigd tege d'n hiemel en veur uuch, iech bin neet mie weerd
eure zoon te heite; stèl miech geliek met eine vaan eur daagloeners. En heer
stoond op en kierde nao ziene vaajer trök. En toen heer nog wied weg waor, zaog
ziene vaajer häöm en woort mèt ontferming bewoge. En heer leep häöm tegemoot,
veel häöm um d'n hals en puunde-n-'m. En de zoon zag tot häöm: "Vaajer, iech höb
gezundigd tege d'n hiemel en veur uuch, iech bin neet mie weerd eure zoon te
heite". Mèh de vaajer zag tot zien slaove: "Bring gaw 't bèste kleid heij en
trèk 't häöm aon en doot häöm 'ne ringk aon zièn hand en sjeun aon zien veuj. En
hool 't gemèste kaaf en slach 't, en laote veere fiestelik diner höbbe, want
miene zoon heij waor doed en is weer levend gewoorde, heer waor verlore en is
gevoonde". En ze begòste fies te viere. Ziene-n-ajdste zoon waor op 't land en
toen heer kort bij hoes kaom huurde heer meziek en dans. En heer reep eine vaan
de knechte tot ziech en vroog, wat 'r te doen waor. De zag tot häöm: "Eur broor
is gekaome en eure vaajer heet 't gemèste kaaf laote slachte, umdat heer häöm
gezoond en wel trök heet". Mèh heer woord koed en wèlde neet nao binne goon.
Toen kaom ziene vaajer nao boete en drong bij häöm aon. Mèh heer antwoorde en
zag tot ziene vaajer: "Zeet, zoeväöl jaor bin iech al in eure deens en noets höb
iech eur gebod euvertroje, mèh miech höb geer noets e geitebökske gegeve um met
mien vrun fies te viere. Mèh noe dee zoon vaan uuch gekaome-n-is, dee eur bezit
heet opgemaak met slechte vrouwe, höb geer veur häom 't gemèste kaaf laote
slachte". Mèh heer zag tot häöm: "Keend, geer zeet altied bij miech en al 't
mijne is 't eure. Veer mooste fies viere en plezeer make, want eur broor heij
waor doed en is levend gewoorde, heer waor verlore en is gevoonde".
meertens.knaw.nl



https://lmo.wikipedia.org/wiki/Lazzaa

Lazzàa (nom ufizial in italian: Lazzate in Italian) l'è on comun de la Provincia
de Monscia e Brianza cont ona popolazion de 7 804 abitant (dato del Dicember
2015), cont ona süperfis de 5,3 km² e ona densità de 1 472 ab./km².

El paes el se troeuva al confin con la Provincia de Comm (Bregnan, Cermenaa,
Rovellasca). A l'è pussee vesin a Comm (17 km) che a Monscia (22 km). On temp a
Lazzàa gh'era quatter laghett e ona ronsgia (ciamada "La Rota"): 'dess i laghett
a gh'è pù, menter la ronsgia la se troeuva sotterra.

Compagn de tanti alter comun milanes e brianzoeu, Lazzàa el ven nominaa per la
prima voeulta in del Liber Notitiae Sanctorum Mediolani del Goffred de Busser.
Del paes se parla anca in d'on censiment del 1398 e in d'on para de document del
1476 e del 1564. Ai temp di Sforza, i scior del paes a hinn i Massaja, che però
chichinscì gh'hann mai abitaa; dopo i Massaja hinn rivaa i Biragh, che gh'hann
daa el nomm a la villa che l'esist anca al dì d'incoeu. I alter feudatari de
Lazzàa hinn staa i Carcassoeula e poeu i Casned, che hinn restaa i padron fina
al 1787, quand che l'è mort l'ultim di eredi. Al temp, Lazzàa el partegniva a la
Piev de Seves. In del XVIII secol l'è nassuu a Lazzàa el Lissander Volta, quell
che l'ha inventaa la pila. Ai temp de Napoleon l'è staa taccaa a Lentaa; e anca
sotta el Regn d'Italia, per on poo de temp (fina al 1905) l'è staa taccaa a
Misint. Dopo la Segonda Guerra Mondial Lazzàa l'ha viduu cress la soa
popolazion, per via de l'immigrazion de la gent del Sud.



https://lmo.wikipedia.org/wiki/Lainaa

Lainaa (nom ufizial in italian: Lainate) l'è on comun de la Provincia de Milan
con 25 708 abitant e che'l confina con la Provincia de Vares (comun de Carònn
Pertusella e Origg). Derent'al comun la gh'è la famosa Villa Viscont Borromee
Ares Litta, cont el sò ninfee del XVIII secol. L'è stada sòtta el domini di cont
Borromee e Litta che gh'aveven comè proprietaa privada ona gran part del
territòri comunal. Quand l'è mòrt l'ultim Signor (a la fin del Vòttcent), el
Duca Antòni Litta, i sò ben hinn staa venduu. Part de quest j'ha compraa el
nòbil verones Ignazio Weil Weiss, che poeu l'è anca diventaa sindich del comun.

Trai alter avveniment important de la stòria de Lainaa se regòrda quand, intel
1859, dòpo la bataja de Magenta e prima de rivà a Milan, hinn passaa de chì el
re de Sardegna Vittòri Emanuel II de Savòja e l'imperador di Frances Napoleon
III Bonapart.

On temp, Lainaa l'aveva comè limit i duu picol fiumm Lura e Bozzent che adess le
traversen insema al Canal Villoresi. El gh'hà tré frazion: Barbaiana (domà a
partì del 1870), Grancia e Pajera ai quai se giontava fina al 1928 anca
Passirana, che adess l'è dent al comun de Rò.



https://lmo.wikipedia.org/wiki/Laghee

El laghee a l'è un insema de dialett dela famiglia del Lumbard ucidental dela
lengua Lumbarda che ienn parlaa süla riva ucidental del lagh de Comm.

Dunca i dialett ienn parecc e pitost diferent vün de l'oltru, a segunda di paes
o di vall. El gh'è sumea un poo al dialett cumasch e al dialett ticines, però di
volt la diferenza a l'è propi tanta, per esempi cul cavargnon che se parla in
Val Cavargna o cul muncecch che se parla sü sura a Dongh.

Se cunsiderum el Milanes cume variant principal del Lumbard ucidental, poden
vess truvaa vari diferenz tra la parlada meneghina e 'l Laghee (variant de
Mezzegra).

Un om el gh'eva düü fiö. E 'l püssee penin de lur el dis al pà: "Pà, dam el fat
mè!" e 'l pà el gh'ha spartii la roba. E de lì a poch dì, el fiö püssee penin,
faa sü fagot, l'è andaa a girà in d'un paies luntan, induvè l'ha mangiaa tüt el
fat sò menand vita cativa. E dopu che l'ha spendüü tüt el fat sò, una carestia
fiulona la s'è fada sentì in quel paies, siché lü l'ha scumenzaa a patì la fam.
E l'ha tolt sü a metes al servizzi de un padron de quel sit, che l'ha mandaa in
di sò lögh a cürà i purcei. E lü el cercava d'impienì el butasc dei giand che
mangiavan i purcei, ma nessün ghe ne dava. Inlura, pensand ai sò cas, l'ha dii:
"Oh, che mota de giurnad del mè pà gh'han del pan a despressi, e mì crepi de la
fam!" Mi tujaroo sü e anderoo del mè pà e ghe disaroo: Pà, mì hoo falaa contra
el ciel e inanz a tì. E meriti minga de vess ciamaa tò fiö: dam un post de tò
famej". Lü donca l'ha tolt sü e l'è vegnüü dal sò pà: e lü, quand l'era ancamò
de luntan, el sò pà l'ha vedüü e ghe n'ha 'vüü cumpassion e l'ha curüü e 'l ghe
s'è bütaa al col e l'ha basaa. E 'l fiö el gh'ha dii: "Pà, mì hoo falaa contra
'l ciel e inans a tì; e meriti minga de vess ciamaa tò fiö". Ma el pà l'ha dii
ai sò servitur: "Tuvii scià el vestii de la festa, e metìghel sü, e metìgh dent
un anel al dit e metìgh sü i scarp! E menee scià el vedel ingrassaa e cupél; e
majem, e fem una sceriada; perchè 'stu mè fiö l'eva mort, e l'è risüscitaa;
l'eva perdüü, e l'em truvaa". E s'hin metüü a fà festa cumè. Inlura el sò fiö
püssee grand l'eva föra in di lögh; e vegnend indree, quand l'è staa arent a cà,
l'ha sentii a sunà e a balà. E, ciamaa vün di servitur, l'ha dumandaa cusa
vurevula dì quela roba. E lü el gh'ha dii: "El tò fradel l'è turnaa a cà, e 'l
tò pà l'ha mazzaa el vedel ingrassaa perchè l'ha quistaa ancamò san e salv". Ma
lü l'ha faa caprizzi e l'ha minga vulüü andà dent. Donca el sò pà l'è vegnüü
föra e la pregava de andà dent. Ma lü respundend l'ha dii al pà: "Vitel lì,
giamò tanci an mì te servissi, e gnanca una volta hoo disubedii ai tò orden; e
pö mai te m'heet daa un cavret per stà alegher insema ai mè amis. Adess mò che
'stu tò fiö, che l'ha majaa tüta la tua roba cui bagasc, l'è turnaa a cà, tì te
gh'heet mazzaa el vedel ingrassaa". E lü el gh'ha dii: "Fiö, tì te seet semper
insema a mì, e tüta la roba mia l'è tua; Dunca besugnava fà festa e stà alegher,
perchè 'stu tò fradel l'eva mort e l'è resüscitaa; l'eva perdüü e 'l s'è
truvaa". Pietro Monti, Vocabolario dei dialetti della città e della diocesi di
Como, 1841, pag. 417-418

Donca mì disi che in di temp del re de Ziper, dopu che Gufred de Büjon l'ava
ciapaa Tera Santa, l'è sücedüü che 'na bona sciura de Guascogna a l'è nada in
pelegrinagg al Sant Sepulcher; in del turnà a cà, quand l'eva rüvada a Ziper,
ona manega de lifroch vilan i l'han tolta a perzipità. Lee la se ne casciava, e
no pudend fà passà el magon, l'ha pensaa de nà del re a met giò quarela; ma
quaighedün i gh'han dii che l'eva fiaa traa via, che quel re l'eva 'n por
tabalöri che, inscambi de vendicà i olter, el mandava giò quii balussad che ghe
faven anca a lü; e inscì tücc quii che ghe l'aveven sü con lü i se n'impagaven
fasendeghen 'na quaivüna. Quela sciura, quand che l'ha sentüü inscì, desperand
de utegn vendeta, tant per cunsulàss on zich, l'ha pensaa de casciàghela a quel
re, e fàl nicorgg che l'eva 'n biciulan; e, tüta caragnenta, la ghe s'è
presentada e gh'ha dii: "O sciur, mé vegni minga scià a pregàt de vendicàm de
quii balussad che hoo patii, ma inscambi te preghi de 'nsegnàm coma te feet mò
mai a ciapàt sü mocc mocc quii che te fan a té, e inscì, imparandel de té, poda
anca mé ciapàm in pas i mè fastidi; che, se 'l pudess, le sa el Signur come i
bütaress tücc vuluntera adoss a té, che t'i suportet inscì cucc e cuntent". El
re, che infina alura l'eva staa 'n margnach indurmentaa, el s'è dessedaa fö; e
scumenzand l'ha vendicaa i birbunad che l'ava patii quela pora sciura, e pö el
s'è metüü a fàla pagà salada a tücc quii che fasessen vergot contra de lü e del
sò unur. Giovanni Papanti, Parlari italiani in Certaldo, 1875, pag. 184-185

Un an fa el mè nonu, che ier l'ha cumpii utant'ann, el m'ha cüntaa a mì e la mì
surela questa storia. Gh'era una volta in un paes penin, un óm che 'l gh'èva dü
fiöö. Un dì el fiöö püssee sgióen dei düü fraðéi l'è 'ndaa del sò pà e 'l g'ha
ðii: "Pà, vöri tüt quel che me speta, dèm quel ch'è mè!". El vécc, che 'l ghe
vurìva tan' ben ai só fiöö (forse anche trop) l'ha faa quel che lü 'l vurìva. El
fiulòt un poo ðe ðì dopu l'ha ciapaa tüt i sò soldi e 'l n'è 'ndaa. In un paes
luntan l'è 'ndaa a viv ben, a 'nciuchìss inséma ai só amis, e balà inséma ai
donòt. Inscì in pochi setimann l'ha majaa fö tüt e l'è restaa senza pü negót.
Cusa gh'èrel de fà? Cume saréssel scampaa? Dùe saréssel andaa a truà un toch de
pan? Finalment l'è 'ndaa ver' un cuntaðin e 'l g'ha ðumandaa: "G'hii minga
besogn d'un faméj?". "Sì", el g'ha respundüü el cuntaðin, "ma cume te sèe, quest
ann gh'ém aüü tanta pruìna, tanta aqua e per giónta anca la tempesta. Inscì pòði
apéna dàt un poo de pan e negót d'òltro". "El necessita minga che te me ðèet
òltro: basta che möri minga!". "Tüt i ðì te andrèet fö in del mè praa a pasculà
ei ción e i mè pégur: sèt cuntent?" E 'l puerèt l'è 'ndaa al pascol a portà 'l
bestiam dal zó paðrón tanti uólt". Ma quan' lü el veðìua un ción grass che 'l
mangiàua i giand, el disìua den' de lü: "Pòver mì! Se füss restaa cà mia! Cume
l'era mej, cume l'era bel dal mè pà! Inveci adess stoo maa!". E per minga murì
el mangiàua erba, raðis, e pö 'l piangìua: "Almeno che poðaréssi tornà indree di
mée!". E piangg incö, piangg duman, el na puðìua pü: la fam e i dolóo la faven
vegnì sempro püssee magro. Dop un par de mes, anca se la cà del zó pà l'èra
luntan, l'ha penzaa de turnà indree. Dopu che l'ha caminaa parecc dì e parecc
nocc, l'è riuaa in pee biót e tüt scarpaa, nel paes dóe stava el zó pà e la só
mama. Quand el só pà l'ha veðüü a vegnì avant, aðasi aðasi, a rasent a la sces
del curtil, cun i ögg bass, l'ha vusaa ða la cuntentézza, el gh'è curüü incuntra
e 'l l'ha basaa, sü la front, sü la facia, sü la bóca. "Nò, pà, basom minga! Sun
staa trop cativ! I mè pecaa i è trop grand: mériti piü de vess tò fiöö: son vün
di tò faméj!". El pà l'ha ciamaa là ses faméj e 'l g'ha ðii: "Purtèm scià el
vestii püssee bel che g'hòo, e metìghel sü! E pö metii den' l'anél an del dii, e
i scarp an di pee! Viòltri là sgió ciapè l'aqua, impizzè 'l fögh e cupè el veðél
püssee bel che g'hòo, perchè vöri fà festa! Vardii: quest mè fiöö l'èri perdüü e
inveci adess l'hòo truaa de növ". E pö el z'è sgiraa vers el fiöö: "Andém!" el
g'ha ðii, e l'è 'ndaa de dent sübet in cà cun el fiulòt, e lü el tegnìua con
tücc dó i man la manzina del só pà. E tüt el dì han mangiaa, han bevüü tan' vin
e han cantaa tanti bei canzón. Vivaio Acustico delle Lingue e Dialetti d'Italia



https://lmo.wikipedia.org/wiki/Lach_de_Garda

El lach de Garda, (ciamàt apò Benaco), l'è 'l piö grant dei lach de l'Italia e
giü de chèi piö cunusìcc e sfrötacc per el turìsmo. El g'ha 'na superfìce 370
km² presapóch e 'l se tróa a 65 méter sùra 'l leèl del mar, ai pè de le Alpi.
L'è 'n lach de urìgin glaciàl. che s'è furmàt 'nvèrs la fì de l'öltema
glaciasiù.

Le sò spónde i è spartìde 'n trè pruvìnce de trè regiù diferènte: a nòrt gh'è la
pruvìncia de Trènt (regiù del Trentì-Alto Adige), a òvest gh'è la pruvìncia de
Brèsa (regiù de la Lombardìa) e a èst gh'è la pruvìncia de Verùna (regiù del
Vèneto). La cità de Verùna la rèsta a 25 km a èst del lach e la cità de Brèsa la
rèsta a 30km a òvest.

La part setentriunàla del lach l'è strèta e lónga, enseràda dét entrà 'l grùpo
del mut Bàldo a èst e le preàlpi del Garda Alt a òvest. La part meridiunàla
'nvéce la se slàrga fò e ndò ànse separàde de la penìzola de Sirmiù. L'imisàre
principàl l'è 'l fiöm Sarca, che 'l nas del grùpo de l'Adamèl e 'l se sböta
'ndèl lach de le bànde de Torbole, a l'estremità setentriunàla del lach. L'ünich
emisàre 'nvéce l'è 'l Mincio e 'l vé fò del Lach de le bànde de Peschiera del
Garda, a l'estremità sud-orientàl de l'ansa orientàl (cioè 'ndèla part
verunéza).



https://lmo.wikipedia.org/wiki/Lacerta_bilineata

El ligaligö (Lacerta bilineata, Daudin 1802; anca Ghezz, Lügar, Lügher o
Lingaligö; sbachetér in bergamàsch e cremàsch) l'è un retil de la famija de le
Lacertidae, de culur verd brilant, prunt e svelt in di sò muiment. Ghe n'è de
tri sutaspecc different.

La furma dal corp l'è quela tipica de le lüsertule ma i sò dimension i en püssè
grand. De solit el mass'c el pöd rivà a 30 ghei de lünghessa e 35 gram de pes,
ma i esemplar püssè svilüpad i tucun i 40 ghei e i 40 gram.

I ligaligö i en bestie teriturial. I mass'c i en in cumpetission suratüt in d'la
stagion de l'acupiament.

I paciun principalment di ragn, ma ghe piasun anca furmighe, musche, parpaie e
lümaghe.

El ligaligö el se tröva in Spagna, Francia, Andora, Oustria, Cruassia, Germania,
in del Principà de Monacu, Sluvenia, Svissera, Regn Ünì (In de le Isule dal
Canal) e in Italia.

In Italia l'è present in tüta la penisula e anca in Sicilia. In Sardegna el gh'è
no. La sò zona l'è in part suvraposta a quela de la Lacerta viridis, che la viu
in Europa uriental in Friül, in de la Venessia Giülia e in de la part uriental
dal Venet. L'è staia espurtada anca in del Kansas american.



https://lmo.wikipedia.org/wiki/L%27Armando

L’armando l’è öna cansù del 1964 cantada dal Enso Janaci e l’è dét in d’ü 33 gir
Ep, cioè ü 33 gir con sés brani ‘nvéce che dù. I ótre cansù i è:

Andava a Rogoredo, El portava i scarp del tennis La forza dell'amore Ti te se no
Senza de ti

La muşéga l’è del Enso Janaci, i paròle del Dario Fo e gh’è öna versiù cantada
del Enso Janaci compagnàt dal Giorgio Gaber che l’ suna la chitara.

Tatta tira tira tira tatta tera tera ta Era quasi verso sera se ero dietro,
stavo andando che si è aperta la portiera è caduto giù l'Armando. Commissario,
sa l'Armando era proprio il mio gemello, però ci volevo bene come fosse mio
fratello. Stessa strada, stessa osteria, stessa donna, una sola, la mia. Macché
delitto di gelosia, io c'ho l'alibi a quell'ora sono sempre all'osteria. Era
quasi verso sera, se ero dietro stavo andando che si è aperta la portiera è
caduto giù l'Armando. Tira ta tira... Commissario, sa l'Armando mi picchiava col
martello, mi picchiava qui sugli occhi per sembrare lui il più bello. Per far
ridere gli amici, mi buttava giù dal ponte ma per non bagnarmi tutto mi buttava
dov'è asciutto. Ma che dice, che l'han trovato senza scarpe, denudato, già
sbarbato? Ma che dice, che gli han trovato un coltello con la lama di sei dita
nel costato? Commissario, 'sto coltello non lo nego, è roba mia, ma ci ho
l'alibi a quell'ora sono sempre all'osteria. Tira ta tira... Era quasi verso
sera se ero dietro, stavo andando che si è aperta la portiera ho cacciato giù...
pardon... è caduto giù l'Armando. Tira ta tira....



https://lmo.wikipedia.org/wiki/Kastelruther_Spatzen

I Kastelruther Spatzen hin una banda müsegala Südtirules che la fà müsega de'l
gender "Volksmusik". I Kastelruther Spatzen töen el so nom de'l so paes nativ,
ciuè Castelrut (Kastelruth in tudesch).

La fever di Kastelruther Spatzen la ciapa un nümer semper püssée volt de gent:
el Norbert Rier e i so culega hin divegnüü inscí famus in tüt el mund che la
gent la vegn de tücc i cantun de'l cuntinent ürupee a vardaj e scultaj. A la so
"Spatzenfest", che la se tegn tücc i agn a Utuber, ghe vegn gent perfin de Kiel
e de Lübeca.

La banda la vegn metüda sü int el 1983 di müsegh Karl Schieder, Walter Mauroner
e Valentin Silbernagl che sunaven insema giamò de lunga data. Poch temp despö,
rien anca l'Oswald Sattler e 'l Ferdinand Rier. L'ültem a rià l'è stáa 'l
Norbert Rier, e l'è stáa propi lü che l'ha fáa divegnì la banda famusa in tüt el
mund. Cunt chela furmaziun chí l'è gnüü föra 'l so prim singul Das Mädchen mit
den erloschenen Augen che l'è stáa sübet un süper hit e che l'è divegnüü un
"disch d'or".

La Kastelruther Spatzenfest l'è un gran cunzert che'l se tegn tücc i agn a
Catelrut fin de l'an 1984. Int 'l 2005 la Spatzenfest la gh'ha avüü püssée de
30.000 visitadur.



https://lmo.wikipedia.org/wiki/Johannes_Kepler

Johannes Kepler (nasìt a Weil der Stadt, en Germània, ai 27 de dezèmber del 1571
- mórt a Ratisbona, Germània, ai 15 de noèmber del 1630), cunusìt de sòlet col
nòm de Kepléro, l'è stat 'na figüra fondamentàl de la revulusiù scentìfica.
Astrònomo e matemàtich todèsch, cunusìt suratöt per le sò Légi sùra 'l müimènt
dei pianéti sö 'n òrbita entùren al Sul. L'è stat en colaboradùr de Tycho Brahe,
che 'l sostetöesarà come matemàtich imperiàl de Rodólfo II.

Kepler l'è nasìt endèna famìa de religiù catòlica protestante luteràna, che stàa
'ndèla cità de Weil der Stadt endèl Baden-Württemberg. El sò nóno l'ìa stat el
sìndech de la cità, ma a l'época che l'è nasìt Keplero, la famìa l'ìa 'n
decadènsa. Sò pàder, Heinrich Kepler, l'ìa 'n mersenàre del ezèrcit del Dùca de
Württemberg e sicóme che l'ìa quàze sèmper en campàgna militàr, a la sò cà el
restàa póch.

Sò màder, Catherine, la mandàa aànti 'na locànda, ma la fàa apò la guaridùra e
l'erborìsta, chèste atività piö 'n nacc endèi agn le ghe costarà l'acüza de éser
'na strìa. Kepléro, nasìt sitimì, el g'ha patìt töta la vìta de 'na salùte
dèbola. A tré agn el g'ha ciapàt sö 'l vaiòlo, e come conseguènsa ghe restarà
'na vìsta mìa tat bùna. Nonostànte la sò salùte però, l'è stat en pipì desedàt
che ghe piazìa 'mpresiunà i viazadùr che se fermàa a la locànda de sò màder co
la sò braüra e 'l sò talét en matemàtica.

A fà nàser l'enterès de Kepléro per l'astronomìa g'ha aidiàt apò i sò genitùr:
quan che 'l gh'ìa sich agn, i l'ha portàt a éder la cométa del 1577; piö tàrde
'l lasarà scriìt che sò màder la l'éra portàt söndèn dòs per vidìla. A nöf agn
sò pàder el ghe fà éder la eclìsi de lüna del 31 de zenér del 1580, e apò a ché
'l regordarà che la Lüna la parìa bastànsa rósa. Keplero piö tàrde 'l stüdiarà
'l fenòmeno e 'l darà la spiegasiù endèn giöna de le sò òpere òtica.

Endèl 1584, el và 'ndèl Seminàre protestànt de Adelberg e du agn piö tàrde, al
Seminàre superiùr de Maulbronn.

L'oté lé 'l sò diplòma de fì dei stüde e 'ndèl 1589 el cumìncia a stüdià a
l'università de Tubìnga. El sò profesùr de matemàtica, l'astrònomo Michael
Maestlin, el g'ha 'nsegnàt el sistéma eliocèntrich de Copèrnico, matéria che 'l
riservàa apéna per i sò stüdèncc piö brài.

Endèl 1615, sò màder, che alùra la gh'ìa 68 agn, la vegnarà acüzàda de éser 'na
strìa. Kepléro, sigür de la sò inocènsa, el pasarà sés agn a difindìla deànti ai
tribünài. Sò màder la pasarà 'n an seràda sö 'ndèla tór de Güglingen e la
vegnarà liberàda ai 28 de setèmber del 1621. Endebulìda per i agn dür dei procès
de la prizù, la mörarà sés més dòpo.

Endèl 1632, endèla Guèra dei Trent'Agn, l'ezèrcit svedés el desfarà fò la sò
tómba e le càrte dei sò stüde le narà perdìde 'nfìna al an 1773. Recüperàcc de
Caterìna II de Rüsia, adès i se tróa al Oservatòrio de Pulkovo a Sanpietrobùrgo.

Dòpo ìga stüdiàt teologìa a l'università de Tubìnga, inclùzo l'astronomìa condèn
sotenidùr de le edèe del Copèrnico, el g'ha 'nsegnàt al seminàre protestànt de
Graz. Keplero 'l pröarà a comprènder le légi del müimènt dei pianéti per 'na
gran part de la sò vìta.

Endèl 1596 Kepléro 'l g'ha scriìt en lìber endèl qual el g'ha spiegàt le sò
edèe. Misterium Cosmographicum (El mistéro còsmich). Dàto che l'ìa 'n òm de
vocasiù religiùza bèla sàlda, Kepléro 'l vidìa 'ndèl sò modèl cosmològich 'na
celebrasiù de l'ezistènsa, de la sagèsa e de l'elegànsa del Signùr. El g'ha
scriìt: «me ülìe éser en teòlogo; ma adès me se rènde cönt che per mès del mé
sfórs, el Signùr el pöl véser celebràt apò co l'astronomìa».

Endèl 1600 l'acèta la propòsta de colaborà col astrònomo 'mperiàl Tycho Brahe,
che alùra 'l gh'ìa mitìt en pé 'l piö 'mportànte cèntro de oservasiù atronòmica
de la sò época. Tycho Brahe 'l gh'ìa a dispuzisiù chèi che alùra i éra i piö
precìs dàti de oservasiù astronòmica dei pianéti ma la situasiù dei rapórcc
'ntra Keplero e Brahe l'ìa cumplicàda e i se fidàa mìa tat de giü con l'óter.
Keplero 'l riarà a ìga 'n mà i dàti del Brahe apéna dòpo de la mórt de chèsto,
dàti che i éra 'n bèl tòch piö precìs de chèi che 'l gh'ìa ìt a dispuzisiù 'l
Copèrnico. Endèl stüdià chèsti dàti, suratöt chèi del müimènt retrògrado de
Màrte, el s'è rindìt cönt che 'l müimènt dei pianéti el püdìa mìa éser spiegàt
col modèl che 'l gh'ìa 'ndèl có lü, bazàt sö i poliédri perfècc e l'armonìa de
le sfére.

Keplero 'l se rifüdàa de acetà che 'l Signùr el gh'ìes mìa dispunìt i pianéti
segónt dele figüre geométriche sèmpe, e isé 'l s'è dedicàt con ustinasiù a pröàl
con ògna sórt de cumbinasiù de sércoi. Quan che 'l s'è cunvincìt che coi sércoi
se püdìa mìa alùra 'l g'ha pröàt coi ovài. Endèl véder che pò a con chèi gh'éra
mìa mèzo de rià a 'na spiegasiù el g'ha pröàt co le elìsi e con chèle a la fì el
troarà chèle che le restarà famùze col nòm de trè légi (püblicàde endèl 1609
endèla sò òpera Astronomia Nova). Chèste scopèrte le g'ha portàt stüpur endèl
mónt scentìfich de alùra e i l'ha fat conóser de töcc come 'l piö brào astrònomo
de l'época, ma a lü gh'è restàt adòs 'na sèrta delüziù per la mancàda
dimostrasiù de la sò intüisiù del prensépe, cioè chèla de l'armonìa de le sfére
(perchè pò nà a catà sà le elìsi — el dizìa — semài che gh'è i sércoi che i è
piö sèmplici?).

Endèl 1627 el g'ha püblicàt le Tabulae Rudolphine, a le quàle 'l g'ha dedicàt en
sfórs enòrme, e che i è stàde doperàde per de piö d'en sècol en töt el mónt per
calculà la puzisiù dei pianéti e de le stèle. Co le légi del müimènt dei pianéti
l'è stat bù de preéder el pasàgio de Vènere del an 1631 isé de confermà 'na ólta
per töte la sò teorìa.

Al tép de la sò colaborasiù col Tycho Brahe el g'ha mai püdìt stüdià i dàti del
müimènt aparènt dei pianéti perchè 'l Tycho el se rifüdàa de dàga chèste
'nformasiù. Dòpo la mórt de Tycho, 'nvéce el riarà a ìga 'n mà i dàti precìs de
le òrbite dei pianéti che per agn i éra stàde oservàde e marcàde zó. Gràsie a
chèsti dàti, Keplero el pödarà dedùcer le òrbite reài dei pianéti. Per fürtüna,
Tycho el s'ìa concentràt sö Marte, che 'l g'ha 'n elìtica bèla marcàda, sedenò
ghe sarès stat difìcil al Kepléro de rindìs cönt che le òrbite dei pianéti i éra
elìtiche. En prensépe Keplero 'l g'ha pröàt a spiegà le òrbite aparèncc coi
sércoi, perchè 'l i a cunsideràa le traietòrie piö perfète, ma i dàti oservàcc i
cuincidìa mìa coi càlcoi, e chèsto 'l ghe dülìa al Keplero, ma dàto che 'n erùr
de 8 minücc de arch el püdìa mìa fa aparì de mìa idìl, Keplero 'l g'ha capìt che
'l duzìa abandunà i sércoi, ma chèsto per lü 'l significàa che ghe tocàa
abandunà apò a l'edèa de 'n "mónt perfèt". A la fì 'l pröarà a doperà le
fòrmiule de le elìsi, 'na figüra stràna discriìda de Apolònio de Pèrgamo endèn
giöna de le òpere salvàde de la distrüsiù de la bibliotéca de Alesàndria, e 'l
scopresarà che chèste le cuincidìa a la perfesiù co le oservasiù del Tycho.

Chèsta lége, ciamàda apò lége armònica, ensèma a le ótre dò légi, la pirmitìa de
ünificà, preéder e comprènder töcc i müimèncc dei àstri.



https://lmo.wikipedia.org/wiki/Johanna_Spyri

Johanna Louise Heusser, spusàda Spyri (Hirzel, 12 giügn 1827 - Zurich, 7 lüj
1901) l'è stàda üna scritrìss svìssera de lìber per bagaj. L'è famùsa in tücc i
cantùn perchè gh'ha creàa'l persunàgg leteràri de Heidi.

Johanna Heusser l'era la quarta tùsa del medich Johann Jacob Heusser e de la
puetèssa Meta Heusser-Schweizer, e l'è nassüda e cressüda a Hirzel, in del
Cantùn Zurich. In del 1852 la gh'ha spusàa Johann Bernhard Spyri, avucàt e
giurnalista zurighés che'l fasèva part dij amìs de Richard Wagner de la cità
svìssera. La prima storia scrivüda da Johanna Spyri l'è stàda Ein Blatt auf
Vronys Grab ("Ün foeuj in sü la tumba de Vrony"), del 1871. In del 1880 l'ha
scrivüü Heidis Lehr- und Wanderjahre ("I ànn de furmaziùn e de peregrinaziùn de
Heidi"), che gh'ha avüü ün frach de süccess in tücc el mund, cumè la segunda
part de la storia de Heidi, Heidi kann brauchen was es gelernt hat ("Heidi la
poeu duperàa quèl che gh'ha imparàa"), vegnüda foeura l'ànn dopu. Heidi l'è anca
incoeu vün dij lìber püssee vendüü, lètt e tradütt de sèmper; hin stàa fàa anca
ün frach de versiùn de cinema e de cartùn animàa. Tücc i laurà de Johanna Spyri
dànn üna raperesentaziùn crìtica de la Svissera del temp, in particulàar dij
cundiziùn de vita dürant i ànn de la Revoluziùn indüstriàal. Lée la gh'aveva a
coeur la situaziùn dij giùin dònn e dij bagaj: la magiùr pàrt dij sò laurà
gh'hànn cumè sut-tìtul Eine Geschichte für Kinder und auch für Solche, welche
die Kinder lieb haben ("Üna storia per i bagaj e anca per quèj chi ghe voeuren
bèn ai bagaj"). Per 'sta rasùn chì, i sò òperi gh'hànn ün interèss nun sulament
leteràri, ma anca storich e sociologich. Tra'l 1871 e'l 1901, Johanna Spyri
gh'ha püblicàa 31 lìber, 27 vulüm de racùnt e 4 "brochures", per ün tutàal de 48
òperi. Johanna Spyri l'è morta a Zurich in del 1901; la sò tumba la se troeuva
in del cimitéri citadìn de Sihlfeld, insèmm ad olter persunàgg svìsser famùs. La
sò eredità l'è cunservàda grazie a l'Istituto svizzero media e ragazzi ("Istitüt
svìsser dij media e dij bagaj") de Zurich.



https://lmo.wikipedia.org/wiki/Johan_Cruijff

Hendrik Johannes Cruijff, ciamàt Johan e de spès scriìt Cruyff sö la stàmpa de
lèngua mìa olandéza (en olandés: /joːˈhɑn krœyf/; Amsterdam, 25 de bril del 1947
– Barcellona, 24 de mars del 2016), l'è stat en zögadùr e alenadùr de fóbal e
ditrigènt spurtìf olandés. L'è cunsideràt giü dei piö brài de la stória , l'è
stat giö dei ezèmpe piö emblemàtich del fóbal totàl col qual l'Ajax de Amsterdam
e la nasiunàl olandéza de Rinus Michels i g'ha revulusiunàt la stória del fóbal
'ntra la metà dei agn 1960 e la prima metà dei agn 1970.

Endel córs de la sò cairéra gh'è stat dat divèrsi scötöm: el piö famùs l'è
"Profeta del gol", che 'l g'ha ispiràt el tìtol del docümentàre sö la sò vita de
spurtìf, dirèt de Sandro Ciotti. El Gianni Brera el l'ìa 'nvéce batezàt "el Pelé
bianch".

Ensèma col Michel Platini e col Marco van Basten, l'è 'l zögadùr che g'ha insìt
piö tàte ólte el Balù dór. L'è stat iligìt el segónt piö brào zögadùr del sècol
XX dedré del Pelé endela clasìfica fàda zó del IFFHS.

L'è stat apò a giü dei sés alenadùr a ìga insìt la Cópa dei Campiù dòpo ìla
insìda apò a de zögadùr, i óter a ìga el stès rècord i è Miguel Muñoz, Giovanni
Trapattoni, Josep Guardiola, Frank Rijkaard e Carlo Ancelotti.



https://lmo.wikipedia.org/wiki/Joachim_Murat

El Gioacchin Murat (Joachim Murat in Frances; Gioacchino Murat in Italian;
Labastide-Fortunière, 1767 - Pizzo Calabro, 1815) l'è staa on general frances,
re de Napoli e cugnaa de Napoleon. L'era on aiuttant de camp de Napoleon e, in
del 1800, l'ha sposaa la Carolina Bonapart, sorella del futur imperador. Dopo de
la battalia de Marengh, l'ha firmaa in del 1801 on trattaa cont i Napolitan e
poeu, dopo di battali de Austerlitz, Jena, Eylau e de l'occupazion de la Spagna
l'è vegnuu re de Napoli e l'ha scominciaa ona politiga reformadora.

Comandant de cavalleria in de la Campagna de Russia, dopo de l'abdicazion de
l'imperador (1814) l'ha cercaa de mettes d'accordi cont i Austriegh per conservà
el regn; però l'ha poeu ciappaa a combatt contra de lor cont ona spedizion vers
l'Italia del Nord. In del 1815 l'ha pubblicaa el Proclama de Rimini, ma poeu l'è
staa battuu a Tolentino e l'è staa costringiuu a 'bdicà. Col provà de ciappaa de
noeuv el regn, l'è sbarcaa a Pizzo Calabro, ma l'è staa faa presonee e fusilaa
di Borbon.



https://lmo.wikipedia.org/wiki/Jenna_Jameson

Jenna Marie Massoli, in arte Jenna Jameson (nassüda al 9 d'april dal 1974 a Las
Vegas, Nevada, Stat Ünii) l'è 'na pornoatrice e diretrice da la dita
cinematografica "Club Jenna". L'è probabilment la pornostar püssee famosa dal
mond e par chesto l'è anca cognosüda come "The Queen of Porn“ (la regina dal
porno). In la sò carriera da pornoatrice l'ha vinciüü püssee che 20 premi
internazionai. Nal 2004 l'è gnicia fö la so autobiografia "How to Make Love Like
a Porn Star" (come ciolà 'me 'na pornostar), che l'è staia par 6 mes na la
classifica di bestseller dal New York Times.

Nal 1993 l'ha tacaa la sò cariera d'atrice nal film "Fantasy Women", 'sto film
l'eva però un erotico senza toch pornografici; lee l'eva in una scena lesbica
con la sò amisa Nikki Tyler. Al prim vero film porno che l'ha fai l'è stai "Up
and Cummers 10" nal 1994. La gh'ha 'vüd sübit molto sücess e l'ha 'mò fai altri
film giamò che la stava a Las Vegas. 'Pena dopo che l'ha fai i 20 agn l'ha fai
n'operazion par sgrandiss i tet. Püsee in la, ma mo nal 1994 l'è naia a stà da
cà a Los Angeles insema a Nikki Tyler e l'ha 'mò tacaa a fa la fotomodella. Nal
1995 l'ha pö scernüü da fa carriera da bon come pornoatrice. Al sò prim film
dopo 'sta scelta l'è stai "Silk Stockings". Nal stess agn l'ha firmaa un contrat
cola compagnia cinematografica "Wicked Pictures". Al sò prim film con un gran
budget l'è stai "Blue Movie", mò nal 1995. Nal 1996 l'ha vinciüü i trii premi
püssee importanti par növa pornoattice: al "XRCO Best New Starlet Award", l'
"AVN Best New Starlet Award" e l' "Fans of X-Rated Entertainment (Foxe) Video
Vixen Award". L'è staia la prima attrice a vinciai tücc e tri. Püssee inanz l'ha
'mò vinciüü un bordel da altri premi.

Jenna Jameson l'ha dii da vèss bisessual e che in la so vita privada (fò di
film) l'ha fai sesso con circa 100 donn e 30 oman. Tra i muruss che la gh'ha
'vüd g'è anca i cognossü artisti metal Marilyn Manson e Tommy Lee. Al 20 da
dicembro dal 1996 la s'è sposada col pornoatore Brand Armstrong, i è stai però
insema domaa fign al marz dal 1997. Al 22 da giügn dal 2003 l'ha sposaa Jay
Grdina: al ricco proprietari da un studio da film porno. Da la metà da 2004 l'ha
prövaa senza fagla da 'végh fiöö. La s'è pö dopo trövada incinta par cas e l'ha
dovüü piantà lì coi film porno. Nal 2009 l'ha fai un film dark comedy (Zombie
Strippers) che l'è bastanza famos.

Nal 2000 l'ha traa in pee insema a Jay Grdina la ditta cinematografica "Club
Jenna", che la faseva vedee i film su Internet. Al sito ClubJenna.com l'è stai
vün di primi che oltre che foto e video u dava anca consigli sül sesso par
clienti che pagava. Al sito gh'ha 'vüd sübit un un gran sücess e u s'è sgrandii
come coordinator da altri siti porno e dal 2001 u gh'ha anca 'vüd 'na sò
prodüzion da film.



https://lmo.wikipedia.org/wiki/Inter

L'Internazional (o semplicement, Inter, scorciada) l'è ona squadra del ballon de
Milan. L'è nassuda in del 1908, e la gh'ha la divisa nera e azzurra, e el sò
simbol l'è el bisson. L'hann ciamada Ambrosiana in di temp del fascismo. In del
sò palmares g'ann 18 scudett, 3 Copp di Campion, 2 Copp Intercontinentaj, 1 Copa
del Mond par Club, 7 Copp Italia, 5 Supercopp de Lega; l'Inter l'è l'unica
formazion italiana che l'ha semper giugaa in serie A. El sò stadi l'è 'l Meazza
che gh'ha 82.995 pòst a sedè. El sò prim scudett l'ha vingiuu in del campionaa
del 1909-1910 e l'ultim, che l'è 'l 18esim, in del 2010.

Ol 5 de Mas del 2010 - A Roma l'Inter là èns la finàl de la Còpa Itàlia cóntra
la Roma per 1 a 0, gol in del prim tép del Diego Milito. La Roma la fenés i 10,
dezà che 'l Francesco Totti l' ciàpa 'l cartelì rós per ìga dacc ü gran pesadù
al Mario Balotèl.

Ol 16 de Mas l'Inter la èns l'öltima partìda del Campiunàt 2009 - 2010 a Siéna
per ü a zéro cóntra 'l Siéna, gol del Diego Milito, e la èns ol campiunàt italià
con 82 póncc, segónda la Roma con 80. L'è l' sò campiunàt nömer 18.

Ol 22 de Mas l'Inter la èns al Bernabeu de Madrid la Còpa di Campiù cóntra 'l
Bayern Munchen, con dò gòal del Diego Milito. L'è la tèrsa Còpa di Campiù de la
sò stòria.

Dòpo che 'l Josè Murinho l'è 'ndàcc al Real Madrid, l'Inter l'à ciamàt al sò
pòst ol Rafa Benitez e 'n de l'éstàt l'à endìt ol Mario Balotelli al Manchester
City.

Ol 21 de Aóst l'à enzìt, a San Siro, la Süper Còpa Italiana còntra la A.S. Roma
per 3 a 1.

Ol 27 de Aóst l'à perdìt, cóntra l'Atletico Madrid, la Süper Còpa Eüropéa per 2
a 0.



https://lmo.wikipedia.org/wiki/Imperi_todesch

L'Imperi todesch (in todesch: Deutsches Reich), ciamaa anca Segond Reich, l'è
staa on statt de l'Europa central, che l'è duraa del 18 de genar del 1871 al 9
de november del 1918. A l'era el resultaa de l'unificazzion de la Germania
(olter nomm per ciamà el paes): a partì de la segonda metà del Vottcent, gh'era
staa on process progressiv de unificazzion di vari statt todesch sotta la guida
del Regn de Prussia, governaa de la fameja di Hohenzollern. El process el gh'ha
'vuu on pont de svolta despoeu de la guerra contra l'Austria (1866) e, soratutt,
quella contra la Francia (1870): a la fin de 'sta guerra, l'è staa proclamaa el
noeuv imperi todesch. In di desenni dopo, la Germania imperial, sotta la guida
del canzellee Otto von Bismarck, l'ha pontaa a deventà la potenza principal del
continent: prima, al temp del Bismarck, 'me garanzia de l'orden politegh de tutt
l'Europa, poeu 'me statt con l'egemonia militar e industrial. Borlada denter i
contrast in tra i vari potenz europei, la Germania l'ha contribuii a slargà el
teater de la Prima Guerra Mondial (scominciada de la guerra in tra l'Austria,
soa leada, e la Russia): a la fin de la guerra, battuda in sul camp, la gh'ha
'vuu de arendes, e inscì l'è finii l'imperi.



https://lmo.wikipedia.org/wiki/I_Legnanesi

I Legnanesi (I Legnanes), i en 'na cumpagnia teatral specialisada in cumedie en
lengua lumbarda, in dialet legnanes.

El grüp l'è stai cread par schers da Felice Musazzi ind al uratori de Lignarel,
a Legnan ind al 1949. Par el mutiu che l'uratori l'era apena maschil, ma gh'era
bisogn de recità anca una qual part da dona, i erun i stess om a travestiss.

E l'è stai propi el travestiment a purtagh sücess: el risültad l'era difati la
satira d'la tipica dona lumbarda. Grassie a quest, "I Legnanesi" i en divegnüd
la püssè famusa cumpagnia teatral en travesti d'Italia.

I prutagunista d'le cumedie de I Legnanesi i en i Colombo, 'na famija faia da
tri persune: Teresa l'è la dona de curtil interpretada in urigin da Felice
Musazzi e adess da Antonio Provasio; Mabilia l'è la fiöla che la laura in
filanda, da semper de magiur età e gnamò spusada, interpretada in urigin da Tony
Barlocco e adess da Enrico Dalceri; Giuan l'è el marì che'l fà l'uperari in
funderia, interpretad all'inissi da Carletto Oldrini e pö da Luigi Campisi. Tra
i tri, quela che l'è semper al center de tüt, par impurtansa e cumicità, l'è la
Teresa.

Cun el passà d'i stagion, el patheon d'i persunagg l'è cressüd semper püssè e'l
s'è arichid de figüre che i gh'àn uramai 'na part impurtanta in d'la cumpagnia.
Tra tüti, quela che l'è diventada praticament imancabil l'è la cüsina Pineta,
interpretada da Alberto Destrieri, menter la Chetta, interpretada da Valerio
Rondena, l'è vüna d'i don dal curtil, antagunista d'la Teresa che in de la sò
version uriginal l'era interpretada da Renato Lombardi.

Alter persunagg stabil i en el sindich intepretad da Giordano Fenocchio e'l
prevost Don Pietro Cazzaniga interpretad da Danilo Parini.

La Carmela, la Mistica, la Rosetta, la Duina, la Maria e la Paolina, i en i
alter don dal curtil, interpretade rispetivament da: Maurizio Albè, Giovanni
Mercuri, Mauro Quercia, Daniele Chiodini, Mario Raimondi e Simone Pescatori.

L'ambientassion tipica d'le lur cumedie i en le classiche cà de ringhera
lumbarde e la vita de curtil che la gira dinturnu ai persunagg.

In dal panurama teatral lumbard, I Legnanesi i en el grüp püssè impurtant, e
vüna d'le cumpagnie dialetai püssè cunussüde d'Italia.

Le storie i cuntun d'i custüm e d'le tradission de la lumbardia. Par quest i han
decis de recità in legnanes, vün d'i dialet de l'insübrich, anca se in d'i ültim
temp, cun l'ubetiu da es cumprensibil anca de föra da la zona Galu Italica, el
triu el dröva semper püssè un mistüron italu-insüber, cun una mudernisassion d'i
test d'urigin del Musazzi, e cun l'inseriment de argument dal mument e de
pulitica nassiunal.



https://lmo.wikipedia.org/wiki/Hildesheim

Hildesheim (Hilmessen in bass todesch; Hildesia in latin) l'è ona città de la
Germania central, cont ona popolazion de 99 390 abitant (dato del 31. Dic 2013).
La gh'ha el titol de Große selbständige Stadt ("granda città indipendenta").

Hildesheim la se troeuva in del Land de la Bassa Sassonia. L'è foeura di
distrett e l'è 'l capploeugh del circondari con l'istess nomm. L'è traversada
del fiumm Innerste, che l'è on affluent piscinin del Leine. A l'è a 30 km a
sud-est de Hannover.

Hildesheim l'è voeuna di città pussee vegg de la Germania del nord. La città l'è
vegnuda ona sede vescovil in del 815. In del 872 gh'è staa faa el primm domm,
tutt in preja. In del 983 l'imperador Otton III el gh'ha daa el diritt de 'vèggh
on mercaa. Per on bell poo de ann el capp de la città a l'è staa el vesch, fina
a quand l'è staa faa sù on municippi. In del 1249 l'ha ciappaa el status de
città. In del 1367 Hildesheim l'ha tolt part a l'Hansa. In del 1542 l'è passada
a la Reforma Protestanta. Duranta el Medioev (1235-1803) l'è stada on Principiaa
vescovil, denter al Sacher Roman Imperi. per poeu vegnì part del Regn de
Vestfalia. Dopo di guerr napoleonegh (1815) l'è entrada a fà part del Regn de
Hannover, e l'è restaa inscì fina al 1866, quand che l'è passada a la Prussia.

El sò center storegh, vun de quei pussee conservaa de tutta la Germania, l'è
staa traa giò del tutt di bomb che gh'hann tiraa addoss i Ingles el 22 de marz
del 1945. Dopo la guerra l'è staa faa sù anmò compagn de prima.



https://lmo.wikipedia.org/wiki/Henri_Dunant

Henri Dunant, (batezàt come Jean-Henri Dunant, Ginevra, 8 de màgio del 1828;
Heiden 30 de utùer del 1910), l'è stat en imprendidùr, umanìsta e filòntropo
svìser fondadùr de la Crus Rósa internasiunàla e prumutùr de asociasiù cristiàne
dei zùegn. Endel 1901 el g'ha risiìt el Prémio Nobel per la Pàce ensèma a
Frédéric Passy.

Dòpo ìga ést en prìma persùna i patimèncc dei ferìcc de la batàia de Sulfrì e
San Martì del zögn del 1859, endoche gh'è stat alméno 40000 vìtime 'ntra mórcc e
ferìcc, Dunant el g'ha sercàt de organizà i socórs, prestàcc de le fomne de
Castiù e dei paés vizì ai ferìcc de töcc du i ezèrcicc en batàia. Quach agn
dòpo, endel 1862, endel lìber Un Souvenir de Solférino (en lombàrt: memórie de
Sulfrì), l'iputìza la formasiù en töte le nasiù de còrp de olontàre la prevensiù
e per soleà le soferènse en tép de guèra e 'n tép de pàce, sènsa distinsiù de
ràsa o religiù; el g'ha prupunìt apò de rià a 'n acórde internasiunàl per aidià
i ferìcc de guèra. Endel 1863 el g'ha fondàt el Cumitàt Internasiunàl Committee
per l'Asistènsa dei Ferìcc the Wounded (al dé d'encö deentàt el Cumitàt
Internasiunàl de la Crus Rósa), e 'ndei agn dòpo gh'è stat mitìt en pé le prìme
società nasiunàle e organizàt la prìma Convensiù de Ginevra.



https://lmo.wikipedia.org/wiki/Haddaway

Alexander Nestor Haddaway, cugnusüü dumà cumè Haddaway (Trinidad, 9 genar 1965)
l'è ün cantant de müsica dij discotech (gener ciamàa Eurodance) nasüü in
Trinidad e Tobago. L'è diventàa famùs in del 1993 cunt la canzùn What is Love
("Se l'è cusè l'amur"), che la gh'ha avüü ün frach de success in tücc el mund.

Haddaway l'è nasüü da pà ulandes ch'el stüdiava i uceani e da mama trinidegna
che la fava l'infermera. Dopu che i sò genitur gh'han divurziàa, a l'inizi dij
Ann Setanta, l'è nàa a viver in Europa cunt el sò bap. Finìi i scoeul, l'è
turnàa a viver cunt la mama in dij Statt Ünii, in duvè gh'ha finìi de stüdià. In
del 1989 l'è turnàa in Europa, precisament a Culonia (Germania), in duvè l'ha
cuminciàa a laurà cumè cureograf e tapezee e a fà müsica quand gh'aveva temp
liber a disposiziùn.

In del 1992 Haddaway l'ha firmàa ün cuntrat cunt la casa discugrafica tudesca
"Coconut Records". Ün ann pussee tard l'è surtìi el sò prim disch, Haddaway/The
Album. La prima canzùn che l'è vegnüda foeura, What is Love, la gh'ha avüü ün
success esageràa in tücc el mund; l'è rivada in de la prima pusiziùn dij
clasifich d'ün frach de Paes: Italia, Svizzera, Austria, Irlanda, Danimarca,
Finlanda, Nurvegia, Germania, Francia, Spagna, Belgi, Paes Bass, Lettonia,
Israel e Messich. La canzùn What is Love l'è cunsiderada anca incoeu vüna dij
pussee bej canzùn de stil Eurodance. Anca i olter canzùn tiràa foeura de
Haddaway/The Album gh'han avüü success: Life ("Vida"; prüma posiziun in Spagna e
Svezia), I Miss You ("Mì te perd") e Rock Your Heart ("Dach üna scossa al tò
coeur"). A la fin 'st'album chì l'ha vendüü ün frach de miliùn de copj.

In del 1995 l'è stàa publicàa el segund album de Haddaway, ciamàa The Drive ("La
guida"). La prima canzùn tirada foeura da 'stu disch chì, Fly Away ("Vula via"),
l'ha avüü ün bun success anca in Italia. Olter canzùn del disch i eren Catch a
Fire ("Piglia ün foeugh") e Lover Be Thy Name ("Amatùr ch'el sia'l tò nom").

In del 1998 l'è surtìi el terz album de Haddaway, Let's Do It Now ("Fàmul
adèss"), che l'era cumpletament diferent dij quej de prima: l'era ün disch fàa
per la magiùr part da canzùn de müsica soul, minga de Eurodance; inscì, el gh'ha
avüü minga success.

Dopu ün frach de temp, Haddaway l'è cumpars de noeuf in televisiùn, in del 2004,
dürant ün prugrama tudesch ciamàa Comeback reality television show. In del 2005
l'è cumpars anca in d'ün prugrama ingles simil, Hit Me Baby One More Time e in
del prugrama americàn cunt l'istess nom. In del mag 2008 l'ha publicàa la canzùn
I Love the 90's ("I me piàsen i Ann Nuvanta"), cantada insèmm a Dr. Alban, olter
cantant famùs de müsica Eurodance dij quej ann lì.



https://lmo.wikipedia.org/wiki/Gianfranch_Miglio

Gianfranco Miglio (Còmm, 11 genar 1918 – 10 agust 2001) l'è staa un pulitegh,
custitüsiunalista e scensiaa pulitegh lumbart. L'è staa anca un senadur de la
Repüblega Taliana 'me indipendent per la Lega Nord (1992-1994) e per el Partii
Federalista (in talian Partito Federalista) (1994-2001). L'ha insegnaa a
l'Üniversità Catolega del Sacher Cör de Milan, indue che l'è staa anca el
preside de la Facultà de Sciens Pulitegh del 1959 al 1988. L'è staa un aliev del
Alessandro Passerin d'Entrèves e del Giorgio Balladore Pallieri e cun lur l'ha
stüdiaa i classegh del penser giüridegh e pulitulogegh.

El s'era laüreaa in Giürisprüdensa in del 1939 cun la tesi "Origini e i primi
sviluppi delle dottrine giuridiche internazionali pubbliche nell'età moderna".
Dopu l'ha faa l'asistent vuluntari per la catedra de "Storia dij dutrin
pulitegh", che'l d'Entreves l'aveva tegnüü fina a la fin dij agn quaranta. In
del 1948 l'era diventaa un liber prufesur; in di agn cinquanta l'aveva stüdiaa i
oper dij storegh e dij giürista, suratütt quij tudesch: per esempi i quater
vulümm del Deutsche Genossenschaftsrecht che l'Otto Von Gierke l'aveva scrivüü
intra el 1869 e'l 1913 e i sagg de storia aministrativa del'Otto Hintze, che
seren staa anca vultà in talian del sò aliev Pierangelo Schiera (O. Hintze,
Stato e società, Zanichelli 1980). E propi in quij agn là, el Gianfranco Miglio
l'ha cugnusüü la granda prudüsiun scentifega del Max Weber e l'è staa anca vün
dij primm che l'ha stüdiaa ben l'"Ecunumia e Sucietà", l'opera püsee impurtanta
del suciolegh tudesch, che prima l'era stada minga cunsiderada in Italia.

El Miglio storegh de l'aministrasiun A la fin dij agn cinquanta, el Miglio l'ha
fundaa insema cunt el giürista Feliciano Benvenuti l'Istituto per la Scienza
dell'amministrazione pubblica ISAP (Istitütt per la Scensa del aministrasiun
püblega), che l'è staa anca el sò vice-diretur per un quej agn. In d'un sagg
memurabil del 1957 ciamaa "Le origini della scienza dell'amministrazione" (I
urigin de la scensa del aministrasiun), el prufesur cumasch l'ha descrivüü in
manera ciara e eleganta i radis storegh de la disciplina. El s'era interesaa a
la püblega aministrasiun perchè in quij agn là i statt aveven tacaa a duprà
pulitegh pianificatris per fà cress la crescita ecunomega.

La Fundasiun taliana per la storia aministrativa (La Fondazione italiana per la
storia amministrativa) F.I.S.A. Sübet el Miglio l'ha sentüü el bisogn de stüdiaa
in manera püsee sistematega la storia dij pudè püblegh eürupej e, in di agn
sesanta, l'ha fundaa la Fundazione Italiana per la storia amministrativa: un
institütt che'l faseva dij ricerch in manera rigurusa e scentifega, e per quest
mutif l'aveva preparaa per i sò culaburadur un schema de istrüsiun che l'era pöö
vegnüü anca famus perchè l'era ciar e ben urganisaa. Cun la F.I.S.A. el Miglio
el gh'aveva un ubietif propi ambisius: el vureva scrif una storia custitüsiunala
che la tirava dent i aministrasiun püblegh de sitt e temp diferent per fà una
tipulugia dij istitüsiun del Mediuevu al età cuntempuranea, cunt i sò tratt
distintif e i element cumünn de tücc i pudè püblegh. Un altra resun del sò laurà
l'era che'l vureva stüdià i pudè püblegh in d'una manera analogeca-cumparativa,
cunt un metud scentifegh che l'Hintze l'aveva duprà in manera parsiala in de la
prima metà del Nöfcent: el prufesur cumasch el vureva definii l'evulüsiun
storega del statt mudern.

Ij Acta italica La fudasiun la püblicava tri culesiun: gli Acta italica,
l'Archivio (dividü in dü culan: la prima la parlava dij so ricerch e dij laurà
pratech, la segunda la parlava dij laurà dij püséé impurtant storech de
l'aministrasiun) e ij Annali. Fra i püsèè impurtant laurà storech püblicà in de
l'Archivi, a regordum el liber sòi comün talian del Walter Goetz e el sacc famus
del Pietro Vaccari sòla teriturialità in del contado medieval. Nela prima serie
dij giuen studius ij han scrivü ij loor laurà dela storia dij istituzion:
Gabriella Rossetti, alieva del storech Cinzio Violante, l'ha püblicà un liber
asèè aprufundì sò la sucietà e ij istituzion a Culògn Monzes in de l'alto
medioevo; Adriana Petracchi l'ha püblicà la prima part de n'interessanta ricerca
sò la crescita storega de l'istitüt de l'intendenza in dela Francia de l' ancien
règime; el va anca regurdà el liber cunsistent del Pierangelo Schiera sòl
cameralismo todesch e l'asolutismo in di paes germanich püsèè impurtant. Un
olter discurs el va fa inveci per la culezion de la F.I.S.A. che ciamen Acta
italica: denter lì gh'eren de püblicà ij docüment de l'amministrazion püblica
dij nazion talian prima de l'ünificazion: a l'è pusibil che l'ispirazion per
quest'ültima serie la ghe sies vegnüda al Miglio dopu avèch stüdià i laurà de
l'Hintze: vers la fin del XIX secolo, el storech tudesch l'eva scrivü dij laurà
sò l'aministrazion prüsiana püblicà in sò ij Acta borussica, una culana asèè
impurtant che la gh'eva denter i urigin storech dela nazion dij Hohenzollern.

Inquand el parlava del contrast in tra i regim giuridegh "fregg" e "cald", el
Miglio el poggiava el besògn de desviluppà, dent i divers societaa e cultur,
vorden giuridegh capazz de respond a specifegh esigenz. A l'è anca rivaa a dì de
vess favorevol al «mantegniment anca de la mafia e de la 'ndrangheta. El Sud el
gh'ha de dass on statutt che 'l poggia sora la personalitaa del comand. Se l'è
la mafia? Podè personal, spingiuu fin al delitt. Mi voeuri minga ridù el
Meridion al modell europeo, el sarïa on'assurditaa. El gh'è anca on clientelism
bon che 'l determina on cressiment economigh. Donca, el besogna partì dal
concett che ona quaiduna manifestazion tipega del Sud el gh'ha besogn de vess
costituzionalizzada». La sò riflession la voeureva cattà-foeura quaj eren i
reson profond a la baa de la mafia, de la camorra e de la 'ndrangheta, perchè
domà istituzion che vann insemma cont la comunitaa poden creà ona vera
alternativa al present.



https://lmo.wikipedia.org/wiki/Georges_Brassens

El Georges Brassens (Sète, 22 de otober del 1921 - Saint-Gély-du-Fesc, 29 de
otober del 1981) l'è staa on cantant e poeta frances. L'è consideraa vun di
protagonista pussee important de la canzon d'autor francesa, che l'ha influenzaa
on gran mucc de artista in del sò Paes e anca de foeu. I sò canzon hinn pien de
satira e de ironia vers el poder e qualsessia sort de conformism, e hinn ona
critega bella forta a l'autorità, ai convenzion e a l'ipocrisia de la società
del sò temp: per esempi vegnen tolt in gir la moral religiosa, el patriotism,
l'autorità di giudes e di polee. Ona part de la soa produzion musical l'ha vist
anca canzon tiraa foeura de poesii de alter poeta, compagn del François Villon.
In tra el 1953 e 'l 1981 l'ha venduu almanch 20 milion de disch.

In tra i artista italian che hinn staa ben influenzaa de l'oeuvera del Brassens
a gh'è staa el Fabrizio De André e 'l Nanni Svampa. Tucc duu hann faa on monton
de traduzion de canzon de l'autor frances che, in del cas del Svampa,
costituissen on tocch fondamental del sò repertori.



https://lmo.wikipedia.org/wiki/Genoeugg

El genoeugg l'è l'articolazion che la gionta el garon a la gamba (i quai,
insemma al pee, fann su l'art inferior). L'articolazion del genoeugg l'è la
pussee complessa e granda del schelter de l'omm. Anca se i sò superfis articolar
a somejen dàggh ona quai mobilità, l'aparad di ligament el ghe limita i moviment
domà a la flession e a l'estension.

La parolla genoeugg la vegn del latin volgar genuculum, diminutiv del classegh
genu. La parolla l'è comuna a tucc i lengov romanz (italian ginocchio, frances
genou, aragones chenullo, catalan genoll, galizian xeonllo, ocitan genolh,
portoghes jeolho, romen genunchi, sicilian dinocchiu, valon djino, piemontes
ginoj, ligur zenoggio, emilian znocc, venet zenocio, forlan genoli). El termen
latin genu l'è parent istrecc del germanegh *knewam (varda l'ingles knee,
l'olandes e todesch knie...) e del grech antigh gónu, oltra che de paroll
compagn in di lengov celtegh (breton glin, irlandes glúin, scozzes glùn),
baltegh (lituan kelis, letton ceļa) e slav (bulgher koljano, russ, cech e
slovacch koleno, serbocroatt koljeno, ucrain kolino...).



https://lmo.wikipedia.org/wiki/Furlan

Ul Furlan a l'è una lengua rumanza de la fameja di lengui retegh, che a l'è
parlada suratüt intel Friül, ma anca via pel mund. Ai völt el vegn ciamaa ladin
uriental, perchè 'l gh'ha divers punt in cumün cul Ladin; segund la teuria
püssee acetada, el s'è desvilüpaa d'una manera independent cul passà del temp,
sota l'inflüenza di lengui inturna al Friül (italian, tudesch, sluven, venet). A
l'esist anca di punt in cumün cul Rumancc, parlaa intel cantun Grisgiun, in
Svizzera. Per ul sciur Geoffrey Hull tra l'alter quei tre lengui chì (ciuè i
lengui retegh) i gh'aressen una sustanziala ünità cunt ul grüp galitalegh.

I primm furm de Furlan a nassen prubabilment inturna a l'ann 1000, ma per vidè i
prim esempi de literadüra el büsögna spetà fina al Trisent, cura che la cumenza
la puetega del "Piruc myo dolz inculurit" e olter över de gender amurus. In la
suva övra De Vulgari Eloquentia ul Dant Lighiee, intant che 'l descriveva i
divers lengui de l'Italia, el porta cume esempi l'espressiun Ce fastu?". Intel
XVI secul, ul pueta Ermes da Colloredo e di olter creen di över induve anca la
vita de ogni dì la vegn mia lassada de part. Ul XIX secul a l'è un periud che 'l
ved la creaziun de un bel poo de puesia e prösa. I autur püssee famus a hinn
Pietro Zorutti (ul sò capulavur l'è Plovisine) e Caterina Percotto.

De la fin del Votcent a l'è anca ul prim vucabulari furlan, scrivüü giò da
l'abaa Jacopo Pirona. Intel XX secul ul furlan el sembrava destinaa a sparì int
un zich de temp: inveci, malgraa che i personn che parla furlan a sien diminüii
un bel poo, la lengua a l'è ancamò viva e la ven duvrada in tanti arei. Un gran
lavurà a l'è staa faa sü del Graziadio Isaia Ascoli, un famus lenguista gurizian
che a l'ha iütaa la difesa de la lengua: el cuventa anca regurdà la figüra del
Pier Paolo Pasolini, che a l'ha scrivüü di puesii in furlan e a l'ha daa una man
sü la quistiun da la furma standard del furlan.

Ul furlan, in acord ai ültem stimm, a l'è parlaa da püssee u manch 600.000
personn intel Friül storegh, e in particular int i pruvinz de Gurizia, Purdenun,
Üdin e intel mandament de Portogruaro in Pruvinzia de Venezia. Chì de sota a
gh'è la lista cumpleta di cumün:

Ul furlan el ven parlaa anca in un bel poo de paes che hin astaa meta de
emigraziun fina ai Agn Sessanta; i cumünità püssee grand de emigrant furlan se
tröven in Canada, Australia, Argentina, Brasil, Stat Ünii d'America e Südafrica.
In tancc sit a l'è ancamò impurtant l'aziun di Fogolârs furlans, che cerchen de
mantegnì un cuntat cul Friül e cun la suva lengua.

Cumpagn de tüt i alter lenguv del mund, anca el Furlan el gh'ha i sò variant
lucai. Besogna dì che tücc quei che parlen furlan se capissen vün cun l'alter.
Fà sü la divisiun di dialet del Furlan l'è un lavurà un poo cumplicaa, però
podum truvà senza prublema un quaicoss che 'l ghe da una man:

Pari nestri, che tu sês tai cîl, ch’al sedi santificât il to non, ch’al vegni il
to reàm, che sedi fate la tô volontât, come in cîl, cussì in tiere. Dànus vuê il
pan che nus covente, e perinus jù i nestris debiz, come che nô ur ai parìn jù ai
nestris debitôrs. E no sta molânus te tentazion, ma libèrinus dal mâl, amen.



https://lmo.wikipedia.org/wiki/Funzi%C3%BA_ulumorfa

Le funziú ulumorfe i è l'ugett centraal da stüdi da l’anàlisi cumplessa: i è da
le funziú definide int un sübcungjuunt deerf dal plà cumpless C {\displaystyle
\mathbb {C} } cun valuur a C {\displaystyle \mathbb {C} } (u int una süperfiis
da Riemann), e diferenziàbile in sentüü cumpless in töcc i puunt. Chesta chí a
l’è una cundizziú fisc plüü forta che la diferenziabilitaa reala e la implica
che la funziú a l’è infinidameent diferenziàbila e sa la pöö descriif par la
suva séria da Taylor. Ul tèrmin funziú analítica al è druvaa da spess cuma
sinònim da "funziú ulumorfa". Una funziú ch’a l’è ulumorfa in tütt ul plà
cumpless sa la nòmina funziú intrega. La frasa "ulumorfa int un puunt a" la
significa mia noma "diferenziàbila in a", plütòost "diferenziàbila in tütt un
diisch deerf centraa in a" íntal plà cumpless. Biulumorfa al è una funziú
ulumorfa bigetiva cunt una funziú inversa apó ulumorfa.

Si U al è un sübcungjuunt deerf da C {\displaystyle \mathbb {C} } e f : U → C
{\displaystyle f:U\rightarrow \mathbb {C} } al è una funziú, disemm che f a l’è
"diferenziàbila in sentüü cumpless" íntal puunt z0 da U si al esiist ul límit

Ul límit chí sa l töö sura tüte le sequenze da nümar "cumpless" tendeent a z0, e
par tüte cheste sequenze ul quozzieent diferenzial al gh’a da sa aprussimá al
istess nümar f '(z0). Intuïtivameent, si f a l’è diferenziàbilaa in sentüü
cumpless in z0 e na aprussimemm a z0 par la direzziú r, alura le imàgen sa i
aprussimarà a f(z0) par la direzziú f '(z0) r, indúe ul darée prudüit al è la
mültiplicazziú da nümar cumpless. Cheest cuncett da diferenziabilitaa al
cumpartiss certe prupietaa cun la diferenziabilitaa reala: che i è:

Si f a l’è diferenziàbilaa in sentüü cumpless in "töcc" i puunt z0 in U, disemm
che f a l’è "ulumorfa in U". Disemm che f a l’è ulumorfa íntal puunt z0 si a l’è
ulumorfa int un intuurn da z0. Disemm che f a l’è ulumorfa int un cungjuunt mia
deerf A si a l’è ulumorfa int un cungjuunt deerf che al cunteegn a A.

Una definizziú equivalenta a l’è la seguenta. Una funziú cumplessa f(x + iy) = u
+ iv a l’è ulumorfa si e noma si la satisfà le equazziú da Cauchy-Riemann e u e
v i la gh’a le prime derivade parziale cuntínüe par rapòort a a x e y.

Tüte le funziú polinòmiche in z cun cueficeent cumpless i è ulumorfe in C
{\displaystyle \mathbb {C} } , e apó al i è ul sinus, ul cosinus e la funziú
espunenziala. (Da fatt le funziú trigonométriche i è fisc relazziunade cun la
funziú espunenziala e i pöö vess definide a partí da chesta duvraant la formula
d'Euler). La branca principala da la funziú lugariitm a l’è ulumorfa íntal
cungjuunt C − { z ∈ R : z ≤ 0 } {\displaystyle \mathbb {C} -\{z\in \mathbb {R}
:z\leq 0\}} . La funziú ariis quadrada sa la pöö definí cuma

e par taant a l’è ulumorfa in cada àrea indúe al síes ul lugariitm ln ⁡ ( z )
{\displaystyle \ln(z)} . La funziú 1/z a l’è ulumorfa in {z : z ≠ 0}.

Esempi típich da funziú che i è mia ulumorfe i è la cunjugazziú cumplessa e töö
la paart reaal.

Cada funziú ulumorfa a l’è infinidameent diferenziàbila in töcc i puunt. La
cuinciit cun la suva pròpia séria da Taylor e la séria da Taylor la cunveerg in
töcc i diisch deerf deent al domini U. Le série da Taylor i pöö cunveerg int un
diisch plüü graant; par esempi, la séria da Taylor dal lugariitm la cunveerg in
töcc i diisch ch’i cuntegn mia 0, e apó aprööf la línia reala negativa. Vidé le
funziú ulumorfe i è analítiche par la demustrazziú.

Si sa l identifica C {\displaystyle \mathbb {C} } cun R 2 {\displaystyle \mathbb
{R} ^{2}} , alura le funziú ulumorfe i cuinciit cun chele funziú R
{\displaystyle \mathbb {R} } -diferenziàbil da dò variàbile reale che i cumpiss
le equazziú da Cauchy-Rieman, un cungjuunt da dò equazziú diferenziale in
derivade parziale.

Aprööf di puunt da derivada difereent da zero, le funziú ulumorfe i è cunfurme
íntal sentüü che i preserva i àngul e la furma (però mia la misüra) da figüre
petite.

La fórmüla integrala da Cauchy la afirma che cada funziú ulumorfa int un diisch
a l’è cumpletameent determinada paj söö valuur in la fruntera dal diisch.

Da un puunt da vista algebràich ul cungjuunt da le funziú ulumorfe int un
cungjuunt deerf al è un anell cumütatiif e un spazzi veturiaal cumplett. Da
fatt, al è un spazzi veturiaal tupulògich lucalameent cunvess, cun la seminorma
dal süpremm in cungjuunt cumpatt.

Una funziú analítica cumplessa da diverse variàbile cumplesse sa la definiss
cuma analítica e ulumorfa int un puunt si sa la pöö esteent lucalameent (int un
prudüit cartesià da diisch, centraa in cheest puunt) a una séria da potenze
cunvergeent in le variàbil. Chesta cundizziú a l’è plüü forta che le equazziú da
Cauchy-Rieman; da fatt sa pöö afirmá che:

Una funziú da diverse variàbile cumplesse a l’è ulumorfa si e noma si satisfà le
equazziú da Cauchy-Rieman e a l’è lucalameent da quadraa integràbil.

Ul cuncett da funziú ulumorfa sa l pöö esteent aj spazzi da dimensiú infinide da
l’anàlisi funziunala. L'artícul da la derivada da Fréchet al revisa ul cuncett
da funziú ulumorfa int un spazzi da Banach.



https://lmo.wikipedia.org/wiki/Fumbi

Fumbi (Fombi in Piasentìn; Fombio in Italiàn) l'è un cumün d'la Pruincia de Lod
cun 2244 abitant. El gh'ha 'na frassion che la s'ciama Artegn (Retegno).

El paes, anticament l’era ciamad Flumpo o Flumbo, da la cuntrassion de Ad Flumen
Padum (Al Fiüm Po). El num el gh’ha da dipend da la cundission che'l burgh l’era
arent al fiüm: el toch de tera indue l'è stai custruid el castel l’era
prubabilment l'incrus tra la Via Emilia e un vecc ram dal Po.

Par che Fumbi el sia stai anca cunussid cume Amfenengo, num che'l saress
d’urìgin lungubarda. Quand, ind el 1750, el burgh l’era ind al dumini d'la città
de Piasensa, l’era ciamad Fumbi Piasentin.

Gh’è dù ipotesi in merit a l’etimulogia dal num Artegn. La prima la s'riferiss
ai red che i pescadù dal Po i metevun a stend ind i sò camp. La scunda fa
riferiment a la sitüassión che ad Artegn gh’era la Zeca di Trivulzio che i erun
cunsiderad d'i parsimunius. A dà man fort a la scunda ipotesi gh’è anca la
sumijansa cun i parol dialetal tegnin e tegnon che vörun dì sciaton. I sò
abitant i en i Artegnin.

I fumbies i en cunussüd anca cun le scumagne de Gialdon o de Magot. I artegnin i
en Lador o Assassin.

Ind i temp passad, Fumbi l’è stai in pussess dal munaster paves de San Pédor in
Ciel d’Or (sin dal 723).

Ind el 1226 l’è passad al pudestà de Piasensa e ind el 1299 l’è diventad feud
d’Alberto Scotti, che'l gh’ha fai sü un castel.

Ind el 1500, el paes l’è stai brüsàd dai Landi, ind el scenari d'i cumbatiment
tra i ghelf e i ghibelin. Ind al 1600, la furtificassion l’è staia anca
prutagunista d’un cuntrast cun i Trivulzio d’Artegn.

Ind al 1635 una part d'la Lumbardìa la partegeva par i Frances, méntor un'altra
l'era par e Spagnöi. El marches Leganes che'l guerneva Milan l'ha mandai el sò
esèrcit, guidad dal marches Caracena a ucupà i stat d'i piasentin Farnese, ligad
cun i francés. I abitant d'la spunda nord dal Po i han par quest riparad a
Piasensa. Alura i Farnese i han mandad 4.000 suldà e 1.500 caval a Fumbi. Ma par
poch, parchè i frances i erun tanti püssè e alura i Farnese i s'en ritirad e i
han lassad apena un presidi a difesa dal castel che, ciapad da l'esercit de'l
Caracena, l'è stai sachegiad insema a quei de Guardamèi e Caseli.

A l'inissi dal 1700, ind al burdel d'le guere de sücessión spagnöla, pulaca e
'ustìega, a Fumbi l'era acampad el regiment de i Dragon de Savoia.

El teritori de Fumbi, tacad al cumün de Guardamèi, l'è stai pö el sit d'la prima
bataia in Lumbardìa tra i frances de Napuleon e i 'ustrìegh ind la Campagna
d'Italia dal 1796.

Ind al cumbatiment s’en fruntegiad un'avanguardia de quatormila granatè frances
cundut dal General Jean Lannes, e un grüpét d’ustrìegh. Passad ind al ludesan
ins al Po a Piasensa, i frances i s'en scuntrad cun i 'ustrìegh cumandad dal
General Lipthay, che l'ha pruad a fermà l’esèrcit cuntrari.

Penalisad da 'na difesa urganisada mal, i poch 'ustrìegh i en scapad a
Pissigheton. I frances i han ciapad Cudogn.

Ind al 1797, quand l’è staia pruclamada la Repüblica Cisalpina, e'l cumün l’è
stai tacad al ludesan. Dürànt la Repüblica, el paes l'è stai anca Quarté
General.

Cun un decret dal 20 Mag, Napuleon l'ha numinad un agent par la Cità e la
Pruincia de Lod. In Nuémbor s'è furmada la Repüblica Transpadana che dopu el
Tratat de Campoformid l'è diventada Repüblica Cisalpina. Ind la Repüblica
Cisalpina, Fumbi l'era inden al Dipartiment de l'Ada cun capital Lod e Crema ad
alternansa bienal. El dì definitìu par el pasag aministratìu dal paes in
teritori ludesan l'è stai el 7 lüi dal 1799.

Ind la scunda guera mundial, Fumbi l'è stai bumbardad dai american el 15
Setémbor dal 1944, parchè gh'era 'na baterìa anti aeruplàn sistemada indùe al dì
d'incö gh'è el vilag "Le primule".

Fumbi però el cunserva 'na sò rusa: el Brembiöl el nass a Usagh, el passa a est
de Brembi e'l traversa Casal, fin a incrusà el terassin padan a Fumbi, par andà
a finì ind la Murtissa che la andarà ind al Po a Mezzana Casati. Quel de la
Murtissa l'è el percurs che'l feva una volta el Làmbor.

El Castel l’è stai custrüìd da Alberto Scotti ind al 1300 par cuntrulà el fiüm
Po. El sit l’è stai rimanegiad cun el passà d'i an, fin a quand i Douglas Scotti
l’han vendüd al Cumün.

Architetonicament, la rucafort l’è bela grossa e la gh’ha un svilüp a U che'l
guarda vers a la pianüra. I mür i en de maton. I foss de difesa che'l
circundèun, cun el passà d'i an i s'en niempìd.

I intervent püssè grand i en stai fai ind al 1700: i en stai tirad sü un portegh
che'l guarda ins al curtil, e 'na veranda che la culega i dü brass dal castel.

L’entrada al pianteren la mantegn suta i sò arch e sura i mür d'le pitüre dal
1600. La custrüssión l’è staia missa a post da poch temp, par es dervida al
püblich.

La cesa de Fumbi l’è staia tirada in pé in num d'i Sant Pédor, Paul e Culumban
Abat ind al mag dal 1390 par vuluntà de Alberto Scotti. Cun el passà d'i an, el
decadiment strütüràl e le dimensión miga pü bune par uspità la pupulassion dal
paes, i han purtad ind al 1621 a un’òpera de ricustrüssión che la gh'ha avüd el
cùmpit de dagh 'na növa imàgin e 'na növa furma, cumpatibil cun i bisogn de la
sò gent.

L’òpera d'ampiamént dal 1900 l’è quela che la gh'ha dai le furme d’incö. El 31
utùbor dal 1928, un crol l’ha distrüt una part de la cùpola. Ma prubabilment i
laurà de cunsulidament i èrun miga stai fai abastansa ben, parchè ind al 1974
gh’è stai un àltor crol amò püssè brüt, che l’ha purtad a 'na scuerta da crédogh
no.

Föra da quel che l’era el perìmetor de la cesa uriginal dal 1390, l’è stai
truad, anca se gh’erun miga d'i riferiment de tumbe o cimiteri, un müc d’oss.
Quel che l’è misterius, l’è che i corp i erun bass e defurm. I oss i presentèun
d'le particularità. Indén al perìmetor d'la cesa i en pö staie truade quàtor
stanse de maton cun el tec a volta. Anca chi gh’èrun d'i rest ümàn mis’ciadi cun
la buiaca: gh’era, tra i àltor, un schéletor ingregh de dona che la gh’eva amò i
cavéi ch'i erun racolt ind una lunga tressa negra.

Indén a la custrüssiòn crulada, i en staie truade quàtor tumbe lunghe dü métor e
vint ghei e volte un métor. In dù de queste, che se presentèun 'me ussari,
gh'erun dü corp ben cunservad. Vüna d'le dù salme l'era vultada vers l’entrada
d'la cesa, la gh’eva adoss d'i parament sàcor, fibie e 'na perüca culur ram,
prubabilment dal 1700. L'oltra, visin ai gradin dal presbiteri e girada vers
l'altar la gh’eva adoss, 'me i spagnöi, scalfarot sura la cavigia e d'i calson
ligad suta i snög.

Incö la cesa la se mustra cun una faciada baroca divisa in dü pian e curunada da
un frunton cüspidàd. L'intern, a crus latina, l’è surmuntad da la cùpola che ind
i sò penag la mustra i quàtor Evangelista. Ind al cadin absidal l’è pitüràd el
Crist che'l dà i ciau a San Pédor.

Un toch dal teritori dal cumün l’è ucupad dal burgh Artegn, che incö l’è 'na
frassion de Fumbi, ma che in passad l'è stai par un po' de temp part de Cudogn,
ma suratüt un'Imperial Barunìa, feud d'la vecia famija d'i Trivulzio. A pröva de
quest, ad Artegn se cunserva el purtal d’la zeca. El sit l'è impurtant par la
strütüra baroca a capanina, surmuntada da statue, che incö la fà part dal recint
de 'na cà privada. El purtal l'è stai disegnad da l'ingegner piasentin Giuan
Batista Barattieri, famus anca par el pruget d'le cese de Santa Marìa d'le
Grassie e San Teudor a Cudogn.

Chi, tra el XVII e'l XVIII secul i en staie stampade munede d'argent e d’or faie
propri ben, che par fatüra i pudarésun es paragunade a quele faie dai Viscunt de
Milan o dai Gunsaga ad Mantua.

L'Imperial Barunìa de Artegn e Bétula l'è staia missa in pé ind el 1654 da
Ferdinand III, che'l gh'ha dai al Cardinal Gian Giacomo Teodoro Trivulzio la
pussibilità de stampà muneda. El cardinal l'ha però mai vursid sfrütà ch'la roba
chi. I en staie invece cuniade munede dal Prìncip Ercole Teodoro Trivulzio, Cunt
de Mesocco e Baron de Artegn che, ind la zeca dal burgh tra el 1656 e'l 1664,
l'ha fai cunià sold d'argent dal valur de mes filip.

Le oltre cese dal cumün i en quela de Sant Isidor e quela d’la Beata Vérgin
Marìa dal Munt Carmelo che se tröun ad Artegn.

In campagna, ma visin al paes, gh’è d’le cassine custrüìde ind al 1800, tirade
sü cun la tìpica strütüra a curt lumbarda, cun mür de maton. Fra tüte, quela
püssè famusa l’è la Primi, 'na vecia casera indùe se feva el furmài grana.

L’agricultüra l’è amò impurtant ind l'ecunumia de Fumbi: i camp i en
principalment cultivad a melga, anca se i mancun no i prà tegnüd a fürmént,
altor cereal, fasöi e tumatiss. L'alevament d'i vach da lat e da carn, un temp
tant svilüpàd, l’è andài prugresivament a pèrdoss.

Ind i ültim vint an i en nassüde d’le asiende cumercial e de servissi. Le vece
cassine i en staie lassade andà. L’indüstria s’è svilüpàda suratüt ind al sit
prodütiu che Fumbi spartiss cun Cudogn e lungh la Via Emilia vers Guardamei.

Tra le imprese fan bela mustra quele chìmiche e mecàniche e vün di püssè grand
prudutur italian de tera par cultivassion. Anca se gh’è un bon nümor d'imprese,
l’è grand el pendularism diret vers Milan, Lod e Piasensa.

Vün d'i piat tìpich de Fumbi l’è la panissa che, a diferensa da quela de Vercèi,
la gh'ha miga indén i fasöi. Àltor mangià del sit, e de tüta la bassa de Lod, i
en la raspadüra, la büsèca cunsümàda specialment ind i dì d’la Fera de Cudogn e
i oss da mort, biscot de farina de melga fai par el dì di mort.

In passad el paes l'era famus par el pan, che vegnevun a tö anca da Milan, par
la mariöla e par el furmài. Fumbi l'era difati part dal circundari de Cudogn,
specialisad ind la prudüssión dal grana. El piat tìpich d'Artegn i èrun invece i
ran.



https://lmo.wikipedia.org/wiki/Francesco_Hayez

El Francesco Hayez (Venessia, 10 febràr 1791 – Milàn, 26 nuembor 1882) l'è stai
un pitùr d'urigin venessiana, cunsideràd cume el massim espunént dal rumanticìsm
storich italiàn.

El Francèsch l’è nassüd ind una familia d’urigin pupulàr. El pador Giuàn l'era
de urigin francés; la mador Chiara Torcella l’era de Müràn.

El picul Francèsch l’era ültim de cinch fiöi, cressüd da la surela d'la mador
che l'eva spusàd Giovanni Binasco, armadü e mercànt d'art, prupietàri de 'na
buna culessión de quador.

Bele da picinìn el mustreva bune qualità de diségn e par quést el ziu l’ha
indirissàd a un restauradù par imparà el mesté.

Dopu l’è diventàd garsón dal pitùr Francesco Magiotto cun el quàl l’è stai par
tri an. L’ha fai el prim curs de nüd ind el 1803 e ind el 1806 l’ha inissiàd a
frequentà i curs de pitüra d'la Növa Academia de Bele Art indùe el gh’eva cume
prufessùr Teodoro Matteini.

Ind el 1809 l’ha vinsüd un cuncùrs de l'Academia de Venessia par entrà ind un
curs a l'Academia de San Lüca a Ruma. A Ruma l’è stai guidàd dal Canova che’l
gh’ha fai da prutetùr ind i an rumàn.

Ind el 1814 l’ha lassàd Ruma dopu un'agressión par fat de cör, e’l s’è trasferìd
a Nàpuli indùe gh’è stai cumissiunàd da Gioacchino Murat el quador Ülìss a la
curt de Alcinoo.

Ind el 1822 l’è stai ciamàd a insegnà a l'Academia de Bele Art de Brera, cume
'iüt de Luigi Sabatelli. L’è stai prufessùr a l'academia cume giünt fin al 1850,
quand, ala mort de Sabatelli n’ha ciapàd la cadrega che l’ha tegnüd fin al 1879.
L’è mort a Milàn el 21 disembor 1882 a l'età de 91 an.

La sò migliùr prudussión artìstega la cunsìst ind una culessión de ritràt che
l'ha fai ai om e a le done püssè famùs d'i sò temp: Gioacchino Rossini, Ugo
Foscolo, Alessandro Manzoni, Antonio Rosmini, Massimo d'Azeglio, Cavour, ecc.

Un elénch cumplét d’le so òpere l'è miga facil parchè el pitùr el firmeva e’l
dateva miga i so quador. De solit la data indicada ind i libor l'è miga quela de
prudüssión, ma l'è quela de dunassión. Ancasì el Francèsch l’era solit de pitürà
püssè d’una volta i stess sugèt cun pìcule mudìfiche o anca sensa variassión.

L'è quest el casu de El Bas, la sò òpera püssè famusa, che l'è staia pitürada in
quator versión.

La prima, cumpletada ind el 1859, l'è cunservada a Milàn ind la Pinacuteca de
Brera, menter la variànt triculùr che l'è stata realisada ind el 1861 per la
familia Mylius, in bianch, russ e verd in ucasión de l'ünità d'Italia, l'è staia
vendüda a l'asta da Sotheby's a Lundra, el 12 nuembor dal 2008.

La sò art l’è basada sü bune capacità de disegnadù. La magiùr crìtica che la
vegn faia ai sò mesté, l’è che i en fred e artificiùs. Par quest el so
rumanticìsm l'è sempor stai cunsideràd furmàl e miga sustansiàl.



https://lmo.wikipedia.org/wiki/Forbes_(arnes)

Ona forbes (o forves, forvesin, forvesina, forbesetta, foresin, foresetta) l'è
on arnes che 'l serviss a tajà materiai suttil compagn de carta, carton, tessuu,
cord, cav, foeuj de metall e plastega, fil, cavei, ong. Al contrari del cortell,
i forbes gh'hann dò lamm, che poeuden rodà intorn'a on perno fiss. L'isforz el
nass de l'azion mecanega fada in su l'impugnadura, formada de duu anei in di
quai se infilen i did. Vegnen doperaa soratutt a scoeula, di sartor, di barbee.
Esisten anca di forbes per la cusina, doperaa per esempi per tajà la carna. De
norma hinn mai tropp tajent, soratutt perchè despess vegnen doperaa anca di
fiolitt. I forbes a gh'hann ona longa storia, e vegniven doperaa giamò di
Egizzi. In Lombardia gh'è duu gross center de produzion de forbes, cioè Promana
(in Val Varon) e Canz (in Vallassina).

La parolla forbes (e i sò variant) la riva del latin volgar forbicem, evoluzion
del classegh forfex. L'è doperada anca in venet (forfe, fòrfexe, fòrbaxe),
forlan (fuarpis), napoletan (fuorvece), sicilian (fòrficia), in romanc (forsch o
forbesch), italian (forbici) e romen (foarfece).



https://lmo.wikipedia.org/wiki/F.C._Inter

L'Internazional (o semplicement, Inter, scorciada) l'è ona squadra del ballon de
Milan. L'è nassuda in del 1908, e la gh'ha la divisa nera e azzurra, e el sò
simbol l'è el bisson. L'hann ciamada Ambrosiana in di temp del fascismo. In del
sò palmares g'ann 18 scudett, 3 Copp di Campion, 2 Copp Intercontinentaj, 1 Copa
del Mond par Club, 7 Copp Italia, 5 Supercopp de Lega; l'Inter l'è l'unica
formazion italiana che l'ha semper giugaa in serie A. El sò stadi l'è 'l Meazza
che gh'ha 82.995 pòst a sedè. El sò prim scudett l'ha vingiuu in del campionaa
del 1909-1910 e l'ultim, che l'è 'l 18esim, in del 2010.

Ol 5 de Mas del 2010 - A Roma l'Inter là èns la finàl de la Còpa Itàlia cóntra
la Roma per 1 a 0, gol in del prim tép del Diego Milito. La Roma la fenés i 10,
dezà che 'l Francesco Totti l' ciàpa 'l cartelì rós per ìga dacc ü gran pesadù
al Mario Balotèl.

Ol 16 de Mas l'Inter la èns l'öltima partìda del Campiunàt 2009 - 2010 a Siéna
per ü a zéro cóntra 'l Siéna, gol del Diego Milito, e la èns ol campiunàt italià
con 82 póncc, segónda la Roma con 80. L'è l' sò campiunàt nömer 18.

Ol 22 de Mas l'Inter la èns al Bernabeu de Madrid la Còpa di Campiù cóntra 'l
Bayern Munchen, con dò gòal del Diego Milito. L'è la tèrsa Còpa di Campiù de la
sò stòria.

Dòpo che 'l Josè Murinho l'è 'ndàcc al Real Madrid, l'Inter l'à ciamàt al sò
pòst ol Rafa Benitez e 'n de l'éstàt l'à endìt ol Mario Balotelli al Manchester
City.

Ol 21 de Aóst l'à enzìt, a San Siro, la Süper Còpa Italiana còntra la A.S. Roma
per 3 a 1.

Ol 27 de Aóst l'à perdìt, cóntra l'Atletico Madrid, la Süper Còpa Eüropéa per 2
a 0.



https://lmo.wikipedia.org/wiki/ExoMars

ExoMars l'è 'n progèt svelöpàt de l'Agensìa Spasiàla Europèa (ESA) en
colaborasiù col la Agensìa Spasiàla Federàla Rusa per mandà sö Marte 'na sonda
che restarà 'n òrbita, 'na sonda che g'ha de aterà restà fìsa e dò esploradùr
(rovers) che farà dele resérche per troà tràse de vìta pasàda o prezènte sö
Marte. Chèsta misiù la fà part del Programa Aurora Europeo e la g'harà 'n cóst
de 850 miliù de Euri.

La prima misiù l'è stàda lanciàda del cosmòdrom de Bajkonur, conden vetùr
Proton-M, ai 14 de mars del 2016, e la comprènt el Trace Gas Orbiter (TGO),
dotàt de strümèncc per analizà i gas atmosférich e fà la mapadüra de le sò
fóncc, e 'l lander Schiaparelli, che farà de demostradùr de tecnologìa per
l'entràda endel'atmosféra e l'ateràgio söl söl marsià. El sit che gh'è stat
catat fò per l'ateràgio l'è el Meridiani Planum.

Alimentàt a baterìe, Schiaparelli el funsiunarà per quàter sol. Dòpo che el
Schiaparelli el se smorsarà, el TGO el doprarà l'aerofrenàgio per circolarizà la
sò òrbita a 'na 'na altèsa de 400 km endel córs de sèt més, el 'l cuminciarà la
sò misiù scientifìfica principàla e 'l restarà atìf alméno 'nfìna al 2022.

La segónda misiù la vegnarà lanciàda de Bajkonur conden Proton-M endel 2018, e
la cunsistarà de 'n mòdulo de ateràgio fat sö perlopiö de la società rùsa
Lavočkin a pàrter dei dati che la Schiaparelli la mandarà sö la Tèra, e la
portarà sö Marte en rover ESA endel més de zenér del 2019. La deciziù del sit de
ateràgio la sarà ciapàda en bàze ai dati mandàcc del TGO; i candidàcc i sarès Ia
Mawrth Vallis, l'Oxia Planum, l'Hypanis Vallis, e l'Aram Dorsum. Töcc i sicc
selesiunàcc i se tróa endela zòna equatoriàla, i è geologicamènt antìchi e i
pórta i sègn de 'na prezènsa pasàda de àiva al stat lìquit. La decisiù finàl la
sarà ciapàda endel 2017.

El rover, alimentàt de cèle fotovoltàiche el sarà bù de müìs deperlü sö la
superfìce de Marte, el farà anàlizi geològiche e biochìmiche per determinà la
formasiù de le préde arènt a la superfìce e sercà tràse de vita prezente o
pasàda. I dati catàcc sö i sarà mandàcc sö la Tèra dò ólte al sol per mès del
Trace Gas Orbiter.

La düràda preventivàda de la misiù l'è de alméno sèt més con spostamèncc de
alméno 70 meter ògna sol e la g'harès de catà sö alméno 17 campiù de préda.



https://lmo.wikipedia.org/wiki/Engadina

L'Engadina (Engiadina in rumanc, Engadin in tudesch) l'è üna val che la se
troeuva in Svizzera, in del Cantùn di Grisùn. 'Stu sitt chì, lungh circa 80
chilometer, l'è üna dij val abitadi pussee vôlti d'Europa. In 'sta val chì ghè
la prima part del fiüm Inn (Engadina in rumanc voeur propi dì "giardìn de
l'Inn") e l'è partida in düü setùr cumpletament diferent, separaj da la
"Punt'Ota" ("Punt Vôlt"), ciamadi Engiadin'Ota ("Vôlta Engadina") ed Engiadina
Bassa ("Bassa Engadina").

La Vôlta Engadina l'è caraterizada da üna granda piana verda, cunt la presenza
de quater lach, furmàa dal fiüm Inn: i lach de Sils, Silvaplana, Champfèr e
Sankt Moritz. In pü gh'hin ün frach de busch de cèmber e làris e de giazzaj in
sü i muntàgn. L'altezza de la val l'è tra i 1.600 e i 1.800 meter. 'Sta part chì
de l'Engadina l'è culegada cunt la Val Bregaglia dal Pass del Maloja e cunt la
Val Pusc'ciâf dal Pass del Bernina. In de la Vôlta Engadina, a cumincià da la
part süd, gh'hin i cumün de Sils im Engadin/Segl, Silvaplana, Sankt Moritz,
Celerina/Schlarigna, Pontresina, Samedan, Bever, La Punt-Chamues-ch, Madulain,
Zuoz e S-chanf.

La Bassa Engadina l'è ün frach diferent da quèla Vôlta: la gh'ha üna pendenza
pussee forta (tra i 1.610 e i 1.019 meter), l'è pussee strèta e l'Inn el va in
mèzz ai rocc e a dij guli. 'Sta val chì la finìss al cunfin cunt l'Austria. In
de la Bassa Engadina gh'hin i cumün de Zernez, Susch, Lavin, Guarda, Ardez,
Ftan, Scuol, Tarasp, Sent, Ramosch, Tschlin e Strada.

In de l'Engadina gh'hin ün frach de busch: in de la part nord gh'hin piant de
pin fin a la quota de 1.800 meter, in de la part süd piant de làris fin ai 2.100
meter. L'è anca ün sitt in duvè vègnen sü i fiùr dij Alp. In dij busch viven
animaj cumè i cerf e i cavrioeuj, in dij zoni de muntagna gh'hin camusc' e
stambecch, in dij val lateraj svulàzen aquij e avultoeuj. Dent in del terèn
gh'hin mineraj cumè el zinch, el piumb e'l ram. El 1 agust 1914 in de la Bassa
Engadina l'è stàa inaugüràa el Parch Naziunàal Svizzer, in dij cumün de Zernez,
S-chanf, Scuol, Valchava e Lavin, grand 172,4 chilometer quadràa.

La Vôlta Engadina la gh'aveva el sò propi cunt. In del 1139 el cunt Dedalrich
l'ha vendüü el sò teritori al vescuv de Coira. In de la Bassa Engadina gh'eren
ün frach de lotti tra i diferent signur de la val per el sò pussess. Dürant la
guèra de la Valtelina (ciamada anca "Macell Sant") l'Engadina l'è stada
devastada daj Austriach, ch'in del 1622 gh'han ocupàa la val. Dumà l'ann dopu
l'Engadina l'è turnada ai Grisùn; l'ultim paes restàa a l'Austria l'è stàa
Tarasp, turnàa ai Grisùn in del 1815.

La parlada pussee impurtant in de l'Engadina l'è'l rumanc, in particulàar in düü
variànt, pütost simil tra de lùr: el puter (parlàa in de la Vôlta Engadina) e'l
vallader (parlàa in de la Bassa Engadina). L'insèmm de 'sti düü parladi chì,
ch'i gh'hann üna propia furma scritta e parlada, l'è ciamàa Rumantsch ladin, che
l'è del tücc diferent cunt el ladìn parlàa in dij val de l'Italia
nord-urientàal. Cunt el passar del temp el rumanc el gh'ha però lasàa spazi al
tudesch, in particulàar in de la Vôlta Engadina; 'stu fat chì le dovüü al türism
e a la cunseguent migraziùn de gent da la Svizra tudesca ch'i naven a laurà in
dij sitt türistich cumè Sankt Moritz. In de la Bassa Engadina el rumanc l'è anca
amò la parlada materna de la pussee granda part de la pupulaziùn.

L'ecunumia de l'Engadina l'è basada specialment in sül türism: in del XIX secul
l'è stada scuverta üna funt termàal a Sankt Moritz e in del 1831 l'è stàa fà sü
el prim stabiliment termàal. Dopu l'è iniziàa anca el türism invernàal, grazi
anca a la custruziùn dij funiculari e dij olter impiant de risalida ch'i nàven
fin a in duvè ghè la nef: la prima funiculàar fada sü l'è stada quèla de Mottas
Muragl, arent Celerina/Schlarigna e Pontresina, inaugürada el 9 agust 1907.

Ghè ün'ünica strada, furmada dij Stradi Naziunaj 3 (fin a Silvaplana) e 27, che
la traversa tütta l'Engadina da Maloja (e de cunseguenza dal cunfìn italiàn de
Castasegna in de la Val Bregaglia) fin al cunfìn austriach dopu Martina, fraziùn
de Tschlin. Olter stradi impurtant hin:

Tücc i feruvij ch'i travèrsen l'Engadina hin a scartament piscinìn e hin gestidi
da la Feruvia Retica. La staziùn pussee impurtant de la val l'è quèla de Sankt
Moritz, pünt de partenza dij tren ch'i vànn fin a Tiràn, Coira, Davos e Scuol;
'st'ultima feruvia chì la traversa tütta la part centràal de l'Engadina. In del
1999 l'è stada inaugürada el tünnel del Vereina, che'l va da Lavin e Susch fin a
Klosters. 'Sta galeria chì, che l'è la pussee lunga del mund per vess üna
feruvia a scartament piscinin (19.042 meter), l'è ün frach impurtant per
l'ecunumia engadines: la culega l'Engadina al Prättigau e a la val del Renu e
l'è vèrta anca in dij mes invernaj, quand i pass alpìn hin saraj per la nef.



https://lmo.wikipedia.org/wiki/Ducaa_de_Milan

El Ducaa de Milan (Italian: Ducato di Milano; Latin: Ducatus Mediolanensis;
Todesch: Herzogtum Mailand) a l'è staa on antigh Stat de l'Italia del nòrd duraa
del 1395 al 1797 e ch'el comprendeva, al moment de la soa nassida, la pussee
part part de la Lombardia del dì d'incoeu e di tòcch del Piemont, del Venet, de
l'Emilia-Romagna e del Canton Tisin.

El Ducaa de Milan a l'è nassuu offizialment el 11 magg del 1395, quand ch'el
Gian Galeazz Viscont, giamò Vicari Imperial e Dominus Generalis de Milan l'ha
ottegnuu el titol de duca per mezz de on diplòma firmaa a Praga de l'imperador
Venceslaa de Lussemburgh. El Ducaa de Milan a l'era donca vun di Stat che
formaven el Sacro Roman Imperi, anca se de fatt a l'era indipendent.

El Ducaa el gh'aveva come capidal la città de Milan, menter i sò confin hinn
mudaa on mugg de voeult duranta el cors de la soa stòria. Fondamentalment, el
Ducaa el gh'aveva sòtta la soa giurisdizion la Lombardia (senza el mantovan, che
l'era in man aj Gonzaga), i provinc orientaj del Piemont (Lissandria, Ast,
Novara, Vercej), part de l'Emilia del nòrd (compagn de Piasenza e Parma) de la
Liguria, de la Toscana e del Venet, oltra che al Canton Tisin, in Svizzera.

Cont on alter diplòma imperial, firmaa el 30 marz 1397 semper a Praga de
l'imperador Venceslaa de Lussemburgh, el Gian Galeazz Viscont a l'è staa
proclamaa anca Dux Lombardiæ: a lù e a tucc i sò ered mas'c a l'era offizialment
recognossuu el podè ducal sora i territòri sòtta el domini viscontee. Quell
document chì el nòmina anca i center pussee important del ducaa lombard: Ast,
Avenza (Carrara), Bassan del Grappa, Bellun, Bergom, Bòbbi, Borgh San Donnin
(Fidenza), Borm, Bressa, Crema, Cremuna, Còmm, Felter, Lissandria, Lòd, Nuara,
Noeuv Ligur, Parma, Piasenza, Puntremol, Regg in de l'Emilia, Riva del Garda,
Ròcca d'Arazz, Sarzana, Soncin, Tortona, Vercej, Verona e Vicenza.

Dòpo avè toccaa la màsima espansion sòtta l'istess Gian Galeazz, mòrt in del
1402, i confin del Ducaa milanes hann scominciaa pian pianin a redùss, finna a
comprend, al termin de l'età austriaca, domà el territòri comprenduu fra la
Svizzera, el Tisin, el Pò e l'Ada, con part del Cremones e del Mantuan (la zòna
che l'è conossuda anca come Insubria). In del cors del XVI secul, i region che
incoeu fann part del Canton Tisin hinn staa repetutament invaduu di Svizzer. I
confin del Ducaa vers la Svizzera, s'hinn stabilizzaa in del 1515, dòpo che i
Svizzer hinn staa battuu a Meregnan, a eccezion de la Valtellina, che l'è
rimagnuda in del Canton Grison finna al 1797, quand che l'è stada giontada a la
Republica Cisalpina.

I sòrt de Milan s'hinn unii fin del XIII secol con quij de la Cà di Viscont, i
quaj hann reciappaa la politega d'espansionismo territorial ereditada del comun
ambrosian. El primm esponent viscontee a guidà Milan a l'è staa l'Otton Viscont,
eleggiuu arcivescov in del 1277. In de la primma metà del secol successiv i sò
nevod e prònevod che hinn rivaa al governo de Milan (Mattee I, Galeazz I, Azzon,
l'arcivescov Gioann) hann inlargaa l'area d'influenza milanesa in di region
intorna. On'analoga politega a l'è stada segutada di signor viscontee de la
segonda metà del secol (Mattee II, Bernabò e Gian Galeazz).

Dòpo on period marcaa de tension fra i vari member de la possenta famiglia, el
Gian Galeazz, nevod del Bernabò, in del 1385 cont on colp de stat l'è rivaa al
podè e l'ha unificaa i vast domini de la famiglia che se trovaven in tutta
l'Italia settentrional. Ma dòpo la soa mòrt (1402), el giovin fioeu Gioann Maria
l'ha savuu minga mantegnì i conquist, e 'l Ducaa a l'è andaa inconter a ona
disgregazion velos. Des ann pussee tard, el Gioann Maria a l'è finii coppaa.
Gh'è succeduu el fradel Filipp Maria Viscont che, dòpo avè reciappaa el contròll
sora la part maggior del ducaa, l'ha segutaa la politega de conquista del pader,
con l'entrà in guerra con la Repubblica de Venezia. Quella guerra chì,
scominciada in del 1426, a l'è finida con la Pas de Ferrara (1433), con la qual
el Filipp Maria el gh'ha avuu de dàgh aj Venezian i territòri de Bressa e de
Bergom.

Quand che poeu in del 1435 la regina de Napol Giovanna II d'Angiò a l'è mòrta
senza eredi, el tròn napoletan a l'è staa contenduu traj Aragones e i Angioin.
El Filipp Maria l'ha faa sù ona lega con Venezia e Firenz e 'l s'è s'ceraa cont
i Angioin: pussee tard a l'è passaa cont i Aragones, ma l'è staa sconfiggiuu di
ex-leaa, comandaa del condottier mercenari marchesan Francesch Sfòrza. In del
1441, el duca l'ha firmaa la Pas de Cremona, con la qual l'ha daa aj Venezian
alter terr e l'ha daa in miee al Sfòrza la pròppia tosa Bianca Maria, che in dòt
l'ha portaa al marì el contad de Cremona, senza però Castiglion e Pizzighetton,
che l'è stada scambiada con Pontremol in Lunesana.

A la mòrt del Filipp Maria Viscont, l'ultim de la soa famiglia (agost 1447), a
l'è nassuda la inscì-dida Aurea Repubblica Ambrosianna, ona forma de governo
repubblican controllada de on grupp de nòbil milanes. La Repubbluca l'ha daa la
difesa del territòri de Milan contra Venezia al Francesch Sfòrza, gener del vegg
duca. Quest chì, dotaa de notevoj capacità strategich, l'ha profittaa de la
crisi de la Repubblica per fàss nomenà, el 25 marz 1450, noeuv duca de Milan.

Ma Venezia l'aveva minga lassaa perd i sò intenzion de espansion in Lombardia,
inscì l'ha stringiuu ona leanza con l'Alfons d'Aragona, re de Napol e con
l'imperador Federich III d'Asburgh contra el noeuv duca milanes e i sò leaa. Ma
la conquista turca de Costantinòpol l'ha mettuu in pericol i territòri venezian
in de l'Egee e inscì dòpo quatter ann de guerra s'è rivaa a la firma de la Pas
de Lòd (april 1454) Con quell document chì el Francesch Sfòrza a l'è staa
reconossuu duca de Milan, menter inveci l'Alfons de Aragona 'me re de Napol. La
Repubblica de Venezia l'ha portaa i sò confin a l'Adda e l'è nassuda la
Santissima Lega Italega contra i Turch. Dòpo la Pas de Lòd per circa quarant'ann
tutta l'Italia l'ha trovaa on sò equilibri, cont el podè diventà el loeugh de
nassida del period rinassimental.

Al Francesch I Sfòrza gh'è succeduu el fioeu Galeazz Maria, che, per el sò
governo consideraa tirannich, a l'è staa mazzaa de ona congiura. El fioeu Gian
Galeazz a l'ha governaa sòtta la reggenza de la mader Bòna de Savòja, finna a
quand el zio Ludovich el Negher l'ha minga usurpaa el tròn del Ducaa. De fatt,
quest chì a l'è riessii primma a ottegnì la tutela del Gian Galeazz, poeu a
confinàll in del Castell de Pavia e infin a fàll velenà (1494). Per 'sto motiv
s'hinn ruinaa i rappòrt fra el Ludovich e 'l Ferdinand d'Aragona, el noeuv re de
Napol. El Gian Galeazz de fatt l'aveva sposaa ona nevoda de l'aragones, che
donca l'ha ciappaa i part del duca legittim. El Ludovich el Negher a l'ha
risponduu cont el sostegnì el re Carl VIII de Francia a rivendicà el tròn
partenopee. El Carl VIII a l'è vegnuu giò in Italia in del 1494 e l'ha
conquistaa Napol, cont el sconvòlg el debol equilibri traj vari stat italian e
cont el dà l'inizzi aj Guerr d'Italia (1494-1599).

In del 1495 el Carl VIII a l'è staa casciaa de la penisola italega de ona Lega
formada di stat italian (che aveven che l'equilibri de la region el fuss ruinaa
de ona granda presenza francesa in del territòri), el Sacro Roman Imperi, la
Spagna e l'Inghilterra. Ma già domà trii ann pussee tard el noeuv re de Francia,
Luis XII de Valois-Orléans a l'è tornaa in Italia per rivendicà di diritt sora
on territòri italian: Milan. El Frances el sostegniva de podè vess on erede al
tròn del ducaa perchè a l'era dissendent de la Valentina Viscont, tosa del Gian
Galeazz e miee del sò av Luis d'Orléans. Donca, cont el nomenàss l'unich ver
erede di Viscont, in del 1499 a l'ha invaduu el Milanes e l'ha casciaa via el
Ludovich el Negher. L'ex duca l'ha cercaa inutilmente de domandà aiutt a
l'imperador (del qual a l'era teoricament on vassall) ma l'è riessii domà a
ciappà Milan e pòcch alter terr per on temp assee brev. Battuu e ciappaa a
Novara in del 1500, a l'è staa portaa in Francia, indove a l'è mòrt el 27 magg
1508, a Loches. Gh'è de dì che l'è staa a causa de quella invasion francesa chì
che 'l Leonard de Vinci a l'è scappaa de Milan dòpo avègh vivuu per dersett ann.

El Luis XII a l'è restaa Duca de Milan finna al 1512, quand che on esercit
mercenari svizzer l'ha casciaa quell frances de la Lombardia e l'ha mettuu in
sul tròn milanes el Massimilian Sfòrza, fioeu del Ludovich. Donca se pò dì che
per i successiv trii ann el Ducaa a l'è staa governaa de facto de la
Confederazion Svizzera.

El noeuv re de Francia dòpo el Luis XII a l'è staa el Francesch I de
Valois-Angoulême, vun di protagonista de tutta la stòria politega de tutt el
primm '500. Compagn del sò predecessor, anca lù l'ha voruu fà varè i pròppi
diritt sora el ducaa milanes, donca a l'è 'ndaa in Italia. Chì el gh'ha avuu de
combatt contra l'esercitt elvetich, che però l'ha battuu in de la battaglia de
Meregnan (13-14 settember 1515). I conseguenz de quella battaglia hinn staa
soratutt dò:

El Frances a l'è staa al comand del ducaa finna al 1521, quand che 'l sò grand
nemis, l'imperador Carl V l'ha casciaa via e l'ha miss in sul tròn milanes el
giovin fradell del Massimilian, el Francesch II Sfòrza.

Dòpo che i Frances hinn staa battuu in d'on moeud definitiv a Pavia el 24 febrar
1525, el Carl V el gh'aveva prategament el domini assoluu de l'Italia. Donca el
Francesch I el s'è giontaa a la Lega de Cognac, ona leanza contra l'imperador
formada de la Repubblica de Venezia, la Repubblica de Firenz e 'l Statt de la
Gesa. Anca s'el Ducaa a l'era ormai circondaa, el Francesch II a l'è riessii a
resist. Voeuna di spiegazion de come Milan el s'è poduu salvà a l'è che Venezia
l'ha renunziaa aj sò pretes in Lombardia, in cambi de tutta la còsta pugliesa.
Ma 'l Duca a l'è mòrt senza eredi, in del 1535, cont el lassà ona noeuva
quistion per la succession al tròn milanes.

Sia el re frances che l'imperador voreven el Ducaa: a la fin a l'ha vingiuu el
Carl V, che 'l ghe ha mettuu a capp el fioeu Filipp, cont on diplòma imperial
firmaa a Bruxelles el 11 ottober 1540. El domini asburgich del ducaa a l'è staa
recognossuu de la Francia domà in del 1559, con la Pas de Cateau-Cambrésis.

El Ducaa de Milan a l'è restaa sòtta la Spagna fina a l'inizzi del XVIII secol.
In 'sto period Milan a l'è diventaa, con vescov compagn del San Carl e del
Federigh Borromee, vun di principaj center de la Contrareforma in Italia.

El period spagnoeu el gh'ha di interpretazion different. Senza dubbi la gh'è
stada ona fòrta decadenza, soratutt econòmica, ma gh'è de dì che la gh'è stada
in tutta l'Italia. Inoltra el declin de Milan a l'è diventaa evident domà a
partì di ann intorna al 1620, ciovè squas on secol de l'inizzi del governo
spagnoeu.

Ma a l'è indubitabil che 'l territòri milanes a l'è diventaa semper pussee ona
part piscininna de on gròss imperi in crisi, semper a ris'c de passagg de
esercitt forest, come l'è succedduu duranta la Guerra di Trent'Ann, quand che i
soldaa imperiaj ghe hinn passaa per andà a juttà i Spagnoeu in de la quistion de
la succession al tròn mantovan. Quest episòdi a l'è regordaa anca del Lisander
Manzon in I Promessi Sposi, vun di liber che hann pussee diffonduu l'idea del
malgoverno iberich.

Cont el Trattaa de Baden, che l'ha mettuu la fin a la Guerra de Succession
Spagnoeula, el Ducaa de Milan a l'è staa consegnaa aj Asburgh d'Austria. In del
cors del XVIII secol la superfiss del ducaa, anca se l'era staa giontaa cont el
Ducaa de Mantova (che però el mantegniva di fòrt autonomii respett a Milan), la
s'è redòtta anca mò, perchè tutt l'Oltrepò Paves a l'è staa conquistaa del Regn
de Sardegna. El governo di Austriach a l'è staa marcaa de important reform
amministrativ che i monarca asburgich - ispiraa di principi de l'Assolutismo
Illuminaa - hann portaa in di sò territòri lombard: per esempi a l'è staa mettuu
a pòst el Cataster, tòlta la censura ecclesiastega e favorida l'industria de la
seda. Quella politega econòmega chì a l'è stada reconossuda 'me voeuna di caus
che hann faa diventà la Lombardia vun di motor econòmegh de l'Italia. Inoltra in
del ducaa gh'hinn vivuu on quaj protagonista de la coltura illuminista italiana,
compagn del Ceser Beccaria, el Lissander Vòlta, el Peder Verri e 'l Giusepp
Parini. Dòpo la vittòria del Napoleon Bonapart in de l'Italia del nòrd in del
1797, el Ducaa a l'è staa consegnaa aj Frances cont el Trattaa de Campoformi. El
ducaa a l'ha desmettuu d'esist, e l'è staa taccaa a la noeuva Repubblica
Cisalpina, de la qual Milan a l'è diventaa capidal.



https://lmo.wikipedia.org/wiki/Dr._Alban

Alban Nwapa, cugnusüü cumè Dr. Alban (Enugu, 26 agust 1957), l'è ün cantant e
produtùr de müsica Eurodance nigeriàn, ma cunt el passaport svedes. El se fa
ciamà inscì perchè el stüdiava per fà el dentista.

Dr. Alban l'è diventàa famùs in tücc el mund in dij inizi dij Ann Nuvanta, quand
el gh'eva publicàa la canzùn Hello Afrika ("Te salüdi, Africa") e'l disch cun
l'istess nom: 'st'album chì l'ha vendüü circa ün miliùn de copj. Ün frach de
success hin stàa anca i canzùn One love ("Ün amur", 1992), It's My Life ("L'è la
mè vida", 1992), Look Who's Talking Now ("Varda chi l'è adree a parlà adèss",
1994), e Let the Beat Go on ("Fa' tirà innanz el Beat", 1994): tücc 'sti canzùn
chì hin diventàa dij canzùn classich de Eurodance dij Ann Nuvanta. Dopu ün poeu
de temp che l'ha fàa nagòtt, Dr. Alban l'ha fàa surtì la canzùn I Love the 90's
("I me piàsen i Ann Nuvanta"), cantada insèmm a Haddaway, ün olter cantant de
müsica Eurodance dij quej ann lì.



https://lmo.wikipedia.org/wiki/Dolly_Parton

La Dolores Rebecca Parton, cognossuda come Dolly Parton (Sevierville, Tennessee,
19 de jenar 1946) l'è una cantautora, atora e musicista stadunidensa, famosa
soratœut per el sò contribut al jener country.

In piœu de quater dexegn de carriera discografiga la s'è guadagnada el nòm de
"rejina de la musiga country", con vinticinc singoi rivads incima ai classifighe
americane e quarantun album rivads ind la top ten. Insema a Reba McEntire, l'è
l'uniga artista country a hir-ga tocad la prima posizion ind i classifighe dei
singoi almanc una volta per quater dexegn vun dré a l'olter. A cavall fra i agn
otanta e i agn novanta la g'ha anc hid grand sœucess indel jener pop.

De denter dei sò bràn musigai pussé famós i se pœul citar I Will Always Love You
(diventad famós grazie a Whitney Houston qe la g'ha realizad una
reinterpretazion qe l'è stada fra i singoi de major sœucess de la storia de la
musiga pop), Jolene, 9 to 5 e Coat of Many Colors. Segn carateristig de Dolly
Parton i ènn el timber vocal (l'è una sopràn), un fort e a volte esajerad sens
de l'umorism e un aspet particolarment vistós, derivad anc de nœumerós
intervents de qirurgia plastiga. L'è anc cognossuda per la sò atività de
volontariat; la Fondazion Dollywood de lé creada e dirigida, la se ocupa
principalment de l'alfabetizzazion dei s·ciets. Dolly l'è pò cognossuda perqè
l'è la fondadora del parc de divertiments Dollywood qe al se trova in Tennessee,
vixin a Nashville.

La Dolly Parton l'è nassuda a Sevierville, una cità picinina de campagna del
Tennessee oriental, ai pé dei Smoky Mountains. L'era la quarta de dodex fradei,
tants dei quai i g'ha fait carriera come artists; intra qests i se pœul regordar
Stella Parton (pò anc lé cantanta, nassuda indel 1949) e Randy Parton (cantant e
òm d'afar, nassud indel 1953). La soa l'era una familia estremament povera, come
la Parton de spess la regorda ind i soe interviste e in vergœune dei so canzon
pussé autobiografighe, compagn de Coat of Many Colors. L'era anc una familia
religiosa miga poc, de orientament pentecostal; el stess pader de Dolly l'era un
predicador. Fin de picina, la Parton la g'ha ambiad a cantar ind i ciexe e qeste
soe raix musigai le se refletissen ind la soa produzion musigal in studi e in
viv, qe la includiss nœumerós spiritual. Prima de compir dex agn la g'hiva ja
cantad in program radiofonig e televisiv locali de l'area del Tennesse oriental,
compagn qe el famós show de Cas Walker, qe l'andava in onda sœu la radio WIVK-FM
e sœul canal televisiv WBIR-TV de Knoxville. A tredex agn la g'ha scrivud un
quai bràn per la Goldbang Records, una picina etiqeta discografiga de la
Louisiana e la s'era esibida indel program radiofonig Grand Ole Opry de
Nashville (per l'emitenta radio WSM), indoqe la g'ha cognossud el cantautor
Johnny Cash, qe al g'ha po hid un rœul important ind l'incorajar-la a segœutar
ind la carriera musigal Apena finids i studi indel 1964, la Parton la s'è
trasferida a Nashville in busca de furtuna indel business de la musiga country.

El prim grand sœucess de la Parton come solista l'è stait el bràn Jolene, qe al
g'ha tocad la prima posizion ind i classifighe. El bràn l'è anc'mò ún dei plœu
famós de la Parton e l'è stait metud da la revista Rolling Stone ind la lista
dei 500 millior canzon de tœuts i temp. Dop de Jolene e I Will Always Love You,
la Parton la g'ha ambiad a tœuver una serie de sœucess, con vot singoi rivads
ind la prima posizion dei classifighe del 1974 al 1980. El sœucess al g'ha dait
a la Dolly la possibilità de vir-ga un propi program televisiv, ciamad Dolly!
(1976-1977) e de produxer in propi i so album. I soe canzon i ènn insí diventade
talment celebre qe tants artists i g'ha vœulud far-n dei reinterpretazion; fra
qei qí i se pœul cuntar Rose Maddox, Kitty Wells, Olivia Newton-John, Emmylou
Harris e Linda Ronstadt.

Al principi dei agn '80, la Parton la g'ha ambiad a diversificar la soa atività
artistiga e professionala pò anc fœura de l'ambit musigal, insí la g'ha fait un
debut come atora cinematografiga in banda a Jane Fonda indel 1980 col film Dai 9
ai 5... orari continuad (la soa colona sonora la g'ha el singol 9 to 5 de la
stessa Dolly). Dop del sœucess de qell film la Dolly la g'ha fait olter film. I
ènn nœumerose anc i comparide de la Dolly ind serie televisive, compagn de la
serie Hannah Montana ind la qual la Parton la g'ha interpretad la zia de la
protagonista Hannah Montana (interpretada da Miley Cyrus de la qual la Parton,
per dir-la tœuta, l'è la madrina).

A la metà dei agn '80 la Parton la g'ha metud sœu el parc de divertiments
Dollywood, a Pigeon Forge, indel Tennessee. La strutura la g'ha guadagnad un
sœucess grandissim e ind i agn seguents la g'ha segœutad a desvilupar-s; incœú
la dà el lavorar a quasi 3000 persone. A partir de Dollywood la Parton la g'ha
costruid un picinin imper de struture de divertiments, qe incœú i includissen
fra l'olter un parc aquatig (Dollywood's Splash Country) e la cadena de
teater-ristorant Dixie Stampede.

El penultim album publigad de la Parton l'è Better Day, vegnud fœur indel 2011
con l'etiqeta discografica de la stessa Dolly, la Dolly Records. El 13 de jenar
2012 l'è vegnid fœur el film Joyful Noise indel qual la Dolly la recita in banda
a Queen Latifah e Keke Palmer. Indel 2014 el vegn fœur l'ultim disc de la Dolly,
Blue smoke.

Per el so contribut a l'industria musigal, la gh'è staita dedicada una stella
sœu la Hollywood Walk of Fame al 6712 de Hollywood Blvd.

La celebra pera Dolly, prim mamifer clonad de la storia, la ciapa el nòm propi
de Dolly Parton. El nòm "Dolly" l'è nassud defait del sujeriment del so
allevador in onor a la prosperosa cantanta country, dait qe la cellula clonada
l'era una cellula mamaria.



https://lmo.wikipedia.org/wiki/Divina_Cumedia

La Divina Cumedia, cugnussüda anca cunt el nomm de Cumedia, nös che cunt el nomm
uriginal in talian Divina Commedia, a l'è un puema del Dant Ligher, scrivüü in
terzin incadenaa de vers endecasilab, in lengua vulgar fiurentina. Cumpusüda per
i critegh in tra el 1304 e 'l 1321, agn del so esili in Lünigiana e Rumagna, la
Cumedia l'è l'övra püssee famusa del Dant, e anca vöna di püssee impurtant
testimunianz de la civiltà de l'Età de Mezz; cugnussüda e stüdiada in tüt el
mund, a l'è cunsiderada l'övra püssee granda de la literadüra de tücc i temp.

El puema a l'è spartii in tre part, ciamaa cantegh (Infern, Pürgatori e
Paradis), ognedüna cumpusüda de 33 cant (föra che l'Infern, ch'al gh'ha dent un
olter cant pruemial). El pueta al cünta sö de un viagg imaginari, var a dì de un
Itinerarium Mentis in Deum, a travers i tre regn ültrateren che le purtarà fin a
la visiun de la Trinità. La so rapresentaziun imaginaria e alegorega de la vida
apus la mort cristian a l'è un punt cülminant de la visiun medieval del munt che
la s'è desvelüpada in la Cesa catolega.

L'övra la gh'ha avüü sübit un grand sücess, e l'ha tö part in manera
determinanta al prucess de assestament del dialett tuscan 'me lengua taliana. El
test, che a s gh'ha no l'autograf, a l'è staa defatt cupiaa sin di primissem agn
de la difüsiun, e fin al riv de la pressa, in d'un vast nümer de manuscritt. In
de l'istess temp, la s'è spantegada la pratega de la ciösa e del cument (i se
cünten breegh 60 cumencc e in tra i 100.000 e i 100.000 pagin), in möd de dàggh
vita a una tradiziun de letür e stüdi dantesch mai mucada: a s'parla inscì de
secular cument. La vastedà de i testimunianz manuscritt de la Cumedia l'ha
causaa un'ugetiva dificultà in la definiziun del test critegh. Incö a gh'hemm
un'ediziun de riferiment fada sö del Giorgio Petrocchi. Püssee de recent do
devers ediziun critegh i henn staa cüraa de l'Antonio Lanza e 'l Federico
Sanguineti.

La Cumedia, pür cunt el nà inanz de tancc di möd carateristegh de la literadüra
e del stil medieval (ispiraziun religiusa, l'orden mural, lenguagg e stil fundaa
in sö la perceziun visiva e imediada di robb), a l'è prufundament növatura,
perchè, cumè a l'è staa cataa föra debun in di stüdi de l'Erich Auerbach, la
gh'ha la tendenza a una rapresentaziun vasta e dramatega de la realtà. A l'è
vöna di letür ubligaa del sistema scörastegh talian.

A l'è interessant vidé 'me tüt i olter cantegh i muca cun la parola "stelle"
(stell). ("E quindi uscimmo a riveder le stelle" - Infern; "Puro e disposto a
salir a le stelle" - Pürgatori e "L'amor che move il sole e l'altre stelle" -
Paradiso). Interessanta anca la creaziun del Pueta de neulugism cume
"insinuarsi", "inluiarsi", "inleiarsi".

Prubabilment el titul uriginal de l'övra l'è staa Commedia, o Comedìa, del grech
κωμωδία komidìa, furmaa de kòme, borgh, e odé, canto; leteralment cant del
borgh). A l'è defatt inscì che l'istess Dant ciama la so övra [Infern XVI, 128]
(Infern XXI 2). A segütà elt itul de "divina" al gh'è staa daa del Boccaccio. In
l'Epistola (induve a l'è no segür ch'la sia del Dant) direta a Cangrand de la
Scala, el Dant al cunferma el titul latin de l'övra: Incipit Comedia Dantis
Alagherii, Florentini natione, non moribus.

El prim a pruvà a vultà un quai toch de la Divina Cumedia l'è staa el Carlu
Porta, in tra i agn 1803 e 1805. La sua l'è stada una tradüziun libera, e dumà
de un quai pass de l'Infernu: se trata de un'antulugia de episodi che van del
prim cant (l'ünegh vultaa per intregh) a quel de set. Un quai ann püssee tardi
(in del 1860), el sciur Francesch Candian l'ha faa una tradüziun növa, che però
l'è limitada dumà a l'Infernu. In tra i tradüziun püssee muderni a pödum cüntà:



https://lmo.wikipedia.org/wiki/Dialett_comasch

El Comasch l'è on dialett occidental de la lengua lombarda, parlaa a Comm, in la
soa provincia e in del Canton Tisin.

El dialett comasch el ciappa el nomm de la città pussee importanta indove l'è
parlaa, cioè Comm, in de la Lombardia del nord, arent al lagh con l'istess nomm.
Fondamentalment, l'è ona variant settentrional de la lengua parlada a Milan, con
la qual l'è collegada grazie al pont formaa di parlà brianzoeu. Despess se sent
parlà anca de dialett comasch-lecches, anca se 'l dialett de Lecch (anca per
reson storigh), l'è pussee legaa al Milanes respett al Comasch. Ultimament s'è
taccaa a fà sù distinzion tra el dialett de Comm e quell de la sponda del lagh,
el laghee: in effett, 'sto parlà (del qual en troeuvom ona motta d'esempi,
grazie a l'opera del cantant Davide Van de Sfroos, de Mezzegra), l'è minga
istess del Comasch de città; anca i dialett de la val de Brengia, de la Val
Cavargna e de la Vall Alban hinn minga proppi compagn del Comasch. A bon cunt,
quei là poden vess consideraa tutt variant arios del Comasch, che le porten a
vegnì pussee vesin al dialett Tisines o al Ciavennasch. On'altra variant
interessanta del Comasch l'è quella parlada a Turaa: de fatt lilinscì se parla
on dialett puttost vesin a quei de la zona de Bust e Legnan e, a la lontana, de
Gajaa, Trecaa e Borbanee. El dialett comasch l'è parlaa anca in del Canton
Tisin: de fatt i parlà de Mendris e de Lugan hinn proppi compagn de quell de
Comm, anca se per reson de division politiga tra Italia e Svizzera la se sent
minga tant quella vesinanza chì e donca despess se fa ona distinzion, per
esempi, tra dialett comasch e dialett luganes.

Anca on quai dialett de la bassa Valtellina (la zona de Morbegn) e de la Val
Ciavenna (per esempi quell de Novaa) la gh'ha di influenz comasch.

Per el confront cont el milanes (che ciappom 'me standard del lombard) emm
mettuu esempi di dialett de

El lessegh comasch (soratutt quell de la città) el se deslontana minga tropp de
quell milanes. A l'è anca vera però che, anca a causa de la posizzion autonoma
de Comm respett a Milan, a gh'è ona quai diferenza, che la deventa ancamò pussee
netta in de la zona setentrional del lagh, indè che se poeuden sentì anca di
influss valtolitt. Te 'l chì on quai esempi de paroll comasch, a confront con
quei milanes:

On omm l'ha 'biuu duu fioeu. E ol più giovan da lor l'ha dii al sò padar: "Pà,
damm la part da la sostanza che me tocca!" e lù al gh'ha spartii foeu la
sostanza. E dopo minga tant dì, mettuu insema tutt i soeu robb, ol fioeu più
giovan l'è andaa foeu da la patria in on paes lontan, e lì l'ha buttaa via ol
fatt sò baraccand. Dopo che l'ha 'vuu fogaa foeu tutt, l'è vegnuu ona gran
miseria in quel paes, e lù l'ha comenzaa a vess in besogn. Al s'è movuu e al s'è
mettuu a servì on zittadin da quell sitt, che al l'ha mandaa foeura in la soa
campagna a curà i porci. E l'aveva ona gran voeuja d'impì ol ventar coi guss che
mangiavan in porci, ma nissun ghe 'n dava. Donca, tornaa in sè, l'ha dii:
"Quanti giornadee in cà da mè padar gh'hann pan in abbondanza, e chì mì moeuri
da la famm! Lassaroo lì e andaroo da mè padar e ga diroo: Pà, hoo faa on gran
error contra Dio e contra tì; Adess mì no meriti più d'ess ciamaa tò fioeu:
tegnom come un di toeu garzon". E soltaa in pee, l'è tornaa da sò padar. Quand
l'era ancamò lontan, ol sò pà al l'ha veduu e al s'è sentii toccà ol coeur, e
correndagh incontra al ga s'è buttaa al coll e l'ha basaa sù. E ol fioeu al
gh'ha dii: "Pà, hoo faa on gran error contra Dio e contra tì: mì no meriti più
da vess ciamaa tò fioeu". Ma ol padar l'ha dii ai soeu servitô: "Tiree foeura sù
l'ato ol vistii più bell e vistìl sù; metìgh l'anell in dii e metìgh i scarp; e
menee foeu on vedell da grassa, scannéll e mangemmal e femm on bon disnà; parchè
'sto mè fioeu l'era mort e l'è tornaa viv; l'era perduu e 'l s'è trovaa". E lì
hann comenzaa a pasteggià. Intant ol sò fioeu maggior l'era in campagna; e
tornand e visinandas a cà, l'ha sentii la musica e 'l ball. E l'ha ciamaa foeu
vun di servitô e al gh'ha domandaa: "Cosa l'è 'sta robba?" Quel al gh'ha
responduu: "L'è vegnuu tò fradel e ol tò pà l'ha mazzaa on vedell da grassa
parchè al gh'è tornaa san e salv". Ma a lù gh'è saltaa la bozzera e al voreva
minga andà in cà. Ol sò padar allora l'è vegnuu foeura e al s'è mettuu a
pregàll. E ol fioeu l'ha responduu e l'ha dii al sò pà: "L'è tanti ann che ta
servi e son mai andaa foeura on grizz di toeu ordan; e tì ta m'heet mai daa on
cavrett da fà on poscena coi mè amis; ma mò che l'è vegnuu a cà 'sto tò baraccon
che l'ha mangiaa foeu ol fatt sò coi slandri, tì par lù t'heet mazzaa on vedell
da grassa". E lù al gh'ha replicaa: "Tì, ol mè fioeu, ta seet sempar staa con
mì, e tutta la mia sostanza l'è toa; L'era però giust da fà on past e on rabadan
parchè 'sto tò fradell l'era mort e l'è tornaa a viv; al s'era perduu e 'l s'è
trovaa". Pietro Monti, Vocabolario dei dialetti della città e della diocesi di
Como, 1841, pag. 422

Coma diseva, donca, in di temp del primm re de Cipro, quand el famoso Goffred de
Buglion l'ha conquistaa la Terra Santa, l'è succeduu che una bella sciora de
Guascogna l'è andada in pellegrinagg al Sant Sepolcar e, vegnend indree, l'è
arrivada proppri a Cipro, e là la s'è imbattuda in certi forlin che ghe n'hann
faa de tutt i razz. E lee, avendigh minga poduu vegnìnn a vunna d'avèggh
giustizia, l'ha pensaa ben d'andà in del re; queivedun però gh'ha dii che l'era
inutil andà in del re, perchè lù l'era un trasandaa, bon de nagott, che invece
de tegnì in regola i baloss, se ne faseva fà 'dree anca lù de ogni manera: e 'l
diseva mai nient. A sentì 'sta pocca pinola quella donnetta, savend pù come fà a
vendicàss, tant per sfogàss un poo del sò dispett, l'ha pensaa de dàggh una
staffilada al re; l'ha trovaa el mezz de andàggh in cà, e caragnand la gh'ha
dii: "El mè scior, mì son minga vegnuda chì per 'vèggh soddisfazion de l'insult
che m'hann faa nò; ma tant per incavànn queicoss, voress che 'l m'insegnass coma
'l fa a toeuss in santa pas tutt i scherz che soo che ghe fann, perchè inscì
impararoo da lù a mandà giù anch mì quell che m'hann faa; che la sa el Signor
come ghe daress volontera anca el mè de sopportà, dal moment che se n'infotta de
tutcoss". El re, sentend 'sta robba, de poltron e insognaa che l'era semper
staa, come l'avess bevuu la grappa, l'ha comenzaa a dervì i oeugg, e l'ha
ordinaa subit de fà giustizia a quella donna, ma giustizia in sul seri; e poeu
minga domà per lee, ma contra tucc quij che se fuss ciappaa el gust de fà di
villanad a la soa maestà. Giovanni Papanti, Parlari italiani in Certaldo, 1875,
pagg. 184-185

Son per cuntàvv sù che in di temp dal primm re da Cipro, dopo che Goffredo da
Buglion l'aveva conquistaa la Terra Santa, è success che ona bella donna da
Guascogna l'è andada a visità ol Sant Sepolcro, e quand lee l'è tornada a Cipro
gh'è staa di oman cattiv che l'hann scehrzada. E lee l'ha creduu ben d'andà a
ciamà ol re; ma a gh'è staa quaidun che gh'ha dii da minga andà, perchè ol re al
sa sentiva migna ben e l'avaress faa ol viagg inutilment, e che la saress stada
piuttost rimproverada. Quand quella donna l'ha sentii 'sti robb chì, mezza
disperasa per vendetta, la s'è messa in ment d'andà dal re fasendigh cognoss la
sova povertà; e, arrivada là, la gh'ha dii: "Ch'al senta, scior, mì son migna
vegnuda da lù per cuntàggh sù la vendetta che m'hann fai, ma per sentì da lù
coma 'l fa a sopportà quij che ga fann a lù, affinchè anca mì possa imparà a
sopportài, e Dio voeur che podess ottenèll". Allora ol re, che l'era sempar stai
lì quiett, al s'è faa risentì, e da quell dì innanz al s'è mettuu a difend
rigorosament tutt i sò popol che fuss maltrattaa. ibidem, pagg. 630



https://lmo.wikipedia.org/wiki/Dialett_%C3%92lt_Mantu%C3%A0

Al dialèt Ólt Mantuà l'è un dialèt parlàt indèla zona ólta de la pruìnsa de
Màntua. L'è 'na parlàda galoitàlega lumbàrda de transiziun vers el Mantuà de
cità. El se 'nsömèa, ma l'è mìa istès, al bresà. Per inflesiù, cadènsa e mode de
dì a l'è un dialèt mescià 'ntra 'l bresà e 'l mantuà, 'n mès ai quai a l'è
'nficàt dét. Söl dialet ólt Mantuà al g'ha inflüènsa sura de töt al bresà, ma in
buna part pò a 'l mantuà, tant che di volte i carateristeghe i è de töcc du. In
serte zone al g'ha apò di influense: del cremones n'dela zona de Cané, e del
verones n'del zona de Ólta Mantuana.

Endèl dialèt alt mantoà se pöl troà divèrse variàncc: le parlàde dei paés de
Castiù, Castèl, Médule, Casalmór, Casarimàn, che i se tróa endèla part
nord-ucidentàla de la pruìncia de Màntoa, tacàcc al teretóre bresà, i è chèle
che se 'nsomèa de piö al bresà, tat sóta l'aspèt fonétich (e tòniga piö deèrta),
compàgn che del pont de vìsta lesicàl; 'na fasa 'ntermedia, caraterizada da la
perdita de quach fenomeno tìpich del bresà, la töl dét la zona de Àzula,
Gidisöl, Ceresàra, Cavriàna e Sulfrì.

La fasa 'ndo che gh'è piö afinità col mantuà lè chèla a oriènt: Ólta Mantuana,
Piübega, Gasòlt, Gùit, Redundèsch.

'Ndèi cumü de Monsanbàn, Ólta Mantuana, Pónti söl Mincio, arènt al cunfì co la
pruìncia de Veruna, se troa dei dialècc de tranzisiù col verones.

El fenomen el sè ampliat in di öltèm decen. La presiù de la lengua naziunàl en
söl dialèt lè avegnida atravers regol dè cumpurtamènt e canai diverse respett a
ön secul fa: menter alura i era i parlant de le class suciàl piö elevàcc a
“enzentilì” el sò dialèt col modelà la funedega sö l'italià per marcà i distanse
dai class piö bass, incö l'adeguamencc a l'italià el gh'è in ogni strat sucial,
facilitat de növ mod de viver, e de la difusiù di mass-media.

Mé dìghi dónca, che al tèmp del prim rè de Cìpro, dòpo fàta la conquìsta de
Terasànta dal Gotifré de Buglión, è capitàt che 'na gentìl dóna de Guascógna,
che l'éra andàda pelegrinà al Sepólcher, nel tornà indrè, riàda a Cìpro, la fü
insültàda vilanamènt da quàlch balòs. E lé, pasionàda e sènsa consolasión, l'ha
pensàt de andà a fàn rapórt al rè. Ma qualchedün i ghe dis che l'era fadìga
bütàda vìa, perchè 'l rè l'éra de vìta tant balórda e póch bóna, che no 'l fàva
mai giüsta vendèta dèi insült di àter, ma 'l sofrìva con brüta viltà quèi fat a
lü, in manéra che tücc quèi che gh'ìva quàlch ràbia, i la sfogàva con insültàl o
minaciàl a lü. La dóna, a sènter 'sta ròba, sènsa sperànsa de podìs vendicà,
l'ha pensàt, per solevàs de la sò nòia, de volì sgagnà la mizéria del rè. E la
va pianzènt denàns a lü, e la ghe dis: "Càra el mè siòr, vègni mìga denàns a té
perchè me spèti 'na vendèta de l'insült ch'i m'ha fat, ma a sodisfasión de quèl,
te préghi d'insegnàm cóme te fé a sofrì quèi insült ch'i fa a té, per imparà
cosè cóme g'hó de soportà el mè sènsa rabìm, che lo sa el Signór, se podès, te
'l donarès volentéra, giaché te 'n sé un cosè brào portadór". El rè, che fin
alóra l'éra stat tard e pégher, cóme se 'l se füs desmisià dal són, scomensànt
da l'insült fat a 'sta dóna, che l'ha vendicàt brüscamènt, l'è diventàt
rigorozìsim persecutór de tücc quèi che d'alóra inàns fazèsen qualcòza cóntra
l'onór de la sò coróna. Giovanni Papanti, I parlari italiani in Certaldo, 1875,
pag. 264-265

Dìze dóca che al tép del prém rè de Cìpro, dòp che Gofréd e Buiù l'ha ciapàt
Terasànta, è sücidìt che una sióra nòbila l'è nàda al Sepólcro en pelegrinàgio,
de dóe 'ndèl vègner endrè, riàda a Cìpro, da di balòs l'è stàda maltratàda pròpe
da paezà; del qual laùr lé, fàndo i sò lemèncc sènsa consolasiù, la g'ha pensàt
de nà a ricórer al rè; ma gh'è stat dit da vargü che la sarès stàda fatìga
sbatìda vià, parchè l'éra tat slenàt e bù de póch che 'nvéze de vendicà con
giustìsia i tórcc di óter, el na mandàa zó ànse tancc che i ga fàa agh a lü, con
una iltà de fà ergógna; e isè töcc quii che gh'ìa quàch brüzùr endèl stòmech, i
sa sfugàa col fàga di afróncc a lü. Sentèndo isè la fómna, pèrsa la sperànsa de
pudì ès vindicàda, per refàs a la mèi del sò dispiazér, l'ha decìs de pià 'l rè
en la sò mizéria; e, nàda aànti de lü pianzènt, la g'ha dit: "Mè siùr, mé no
ègne mìga dinàns de té parchè spére che ta ma èndichet de la oféza che i m'ha
fat, ma en compènso, te préghe che ta ma insègnet cóme te fét té a supurtà quèle
che sènte che i ta fa, en manéra che mé, 'mparàndo de té, pòse supurtà con
pasiènsa la mè; che, el Signùr el la sa, se pudès te la darès a té olontéra,
tànto che té g'hét le spàle bùne". El rè, che fina alùra l'éra stat tardìf e
pégher, cóme che 'l s'ès de desmisià in chèl momènt, scomensànt da l'asiù fàda a
'sta fómna, che l'ha castigàda a quèl Dìo, l'è deentàt persecutùr rigurùs fis de
töcc quèi che fès vergóta cóntra la dignità de la sò curùna. ibidem, pag. 265

Dìze dóca che al tèmp del prim rè de Cìpro, dòpo che Gofrédo de Buglióne l'ha
fat la conquìsta de Terasànta, è süsidìt che 'na nòbil sióra de Guascógna l'è
nàda 'n pelegrinàs al Sant Sepólcher e 'ndèl tornà endré de là, ariàda a Cìpro,
da quàlche birbàncc de óm l'è stàda maltratàda endèna bröta manéra. De 'sta
còza, lé sènsa consolasiù de sórt dolèndos, l'ìa pensàt de nàsen a lamentà
daànti al rè; ma gh'è stat dit da argü che se perdaràs la fadìga, perchè lü
l'éra tant débol e isé de póch che non solamènt no 'l fàa giüstìsia ai àlter de
le oféze risìide, ma ànse con öna viltà che la fa stómech el soportàa quèle
sènsa nömer fàte a lü: fin al punt che ognü che gh'aès quàlche argót per el cò,
el la sfogàa col fàga quàlche oféza o vilanìa. La dóna, sentèndo 'ste ròba,
desperàndo de podés vendicà, per vìga quàlche consolasiù del sò dolùr la s'è
fisàda de volì tö per el cül l'imbecilità de 'sto rè. Ed esèndo nàda pianzèndo
daànti de lü, la g'ha dit: "Càro 'l mè siòr, mé no vègne mìga a la tò prezènsa
perchè té te fàghe vendèta de l'oféza che m'è stàda fàda, ma a sodisfasiù de
quèla, te préghe che te m'ensègne cóme té te sopórte quèle che mé sènte che 't
vé fàde. Perchè, 'mparàndo da té, mé pòse soportà con pasiènsa la mia; che 'l la
sa 'l Signùr, cóme te la donarès vontéra, se podès, esèndo té isé brào de
toreràle!". El rè, che fin alùra l'éra stat indolènt e pìgher, cóme se 'l se
desmisiès dal són, scomensàndo da l'oféza fàda a 'ste dóna, che l'ha vendicàt
pròpria de rezù, l'è dientàt un perseguitadùr rigorùs de töcc quèi che d'alùra
inànse i ès comìs quàlche còza cóntra l'onùr de la sò corùna. ibidem, pag. 266

Ghe dìze dóca che ai tèmp del prim rè de Sìpro, dòpo che Gofrédo de Bügliù l'ìa
ciapàt la Téra Sànta, gh'è sücès che 'na gran scióra de Guascógna l'è 'ndàda per
deosiù al Sànto Sepólcro, e 'ndèl turnà, quand l'è riàda a Sìpro, l'è stàda
insültàda de quàlche balòs. Töta föra de lé per 'ste ròba, la vulìa endà del rè
a lamentàs. Ma vargü i g'ha dit che l'aràs trat vià el tèmp, perchè 'l rè l'éra
'n óm isè de póch, che óltre no éser gnà bù de vindicà le oféze fàde ai àter, el
supurtàa aca quìle ch'i ga fàa a lü; e sücidìa che töcc quii che gh'ìa vargót
cóntra lü, i se sfogàa col dìghen de töte le sórcc. La scióra, quand l'ha sintì
'ste laùr, sènsa sperànsa de vindicàs, e per cunsulàs a la méi, la s'è risólta
de cuionà la picolésa del rè. Per fà quést, l'è 'ndada de lü có le làgrime ai
öcc e la g'ha dit: "Car el mè sciór, mé no ègn mìga davànti a té có la sperànsa
de vindicàm da quél ch'i m'ha fat, ma per pregàt almén che te me dìze cóme te fé
a supurtà töte le oféze ch'i me dis ch'i ta fa; dizémel e isè podarò emparà a
supurtà la mia. E Dio sa, se 'l pudés fà, cóme te la darés untéra a té, che te
sé isè brào de supurtàn tànte". El rè, che fin alùra l'éra stat isè trascüràt e
isè pégher, cóme se 'l se fés desmisiàt töt endèna ólta, l'ha scomensiàt a
vindicà cóme va l'oféza ch'i gh'ìa fat a 'sta scióra, e l'è deventàt el pö grant
nemìch de töcc quii che dòpo 'ste laùr és fat vargót cóntra l'onùr de la sò
corùna. ibidem, pag. 267



https://lmo.wikipedia.org/wiki/Dialett

Un dialet (da la parola greca διάλεκτος, diálektos) l'è una variant d'una lengua
che l'è particulara d'un grüp de parlant. La categurizazion de dialet la
s'aplica de suvent ai carateristich di parlad regiunal, ma un dialet el pö vess
definii anca da alter fatur, cume la class sucial o el gener sessüal.

Int el parlà pupular, la parola "dialet" l'è druvaa de spess cume riferiment a
una lengua meno cugnussüü (püssee da tüt per i lenguv regiunal, presempi in
Italia o in India), suratüt quand che quej lenguv chì j'hinn no scrivüü o j'hinn
no standardizaa. De suvent, quela manera chì de druvà la parola "dialet" la
gh'ha una cunutazion pegiurativa perchè sturicamenet l'era cumpagnaa da un credo
che i lenguv minuritari i gh'aven mia d'impurtanza, e adritüra che i gh'aven no
un lessich o una strutüra sintatica. Per evità cunfüsion, i lenguista i dröven
de suent 'l termin varietà linguistega o semplicement varietà.

Un dialet el se distingua da j'alter per lessich, gramatica e parnonzia
(funulugia e prosudìa) Int i cas induè che se pö fa una distinzion dumà dal pont
de vista de la parnonzia, se dröva el termin "acent" inveci che "dialet", anca
se di volt int el parlà cumün de la gent i termin "dialet" e "acent" j'hinn
druvaa cume sinonim.

Un dialet che l'è tacaa a una class sucial particular el pö vess ciamaa
suciulet.



https://lmo.wikipedia.org/wiki/Dialet_piasentin

El dialet piasentin (dialët piasintëin) l'è el dialet parlaa int la pruincia de
Piasenza e el fa part de la familia di lenguv gallo-italich. L'è una parlada de
cunfin tra la lengua emilian rumagnöla e el lumbard insübrich, e l'è quindi
dificil de classificà. Seconda el Biondelli el fa part de l'emilian-rumagnöl.

El piasentin ver e propi, cont una quai diversità lesicala o legada a la
parnunzia di vucai, l'è parlaa int la cità de Piasensa, in Val Nür fina pü o men
al Punt de l'Oli , in Val Trebia fina a Trau, int i cumün de Carpanee e Cadé,
int la Val Tidon, int la Val Lüreta, indue se registra un quai müdament
vucaligh. Un temp, int la sula Piasenza esisteven ben quater variant diferent,
menter int i frazion l'era difüsa la parnunzia vucaliga de la campagna, che i
piasentin a ciamen dialët ariùs.

Int'la Val d'Arda (zonn de Castél Arquà e Fiurenzöla), cume incasì int un quai
cumün de la Pruvincia de Parma cumpagn de Fidenza e Sàls, el dialet el pò vess
anmò cunsideraa piasentin, anca se 'l gh'ha di particularità che 'l socien al
parmesan.

Int la zona de la pianüra nord-ucidentala, quela de Muntsei e Castelveder, la
parlada la diventa asquas cremunesa.

I parlad lumbard de un quai paes de la Pruvincia de Lod (San Roch, Caseli Landi
e Guardamei) el gh'ha giamò carateristich piasentin.

I dialet del Penin piasentin (int l'alta Val Nür, Val Cen, Val Trebia e Val
d'Avet) resülten despess intelegibil per i abitant di coi e de la pianüra,
perchè la parlada la se vesina a la lengua ligür, a 'na sua variant o a bun cünt
a 'na furma de transizion tra piasentin e genues. Per esempi, a Piasenza "malaa"
se dis malä, int el cumün di Farin inveci marottu.

Int i paes del Penin indue i frazion hen semper püssee distant dai caplögh
cumünai o se tröven al cunfin cun la Ligüria, i cadenz genues hin semper püssee
fort. Per esempi la parola piasentina al gat la diventa u gat al Ferèr e u gattu
int i sò frazion. A Uton se pò dì che 'l dialet el sia propi ligür.

A Bobi, infin, se parla un dialet un poo diferent dal piasentin, perchè Bobi l'è
semper staa un center de scambi sitüaa longh la Via de la Saa, al cunfin tra
l'Ultrepò, la Ligüria e 'l Piemont: l'è la zona di Quater Pruinc.

Un fenomen lenguistich tipich del Piasentin l'è la prostesi de la a, e per quest
un poo de parol giunten questa vucala a la furma tradiziunala, per esempi:

Una terza specificità del Piasentin, questa volta rispet ai alter dialet
emilian, l'è la presenza di vucai türbaa ö e ü: la prima l'è presenta suratüt
föra de Piasenza, la seconda inveci la se tröva depertüt.

Fenomen funetich se 'stu tipu poden vess truaa incasì in del Piemuntes e in del
Lumbard meridiunal (cumpagn del dialet paves, alter dialet de dificil
classificazion lenguistiga).

El piasentin el gh'ha minga una cudificazion urtugrafica definitiva. Per esempi,
l'è staa minga ciarii se 'l son de la s sunora el vaga scrit con la s o con la z
(se scriv cesa o ceza? Piasëinsa o Piazëinsa?); o se 'l son /k/ in fin de parola
el vaga scrit c o ch (se scriv pratich o pratic?).

Deciarazion üniversala di dirit de l'om, articul n. 1: Tüt i om e il don i nàsan
lìbar e cumpagn in dignitä e dirit. Tüt i g'han la ragion e la cusciinsa e i
g'han da cumpurtäs voin cun l'ätar cmé sa fìsan fradei.

Atezion: prubabilment i norm urtugrafigh i hen minga quei marcaa püssee sura.
Inultra a gh'è anmò el passaa remot, che al dì d'incö l'è sparii

Un òm al gh’ava dü fiö. E ‘l pö gióvan al diss a só pädar: "Papä, dèm la porziòn
di mè bèin ch’a ‘m tócan!" E ‘l pädar al ga fé la pärt a tüt dü. E dä lé a poch
dé al pö gióvan, miss insöm tüt al só, al ‘s n’andé via ind un pais lontàn, e
lamò al dsüpé tüt al só in stravizzi. E dop d’avìl consümä tüt, vèins una gran
calastrìa ind cól pais e lü al prinsipié a troväss ins la süta. E l’andé e ‘l
s’ha miss con vöin ad cól pais ch’a la mandé ind una só campägna a mnä föra i
animäl. E lü l’ariss vorì leimpass la pansa dil giänd ch’ mangiävan i grèin; ma
nsöin gh’in däva. Finalmèint, mtèind zä testa, al diss: "Quanta sarvitór in cà
‘d mè pädar i gh’han dal pän da trassen adree, e mé son ché ch’a mör ad fäm! Ma
mé a ‘m todrò süsa e andrò da mé pädar e ‘gh dirò: Papä, mé vöd ch’a i ho falä
contra Dio e dnänz a vó. Mé zä a ‘n son pö degn d’iess ciämä voss fiö; tgnìm cmé
vöin di vòstar sarvitór." E ‘l s‘ toss sö, e ‘l vèins da só pädar; e l’era
ancamò da lontàn, che só pädar el l’ha vist, e ‘l s’ha gomi, el gh’ha cors
incontra, e ‘l ga tré i brass al col e ‘l la basé. E ‘l fiö al ga diss: "Papä, a
i ho falä incontra la Signór e incontra ‘d vó; e ‘n son pö degn d’iess ciämä
voss fiö". Ma al pädar al diss ai sarvitór: "Svelti, tiree föra al vistii pö bèl
e mitìgal sö, e dègh l’anèl in man, e mtìgh il scärp in pè! E todi un vidél
grass e mazzél, ch’a vöi ‘ch mangióm e ‘ch fóm altolè. Parché al mé fiö ‘ch
l’era mort l’è risüssitä; n’a ‘s sava dova ‘l fiss, e ‘l s’è trovä". E i
prinsipièn a sganassà. Ma ‘l fiö pö grand l’era pr’i camp; e cm’al vèins indree,
quand al fé arand a cà, al sintì ch’i sonavän e i cantavän. E ‘l ciamé vöin di
só òm e ‘l ga dmandé coss l’era. E cóst al ga rispondé ch’era gnii só fradél e
só pädar l’ava mazzä un vidél grass, parché al fiö l’era tornä a cà san e sälav.
E lü al vèins nech, e ‘l n’a vriva pö andä in cà; e ‘l pädar gnì föra lü e ‘l
cminsé a imbonìl. Ma al fiö a rispondé a só pädar: "Tól, l’è tanta n ch’a ‘v
sèrav e ch’a fagh tüt a vòstar möd e ‘n m’hii mäi dat gnan un cravöt tant ch’a
podiss gódal coi mé compàgn, Ma ‘pena ch’è gnii ‘st vòstar fiö ch’al s’è mangiä
tüt al só con dil varän, hii bèin mazzä par lü un vidél grass!" Ma ‘l pädar al
ga diss: "Al mè fiö, tè ta stee sèimpar con mé, e cól ch’è mé l’è anca tó; Donca
l’era bèin giüst ch’ fassam festa e stèssam alégar, parché ‘st tó fradél ch’
l’era mort, l’è risüssitä, al s’era pers e ‘l s’è catä".

Fiurenzöla (Fiurinsöla) l'è un paes de la Val d'Arda, minga luntan de la
Pruvincia de Parma. Donca a digh che ind i temp dal prim re ad Cipro, dop che
Gutifrè 'd Büglion l'ha tot la Tera Santa, è sücess che üna bela siura 'd
Guascogna l'è andaa in pelegrinagg al Sepulcar e, in dal turnà indree, di baloss
ad vilan i l'ha insültaa fandgan ad mil generasion; e lee, in colra par na
pudèss miga sfugà, l'ha pensaa bin d'andà dal re; ma i gh'han dit ch'l'era timp
pers e rev cunsüm, parché al l'era ün umera e tant sinsa caratar, ch'al lassava
cur tant s'i 'gh pardivan al rispet a lü, cmè s'i favan üna quaich asion ai sò
südit; ansi, se a quaich d'on i 'gh favan dil munadi, al sa sfugava adoss a lü.
Lee, quand l'ha sintii csì, rabiusa d'an pudèss vendicà, gh'è 'gnii in mint
d'andà dal re a tucàgh al timp e stüssigàl; e la 's gh'è missa dadnans a caragnà
ind asta manera: "Ch'al diga: mì 'n vegn miga da lü cun la speransa ch'al la
faga pagà a quii baloss ch'i m'han insültaa; ma, tant pr'avè üna sudisfasion,
vurev ch'al m'insegnes cm'al fa a passà sovar a tüt cul ch'i 'gh fan e ch'i 'gh
disan, parché csì impararò anca mì a supurtà cun pasinsa la birichinada ch'i
m'han fat; e 'l sa 'l Signur sa 'gh la matrev ad cör ind al sò spali, post ch'al
gh'iva csì boni". Al re, che fin alora l'ava durmii dla grossa, quasi ch'al sa
fiss dassdaa d'ün sogn, l'ha prinsipiaa, a quii ch'han fat la truiada a cla
siura, a fàgla pagà agra e salaa; dop pò al la tota ins al seri da bon, e a quii
ch'n'astavan miga in regula tant cun lü, cmè cun i atar, a dàgl'adoss sinsa tant
ciaciar. Giovanni Papanti, Parlari italiani in Certaldo, 1875, pag. 356-357

Muntisei (Muntsé) l'è un paes de la bassa piasentina, minga luntan del Pò e de
la cità lumbarda de Cremona. Dighi donca che ind i temp dal prim re ad Cipri,
dop che Gotifrè ad Büglion l'ha cunquistaa la Tera Santa, è 'gnii che üna gran
sciöra 'd Guascogna l'è andata in pelegrinagg al Sepulcar e, ind al turnà indree
dal Sepulcar e rivada in Cipri, l'ha cataa di sciancon ch'i agh n'han fat üna
carta 'd tüt i giögh; lee, dasprada e ciarida dal dulor, l'ha pensaa ben da
ricur al re; ma da cui i gh'han dit ch'l'era tüt fiaa trat via, parchè lü l'era
acsè stüpid e imbecile che al s'na tudiva poch par lü, e men par i atar; e pò av
dirò fin tant che tüt cui a gh'andava mal i sò intaress, an savend miga con chi
sfugàss i sa sfugavan cuntra 'd lü. La dona, sentend acsè dandas persa d'an
pudìss vendicà, par sgüràss almen ün dent, la s'è missa in testa d'andàgh'n a dì
ad tüt li sort, e lee la gh'è andata dadnans ch'la cridava, e la gh'ha dit:
"Cara 'l mè sciör, mé vegni miga chì da lü par fà ch'al ma faga fà vendeta ad
tüt i insült ch'i m'han fat a mé; ma, par 'vìggh almen üna qualch sudisfasion,
al preghi che lü al m'insegna cm'al fa a purtà pasiensa ad tüt col che mé senti
ch'i fan a lü; parchè acsè impararò da lü a purtà con pasiensa tüt col ch'i m'ha
fat a mé; ma 'l Signor a la sa lü, sa pudiss, cma vuluntera a gh'al dariss a lü
da purtà, parchè a ved ch'al gh'ha li boni spali". El re, che fin a col dé l'era
acsè imbecile, cmè vön ch'a 's dasdess alora alora, cuminciand dal tort fat fat
a cla dona, ch'a l'ha vendicä ben, ma ben dò volte, l'è 'gnii rigurus contra
tüti cui che contra l'unur dla sò curona i avissan fat quaicoss da col de lee
andand avanti. ibidem, pag. 356-357

A digh donca che al tëimp dal prim re 'd Cipri, dop la presa 'd Tera Santa fata
da Gufred ad Bulion, vëins che üna siora 'd Guascogna l'andé in piligrinagg al
Sipolcar e, ind al turnä indree, rivä che la fé in Cipri, di balusson infam i
'gh fen üna figüra; tant che lee, lamintandas sëinsa pudéss dà pas, agh vëins in
mëint d'andä a fà riport al re; ma quarcdöi agh diss ch'la saré stä fadiga trata
via, parché l'era tant ün lasagnon e csè 'd poch spirit, che miga almà 'l fava
giüstisia ad quii ch'i favan a lü; al pont che chi gh'ava un quarch magon al
s'la sfugava con lü, fandagh quarch daspet o vargogna. Sintëind acsé la siora,
an cüntand mai pö d'avé sudisfasion, tant par fäss passä la maga, la 's miss in
testa 'd vuré trägh ind i ogg a 'stu re la sò miseria: e, fatas inans a lü
pianzëind, la 'gh diss: "Al mè sior, me 'n vegn miga dadnans a té parché
m'aspeta vindöta dla figüra ch'm'è stä fata ma, tant pr'ün bris ad cunsulasion,
at pregh ch'at m'insegn com'at fee a purtät via quili ch'i 'm disan ch'i 't fan,
che csé imparand da té, mé pössa purtä cun pasinsa la mia: che (al Signor al sa)
s'a pudiss, at la dunarev bëin vluntera, zà ch'at ja port acsé bëin". Al re, che
fëina alora l'era stä ün liscon, un pissafröd, cmé s'al sa dasdass, prinsipiand
da la figüra fata a 'sta siora, ch'al la fé pagä bëin salä, al n'in lassé pö
passä vüna a chissisia, ch'n'in fäss par l'avegn contra l'unor dla sò curona.
ibidem, pagg. 357-358



https://lmo.wikipedia.org/wiki/Dialet_l%C3%BCganes

El Lüganes l'è un dialet del Lumbard parlaa in de la zona de Lügan, in del bass
Cantun Tisin. L'è cumpagn assee del Cumasch e, insema al Mendrisiot, el
custitüiss el ram meridiunal del Tisines.

El dialet lüganes de cità a l'è, cume em giamò dit, bel vesin al Cumasch e
dunca, a la luntana, al Milanes. Insema al dialet de Belinzona l'è vün di centri
de la koiné ticinesa. Föra de la cità, inveci, a gh'è anmò di trat cunservativ
che, in certi cas, poden vess pütost particular.

Gh'era un om che l'aveva düü fiö. El minur, avend poch giüdizzi, l'ha dimandee
al peder la sò part de sustanza disend: “Peder, dem la purzion che me tuca!”. El
bon peder, sentend son demenda el se strengg en di spal, 'me par nu fé olter
frecass, e 'l da föra el fat sò a tücc düü. De lì a poch temp 'sto fiö de poch
cervel, avend vendüü ogni cossa, cun un bon marsüpi de danee l'è andee par el
mund a godèssala e menend una vita de prodigh cun di mal compagnii dend fond a
tüt cul spend e spand in ogni sort de vizzi. Prest prest el s'è truvee in grenda
miseria. L'è sücedüü che in del paes che lü l'eva, essendegh uan grenda crastia,
tücc murivan de fam; imaginev in che bisogn se truveve alura 'stu mezz disparee,
che l'aveva già cunsümee tüt. Ve disi che par no murì de la fam l'ha duvüü
cerché un padron, che u l'ha mandee sübit föra a pass i ciun in una sò massaria,
duve per la grend fam l'avrav mingiaa vuluntera i gend che mingiavan quei
purscii, ma nenca de quist u 'n pudeva avè par scudàss la fam. U gh'ha vedüü
alura a müdé vita e, pentii, al diseva en del sò cör: “Quanci in cà de mè peder
i mingian e bevan e ne ghe manca el pen, e chì mì crepi de fam? Ah, ne vöi fé
piü olter 'sta vita. Tornerò de mè peder e ghe dirò: Peder mì, hoo comiss un
grend pechee cuntra Diu e cuntra vü; nu sunt piü degn d'ess ciamee par voss fiö;
tegnìm in cà cum vün di voster famej e mì n'ho assee” Cusì disend, el se met in
viagg de la cà, quand el peder, vedendel a vegnì, benché scolz, senza capel e
strascichee cum un leder, u l'ha sübit cunussüü par el sò fiö e, sentendasa cum
öv tüt el cör de la cunsulzion, el cur in pressa a basàla e brasciàl sü cui
lagrim ai öcc del grend cuntent. E fiö, enca lü piangenda a tenta buntee de sò
peder: “Peder” el ghe dis “cher Peder, mì cunfessi che ho pechee e cuntra Diu e
cuntra de vü e nu puteva fà de pegg; nu meriti piü d'ess ciamee cul nom de de
voster fiö”. El bon peder süi dü pee el cumenda ai sò servitur d'andé a tö el
piü bel di vestii, capel, scarp e culzet, e l'ha vestii tüt de növ, dandegh
persina l'anel de met al dit; e cumendend de tö sübit el senguen e un vedel de
grassa vulend che se facess un grend past in segn d'alegria, disend: “'Stu mè
fiö l'era mort e l'è risüscitee; l'era perdüü e adess el s'è truvee”. E i han
cumenzee a mingià, bev e suné alegrament. In 'stu mezz de temp l'olter sò fiö,
venend a cà da la campagna e sentend 'sta legria, ne savend cosa foss sücedüü,
el ved en la cuntrada vün di servitor, e 'l ghe dis: “Cusa l'è 'sta cossa?” e lü
ghe rispond: “L'è turnee a cà el voster fradel e per mostré el sò cuntent voster
peder l'ha cumandee de tö el senguen a un vedel de grassa, e de fé un grend past
per la legria d'ess lü turnee san e salv”. Sentend 'sta növa, tüt cuntürbee e
pien de stizza 'sto olter fradel nu vuleva piü venì in cà per el grend dispett
che n'aveva; unde 'l peder l'è andee lü stess föra en cuntreda a pregàl de vegnì
en cà lü e ralegràss del ritorn de sò fradel. Me custü, scrulend el coo e
mugnend el dis a sò peder: “I hin sgià tanci an che mi ve servi, e mai hoo
trasgredii nenca vün di voster cumand, e vü ne m'avii nenca dee un bucin de gud
insema di mè amis. E quest olter vost fiö, che l'ha semper fee 'l baloss, e l'ha
prudighee tüta la sustenza cun quii de sasela, l'è apena rivee a cà che per lü
avii sübet mazzee el piü grass e gross di videi”. El bon peder alura rispond a
sò fiö disendegh: “O fiö, ti see pür che tì ti stee semper chì in cà mia e tüt
quel che 'l gh'è l'è tò; me per 'sto olter tò fradel l'è giüst che se faga
banchet e particuler alegria, perchè mì el credeva già mort e l'è turnee a vist,
l'era smarii, e adess el s'è truvee”. Die Landessprachen der Schweiz, 1819, pag.
416-418

Donca va cüntaroo ch'al temp dal prim re da Cipri, ul prim capii, dopu che
Gofree Büglion l'aveva liberaa la Tera Santa, una dona pulida da Guascona l'era
andaia in pelegrinagg al Sant Sepulcar, e turnand indree l'era capitada in mezz
a di baloss ch'i n'ha fai da lee ca sa pò dì da pesg. 'Sta povra dona, pudend
minga dàssan pas, l'ha pensaa d'andà a cüsài al re. Ma, quaididün avendagh dii
che l'avaress bütaa via ul fiaa, ca 'l re l'era un pantalon ca 'l lassava burlà
in tera i ingiüri senza fin ch'i fava a lü, figüras pö quij fai ai altar, l'è
restada lì un poo sura pensee; ma pö, rabiada da minga pudèss vendicà da quij
baloss, e vurendas pür tö una quai sudisfazion, l'ha risolt d'andà istess dal
re, se non altar par dàgh una bona tafiada sü quel sò fà da mincion. La va donca
dal re e, dopu avègh cüntaa sü caragnand la sua disgrazia, la ga dis: "Ca 'l
creda però minga ca mì sia vegnüda par dumandàgh giüstizia, soo ca la gh'ha seca
e mì vöi minga secàl; sont vegnüda doma par dumandàgh in grazia cuma 'l fa lü a
purtà in santa pas tücc i tort ca 'l ricev da tanti part, ca mì par vün nu trövi
più requi, e sa pudess ga 'l regalaress da cör". Ul re, ca l'era sempar stai
indurmentaa, a 'stu poch svegliarin al vert finalment i ögg e, cumenzand da
quela balussada a tirà giò sech cul stafil da la giüstizia, l'ha seguitaa inscì
senza remission fin ca l'è scampaa, cul più lassàn passà nanca una mezza.
Giovanni Papanti, Parlari italiani in Certaldo, 1875, pag 629-630.

Quii ch'ha mai - vedüü Lügan podan minga - imaginàss tüt la gent - cul cör in
man e gh'è di curs - per andà a spass e Lügan - l'ha fai prugress a s'è mai vist
- cumpagn d'adess l'è una vera - citadela dal nost cantun - la püssee bela.
Gh'em da bun - che i nost agent cunt ul bastun - e 'l pom d'argent beret növ - e
la montura ma quant l'è not - i fann pagüra. Tüt ul mund - l'è tüt istess ma da
tusann - ga n'è ch'a cress sura cent - setanta hinn bunn e tüt i alter - gh'hann
sü i calzun a la gran moda - vann adree e quant l'è bel - vann giò sül Che, ma
lur sann ben - che i giuvinot o prest o tardi - ga burlan sot. La sua bela -
capigliatüra la fann tajà - sura misüra. Se lur gh'avessan - düü barbis sumejan
om - propi decis. Anca i om - vann a la moda minga tant - in di vestii gh'è i
tusann - che tant ja lodan s'a gh'hann lungh - i sò cavii al cuntrari - 'sti
tusann i vann adree - a per ul coo e se gh'hann lungh - un poo i cavii i curan
sübit - a tajài giò. Cunt i dispens - ch'a riva chì l'è 'na pazzia - tegnìi
inscì. I dispens - quand i è finii sa pò ligài - ma ben pulii. Al nümer quater -
in pessina a gh'è dumà - 'na scaletina. Al prim pian - gh'hoo l'atelier la gent
par cred - hann da vedé. Bonn fest a tücc - i mè client e saroo tantu - ben
cuntent se sa regordan - un zichinin una volta a l'ann - del Garganin. 24
dicember 1925.

(ciapaa de Dizionario dei dialetti della Svizzera Italiana, vol. II - Centro di
dialettologia e di etnografia, Belinzona/Lügan, 1952-...)



https://lmo.wikipedia.org/wiki/Dialet_ferares

El dialet ferares (nom nativ: frares) a l'è un dialet emilian parlaa a Ferara,
in la püpart de la sua pruvincia e in d'un quai paes de la Pruvincia de Ruvigh
(la inscì ciamada Transpadana Feraresa).

El ferares, intes 'me dialet de cità e i sò variant arius, l'è minga parlaa in
tüta la pruvincia de Ferara: a Comacchio e Codigoro se parla un dialet pütost
carateristigh e isulaa; a Cento, Pieve di Cento e Argenta se parlen variant del
bulugnes; anca el dialet de Bondeno, un paesin miss al cunfin tra la Pruvincia
de Mantuva e quela de Ruvigh, l'è recugnussüü di lenguista 'me un dialet
indipendent del ferares. In de la bassa pruvincia de Ruvigh (cumün de
Castelmassa, Calto, Salara, Ficarolo, Gaiba, Stienta, Occhiobello, Fiesso
Umbertiano, Crespino, Papozze, Ariano nel Polesine, Polesella, Corbola, Melara e
Villanova Marchesana) vegnen parlaa alter variant del Ferares, che adasi adasi
ciapen carateristigh venezian (una testimunianza de 'sti parlad de transiziun se
pò truvà in del liber Canale Mussolini de l'Antonio Pennacchi). Anca un quai
cumün de la Pruvincia de Mantuva, 'me Felonica e Sermed el gh'ha un dialet
püssee ferares che mantuvan, già che quei parlà lì gh'han minga la Ü e la Ö.

El Ferares, insema al Mantuvan (e pö ad alter dialet minur, 'me 'l Guastales e
'l Mirandules) el furma la variant emiliana nord-urientala (ciamaa del Biondelli
propi "grüp ferares"). Una carateristiga primaria de quei dialet chì l'è la
cunservaziun de la A toniga, che la se müda minga in d'una E verta.

Un òm aveva doi fió. E al più picul 'd questi diss a sò padar: "Papà, dem la miè
pert di ben ch'a 'm toca!" e lù a 'gh divis al patrimoni tra 'd lor. E da lì a
poch dì, muciaa tut al sò, al fiol minor al s'n'andò in luntan paes e al
strusciò tut quèl ch'l'aveva, vivend in mezz ai bagord. E dop ch'l'avì
strascinaa tut al sò, in cal paes a 's gh'è fata 'na gran carestiè, e lù
prinsipiò a penuriar. L'andò e s'intruduss press a un sitadin 'd chii sit, ch'a
'l mandò int 'na sò campagna a custudir di porch. E l'era ridut a desiderar 'd
puters saziar dil giand ch'magnava i porch, e nsun gh'i 'n dava. Turnaa in se
stess, el diss: "Quant uperari in cà 'd miè padar gh'ha pan da magnar in
abundanza, e mì a son chì ch'a mor da la fam! A saltarò sù e andarò da miè padar
e a 'gh dirò: Ah! Papà, a i hò pecaa contra 'l ciel e in fazza a tì; A 'n son
più degn d'esser ciamaa tò fiol; tratam comè un di tò uperari". E al 's toss sù
e l'andò da sò padar. Intant ch'l'iera ancora da luntan, sò padar al vist, al
s'muvì a pietà e al gh'cors incontra e al s'agh butò brazz a col, e a 'l basò. E
al fiol al gh'diss: "Ah! Papà, a i hò pecaa in fazza al ciel e contra a tì; e a
'n son più degn d'esser ciamaa per tò fiol" E al padar diss ai servitor: "Prest,
tirè fora la vesta la più bela, e mtìgla 'doss; e mtìgh un anel in dida e di
scarp int i piee; E mnè chì un vdel grass, amazzèl e ch'a 's magna e ch'a 's
staga alegrament. Perchè 'st mè fiol l'iera mort e l'è arsuscitaa; al s'iera
pers e al s'è truvaa"; e i prinsipiò a magnar e bevar a la rica. A gh'iera 'mò
al fradel magior in campagna; e, int al turnar, acustandas a casa, al sentì a
sunar e a cantar. E al ciamò un di servitor e al gh'dmandò cossa iera 'sta roba.
E quest a 'gh diss: "L'è turnaa tò fradel e tò pader l'ha fat amazzar al videl
grass, perchè a l'ha ricuperaa san e salv". Lù però muntò in furia, e 'n vieva
più andar dentar. Al padar donca andò fora e prinsipiò a pregaral. Ma quel
arspos dsend a sò padar: "L'è tant an che mì a 't serv, e ch'a n'hò mai mancaa
una volta sola ai tò ordan, e t'an m'ha gnanch daa un cavret da godarm in
cumpagniè coi mè amigh; Ma 'dess ch'è turnaa 'st tò fiol, ch'ha strusciaa tut al
sò con dil donn 'd mala vita, t'ha amazzaa 'l vdel grass". Ma 'l padar al
gh'diss: "Fiol, tì t'è sempar con mì, e tut quel ch'a i hò l'è tò; L'iera ben
giust però 'd far gozzoviglia e 'd far ghirigagna, perchè 'st tò fradel l'iera
mort e l'è arsuscitaa, l'iera pers e al s'è truvaa". Bernardino Biondelli,
Saggio sui dialetti gallo-italici, 1853, pag. 236

A digh doncana che int i temp dal prim re ad Zipar, dop che Gufred ad Buglion al
cunquistiè la Tera Santa, a suzzdì che 'na sgnora 'd Guascogna l'andiè al
Sepolcar in pelegrinazz, e tarnand indree, arivada in Zipar, la fu da zert
birbun vilanament maltratada. E gliee, tuta dulenta par 'sta cosa, la pansò ben
d'andar dal re; ma diversi i 'gh dsì ch'la iera fadiga strusciada, parchè al re
al iera tant sregulaa e sì bricon che invez ad vendicar gl'ingiustizi fati ai
altar, a 'n badava gnanch a punir queli che il ëgh gneva fati a lù; e se qualch
d'un al iera instizzii con 'n altar, al sa sfugava fasendagh di dëspet e
disunurandal. Avend santii quest, la dona, dësprada pr'an s'puter vendicar, par
cunsularas dla sò noia la pansò ad oler punzar la pultrunisia dal re: e,
andandagh davanti pianzend, la dsì: "Sacra curona, mì a 'n ven brisa a la tò
presenza par utgnir vandeta dl'inzuria ch'a m'è staa fat ma, in sudisfazion ad
quela, a 't pregh che 't m'insegni com t'ij suport queli, che com i 'm dis, a 't
vien fati, e acsì regulandam da tì a possa pazientament la miè supurtar; che se
la putiss dunar, al sa ben Dio com a t'la daria vluntiera, savend che tì t'li
port tanta ben". Al re, che fin alora al iera sempar staa pigar e indulent, come
ch'al sa dësmisiass, spraprinzipiand da l'inzuria fata a cla dona, che al
vendicò severament, al dvantò un durissim persecutor ad chi contra l'unor dla sò
curona dop d'alora 'l faseva dal mal. Giovanni Papanti, I parlari italiani in
Certaldo, 1875, pagg. 212-213



https://lmo.wikipedia.org/wiki/DJ_BoBo

Peter René Baumann, cugnusüü cumè DJ BoBo (Kölliken, 5 genar 1968) l'è 'n
cantànt, cumpusitùr e balarìn svizzer. L'è vün dij poch cantànt del gener
Eurodance che fìn a incöö gh'han publicàa cunt succèss dij disch vün adree a
l'olter. Per 'sta resùn chì l'è ciamàa daj sò fan "King of Dance", anca se i sò
canzùn in dij ültim temp gh'han denter anca müsica pop e rock. In de la sò
müsica mèt insèmm pop e dance.

In dij ànn Vutanta Peter René Baumann gh'ha scuèrt la sò passiùn per la müsica e
in del 1985 l'è nàa a fà 'l DJ in de la cà dij giùvin "Tuchlaube" de Aarau. El
sò nòmm d'art l'era la sò firma che'l duperàva quand fasèva i disègn sül mür: a
sentì lüü se gh'ha ispiràa da persunàgg dij fümètt "Bobo, el re dij evasiùn".
Gimò l'an dopu l'è rivàa segund in del campiunàa svizzer de DJ. El gh'èva anca
la passiùn per la breakdance, che gh'ha imparàa in d'üna discoteca dal sò
manager d'incöö Oliver Imfeld. In dij ànn dopu l'è diventàa DJ de mestee in dij
discotech "Don Paco" de Wohlen (1986 e "Hazyland" (incöö "The Loft") de Lucerna
(1990-1991). In quej temp lì gh'han fàa la pruposta de fà el sò primm CD singul.
In del 1989 l'è venüü föra in dij negòzi ca canzùn I Love You: la vùs de dòna
l'èra de Sandra Studet, che dopu la gh'ha lauràa in de la televisiun cumè
muderatrìs. Oltri düü canzùn hin venüü föra in del 1991: Ladies in the House e
Let's Groove on. Intant DJ BoBo laurava cumè DJ resident in de la discoteca
"Oxa" de Zurigh e 'na quaj vòlta nàva in olter discotech cunt i sò canzùn. In
quej temp lì gh'eran anca insèmm a lüü in dij seràdi i balarìn Kurt Burger
("Curtis") e Daniel Burkart ("Dani"), che anca incöö fan part del corp de bal de
DJ BoBo e prugèten i turné, Burger aj cureografij e Burkart a la realisaziùn de
la grafica e dij scenografij.

La canzùn dopu, Somebody Dance With Me, l'è stàda fàda per la prima vòlta in
d'ün stüdi de registaziùn prufesiunàal, insèmm al famùs ingegnèr del sùn Axel
Breitung, che anca incöö el culàbura a scriif e fà canzùn. Gimò a la prima
esibiziùn in de la discoteca "Oxa" la gh'ha avüü succèss e l'è nàda in gir per
tütta la Svizzera. El 10 genar 1993 la canzùn l'è nàda denter in de la hit
parade svizzera a la 36ª pusiziùn e'l 14 marz 1994 l'è rivàda al nümer 1. I
apariziùn de DJ BoBo insèmm a Curtis, Dani ed a la cantànt Emel Aykanat (la vùs
de dòna de la canzùn) in dij olter discotech svizzer eren diventàa ün frach. La
cà discugrafica tedesca "EAMS" la gh'ha purtàa la canzùn anca in Germania, in
duvè l'8 giügn 1994 l'è entràda al nümer 32 de la hit parade. L'interèss per DJ
BoBo l'èra cresüü e l'era suvent in sü giurnàj cumè "Bravo" e "Popcorn". In de
l'estàa 1993 la cà discugrafica del cantànt americàn Rockwell gh'ha fàa causa
perchè segund lee el riturnèll de Somebody Dance With Me l'èra quasi l'istèss de
la canzùn Somebody's Watching Me. A la fin i se gh'han metüü d'acordu föra dij
tribunaj. In de l'autün 1993 l'è vegnüü föra anca el primm album, Dance With Me,
fàa in 200 ur insèmm ad Axel Breitung; gh'han pigliàa part anca Gutze Gautschi e
Mark Wyss, de la casa discugrafica "Fresh Music". 'St'album chì gh'aveva denter
anca i canzùn Keep on Dancing!, Take Control ed Everybody, che gh'ha avüü
succèss in de l'estàa 1994. El tour "Mega Dance Festival" gh'ha purtàa DJ BoBo
in gir per la Germania insèmm ad olter artist de la müsica Eurodance cumè
Haddaway ed i Culture Beat. Dürant 'sti cuncert chì Baumann gh'ha cugnusüü la sò
miee d'incöö, Nancy Rentzsch, che la cantàva per Haddaway e che la culaburàva
cunt el prugèt müsicàal 3-o-matic.

Giamò in de l'autün 1994 l'è vegnüü föra el segund album, There Is a Party; la
prima canzùn tiràda föra l'è stàda Let the Dream Come True; in pü gh'èren denter
anca Love Is All Around, There Is a Party e Freedom. In de l'autün 1995 DJ BoBo
gh'ha tacàa a girà in Europa per la prima vòlta cunt ün tour tücc sò; i cuncert
èren fàa in strutùri de 2.000-4.000 post e al'inizi gh'era l'esibiziùn dij
Backstreet Boys, che in quij temp èren minga cugnusüü. Semper in de l'autün 1995
l'è stàa publicàa el terz album, Just for You, che gh'aveva denter quaj remix
dij sò canzùn e la sò prima balàda, Love Is the Price, publicàda anca cumè
singul e presentàda in de la trasmissiùn televisiva "Wetten, dass...?". In del
setember 1996 el nòmm de DJ BoBo l'èra in del prugrama d'avertüra dij cuncert de
l'"HIStory Tour" de Michael Jackson fàa a Praga, Budapest, Bucarest, Musca e
Varsavia: 'sti cuncert chì èren stàa seguìi anca da 150.000 persuni.

In utuber 1996 DJ BoBo gh'ha publicàa el sò quart album, World in Motion, cunt i
canzùn Pray, Respect Yourself, It's My Life e Shadows in the Night (insèmm a la
Vienna Symphonic Orchestra Project). De 'st'album chì gh'ha vendüü 300.000 disch
cunt la cupertina tridimensiunàal, fàda in del Musée dij Egizi de Berlìn da Igor
Tillmann, fotograf specializàa in 'sti rob chì. Prima de fa vegnì föra el disch,
DJ BoBo gh'ha tacàa a lìt cunt la "Fresh Music" e l'è nàa via per creà la sò
növa cà discugrafica, la "Yes Music". Dopu Gutze Gautschi e Mark Wyss gh'hann
fàa dij publicaziùn cunter el succèss de DJ BoBo (növa ediziùn de Dance with Me
e'l liber Die vergessene Jahre, che'l vör dì "I ànn desmentegàa"). El tour
"World in Motion" l'è partìi in de l'autün 1996 cunt adree quater camion a
rimorchi e 50 persùni; in pü, in del prugrama d'avertüra, cantàven i *NSYNC de
Justin Timberlake, ch'i èren cugnusüü gnanca amò. El primm cuncert in Svizzera
l'è stàa fàa in del stàdi cuvèrt de Zurigh-Oerlikon; el 20 utuber 1996 tücc i
post hinn stàa vendüü: per i artist svizzer el sucedeva minga dal cuncert dij
Krokus del 1982. Dopu quel dì tücc i tour de DJ BoBo se fèrmen almanch üna vòlta
in quel sitt lì.

El quint album, Magic l'è vegnüü föra in de l'april 1998, e gh'aveva i singul
Where Is the Love e All Around the World. In de l'autün 1998 l'è iniziàa el tour
"Magic", che gh'aveva ün palch cumè ün paes ed üna pedana de 15 meter che la
nàva in mèzz a la gent. In quel temp lì l'è stàa publicàa anca el CD "Tour
Edition" de Magic, che gh'aveva denter anca la növa canzùn Celebrate. In del
marz 1999 l'è vegnüü sül mercàa el disch www.djbobo.ch - The Ultimate Megamix
'99, cunt denter vint canzùn ligàa insèmm. In del giügn 1999 gh'è stàa la
versiùn a l'avert del tour "Magic" in cinch sitt.

Quand l'èra adree a fà el sò tour "Magic" DJ BoBo lauràva gimò al sò nööf album,
Level 6, publicàa in de l'utuber 1999. Gh'hann tiràa föra i singul Toghether e
la balàda Lies. Per la prima vlta gh'ha culaburàa cunt oltre prudutùr: trìi
canzùn (Last Dy of 1999, Best of My Life e Nightfly) hinn stàa registràa a
Goteborg cunt Jonas Berggren dij Ace of Base. La cà discugrafica vurèva Nightfly
cumè prima canzùn de Level 6, ma DJ BoBo gh'ha dìi de no; Nightfly l'è stàda
inscì tiràda via da la tracklist de Level 6 e publicàda dumà in del 2002 cumè
bonus track de l'album Celebration. El tour "Mystasia" l'è iniziàa in del
dicember 1999 e gh'aveva cinch scenari diferent.

La preparaziùn de 'st'album chì l'è iniziàda gimò in del magg 2000, quand l'èra
stàa dumandàa ai fans dal sò sitt internet qual canzùn de succèss dij ann
Vutanta vurèven in del nööf disch. A la fin la canzùn l'èra What a feeling, che
l'è stàda registrada cunt la cantànt uriginàal, Irene Cara. Insèmm a lee DJ BoBo
gh'ha presentàa la canzùn in del prugrama "Wetten, dass...?". L'album Planet
Colors l'è stàa publicàa in del febrar 2001 e gh'aveva denter anca i canzùn Hard
to Say I'm Sorry e Colors of Life. El tour "Planet Colors", che gh'aveva quater
scenugrafij diferent, gh'ha purtàa DJ BoBo in gir per i pussee grand palazzètt
de la Germania e de la Svizzera. In del prugrama d'avertüra gh'èren i No Angels
e Marque.

In del 2002 DJ BoBo festegiava i sò des ann de cariera a grand livèll. In de
l'album Celebration gh'èren denter la növa versiùn de la canzun dij Kool & The
Gang cunt l'istess nomm ed olter toch de DJ BoBo in part refàdi da olter cantànt
cumè Melanie Thornton, Gölä, Emilia ed ATC. Ün pàr de canzùn cumè Somebody Dance
With Me e Pray hinn vegnüü föra cunt üna "versiùn 2002". El spetacul
"Celebration" l'è stàa fàa in de l'april 2002 a l'Arena de Oberhausen, in
Germania; i èren stàa invitàa ün frach de cantànt e dopu 'stu cuncèrt chì gh'è
minga stàa ün tour. El segund cuncèrt del 2002 l'è stàa fàa a Ulan Bator, in
Mungolia, in duvè DJ BoBo l'è stàa el primm artista ucidentàal a cantà in del
stàdi centràa de la cità, dinànz a'n frach de spetadùr. Anca se DJ BoBo gh'aveva
minga publicàa i sò CD in Mungolia, el sò succèss l'èra rivàa anca lì cunt la
difusiùn dij "bootleg".

La Coca Cola Spagna vurèva 'na canzùn per la sò rèclame de l'estàa 2002, a
cundiziùn che la füss prunta in des dì e mandàda in furmàa MP3; DJ BoBo gh'ha
mandàa la canzùn mambo Chihuahua, che dopu l'è stàda dàda ai radio: in poch temp
l'è rivàda al primm post dij classifich spagnöö e messicàn. In quel temp lì DJ
BoBo l'èra adree a preparà el sò nööf album Visions. A l'inizi de genar 2003 l'è
vegnüü föra el primm singul, I Believe, che l'èra denter in del disch inèmm a
Let's Come Together (We Are Family) ed a la canzùn uficiàal dij Campiunàa
Mundiaj de Sci Alpìn 2003, fàa a Sankt Moritz. El tour "Visions" l'è cuminciàa
in del magg 2003 e gh'aveva trìi scenari diferent. La roba növa del tour l'èra
la "band": per la prima vòlta sunàven dal vif la part pussee granda dij canzùn
cunt strument musicaj cumè chitàra, baterìa, percussiùn, tastèri e bass; la vùs
de dòna l'era anca amò in playback, ma i vùs de òm èren dal vif da la fìn dij
ànn Nuanta. El segund singul l'è stàa anca in Svizzera Chihuahua, che l'è
diventàda la canzùn pussee vendüda e la hit de l'estàa 2003. Anca in Francia
Chihuahua l'è stàda duperàda cumè canzùn de la rèclame Coca Cola, la hit de
l'estàa 2003 e la canzùn pussee vendüda (750.000 disch) per vündes setimànn.
Chihuahua gh'ha avüü succèss anca in Italia e in de la Republica Ceca, in duvè
l'è rivàda in segunda pusiziùn in tücc düü i sitt. In de l'autün 2003 l'è stàda
publicàda anca in Gran Bretagna (36m post) e Irlanda (11m post), e dopu anca in
Australia e Giapun. In Svizzera l'è vegnüda föra 'na versiùn techno-remix ed
anca 'n'album ciamàa Chihuahua, cunt denter i succèss d'estàa de DJ BoBo. In de
l'autün 2003 l'è stàa publicàa el disch Live in Concert, el primm album dal vif
de DJ BoBo. In del 2004 DJ BoBo se gh'ha ritiràa a preparà el sò nööf disch.

Gimò a fìn de nuvember 2004 DJ BoBo gh'ha preparàa quaj canzùn növa e anca i
scenugrafij del sò tour quand gh'èra ün showcase a Engelberg: l'argument del
tour l'èra i piràa, e alura el palch pareva 'na nàaf dij piràa cunt quatter
sceni diferent; la "nàaf", lunga 32 meter e larga 10, la nàva in mèzz a la gent.
L'album Pirates of Dance l'è stàa publicàa in del febrar 2005 e gh'aveva denter
la canzùn cunt l'istèss nòmm ed anca Amazing Life. El tour "Pirates of Dance"
l'è iniziàa in de l'april 2005 e l'è nàa in gìr per la Svizzera, la Germania e
la Pulonia; düü cuncèrt hinn stàa fàa in Francia a Disneyland Paris. In del
prugràma d'avertüra gh'èren Nicole da Silva e i Virus Incorporation, che fasèven
part anca del spetàcul principàal cumè grüpp acrubatich.

Anca se DJ BoBo gh'aveva gimò publicàa ün CD de remix e ün disch per festegià i
sò des ànn de cariera, in del febrar 2006 l'è vegnüü föra el sò primm Greatest
Hits. Cumè primm singul l'è stàa tiràa föra Secrets of Love, cantàa insèmm a
Sandra, che l'è stàda anca a l'ultim cuncèrt del tour "Pirates of Dance". El 1
agust 2006, dì de la festa naziunàal svizzera, DJ BoBo gh'ha fàa ün cuncèrt
speciàal "Greatest Hits"; i bigliètt per 'stu spetàcul chì èren vendüü dumà
insèmm a l'album Greatest Hits, e alura l'è stàa ciamàa anca el "cuncèrt del
ringraziament". DJ BoBo vureva che la gent la venìss vestìda de russ in de la
part sura, perchè 'l palch pareva 'na crùs bianca: inscì tücc insèmm fasèven la
bandera svizzera.

Quand l'èra nàa in ün prugràma de la televisiùn svizzera in de l'utuber 2006 DJ
BoBo gh'ha dìi che vurèva presentàss cumè rapresentant de la Svizzera a
l'Eurofestival 2007 de Helsinki. I Svizzer gh'hann dìi de sì e DJ BoBo gh'ha
presentàa 'na canzùn a la giuria. A la metà de dicember 2006 la giuria la gh'ha
ametüü la sò canzùn Vampires Are Alive a l'Eurofestival 2007 cumè rapresentant
de la Svizzera. El singul l'è vegnüü föra in Svizzera el 9 marz 2007 e in del
rest d'Europa el 20 april 2007, ma l'è stàa buicutàa da quaj radio. L'Aleansa
Evangelica gh'ha dumandàa de müdà el test de la canzùn u de ritiràla adiritüra
perchè periculusa per i giùvin; cunt üna petiziùn i cristiàn preucupàa e l'Uniùn
Demucratica Federàal gh'hànn tiràa sü 49.083 firmi per fà ritirà la canzùn; in
pü i se gh'ha apelàa al Cunsili Federàal per salvà la pàas püblica . Ma 'l 25
marz 2007 la canzùn l'è rivàda al segund post de la clasifica svizzera. El
Cunsili Federàal per rispùnd a la petiziùn se gh'ha riferìi a la libertà
d'opiniùn, a l'autonomia de la giuria e a la libertà dij operi de la ment: alura
se pudèva minga ritirà la canzùn. Üna giuria inglesa la pensava che Vampires Are
Alive la rivàss al segund post de l'Eurofestival, ma la canzùn le rivàda dumà
ventesima e l'è stàda eliminàda in dij semifinaj. DJ BoBo gh'ha cumentàa
l'eliminaziùn cunt la pruposta de müdàa el regulament de la gara.

L'album Vampires l'è stàa publicàa el 11 magg 2008 e gh'aveva denter i singul
Vampires Are Alive, We Gotta Hold On e Because of You. Gimò a la fin de nuvember
2007 DJ BoBo gh'ha presentàa el sò nööf tour a l'Europa-Park de Rust; el tour
"Vampires Are Alive" l'è iniziàa a la fin de april 2008 e gh'aveva in del
prugràma de avertüra i Room2012 e in quaj sitt anca i Magic Artists. La prima
part del tour l'è finìda a Erfurt el 29 magg 2008 perchè iniziàven i campiunàa
d'Europa de balùn in Svizzera e Austria. La segunda part l'è cuminciàda a
Ginevra el 6 setember 2008. Dal 25 utuber al 2 nuvember DJ BoBo l'è nàa a
l'Halloween Festival, in duvè gh'hann fàa vedè i imàgin pussee impurtant del
cuncèrt a l'Europa-Park. L'ultim sitt del tour l'è stàa a Berna ai primm de
nuvember 2008, in duvè gh'ha festegiàa la fìn del tour e l'inauguraziùn de la
"PostFinance Arena". Per 'stu tour chì gh'ha vendüü pussee de 150.000 bigliètt.
In de l'april 2008 l'è stàapublicàa el singul Olé Olé, tiràa föra de l'album Olé
Olé - The Party. El singul gh'aveva minga 'n videoclip ma l'è rivàa l'istess a
la 12a pusiziùn de la hit parade svizzera e a la 58a de quèla tudesca.

In del febrar 2010 l'è vegnüü föra l'album Fantasy, cunt denter el singul
Superstar. Per presentà el sò disch, DJ BoBo l'ha fàa dij cuncert riservàa a
poca gent: a Speyer, Lipsia, Berlin, Amburgh e Zurigh in febrar 2010, a St.
Anton e Monach de Baviera in marz 2010. El tour "Fantasy" - el 12m de DJ BoBo -
l'è cuminciàa in de l'estaa 2010 e l'è nà in gir per la Germania e la Svizzera;
la gh'èra stàda l'anteprima el 21 e'l 28 nuvember 2009 a l'"Europa-Park" de
Rust, in duvè l'è stàa fàa el videoclip de Superstar. In mezz al palch - granda
14,5 X 12,5 meter - gh'èra üna statua gigantesca de Buddha cunt sès brasc. Da
questa tournée la canta dal viif Jane Bogaert.

Peter René Baumann l'è cresüü a Kölliken, in del Cantùn Argovia, dumà cunt la sò
mama: el so pà l'è turnàa in Italia (el sò Paes) quand lüü l'èra gnanca amò
nasüü. Quand l'era ün giuvinòt giugava al balùn e l'è stàa anca el capitàn de la
sò squadra. I sò primm danee i gh'ha guadagnàa a cürà el camp de balùn de l'FC
Kölliken, danee che dopu faseva föra in discotech e muturètt. In del 1984 gh'ha
iniziàa a fà la scöla de ofelee e prestinee, che gh'ha finìi cunt succèss. El
gh'ha cugnusüü el sò pà dumà in del 2001; anca incöö gh'hann dij rapòrt. DJ BoBo
gh'ha la cà in del Cantùn Lucerna, in duvè el vìif insèmm a la sò segunda miee
Nancy Renztsch, che la laùra in del sò staff e che in dij ànn Nuanta gh'ha
cantàa in del prugètt 3-o-matic. I gh'hann düü bagaj. Da l'utuber 2006 DJ BoBo
l'è ambasciatùr del Prugrama Alimentàar dij Naziùn Ünìi, e per 'stu prugètt chì
gh'ha fàa el sò primm viàgg in Etiopia in de l'april 2007 e in Kenya in de
l'utuber 2009.

DJ BoBo gh'ha vingiüü pussee de 260 disch de or e 28 disch de plàtin in tücc el
mund, gh'ha fàa nà 31 canzùn in dij hit parade e l'è stàa premiàa des vòlt cunt
el "World Music Award" cumè "Artista svizzer che gh'ha vendüü pussee disch in
del mund". In de la metà dij ànn Nuanta gh'ha vingiüü ün frach de "Bravo Otto"
cumè cantànt pussee bràaf o spetàcul pussee bèll; in del 2002 gh'hann dàa
l'"Ehren-Otto" ("Otto d'Unur") cumè artista de l'ànn. In del 2006 i gh'hann dàa
ün disch de diamànt perchè gh'ha vendüü ün miliùn de CD in Svizzera. In de la sò
cariera DJ BoBo gh'ha vendüü pussee de 14 miliùn de disch.

I tour de DJ BoBo vègnen fàa cunt ün frac de atenziùn e ghe vöör 'n annètt bun
per prugetàj. I vègnen semper fàa 'n ànn sì e 'n ànn no. A cumincià dal tour
"Visions" del 2003, suna dal viif ün grupp de musicist. La formaziùn l'è furmàda
da Alex Vesper (bateria), Andreas Sigrist (chitara), Pierangelo Crescenzio
(bass) e Thomas J. Gyger (tastée); üna völta gh'èren Phil Dankner (tastée),
Zlatko Perica (chitara) e Hilko Schomerus (percussiùn). Dal 1998 insèmm a DJ
BoBo cantava in dij cuncert dal viif Anthony "Tone" Moriah; dopu che l'è mort,
in del 2009, l'è stàa rimpiazzàa da Jane Bogaert, che la cantava giamò in quaj
cuncert de DJ BoBo.

In de la part dedicàda a la Svizzera del "Miniatur-Wunderlands" de Amburgh l'è
stàa fàa in piscinìn ün cuncèrt del tour "Vampires Are Alive".



https://lmo.wikipedia.org/wiki/Cungjuunt_c%C3%BCnt%C3%A0bil

Un cungjuunt E {\displaystyle E} al è dii cüntàbil si al è equiputeent al
cungjuunt di intreegh natüraj N {\displaystyle \mathbb {N} } , i.e. si al esiist
una bigezziú da E {\displaystyle E} sü N {\displaystyle \mathbb {N} } (u N ∗
{\displaystyle \mathbb {N} ^{*}} , vidé plüü in bass) ; cheest chí al equivaar a
l'esistenza d'una bigezziú da N {\displaystyle \mathbb {N} } (u N ∗
{\displaystyle \mathbb {N} ^{*}} ) sü E {\displaystyle E} .

Naïvemeent, dí che un cungjuunt E al è cüntàbil al signifía che al è pussíbil da
cüntá ün a ün ognidü dij söö elemeent: sa i pöö nümerá i elemeent da E senza
umissiú ni repetizziú , druvaant töcc i intreegh natüraj.

Un cungjuunt cüntàbil al è infinii, par che equiputent a N {\displaystyle
\mathbb {N} } , ch’al è infinii. Però la recípruca a l’è falsa : al esiist di
cungjuunt infinii mia cüntàbil . Ul matemàtich Cantor, ch’a l’a intrudüii la
nuzziú da cüntabilitaa, al a demustraa che ul cungjuunt di nümar reaj, nutaa   R
{\displaystyle \ \mathbb {R} } , al è mia cüntàbil.

Par definizziú , ul cungjuunt N {\displaystyle \mathbb {N} } di intreegh naturaj
al è cüntàbil .

Ul cungjuunt N ∗ {\displaystyle \mathbb {N} ^{*}} di intreegh naturaj mia nüj al
è cüntàbil.

In efett, l'aplicazziú N ∗ ⟶ N n ⟼ n − 1 {\displaystyle {\begin{matrix}\mathbb
{N} ^{*}\longrightarrow \mathbb {N} \\n\longmapsto n-1\end{matrix}}} a l'è
bigetia.

Ul cungjuunt di intreegh natüraj pari, nutaa 2 N {\displaystyle 2\,\mathbb {N} }
, al è cüntàbil .

In efett, l'aplicazziú N ⟶   2 N n ⟼ 2 n {\displaystyle {\begin{matrix}\mathbb
{N} \longrightarrow \ 2\,\mathbb {N} \\n\longmapsto 2\,n\end{matrix}}} a l'è
bigetiva.

Ul cungjuunt di quadraa parfett, nutaa chí P {\displaystyle \mathbb {P} } , al è
cüntàbil.

Ul cungjuunt Z {\displaystyle \mathbb {Z} } di intreegh relatiif al è cüntàbil .

In efet, l'aplicazziú Z ⟶ N n ⟼ { 2 n si  n ∈ N − 2 n − 1 si  n ∈ Z ∖ N
{\displaystyle {\begin{matrix}\mathbb {Z} \longrightarrow \mathbb {N}
\\n\longmapsto \left\{{\begin{matrix}2n{\mbox{si }}n\in \mathbb {N}
\\-2n-1{\mbox{si }}n\in \mathbb {Z} \setminus \mathbb {N}
\end{matrix}}\right.\end{matrix}}} a l'è bigetiva.

Ul cungjuunt N × N {\displaystyle \mathbb {N} \times \mathbb {N} } di para
d'intreegh naturaj al è cüntàbil, par che l'aplicazziú

Ul cungjuunt Q {\displaystyle \mathbb {Q} } di nümar razziunaj al è cüntàbil
(vidé plüü sota una demustrazziú da chesta afirmazziú ).

Ul cungjuunt Q ¯ {\displaystyle {\overline {\mathbb {Q} }}} di nümar algebraich
(reaj u cumpless) al è cüntàbil . Cuma nissü di düü cungjuunt R {\displaystyle
\mathbb {R} } e C {\displaystyle \mathbb {C} } al è cüntàbil , sa en dedüiss
l'esistenza da nümar (reaj u cumpless) trascendeent.

In efett, si A {\displaystyle A} al è finii, alura a fortiori A {\displaystyle
A} al è al plüü cüntàbil .

Süpusemm adess A {\displaystyle A} infinii. Cuma ch’al è una paart mia vöja da N
{\displaystyle \mathbb {N} } , A {\displaystyle A} al amet dunca un plüü petit
elemeent. Notemm-al a 0 {\displaystyle a_{0}} .

Al síes n ∈ N {\displaystyle n\in \mathbb {N} } . Sa süpusa da iga pruvaa
l'esistenza d'elemeent da A {\displaystyle A} nutaa a 0 , a 1 , … , a n
{\displaystyle a_{0},a_{1},\ldots ,a_{n}} taj che:

Ul cungjuunt A ′ = A ∖ { a 0 , a 1 , … , a n } {\displaystyle A'=A\setminus
\{a_{0},a_{1},\ldots ,a_{n}\}} al è mia vöj par che A {\displaystyle A} al è
infinii, dunca A ′ {\displaystyle A'} al amet un plüü petit elemeent che sa l
nota a n + 1 {\displaystyle a_{n+1}} . Sa gh'a alura :

Sa a inscí mustraa par recürenza l'esistenza d'una sequenza ( a n ) n ∈ N ∈ A N
{\displaystyle (a_{n})_{n\in \mathbb {N} }\in A^{\mathbb {N} }} stregjameent
cressenta. Punemm B = { ( a n | n ∈ N } {\displaystyle B=\{(a_{n}\;|\;n\in
\mathbb {N} \}} . B {\displaystyle B} al è cüntàbil e cuntegnüü in A
{\displaystyle A} . Mustremm l'inclüsiú inversa. Al síes n {\displaystyle n}
elemeent da A {\displaystyle A} . La sequenza ( a n ) n ∈ N {\displaystyle
(a_{n})_{n\in \mathbb {N} }} a l’è stregjameent cressenta, dunca sa gh'a n ≤ a n
{\displaystyle n\leq a_{n}} , dunca dapress (ii) n ∉ A ∖ { a 0 , a 1 , … , a n }
{\displaystyle n\not \in A\setminus \{a_{0},a_{1},\ldots ,a_{n}\}} , dunca n ∈ {
a 0 , a 1 , … , a n } {\displaystyle n\in \{a_{0},a_{1},\ldots ,a_{n}\}} e dunca
n ∈ B {\displaystyle n\in B} .

Sa a inscí pruvaa che A = B {\displaystyle A=B} , e dunca che A {\displaystyle
A} al è cüntàbil .

Al síes E {\displaystyle E} un cungjuunt al plüü cüntàbil e F {\displaystyle F}
una paart da E {\displaystyle E} . Al síes φ {\displaystyle \varphi } una
bigezziú da E {\displaystyle E} sü una paart da N {\displaystyle \mathbb {N} } .
La restrizziú da φ {\displaystyle \varphi } a F {\displaystyle F} a l’è una
bigezziú da F {\displaystyle F} sü φ ( F ) {\displaystyle \varphi (F)} ch’al è
una paart da N {\displaystyle \mathbb {N} } , dunca al plüü cüntàbil dapress la
prupietaa chí-da-sura. F {\displaystyle F} étant equiputent a φ ( F )
{\displaystyle \varphi (F)} al è sí-istess al plüü cüntàbil .

I síes A {\displaystyle A} e B {\displaystyle B} düü cungjuunt cüntàbil . Al
esiist una bigezziú φ {\displaystyle \varphi } da A {\displaystyle A} sü N
{\displaystyle \mathbb {N} } e una bigezziú ψ {\displaystyle \psi } da B
{\displaystyle B} sü N {\displaystyle \mathbb {N} } . Definissemm:

Chesta aplicazziú a l’è bigetiva da A × B {\displaystyle A\times B} sü N × N
{\displaystyle \mathbb {N} \times \mathbb {N} } ch’al è cüntàbil . Dunca A × B
{\displaystyle A\times B} al è cüntàbil .

I síes E {\displaystyle E} e F {\displaystyle F} düü cungjuunt mia vöj, e f
{\displaystyle f} una aplicazziú da E {\displaystyle E} in F {\displaystyle F} .

1. Si f {\displaystyle f} al è ingetiva e si F {\displaystyle F} al è al plüü
cüntàbil , alura E {\displaystyle E} al è al plüü cüntàbil

f {\displaystyle f} a l’è ingetiva, dunca la indüiss una bigezziú da E
{\displaystyle E} sü f ( E ) {\displaystyle f(E)} . Adess, f ( E )
{\displaystyle f(E)} al è una paart da F {\displaystyle F} e al è dunca al plüü
cüntàbil . E {\displaystyle E} al è dunca al plüü cüntàbil .

2. Si f {\displaystyle f} al è sürgetiva e si E {\displaystyle E} al è al plüü
cüntàbil , alura F {\displaystyle F} al è al plüü cüntàbil

E al è al plüü cüntàbil , dunca al esiist φ : E → A {\displaystyle \varphi :E\to
A} bigetiva, cun A ⊂ N {\displaystyle A\subset \mathbb {N} } . Adess N
{\displaystyle \mathbb {N} } al è bé urdenaa, dunca E al pöö vess münii d'un bun
úrden (definii chí esplicitameent, senza ul recuurs abitüaal a l'assioma da la
scèrnida), pusaant ∀ ( a , b ) ∈ E 2 , a ≤ E b ⇔ φ ( a ) ≤ φ ( b )
{\displaystyle \forall (a,b)\in E^{2},a\leq _{E}b\Leftrightarrow \varphi (a)\leq
\varphi (b)}  ; alura, tüta paart mia vöja da E la gh’a un mínim.

Al síes y ∈ F {\displaystyle y\in F} , f {\displaystyle f} sürgetiva, f − 1 ( {
g a } ) {\displaystyle f^{-1}(\{ga\})} al è un sübcungjuunt mia vöj da E. Sa la
definiss alura :

Par custrüzziú , par tütt   y ∈ F , f ( g ( y ) ) = y {\displaystyle \ y\in
F,\,f(g(y))=y} , dunca l'aplicazziú g al è ingetiva. Ul cungjuunt E
{\displaystyle E} al è al plüü cüntàbil , dunca al risülta da 1. che F
{\displaystyle F} al è al plüü cüntàbil .

Plüü furmalameent, si I {\displaystyle I} al è un cungjuunt cüntàbil e si ( A i
) i ∈ I {\displaystyle (A_{i})_{i\in I}} a l’è una famèja da cungjuunt cüntàbil
, alura A = ⋃ i ∈ I A i {\displaystyle A=\bigcup _{i\in I}A_{i}} al è un
cungjuunt cüntàbil . I {\displaystyle I} al è cüntàbil , dunca al esiist una
bigezziú f {\displaystyle f} da N {\displaystyle \mathbb {N} } sü I
{\displaystyle I} , e par tütt i {\displaystyle i} da I {\displaystyle I} , A i
{\displaystyle A_{i}} veseent cüntàbil , al esiist una bigezziú λ i
{\displaystyle \lambda _{i}} da N {\displaystyle \mathbb {N} } sü A i
{\displaystyle A_{i}} . Sa l ponn alura :

φ {\displaystyle \varphi } a l’è bé una aplicazziú da che ul cungjuunt da rivada
a l’è A {\displaystyle A} gja che f ( a ) ∈ I {\displaystyle f(a)\in I} , dunca
λ f ( a ) ( b ) ∈ A f ( a ) ⊂ A {\displaystyle \lambda _{f(a)}(b)\in
A_{f(a)}\subset A} .

Mustremm che φ {\displaystyle \varphi } al è sürgetiva. Al síes x ∈ A
{\displaystyle x\in A} . Al esiist i {\displaystyle i} taal che x ∈ A i
{\displaystyle x\in A_{i}} . Al síes a ∈ N {\displaystyle a\in \mathbb {N} }
taal che i = f ( a ) {\displaystyle i=f(a)} . x ∈ A i {\displaystyle x\in A_{i}}
e λ i {\displaystyle \lambda _{i}} al è una bigezziú da N {\displaystyle \mathbb
{N} } in A i {\displaystyle A_{i}} , dunca ∃ b ∈ N , x = λ i ( b ) = λ f ( a ) (
b ) {\displaystyle \exists b\in \mathbb {N} ,x=\lambda _{i}(b)=\lambda
_{f(a)}(b)\,} , vargot ch’al dà bé x = φ ( a , b ) {\displaystyle x=\varphi
(a,b)\,}

Inscí, φ {\displaystyle \varphi } al è sürgetiva e N × N {\displaystyle \mathbb
{N} \times \mathbb {N} } al è cüntàbil , dunca A {\displaystyle A} al è cüntàbil
.

Íntal caas indúe I {\displaystyle I} al è finii, al è assée da retöö la
demustrazziú precedenta, però cun f {\displaystyle f} sürgetiva da N
{\displaystyle \mathbb {N} } sü I {\displaystyle I} .

Tüta reüniú al plüü cüntàbil da cungjuunt al plüü cüntàbil al è al plüü cüntàbil

Íntal caas indúe vargü A i {\displaystyle A_{i}} i è finii, al è assée da retöö
la demustrazziú precedent<, però cun λ i {\displaystyle \lambda _{i}} sürgetiva
da N {\displaystyle \mathbb {N} } sü A i {\displaystyle A_{i}} .

Sa la gjüstífega chí, cul jütt da vargüne da le prupietaa sura stabilide, la
cüntabilitaa dal cungjuunt   Q {\displaystyle \ \mathbb {Q} } . Tütt razziunaal
  r {\displaystyle \ r} sa l scriif d'almaanch una manera sota la furma p q
{\displaystyle {\frac {p}{q}}} , indúe   p ∈ Z {\displaystyle \ p\in \mathbb {Z}
} e   q ∈ N ∗ {\displaystyle \ q\in \mathbb {N} ^{*}}  ; cheest chí al signifía
che l'aplicazziú   f : Z × N ∗ → Q , ( p , q ) ↦ p q {\displaystyle \ f:\mathbb
{Z} \times \mathbb {N} ^{*}\to \mathbb {Q} ,(p,\,q)\mapsto {\frac {p}{q}}} a l’è
sürgetiva ; adess   Z {\displaystyle \ \mathbb {Z} } e   N ∗ {\displaystyle \
\mathbb {N} ^{*}} i è cüntàbil : ul sò prudüit cartesià al è dunca da l’istessa
manera cünàbil, e l'esistenza da la sürgezziú f la implica che   Q
{\displaystyle \ \mathbb {Q} } al è al plüü cüntàbil ; però al è infinii, dunca
cüntàbil .

Sa pöö mustrá da l’istessa manera che la sequenza ( x n ) n ∈ N {\displaystyle
(x_{n})_{n\in \mathbb {N} }} definida da la manera sigütaant la dà una bigezziú
intra N {\displaystyle \mathbb {N} } e ul cungjuunt di razziunaj positiif u
nüj :



https://lmo.wikipedia.org/wiki/Cumasch

El Comasch l'è on dialett occidental de la lengua lombarda, parlaa a Comm, in la
soa provincia e in del Canton Tisin.

El dialett comasch el ciappa el nomm de la città pussee importanta indove l'è
parlaa, cioè Comm, in de la Lombardia del nord, arent al lagh con l'istess nomm.
Fondamentalment, l'è ona variant settentrional de la lengua parlada a Milan, con
la qual l'è collegada grazie al pont formaa di parlà brianzoeu. Despess se sent
parlà anca de dialett comasch-lecches, anca se 'l dialett de Lecch (anca per
reson storigh), l'è pussee legaa al Milanes respett al Comasch. Ultimament s'è
taccaa a fà sù distinzion tra el dialett de Comm e quell de la sponda del lagh,
el laghee: in effett, 'sto parlà (del qual en troeuvom ona motta d'esempi,
grazie a l'opera del cantant Davide Van de Sfroos, de Mezzegra), l'è minga
istess del Comasch de città; anca i dialett de la val de Brengia, de la Val
Cavargna e de la Vall Alban hinn minga proppi compagn del Comasch. A bon cunt,
quei là poden vess consideraa tutt variant arios del Comasch, che le porten a
vegnì pussee vesin al dialett Tisines o al Ciavennasch. On'altra variant
interessanta del Comasch l'è quella parlada a Turaa: de fatt lilinscì se parla
on dialett puttost vesin a quei de la zona de Bust e Legnan e, a la lontana, de
Gajaa, Trecaa e Borbanee. El dialett comasch l'è parlaa anca in del Canton
Tisin: de fatt i parlà de Mendris e de Lugan hinn proppi compagn de quell de
Comm, anca se per reson de division politiga tra Italia e Svizzera la se sent
minga tant quella vesinanza chì e donca despess se fa ona distinzion, per
esempi, tra dialett comasch e dialett luganes.

Anca on quai dialett de la bassa Valtellina (la zona de Morbegn) e de la Val
Ciavenna (per esempi quell de Novaa) la gh'ha di influenz comasch.

Per el confront cont el milanes (che ciappom 'me standard del lombard) emm
mettuu esempi di dialett de

El lessegh comasch (soratutt quell de la città) el se deslontana minga tropp de
quell milanes. A l'è anca vera però che, anca a causa de la posizzion autonoma
de Comm respett a Milan, a gh'è ona quai diferenza, che la deventa ancamò pussee
netta in de la zona setentrional del lagh, indè che se poeuden sentì anca di
influss valtolitt. Te 'l chì on quai esempi de paroll comasch, a confront con
quei milanes:

On omm l'ha 'biuu duu fioeu. E ol più giovan da lor l'ha dii al sò padar: "Pà,
damm la part da la sostanza che me tocca!" e lù al gh'ha spartii foeu la
sostanza. E dopo minga tant dì, mettuu insema tutt i soeu robb, ol fioeu più
giovan l'è andaa foeu da la patria in on paes lontan, e lì l'ha buttaa via ol
fatt sò baraccand. Dopo che l'ha 'vuu fogaa foeu tutt, l'è vegnuu ona gran
miseria in quel paes, e lù l'ha comenzaa a vess in besogn. Al s'è movuu e al s'è
mettuu a servì on zittadin da quell sitt, che al l'ha mandaa foeura in la soa
campagna a curà i porci. E l'aveva ona gran voeuja d'impì ol ventar coi guss che
mangiavan in porci, ma nissun ghe 'n dava. Donca, tornaa in sè, l'ha dii:
"Quanti giornadee in cà da mè padar gh'hann pan in abbondanza, e chì mì moeuri
da la famm! Lassaroo lì e andaroo da mè padar e ga diroo: Pà, hoo faa on gran
error contra Dio e contra tì; Adess mì no meriti più d'ess ciamaa tò fioeu:
tegnom come un di toeu garzon". E soltaa in pee, l'è tornaa da sò padar. Quand
l'era ancamò lontan, ol sò pà al l'ha veduu e al s'è sentii toccà ol coeur, e
correndagh incontra al ga s'è buttaa al coll e l'ha basaa sù. E ol fioeu al
gh'ha dii: "Pà, hoo faa on gran error contra Dio e contra tì: mì no meriti più
da vess ciamaa tò fioeu". Ma ol padar l'ha dii ai soeu servitô: "Tiree foeura sù
l'ato ol vistii più bell e vistìl sù; metìgh l'anell in dii e metìgh i scarp; e
menee foeu on vedell da grassa, scannéll e mangemmal e femm on bon disnà; parchè
'sto mè fioeu l'era mort e l'è tornaa viv; l'era perduu e 'l s'è trovaa". E lì
hann comenzaa a pasteggià. Intant ol sò fioeu maggior l'era in campagna; e
tornand e visinandas a cà, l'ha sentii la musica e 'l ball. E l'ha ciamaa foeu
vun di servitô e al gh'ha domandaa: "Cosa l'è 'sta robba?" Quel al gh'ha
responduu: "L'è vegnuu tò fradel e ol tò pà l'ha mazzaa on vedell da grassa
parchè al gh'è tornaa san e salv". Ma a lù gh'è saltaa la bozzera e al voreva
minga andà in cà. Ol sò padar allora l'è vegnuu foeura e al s'è mettuu a
pregàll. E ol fioeu l'ha responduu e l'ha dii al sò pà: "L'è tanti ann che ta
servi e son mai andaa foeura on grizz di toeu ordan; e tì ta m'heet mai daa on
cavrett da fà on poscena coi mè amis; ma mò che l'è vegnuu a cà 'sto tò baraccon
che l'ha mangiaa foeu ol fatt sò coi slandri, tì par lù t'heet mazzaa on vedell
da grassa". E lù al gh'ha replicaa: "Tì, ol mè fioeu, ta seet sempar staa con
mì, e tutta la mia sostanza l'è toa; L'era però giust da fà on past e on rabadan
parchè 'sto tò fradell l'era mort e l'è tornaa a viv; al s'era perduu e 'l s'è
trovaa". Pietro Monti, Vocabolario dei dialetti della città e della diocesi di
Como, 1841, pag. 422

Coma diseva, donca, in di temp del primm re de Cipro, quand el famoso Goffred de
Buglion l'ha conquistaa la Terra Santa, l'è succeduu che una bella sciora de
Guascogna l'è andada in pellegrinagg al Sant Sepolcar e, vegnend indree, l'è
arrivada proppri a Cipro, e là la s'è imbattuda in certi forlin che ghe n'hann
faa de tutt i razz. E lee, avendigh minga poduu vegnìnn a vunna d'avèggh
giustizia, l'ha pensaa ben d'andà in del re; queivedun però gh'ha dii che l'era
inutil andà in del re, perchè lù l'era un trasandaa, bon de nagott, che invece
de tegnì in regola i baloss, se ne faseva fà 'dree anca lù de ogni manera: e 'l
diseva mai nient. A sentì 'sta pocca pinola quella donnetta, savend pù come fà a
vendicàss, tant per sfogàss un poo del sò dispett, l'ha pensaa de dàggh una
staffilada al re; l'ha trovaa el mezz de andàggh in cà, e caragnand la gh'ha
dii: "El mè scior, mì son minga vegnuda chì per 'vèggh soddisfazion de l'insult
che m'hann faa nò; ma tant per incavànn queicoss, voress che 'l m'insegnass coma
'l fa a toeuss in santa pas tutt i scherz che soo che ghe fann, perchè inscì
impararoo da lù a mandà giù anch mì quell che m'hann faa; che la sa el Signor
come ghe daress volontera anca el mè de sopportà, dal moment che se n'infotta de
tutcoss". El re, sentend 'sta robba, de poltron e insognaa che l'era semper
staa, come l'avess bevuu la grappa, l'ha comenzaa a dervì i oeugg, e l'ha
ordinaa subit de fà giustizia a quella donna, ma giustizia in sul seri; e poeu
minga domà per lee, ma contra tucc quij che se fuss ciappaa el gust de fà di
villanad a la soa maestà. Giovanni Papanti, Parlari italiani in Certaldo, 1875,
pagg. 184-185

Son per cuntàvv sù che in di temp dal primm re da Cipro, dopo che Goffredo da
Buglion l'aveva conquistaa la Terra Santa, è success che ona bella donna da
Guascogna l'è andada a visità ol Sant Sepolcro, e quand lee l'è tornada a Cipro
gh'è staa di oman cattiv che l'hann scehrzada. E lee l'ha creduu ben d'andà a
ciamà ol re; ma a gh'è staa quaidun che gh'ha dii da minga andà, perchè ol re al
sa sentiva migna ben e l'avaress faa ol viagg inutilment, e che la saress stada
piuttost rimproverada. Quand quella donna l'ha sentii 'sti robb chì, mezza
disperasa per vendetta, la s'è messa in ment d'andà dal re fasendigh cognoss la
sova povertà; e, arrivada là, la gh'ha dii: "Ch'al senta, scior, mì son migna
vegnuda da lù per cuntàggh sù la vendetta che m'hann fai, ma per sentì da lù
coma 'l fa a sopportà quij che ga fann a lù, affinchè anca mì possa imparà a
sopportài, e Dio voeur che podess ottenèll". Allora ol re, che l'era sempar stai
lì quiett, al s'è faa risentì, e da quell dì innanz al s'è mettuu a difend
rigorosament tutt i sò popol che fuss maltrattaa. ibidem, pagg. 630



https://lmo.wikipedia.org/wiki/Cucurbita_pepo

El söchèl o la söchèla (Cucurbita pepo L.) l'è öna spéce de la faméa botànica
dele Cucurbitaceae, i quai fröcc i vé dopràcc zèrp.

L'è öna pianta anöala col gamp erbadegh flesibol. La pianta la fà sö dei fiùr
monosesuàcc. I fiur mascc i è stérii, ma nesesàre per l'empolinassiù dei fiùr
fèmina, che i narà a furmà 'l fröt. L'empolinassiù la sa cumbina grasie a i
'nsècc o al vènt (ésta la vicinansa dei fiur mascc e fèmina 'ndela stèsa
pianta). El fiur de söca, o fiur de söchèl, de culùr zalt-aranciù, l'è 'n grant
doprat en cüzina, tat crüt quàt còt.

La pianta dei söchèi la cres bé end'ön clima mitigàt e an puzisiù al sul e con
tata argia. L'è 'na pianta che la fa rotasiù trienala, e se pöl cultiàla ensèma
co le sìgole, coi fazöi rampegancc e la 'nsalada El teré 'l g'ha da vès laurat
bé bé, profunt e drenàt perchè la patés i restagn de aiva, e pié de sustanse
urganeghe. Per votègner fröcc de qualità se g'ha bezógn de mèter quater o sich
quintai de lödam madür per sènto méter quadracc. El lödam el g'ha de vès sotràt
a profondità de pö o meno quaranta ghèi. Sö teré bèi lauràcc, semai che le
piante i è distante asé (densità de méno de 1,4 piante per méter quadrat) al
rendimènt el pöl rià a 40-45 fröcc per pianta. Bòa catà sö i fröcc da vot a dés
setemane de la sùrna, amò zèrp, perchè quan che 'l fröt l'è madür del töt el
g'ha déter en mòcc de somésa che 'l la rènt mia pö bù de maià.



https://lmo.wikipedia.org/wiki/Cortell

On cortell (variant locai: [kor'tɛl], [kur'tel], [kur'te], [kur'til]) l'è on
arnes doperaa per tajà a man on queicoss. L'è faa su de 'na lama con scià ona
ponta e almeno vun di bord afilaa, e missa sora on manegh pu o meno curt. I
cortei hinn vun di arnes pussee antigh mai doperaa de l'omm: i primm lamm eren
faa de seles o de ossidiana, intant che poeu hinn staa doperaa vari metai
(aramm, bronz, ferr e, al dì d'incoeu, l'azzal - o l'argent). L'ha semper
conservaa la soa forma, e l'è present in sui tavol de cusina insemma al piron e
al cugiar a partì del Medioev. A l'è doperaa soratutt in del cusinà, ma l'è anmò
on'arma in dotazion a tucc i soldaa del mond. El cortell el ven doperaa anca in
de l'artisanaa, per esempi per intajà el legn.

La parolla cortell la riva del latin volgar cultellus, che l'è on diminutiv del
classegh culter (in origin, la lama de l'araa). L'è doperaa in tutt i lengov
romanz (aragones cuitiello, asturian cuchiellu, catalan cotell o coltell, cors
cultedda, frances couteau, spagnoeu cuchillo, normann couoté, ocitan cotèl,
romen cuțit, sicilian cuteddu, vallon coutea, piemontes cotel, ligur cotello,
venet corteło, romanc cuntè, napoletan curtiello, sardegnoeu gurteddu). La
parolla latina l'è rivada anca in alter lengov, compagn del breton kontell e 'l
galles cylell. In forlan se dopera la variant curtisc, intant che in portoghes
ghe disen faca.



https://lmo.wikipedia.org/wiki/Catalan

La lengua catalana l'è una lengua rumanza parlaa da circa des milion ad person
in Andora, Francia, Spagna (Catalogna) e incasi' in Sardegna (a Alghero). Al
dialet parlaa int'la comünità Valensiana l'è ciamaa valencià, mentar cul parlà
in t'jisul Balear l'è ciamaa balear. Al Catalan l'ha influenzaa tanta lengu
regiunal d'Italia, suratüt cui che j'henn parlaa int'i region che j'henn stat
suta a la duminazion d'Aragona.

Del 1861, Manuel Milà e Fontanals i hann prupost una division del catalan in dü
bloch dialetal: Catalan uriental e Catalan ucidental. Quela division chì la
gh'ha no una linea precisa che, l'è pütost un grüp de zonn de transizion, föra
che per el cas di isul.

Pare nostre, qui esteu en el cel, (Pader noster che te seet in céel) sigui
santificat el vostre nom, (che'l sia fáa sant el to nom) vingui a nosaltres al
vostre regne, (che'l vegna 'l to regn) faci’s la vostra voluntat, (che'l sia fáa
'l to Vurè) aixì en cel come en la terra. (inscí 'ma in Céel, anch in sü la
tera) El nostre pa de cada dìa doneu-nos avui, (Dan incö el nost pan de tücc i
dí) i perdoneu-nos les nostres culpes, (e perdunen i noster pecáa) aixì com
nosaltres perdonem els nostres deutors. (inscí cum anca nüm ghe perdúnum a quij
che n'hàn fáa un tòrt) I no permeteu que nosaltres caiguem en la temptació (e
ménen minga in de la tentassiún,) ans deslliureu-nos del mal, amen (ma libéren
del máa e che'l sía inscí!).



https://lmo.wikipedia.org/wiki/Carl_Maria_Maggi

Carl Maria Maggi (Milan, 3 Magg 1630-1699) l'è staa un famos poeta e autor de
cumedie en la lengua milanesa, famos anca per aver inventaa el personagg del
servidor Meneghin che l'è poeu diventà la mascherà pusèè popular del carneval
ambrosian e perfin el suranomm di tucch i milanes .

El Maggi l'ha criticàà in di sò over la decadenza de la nobiltà milanesa sota de
la dominazion spagnòla. Da giovin l'aveva viaggiaa tant, e poeu del 1656 l'é
tornaa a Milan e del 1661 a l'aveva ottenuu la nòmina a secretari del Senad
Milanes, che l'ha mantegnuu fina a la mòrt, del 1699. A l'era stàa musicista in
del Domm de Milan, e l'aveva toeut la laurea in legg a l'Università de Bològna.

El Maggi l'ha scrivuu sia in italian, che in latin e fin in spagnoeu. In milanes
el Maggi l'ha scrivuu divers poesìi e cinch comedi, con protagonista la maschera
de Meneghin Pecenna.

In del pass de la comedia "I consigli di Meneghino", se ved l'ésit "necessitàe"
al pòst de "necessitaa", druvaa al dì d'incoeu. L'inizzi:

In quest pass de la comedia "Il concorso de' meneghini", gh'è na bela difèsa del
parlà milanes. L'inizzi:

In de la poesìa "Racconto di una paura dei ladri in casa", el Maggi el descriv
j'effet de vegh i làder in cà. L'inizzi:

In de la poesìa "Trattenimento dell'autore in villa", el Maggi el cunta ona
giornada intrega passada in campagna. L'inizzi:



https://lmo.wikipedia.org/wiki/Cantun_Tisin

El Canton Tesin (in Todesch, Frances e Romanc Tessin; Talian: Ticino) l'è 'l
canton püssee a süd de la Sguizzera. El ciapa el sò nom del fiüm Tesin che 'l
ghe passa in del mezz, de la funt al Pass de la Nuvena (tudesch: Nufenenpass) al
Lagh Magiur.

La lengua ufficial del Canton Tesin l'é 'l Talian. L'è parlaa departutt anca 'l
lombard occidental (variant ticinesa), ma l'è minga recognussuda a nivel
ufficial. El Canton Tesin el forma, insemma ai val Mesolcina, Calanca, Bargaja e
Pos'ciav (del Canton Grison), la Svizera Taliana. In del Comun de Bosch/Gürin on
quejivun el parla on patovaa todesch, el "Guriner/Guryner Titsch" o "Ditsch"
(dialett de la lengua Walser).

I dialet del Cantun Tisin poden vess spartii in düü grüp: quei sota al Munt
Scender e quei che se tröven sura de quel. I dialet del Sotascender (quei de la
zona de Ciass, Mendris e Lügan) hin cumpagn assee di dialet cumasch e varesot
parlaa in Italia; i dialet del Surascender (zona de Belinzona, Lucarn e di vai
Verzasca, Magia, Bregn e Leventina) inveci gh'han carateristigh particular,
püssee cumpagn a quei del Lumbard Alpin e dunca di lenguv returumanz. I dialet
del Surascender vegnen parlaa anca in l'alta Val d'Ossula.

El dialett del Italian parlaa in del Canton l'è particolaa. Gh'hinn di influenz
lessicaj del todesch (lengua pussee parlada in de la federazion), del frances e
del lombard.

In de l'epoca antiga, i territori del Canton hinn staa abitaa de la tribuu de
sciocch celtegh, i Leponz. Pussee tard, probabilment in l'epoca de la dominazion
de l'August, la region l'è stada ciapada dent in de l'Imperi Roman. Dopo la
ruvina de l'Imper Roman de Ocident, la region l'ha patii on poo j'istess
tribuleri de la Lombardia: l'è stada sota ij Ostrugot, i Longobard e i Franch.

In de l'Età de Mezz, la region l'è stada uget de cuntesa in tra i cumün liber de
Milan e Com. In del secul XIV l'è stada cunquistada dal Dücaa de Milan ma
intant, in del secul XV, i cunfederaa svizzer i s'eren lanciaa a cunquistà i ter
a süd di Alp in del curs de tre campagn diferent. El Cantun Uri l'ha cunquistaa
una volta per tüt la Val Leventina, giamò in del 1440, dopu che intra 'l 1403 e
'l 1422 una part de quest ter, giamò una volta cunquistaa de Uri, eren staa
perdüü. In del mes de marz del 1440, l'è staa firmaa l'acord de pas in tra 'l
Dücaa de Milan e i Svizzer, in de l'Albergh dei Dò Spad.

Püssee tard, i Svizzer i ha prufitaa di invasiun di Frances in Italia, a
cumincià dal 1494. El 10 de april del 1503 cun de la pas de Arona i Svizzer han
utegnüü el pusses de Belinzona e dei paesit de Medeja e Isun. De fat, in del
curs de una segunda campagna, in del 1500 Uri, el Canton Svit e 'l Canton
Unterwald, han mantegnüü la cità de Belinzona e la Riviera, anca lur tra l'alter
giamò ocupaa da Uri in del 1419, ma pers in del 1422. El 29 de lüi del 1506 la
Dieta Elvetiga l'ha decretaa de mandà dei suldaa per difend i castei de
Belinzona.

Ciamaa di Stat italian, in del 1512, per cascià vìa el frances Lüis XII, i trüp
de tüta la Confederaziun han miss sü al Dücaa de Milan el Massimilian Sforza,
che in sustanza l'è vegnüü el fantos di Svizzer. Quest ültim saran recumpensaa
con l'estensiun del cuntrol militar minga apena sü i distret de Lügan e Mendris,
ma anca püssee in là dei cunfin del dì d'incö. De la Pruvincia di Vares atüal,
eren svizzer la Valtravaglia e la Valcuvia, in cima al lagh de Comm, la tera
ciamada "di Tre Piev" e anca una part de la Val d'Ossula..

Poch temp püssee tard però, giamò in del 1515 el cunfin l'è staa ripurtaa in de
la so posizion atüal, in cuseguenza de la scunfita dei Svizzer in de la bataia
de Marignan (al dì d'incö Melegnan).

Cin l'ann 1515 cumincia inscì el periud ciamaa di cunfederaa. I teritori che
püssee tard, in del 1803 avarissen custitüii el Canton Tesin, eren spartii en
vott baliag, che corespund pressapoch ai distret del dì d'incö. I baliag
cisalpin patregniven minga però tüt ai tredes Cantun, che alura furmaven la
Cunfederaziun Elvetiga. De fat, se mai che la Leventina la dependeva apena de
Uri, i teritori de Bregn, Riviera e Belinzona i era di baliag, anca de Svit e
del Nidwald. El rest del teritori del Tesin, inscambi, l'era spartii sü in
quater baliag de proprietà cumün dei dudes cantun, e i eva ciamaa Baliag
Ultramontan o Ennetbergische Vogteien.

El dumini cunfederaa el se manifestava praticament apena in ambit giüdiziari: el
baliv (en tudesch: Landvogt) che i cantun suvran mandaven in tücc i distret el
gh'aveva en pratega la funzion de giüdes. Föra de la sfera giüdiziaria però el
pudè l'era lassaa in man ai uturità lucal. In dei baliag svizzer, de fat, a
diferenza de quel che sücedeva in del rest de la Lumbardia, gh'è scampaa infina
al dì d'incö l'istitüziun del patriziaa e quela del cunsili paruchiai
(l'asemblea, elegiüda dei catolegh de un vilag, che la aministra i prupietà de
la parochia).

In del periud in tra 'l 1798 e 'l 1803 — el periud de la Repüblica Elvetiga —
per decisiun del Napuleun Bunapart i baliag vegnen reünii in del 1798 per furmà
dü cantun diferent: Belinzona e Lügan.

In del 1803, i dü Cantun saran ünificaa una volta per tüt in d'un suget növ, e
per 'l nom vegnaraa scernii el nom del fiüm püssee impurtant del teritori, el
Tesin, in sül mudel de la denuminaziun di dipartiment frances dopu de la
revulüziun del 1789.

Anca se 'l cantun l'era staa diciaraa gianmò in del 1803 un stat member de la
Cunfederaziun, la Francia l'è andada inanz a gestì i afar del cantun, infìna a
rivà a anet i distret de Mügg e Mendris a la Repüblica Cisalpina, anca se per un
periud de poch temp.

La capital la sarà metüda a Belinzona, ma Lügan la restarà minga tant cuntenta
de questa decisiun. El prublema el vegnarà sistemaa cun la Custitüziun del 1814,
che la decretarà che i trii cità püsee impurtant, Belinzona, Lügan e Lucarnu
saran ses an per ciaschedünala capital del cantun. 'Stu sistema l'andrà innanz
fina al 1878, quand che Belinzona la vegnarà deciarada capital ünica e
permanent.

El parlament ticines l'è el Gran Consili, che 'l gh'ha 90 diputaa. I diputaa han
deciduu de vess ciamaa minga "onorevol", dal 2000.

Han partecipaa ai elezion, senza ciapà nissun segg, i partii Lega Sud Ticino,
Verdi liberali, La Noce, el Fronte degli indignati e el Partito Operaio e
Popolare.



https://lmo.wikipedia.org/wiki/Cantun_Ticin

El Canton Tesin (in Todesch, Frances e Romanc Tessin; Talian: Ticino) l'è 'l
canton püssee a süd de la Sguizzera. El ciapa el sò nom del fiüm Tesin che 'l
ghe passa in del mezz, de la funt al Pass de la Nuvena (tudesch: Nufenenpass) al
Lagh Magiur.

La lengua ufficial del Canton Tesin l'é 'l Talian. L'è parlaa departutt anca 'l
lombard occidental (variant ticinesa), ma l'è minga recognussuda a nivel
ufficial. El Canton Tesin el forma, insemma ai val Mesolcina, Calanca, Bargaja e
Pos'ciav (del Canton Grison), la Svizera Taliana. In del Comun de Bosch/Gürin on
quejivun el parla on patovaa todesch, el "Guriner/Guryner Titsch" o "Ditsch"
(dialett de la lengua Walser).

I dialet del Cantun Tisin poden vess spartii in düü grüp: quei sota al Munt
Scender e quei che se tröven sura de quel. I dialet del Sotascender (quei de la
zona de Ciass, Mendris e Lügan) hin cumpagn assee di dialet cumasch e varesot
parlaa in Italia; i dialet del Surascender (zona de Belinzona, Lucarn e di vai
Verzasca, Magia, Bregn e Leventina) inveci gh'han carateristigh particular,
püssee cumpagn a quei del Lumbard Alpin e dunca di lenguv returumanz. I dialet
del Surascender vegnen parlaa anca in l'alta Val d'Ossula.

El dialett del Italian parlaa in del Canton l'è particolaa. Gh'hinn di influenz
lessicaj del todesch (lengua pussee parlada in de la federazion), del frances e
del lombard.

In de l'epoca antiga, i territori del Canton hinn staa abitaa de la tribuu de
sciocch celtegh, i Leponz. Pussee tard, probabilment in l'epoca de la dominazion
de l'August, la region l'è stada ciapada dent in de l'Imperi Roman. Dopo la
ruvina de l'Imper Roman de Ocident, la region l'ha patii on poo j'istess
tribuleri de la Lombardia: l'è stada sota ij Ostrugot, i Longobard e i Franch.

In de l'Età de Mezz, la region l'è stada uget de cuntesa in tra i cumün liber de
Milan e Com. In del secul XIV l'è stada cunquistada dal Dücaa de Milan ma
intant, in del secul XV, i cunfederaa svizzer i s'eren lanciaa a cunquistà i ter
a süd di Alp in del curs de tre campagn diferent. El Cantun Uri l'ha cunquistaa
una volta per tüt la Val Leventina, giamò in del 1440, dopu che intra 'l 1403 e
'l 1422 una part de quest ter, giamò una volta cunquistaa de Uri, eren staa
perdüü. In del mes de marz del 1440, l'è staa firmaa l'acord de pas in tra 'l
Dücaa de Milan e i Svizzer, in de l'Albergh dei Dò Spad.

Püssee tard, i Svizzer i ha prufitaa di invasiun di Frances in Italia, a
cumincià dal 1494. El 10 de april del 1503 cun de la pas de Arona i Svizzer han
utegnüü el pusses de Belinzona e dei paesit de Medeja e Isun. De fat, in del
curs de una segunda campagna, in del 1500 Uri, el Canton Svit e 'l Canton
Unterwald, han mantegnüü la cità de Belinzona e la Riviera, anca lur tra l'alter
giamò ocupaa da Uri in del 1419, ma pers in del 1422. El 29 de lüi del 1506 la
Dieta Elvetiga l'ha decretaa de mandà dei suldaa per difend i castei de
Belinzona.

Ciamaa di Stat italian, in del 1512, per cascià vìa el frances Lüis XII, i trüp
de tüta la Confederaziun han miss sü al Dücaa de Milan el Massimilian Sforza,
che in sustanza l'è vegnüü el fantos di Svizzer. Quest ültim saran recumpensaa
con l'estensiun del cuntrol militar minga apena sü i distret de Lügan e Mendris,
ma anca püssee in là dei cunfin del dì d'incö. De la Pruvincia di Vares atüal,
eren svizzer la Valtravaglia e la Valcuvia, in cima al lagh de Comm, la tera
ciamada "di Tre Piev" e anca una part de la Val d'Ossula..

Poch temp püssee tard però, giamò in del 1515 el cunfin l'è staa ripurtaa in de
la so posizion atüal, in cuseguenza de la scunfita dei Svizzer in de la bataia
de Marignan (al dì d'incö Melegnan).

Cin l'ann 1515 cumincia inscì el periud ciamaa di cunfederaa. I teritori che
püssee tard, in del 1803 avarissen custitüii el Canton Tesin, eren spartii en
vott baliag, che corespund pressapoch ai distret del dì d'incö. I baliag
cisalpin patregniven minga però tüt ai tredes Cantun, che alura furmaven la
Cunfederaziun Elvetiga. De fat, se mai che la Leventina la dependeva apena de
Uri, i teritori de Bregn, Riviera e Belinzona i era di baliag, anca de Svit e
del Nidwald. El rest del teritori del Tesin, inscambi, l'era spartii sü in
quater baliag de proprietà cumün dei dudes cantun, e i eva ciamaa Baliag
Ultramontan o Ennetbergische Vogteien.

El dumini cunfederaa el se manifestava praticament apena in ambit giüdiziari: el
baliv (en tudesch: Landvogt) che i cantun suvran mandaven in tücc i distret el
gh'aveva en pratega la funzion de giüdes. Föra de la sfera giüdiziaria però el
pudè l'era lassaa in man ai uturità lucal. In dei baliag svizzer, de fat, a
diferenza de quel che sücedeva in del rest de la Lumbardia, gh'è scampaa infina
al dì d'incö l'istitüziun del patriziaa e quela del cunsili paruchiai
(l'asemblea, elegiüda dei catolegh de un vilag, che la aministra i prupietà de
la parochia).

In del periud in tra 'l 1798 e 'l 1803 — el periud de la Repüblica Elvetiga —
per decisiun del Napuleun Bunapart i baliag vegnen reünii in del 1798 per furmà
dü cantun diferent: Belinzona e Lügan.

In del 1803, i dü Cantun saran ünificaa una volta per tüt in d'un suget növ, e
per 'l nom vegnaraa scernii el nom del fiüm püssee impurtant del teritori, el
Tesin, in sül mudel de la denuminaziun di dipartiment frances dopu de la
revulüziun del 1789.

Anca se 'l cantun l'era staa diciaraa gianmò in del 1803 un stat member de la
Cunfederaziun, la Francia l'è andada inanz a gestì i afar del cantun, infìna a
rivà a anet i distret de Mügg e Mendris a la Repüblica Cisalpina, anca se per un
periud de poch temp.

La capital la sarà metüda a Belinzona, ma Lügan la restarà minga tant cuntenta
de questa decisiun. El prublema el vegnarà sistemaa cun la Custitüziun del 1814,
che la decretarà che i trii cità püsee impurtant, Belinzona, Lügan e Lucarnu
saran ses an per ciaschedünala capital del cantun. 'Stu sistema l'andrà innanz
fina al 1878, quand che Belinzona la vegnarà deciarada capital ünica e
permanent.

El parlament ticines l'è el Gran Consili, che 'l gh'ha 90 diputaa. I diputaa han
deciduu de vess ciamaa minga "onorevol", dal 2000.

Han partecipaa ai elezion, senza ciapà nissun segg, i partii Lega Sud Ticino,
Verdi liberali, La Noce, el Fronte degli indignati e el Partito Operaio e
Popolare.



https://lmo.wikipedia.org/wiki/Canton_Vales

El Canton Vales l'è giü dei vintisés cantù de la Svìsera sitüàt endèl sud del
paés. El fà part de la zòna a magiurànsa linguìstica franséza del paés, endèle
Alp Penìne, entùren a la val del fiöm Ròdano, de la sò surtìa 'nfìna al Lach de
Ginévra.

El Valés el se tróa endèla part meridiunàla de la Svìsera. A sud el cunfìna co
l'Itàlia (Aosta e Piemont (Vercelli e Verbano Cusio Ossola), a sud-òvest co la
Frància (Alta Savoia). A nòrt l'è tacàt ai cantù de Vaud e de Bèrna e a èst coi
cantù de Uri e e Ticìno. L'è 'l tèrs cantù piö grànt de la Svìsera per estensiù
dòpo dei Grigioni e chèl de Bèrna.

El fa part de la confederasiù elvética del an 1815. La capitàl del cantù l'è
Sion, che l'è apò a la cità piö pupulùza del cantù. El Valés l'è giü dei cantù
bilìngui de la Svìsera, la magiurànsa de la sò popolasiù la pàrla 'l fransés
(60 %) ma gh'è però 'na minurànsa bèla gròsa che la pàrla 'l todèsch o giü dei
sò dialècc Walser (30 %).



https://lmo.wikipedia.org/wiki/Canton_Gi%C3%BCra

El Canton Giüra l'è giü dei vintisés cantù de la Svìsera, sitüàt endèla part
nord-ocidentàl del paés. La capitàl l'è Delémont e la denominasiù uficiàla en
fransés (lèngua magiuritària del cantù) l'è République et Canton du Jura.

El re de Borgògna 'l g'ha dunàt el gròs del teretóre che 'ncö 'l fùrma el Canton
Giüra al vèscof de Basilea endèl an 999. La regiù l'è stàda 'n stat sovràno part
del Sacro Romano Impero per de piö de otsènt agn. Dòpo 'l Tratàt de Westfalia
del 1648 el Giüra el g'ha cuminciàt a ìga dei ligàm strècc co la Confederasiù
Svìsera. Al Congrès de Vienna el Giüra l'è pò stat asegnàt al Canton Berna.
Chèsta deciziù la g'ha proocàt fòrte malcontét. El Giüra l'ìa de lèngua franséza
e de religiù catòlica, quan che 'nvéce el Canton Berna l'ìa suratöt de lèngua
todèsca e de religiù protestànt. La popolasiù de la regiù del Giüra la g'ha
domandàt l'endependènsa. Dòpo de 'na lòta de agn e agn, la custitüsiù l'è stàda
acetàda 'ndèl 1977 e 'ndèl 1978 la spartisiù l'è deentàda uficiàla quan che 'l
pòpol svìser el g'ha votàt en sò favùr. Isé, 'ndèl 1979 el Giüra l'è deentàt
chèl dei vintisés dei cantù de la Confederasiù Svìsera.



https://lmo.wikipedia.org/wiki/Brivi

Brivi (Brivio in italià) l'è ü cümü de la Pruìnsa de Lèch con 4 631 abitàncc
(dàto del Dicember 2015) che 'l se tröa sö la rìa a drécia del Ada, al cunfì con
la pruìnsa de Bèrghem (cümü de Cisà, Éla d'Ada e Püntìda).

Ol nòm Brivi ‘l vé da la paròla Briva, ae, docümentàda in del bas Latì, che la
völ dì put e ‘nsèma a Briva s’regórda pò ach ol diminütìf Brivola. Chèsto nòm
latì ‘l rìa però pò a lü dal nòm cèltech o galìch briv, tat che ‘l artìcol briva
del Du Cange, ‘l dis Briva: Gallorum veterum lingua pontem sonat che ‘l völ dì
Briva: ‘n de la lègnua di vècc Gài ‘l vól dì put. Söl vocabulàre de Bergamàsch
del Tóne Tirabósch s'lès che in dì ài de la bergamàsca l'è amò dovràt brévia che
'l völ dì put de lègn mia tròp fórt, fài sö a quàch manére. Compàgn de Brivi ach
Briöl 'n pruìnsa de Bèrghem ‘l ciapà 'l nòm dal cèltech briv e de fàti pò ‘n del
bórgh de Briöl gh’è ü put che l’è söl fiöm Brèmb.



https://lmo.wikipedia.org/wiki/Bressa

Brèsa (en Lombàrt Ucidentàl: Bressa o Brèscia; en Cremunés: Brésa; en Italià:
Brescia; Latì: Brixia; en verunés: Bressia; en todèsch stòrech: Wälsch-Brixen),
l'è 'na cità dèla Lombardia e la g'ha 196 480 abitàncc (dàto del Dicember 2015).
L'è 'l capolöch de la sò pruvincia.

La cità la se tróa endel'àlta Pianüra Padàna a la bóca de la Val Trómpia, ai pè
del Mut de la Madaléna e del còl Cidneo. El teretóre — delimitàt a nòrt de le
Preàlpi Bresàne, a est de le Preàlpi Gardezàne e a òvest dei teretóre de la
Franciacürta — l'è perlopiö de pianüra però töta la còsta meridiunàla del mut de
la Madaléna (e pò a la séma) i è dét endèl teretóre del cümü , isé che 'l cümü
de Brèsa el se tróa a ìga 'n escursiù altimétrica de 770 méter.

El centro stòrich el rèsta al intèrno dei rèscc del sércol de le müre de l'época
medievàla, e l'è sormontàt del còl Cidneo endóche l'è bèl en móstra 'l castèl.
El rèst de la cità el se svelöpa sö töt el teretóre 'ntùren, enfìna a sfiorà le
còste de le preàlpi, compàgn del mut de la Madaléna (a est), e 'l mut de
Sant'Onòfre che però 'l rèsta zò sóta i cümü de l'hinterland Boès, Consés e Nàe.

El rés•cio de teremòt segónt chèl che gh'è riportàt endèl'ordinànsa PCM 3.274
del 20 de mars del 2003 l'è clasificàt cóme zona 3, cioè de bàsa sismicità,
aisebé che a póca distànsa ghe sàpe la zòna del Lach de Gàrda che l'è
clasificàda come rés•cio médio.

La cità la se tróa 'n mès a la tèrsa zòna 'ndüstriàl piö grànda de töta Itàlia,
gràsie prim de töt a la sò 'ndüstria mecànica e dèle màchine utènsili. Le
aziènde iè de sòlit médie o pesène e a gestiù familiàr. Pò a la finànsa la g'ha
'na cèrta 'mportànsa e ànche 'l turìsmo l'è mìa de póch per vìa del Lach de
Gàrda, del Lach d'Izé e del turìsmo invernàl endèle zòne de mut de la pruvìncia
(Val Camònega, Val Trompia e Val Sàbia).

Endèl sècol IV prima de Cristo, i Celti Cenòmani i g'ha 'nvadìt le tère a oriènt
del Àda e i g'ha fat de Brèsa la sò capitàl. Brèsa la cumìncia isé a guadegnà 'n
pó de 'mportànsa, ma l'è suratöt dòpo véser stàda ciapàda dét endèl'òrbita
Romàna (dòpo la vitòria söi cèlti dèla Gallia Cisalpina) che Brèsa la cumìncia
adilbù a vìver en perìodo de pàce e splendùr, endóche la cità la crès e la
diènta giü dei cèntri piö 'mportànti de l'Italia del Nòrt.

Al desfantamènt del Impero Romano, l'Itàlia la g'ha cuminciàt a patéser le
invasiù dei barbari, e Brèsa la s'è troàda isé a véser mitìda al sach prìma dèi
Gòti de Alarico, pó dòpo dèi Unni de Attila (452 d.C.).

Endèl 476 d C., Odoacre el ciàpa 'l contròl de la pianüra a nort del Pò, ma pò a
lü 'l vé batìt e casàt vià, méno de vint agn dòpo, dèi Ostrogòti de Teodorico,
che 'l farà de Brèsa (ensèma a Verùna) giöna de le sò cità piö 'mportanti.

Endèl 568 l'è la ólta dei Longobàrdi, che i farà deentà Brèsa la séde de giü dei
sò dücacc che cöntàa de piö. I restarà padrù de Brèsa e del Nort de l'Itàlia per
de piö de duzènt agn, enfina a quànche 'ndèl 774 el Re Desiderio l'è stat
asediàt a Pavìa e a la fì batìt e fat prizunér de Carlo Magn. Isé Carlo 'l g'ha
püdìt fas encurunà Re dei Longobardi e dòpo, 'ndèl 800, Imperadùr del Sacro
Romano Impero.

La scunfìta de Re Desiderio la g'ha significàt la fì dei Longobàrcc e 'l
prensépe de l'época Carulìngia 'n Itàlia. Se conós póch fés de le facènde che
g'ha 'nteresàt Brèsa 'nde chèl perìodo lé. Endèl 888 Brèsa l'è stàda el teré
dèle prìme batàie 'ntra Guìdo duca de Spoleto e Berengàre del Friuli. Guido 'l
mörarà 'ndèl 894, e isé Berengàre el pödarà ambiàs dré a mèter a pòst 'n pó le
ròbe 'n Itàlia, ma la presiù dei Ungari ai cunfì orientài la ghe 'mbroiarà i
progècc. Endèna batàia söl Brènta, Berengàre 'l vegnarà batìt e isé 'l perdarà
töta la stìma e la autorità che 'l gh'ìa guadegnàt dei sò feudatàre. Endèl sècol
X, dele ótre scuribànde dei Ungari e le béghe 'ntra Berengàre e i sò feudatàre
le farà vìver en perìodo 'n gran bröt 'n pó a töta l'Itàlia, e isè, per difindìs
i siòr de Brèsa e dei paés entùren i g'ha 'ncuminciàt a fa sö castèi 'n pó
'mpertöt. Pò a 'l Castèl de Brèsa, söl Cidnèo, l'è stat furtificàt en chèsti agn
ché e per difènder la popolasiù, i Bresà i g'ha 'ncuminciàt a mèter en pé 'na
milìsia che la sarà la somésa per l'autonomìa de la Brèsa comünàl.

El cümü de Brèsa 'l nas endèl 1090, có la istitusiù dei Cònsoi che i éra dèle
autorità politico-militàr che le gh'éra 'l doér de goernà 'l cümü. Endèl 1182 i
Cònsoi i vegnarà süstituìcc del Podestà.

Come töcc i óter cümü lombàrcc, pò a chèl de Brèsa 'l ga fat i sò prim pas en
cunflìt cól potére del vèscof e cónde 'na 'mpostasiù aristocràtica che giràa
'ntùren a la potènsa che i representàa i convèncc de S.Giulia e de S.Benedèt de
Lé.

Le milìsie de Brèsa le g'ha ambiàt a sercà de slargà i cunfì del cümü zà 'ndèl
1121, envèr la Gardezàna. De lé a póch ambiarà pò a le béghe cón Bèrghem per el
contròl de tré castèi de cunfì (Qualì, Vulpì e Seredèl), béghe che le fenesarà
'ndèl 1156 có la vitória de Brèsa, 'ndèla batàia dèle Grumóre combatìda 'ndèle
piàne 'ntra Palósch e Pontòi.

Aisebé che 'nde chel perìodo lé, l'éra 'na guèra dré a l'ótra, i cümü de la
Lombardìa i è stacc bù de meter en bànda le béghe, quan che 'n bèl momènt s'è
fat aànti 'n perìcol che 'l ghe fàa póra 'n pó a töcc. Endèl 1154, Federico I de
Svevia, dit el Barbarósa, rè de Germania e dei Romani, l'è nit zó 'n Itàlia per
fas encurunà Sacro Romano Imperadùr e per fàga capì ai cümü che chi che comàndàa
l'éra l'Imperadùr. I cümü però i éra mìa piö i fèudi de Carlo Magno e Ottone I,
e i gh'èra nösöna edèa de öbedéser.

Brèsa la g'ha aidiàt a Milà quan che chèsta la g'ha pröàt a rezìster ai
fonsiönàre todèsch. El Barbarósa isé 'l g'ha ìt l'ocaziù de fa éder la sò
severità per la prìma ólta. A tö sö de mès i è stacc i cümü de Asti, Chieri
(1154) e Tortóna (1155). Dópo de véser stat encurunàt Imperadùr del Papa Adriano
IV, 'ndèla Bazilica de San Piéro a Róma (més de Zögn del 1155), el Barbarósa 'l
riturna 'n sö 'n Germània. Ma 'ndèl 1158 ghe tóca turnà a nì 'n zó 'n Itàlia, en
pó per vìa de le béghe teològiche che 'l ghéra 'n bal col Papa, ma 'n pó apò a
perchè Milà la gh'éra turnàt a ciapà tròp tànta autonomìa. Brèsa e Piacènsa, che
le gh'éra fat aleànsa ensèma a Milà, i éra prónte a rezìster.

La vanguàrdia todèsca, menàda del re de Boémia Ladislào, la g'ha asediàt Brèsa e
la g'ha sbatìt pelària el teretóre töt entùren. Dòpo de 15 dé de asédio, 'l
cardinàl de Brèsa, Ottone, per schiàga la distrusiù total, el g'ha domandàt al
Imperadùr 'na réza con unùr. El Barbarósa 'l g'ha acetàt en càmbe de 'n sègn de
sotomisiù e de 60 ostàgi. L'imperadùr isé 'l g'ha fat la sò entrada trionfàl
'ndèla cità e pò dòpo 'l g'ha proseguìt per Milà che la se arendarà dòpo d'en
més de asédio (setèmber 1158).

Piacènsa la s'è rüfüdada de sbater zó i sò mür, Crèma e Milà le g'ha casàt vià i
fonsiönare todèsch, e iséni l'Imperadùr el g'ha turnàt a ciamà i sò soldàcc en
Itàlia per sistemà le ròbe.

Endèl més de Löj del 1159 cumincia l'asédio de Crèma che 'l dürarà òt més,
enfìna a la fì zenér del 1160.

El Giöedé Sànt del 1160 el Papa Lisander III (Alessandro III) el scomünica
l'Imperadùr amò per vìa de le béghe che i söghéta a vìga 'n bal le dò autorità
del tép. Chèsta nutìsia la fa óter che scaldà amò de piö el spìrit dei Milanés
che i prufìta dei póch soldacc che gh'éra restàt ensèma al Imperadùr per atacàl
a San Romà, ma 'l Barbarósa 'l se tìra 'ndré. Alùra i Milanés i decìt de nà a
atacà 'l castèl de Carcà, de le bànde de Cóm. E ché vé 'n bal tùrna pò a i
Bresà, che i cór a dàga 'na mà ai Milanés a asedià 'l castèl.

El Barbarósa per taiàga la stràda ai ezèrcicc de Milanés e Bresà, el càta sö 'n
pó de òm de Pavìa, Vercèlli, Cóm e Novàra e 'l ia mànda cutra a chèi de Brèsa e
Milà. L'8 de óst del 1160, s·ciòpa 'na batàia che la vét alcc e bass per töte dò
le parcc, ma a la fì, Milanés e Bresà i ghe rìa adòs al càmp del Imperadùr e i
bat el sò ezercit e a lü, 'l Barbarósa, ghe tóca de scapà a gàmbe leàde per mìa
fa 'na bröta fì.

Pò a staólta però la sarà mìa 'na vitória definitìva e difàti du agn dòpo (1162)
Milà la vegnarà asediàda e a la fì scunfigìda e completamènte desfàda fò del
Imperadùr e de le milìsie de chèi cümü che i cuàa nimicìsia envèrs Milà (Lodi,
Cremùna, Cóm, Pavìa, ecc.).

Dòpo la batòsta de Milà, pò a Brèsa (sò aleàda) gh'è tocàt de sbasà 'l có e
acetà le cundisiù del Imperadùr che fra le ótre ròbe el g'ha comandàt de sbàter
zó töte le tór e i mür de la cità.

Endèl 1166 el Barbarósa 'l túrna a ègner en Itàlia, staólta per mèter sö 'n Papa
che 'l ghe nàes bé a lü. Dré a la stràda, zà che 'l gh'éra dicidìt de pasà per
la val Camònega, quanche l'è stat de le bànde de Brèsa, per fa sènter la sò
presènsa, el g'ha sbatìt pelària en pó la contràda.

Entàt che 'l Barbarósa l'éra 'n Itàlia centràl, i cümü del Nort i se aleàa 'ntra
de lur e i se acordàa per difindìs de giü con l'óter. La tradisú la öl che i
pàcc de aleànsa i sàpe stacc züracc endèl convènt de San Giàcom de Puntìda el 7
de Bril del 1167. El cümü de Brèsa l'è giü de chèsti, ensèma a Cremùna, Màntoa,
Bèrghem e Milà.

A Róma, entàt, endèl'istàt del 1167, l'ezèrcit del imperadùr el vé decimàt de la
pèste. En chèle cundisù lé l'Imperadùr el decìt che l'è mìa 'l momènt de fa
guère e 'l se ritìra 'n Germània. Endèl pasà de Sùza però gh'è mancàt póch che
Federìco I el fàes 'na bröta fì. Sicóme che 'l gh'éra fat empicà 'n nòbil Bresà,
che 'l gh'éra dré come ostàgio, la zént la s'éra 'nversàda cùtra de lü, e gh'è
tocàt de scapà de nòt traistìt de servidùr, per mìa fenéser mal.

L'Imperadúr, el turnarà a vègner en Itàlia per la quinta ólta endèl 1174, ma la
batàia finàl la vegnarà combatìda a Legnà a le fì de Màgio del 1176. El
Barbarósa el gh'éra 'n ezercìt en pó mal trat ensèma, perché el s'éra ustinàt a
ülì ciapà Alesàndria (che l'éra stàda custrüida póch agn prìma da le fórse dei
cümü de la Lega) ma gh'éra tocàt lasà pèrder perchè la cità la cidìa mìa e l'éra
dré a pèrder trop tancc òm.

La rezistènsa de Alesàndria l'éra guidàda dal sò podestà Rodòlf de Consés, en
nòbil bresà.

A Legnà, dopo de 'na batàia füriuza, Federìco I el vé batìt e 'l sò ezercìt el
vé desfàt quàzi del töt.

El 15 de Löj del 1184 n'incèndio 'l gh'à brüzàt 'na tèrsa part de la cità; le
fiàme le gh'à sorpasàt a le müraie ècie e le gh'à tacàt föch pò a la pórta che
minàa a Milà, che de alùra la vegnarà ciamàda Pórta Brüzada.

El 17 de Löj del 1191 'na guèra sciopàda tra Brèsa e Milà de 'na bànda e Bèrghem
e Cremùna de l'ótra per el contròl de Sàrnech, la vegnarà a có 'ndèla batàia de
Pontòi, ciamàda ànche batàia de la Malamórt. El 'carroccio' cremunés el vegnarà
portàt a Brèsa e mitìt en móstra 'ndèl Dòm.



https://lmo.wikipedia.org/wiki/Boulogne-sur-Mer

Boulogne-sur-Mer (Boulonne in piccard; Bonen o Beunen in olandes; Bolonia,
Bononia, Gesoriacum, Portus Itius o Portus Britannicus in latin) l'è ona città
de la Francia del nord cont ona popolazion de circa 45.000 abitant.

Boulogne-sur-Mer (che podarissom voltà 'me Bologna sora el mar) la se troeuva in
de la region del Nord-Pass de Calais, e in particolar in del dipartiment del
Pass de Calais. Come 'l dis anca el sò nomm, l'è in sù la costa del mar (el
canal de la Maniga), là indove la gh'è la fos del fiumm Liane.

La zona de Boulogne l'è stada abitada prima de tutt del popol germanigh di
Morin; la città però l'è stada fondada in del 55 prima de Crist del Giuli Ceser
in persona, perchè 'l voreva ona bas per partì per l'Inghilterra (i nav poeu
hinn partii de pussee a nord, a Wissant). El gh'ha daa el nomm de Bolonia, in
riferiment a la città emiliana. I storigh hann deciduu che quella Bolonia lì la
correspond a quella che al dì d'incoeu l'è la città alta. Là arent el gh'era
anca el port, ciamaa Portus Itius, che poeu l'è vegnuu ai temp de l'imperi la
sede de la flotta de la Maniga. In del III secol la città l'era ciamada
Gesoriacum (la città bassa). El Svetoni el dis che l'imperador Caligola el gh'ha
faa sù on far proppi grand, compagn de quei del Mediterrani, e che l'esisteva
anca in del Medioev.

In del Medioev, Bologne l'è stada el centro de ona contea. Vun di sò cont,
Ustachi II "Bei Barbiss", l'ha juttaa el Guglielmo I de Normandia in la soa
invasion de l'Inghilterra; el sò fioeu l'è staa el famos Goffred de Bujon, che
l'è quell che l'ha liberaa Gerusalemm di Musulman in del 1099: el sò fradell
Baldovin l'è staa el primm re cristian de Gerusalemm. On alter cont de Boulogne,
Steven de Blois, l'è staa re d'Inghilterra in del period 1135-1141. La contessa
Matilda II l'è diventada regina del Portogall, col sposà l'Alfons III, che per
quest l'è staa ciamaa anca el Bolognes. L'è staa a Boulogne che gh'è staa el
matrimoni tra Isabella de Francia e 'l re ingles Edoard II.

Boulogne l'è stada attacada tre voeult di Ingles (che gh'even anmò el port de
Calais) duranta la prima metà del XVI secol. El 26 de luj 1544 la torr romana
l'è stada trada giò; a settember l'è stada conquistada di Ingles a settember,
per tornà a la Francia domà dopo la Pas d'Ardes (giugn del 1546): l'assedi che
'l princip Enrigh (el futur Enrigh II de Francia) l'aveva faa a la città l'era
andaa mal perchè i sò mercenari faseven minga quell che 'l diseva lù. A bon cunt
el poeta frances Ronsard, in del sò inn a Enrigh II el gh'ha ditt anca:

(E senza fà frecass, cont on sforz meraviglios/tì te avevet giamò conquistaa i
fort de Boulogne/e cont i armi costringiuu 'sta arroganza inglesa/a vendett
Boulogne e fàlla francesa) Besogna poeu dì che al temp la pupart de la
popolazion l'era minga francesa, ma fiamminga. In del 1662, dopo che 'l Luis XIV
l'eva compraa del re ingles la città de Dunkerque, tolta via ai Spagnoeu
quattr'ann prima de ona coalizion anglo-francesa, i abitant de Boulogne s'hinn
ribellaa contra de lù perchè la pression fiscal l'era cressuda. La rivoeulta
l'era sostegnuda del re de Spagna (che l'era el re di Fiander, minga lontan de
Boulogne), tant che dopo cinch ann (1667) l'è s'cioppada anmò la guerra. El podè
central frances l'ha faa ona repression tremenda contra la region; oltra a tutt
i personn che hinn staa coppaa, gh'è de savè che 3.000 ch'eren soravivuu hinn
staa menaa ai galer. In del XVIII secol Boulogne l'era on port de pesca in
decadenza, indove se pescaven i aringh in autunn e i sgomber in primavera, tant
che i abitant, per cattà sù on quai danee in pù, vegnen anca sfrosador tra
l'Inghilterra e la Francia. Lor portaven de sfros (in gergo smogglage) tè,
tissuu, aquavitt, vin, zenever, che in Inghilterra eren tassaa de bon. El sfros
l'era sostegnuu de la Francia e l'è rivaa al sò massim intorna al 1780. A
Boulogne gh'è anca di pirata al servizzi de la corona francesa, che combatten in
de la Guerra de Succession Spagnoeula (1744-1748) e in de la Guerra di Sett Ann
(1756-1763).

Ai temp del Napoleon, Boulogne la gh'ha vari benefizzi, perchè la torna a vess
ona città portual importanta. In del 1905 a Boulogne 'l gh'è staa el primm
convegn internazional sora l'Esperanto. La Deciarazion de Boulogne l'è voeuna di
prej miliar de la storia de l'Esperanto. Duranta la Prima Guerra Mondial, la
città l'ha minga patii el front, anca se l'era minga tropp lontan del confin
franco-belga. La Segonda Guerra Mondial inveci l'ha vist la popolazion proppi
attiva contra i Todesch. I bombardament (sia todesch che leaa) hann risparmiaa
la città alta (la part pussee veggia), ma hann traa giò tutta quella bassa e 'l
port. Anca al dì d'incoeu Boulogne-sur-mer l'è on port imporant de la Francia
del Nord.



https://lmo.wikipedia.org/wiki/Bob_Noorda

El Bob Noorda (Amsterdam, 15 de luj del 1927 – Milan, 11 de genar del 2010) l'è
staa on designer olandes naturalisaa italian. Dai agn '60 l'è diventaa vun di
protagonista del rinnovament del design e de la grafica italiana.

Despoeu el servizzi militar in Indonesia (in quij agn colonia di Paes Bass), el
torna ad Amstedam a la fin di agn 40, per finì de studià al Instituut voor
Kunstnijverheidsonderwijs, indoa che 'l se diploma in del 1950.

El Noorda, de scoeura fonzionalista, l'ha lavoraa 'me liber professionista in de
la capital olandesa, per poeu fà san Martin in Lombardia, a Milan, in del 1954.

Rivaa in de la capital lombarda, 'l s'è on poo faa on nomm, e l'ha lavoraa per
la Pirelli (i reclamm), La Rinascente ('n tra el 1963 e 'l 1964) e anca
l'Olivetti. A la Pirelli l'è entraa in contatt cont i designer famos Walter
Ballmer, Aldo Calabresi, Max Huber, Lora Lamm, Bruno Munari, Raymond Savignac,
Albe Steiner, Antonio Boggeri e Pino Tovaglia.

In del 1964 l'ha lavoraa a la Metropolitana Milanesa, iningurada in del november
del 1964. L'ha lavoraa a la segnaletega e all'allestiment general, e per quell
l'ha vengiuu el Compass d'Or. Despoeu l'ha progettaa anca la Metropolitana de
New York e poeu quella de San Paol.

L'ha poeu disegnaa, insemma al Pino Tovaglia, al Bruno Munari e al Roberto
Sambonet, el stemma de la Region Lombardia, doperà ncamò incoeu 'me Bandiera mia
offiziala de la Lombardia.



https://lmo.wikipedia.org/wiki/Bayreuth

Bayreuth l'è 'na cità todèsca sitüàda 'ndèl Land de la Baviera, 'ndèl distret de
l'Alta Francònia.

Bayreuth l'è 'na cità extra-circondariàl (kreisfreie Städte) che völ dì che la
fà circondàre (Kreis) de per sò cönt. El distrèt omònim el g'ha séde 'n cità, ma
la cità la na fà mìa part.

Bayreuth l'è übicàda söl fiöm Méno Rós (Roter Main, giü de i dù ram che i fùrma
'l Méno), 'ntra i mucc del Fichtelgebirge e l'altipià ciamàt Svìsera Francùna.
Se pènsa che la cità la sàpe stàda fondàda dei Cónti de Andechs, facilmènt
entùren a la metà del sècol XII, ma l'è stàda mensiunàda per la prìma ólta 'ndèl
an 1194 col nòm de Baierrute endèn docümènt del Vèscof Otto II de Bambèrga. La
pàrt finàl -rute la pödarès significà Rodung o "radüra", 'nvéce Baier- 'l
signìfica "imigràncc de la regiù de la Baviéra", isé a mèter ensèma töt, a stà a
chèsta ricustrusiù, Bayreuth el pödarès significà argóta come "Piana dei
Bavarés".



https://lmo.wikipedia.org/wiki/Bautzen

Bautzen (Budyšin in lusazian; Budziszyn in polacch; Budyšín in cech) l'è ona
città de la Germania oriental. Ghe viven 39 607 abitant (dato del 31. Dic 2013).

La se troeuva in la Lusazia Alta, in del Land de la Sassonia e in del circondari
omonim. Bautzen l'è traversada del fiumm Sprea.

I archeologh hann trovaa in de la zona di insediament germanigh del terz secol
prima de Crist, ma el primm document che 'l parla de la città l'è del 1002. In
del 1018 la gh'è stada firmada ona pas tra el re todesch Enrigh II e quell
polacch Boleslaa I: con quell trattaa chì, Bautzen l'è finida sotta la Polonia.
In del 1033 l'è passada anmò sotta l'Imperi; poeu in del 1319 l'è passada a la
Boemia e in del 1635 a la Sassonia. In del Medioev l'è stada leada in d'ona lega
de ses città con Görlitz, Zittau, Löbau, Kamenz e Lauban. In del 1813 gh'è stada
ona battalia di Guerr Napoleonigh. Sotta i Nazista a Bautzen el gh'è staa on
lager e ona battalia tra Todesch e Russ (21-30 april 1945). Anca sotta i
comunista de la DDR Bautzen l'è stada doperada 'me prison: al dì d'incoeu vun di
duu compless che le formen l'è anmò doperaa, menter l'alter el gh'ha la fonzion
de memorial de la dittadura.



https://lmo.wikipedia.org/wiki/Battaja_de_Lipsia

La battaja de Lipsia l'è stada voeuna de quei di guerr napoleonigh; l'è staa on
sconter tra i pussee grand de tucc i temp, inscì important che l'è staa ciamaa
anca "la Battaja di Nazion".

I Frances, cont i sò leaa, gh'aveven 200.000 omen e settcent cannon, ma contra
de lor gh'era i esercit de Svezia, Austria, Prussia e Russia, fort, tucc insema,
de 400.000 omen e 1500 cannon.

El problema principal per l'Imperador l'era el fatt ch'i sò nemis rivaven de
depertutt, de manera che lù el gh'aveva de divid i sò forz. El primm attacch el
gh'è staa faa a lù de part di Austriegh del Schwartzenberg, la mattina del 16 de
ottober 1813 a sud de Lipsia, ma l'è minga riessii a passà e, in gir de ona quai
ora, i Austriegh hinn tornaa in sù i posizion de partenza. A nord el Blücher
l'ha tentaa l'attacch a la testa di sò Prussian, ma anca quell lì l'è staa
respingiuu di omen de l'Auguste Marmont. El dì dopo l'è staa on dì de
reorganizzazion; el desdott i Leaa, mej organizzaa respett ai dì prima (anca
grazzie al fatt che l'era rivaa el Bernadotte cont i sò Svedes e 'l Levin August
von Benningsen coi sò Russ), hann taccaa, con 350.000 soldaa.



https://lmo.wikipedia.org/wiki/Battaja_de_Cagion

La Battaja de Cagion (on paes minga lontan de Bellinzona) l'è stada fada el 6 de
luj del 1449 e l'ha viduu combatt vun contra i alter i svizzer del Canton de Uri
e i milanes de la Repubblega Ambrosiana.

Quei de Uri eren vegnuu giò in del Tisin per dàggh ona man al sò leaa Franchin
Rusca (el scior de Locarn), che l'era dree a combatt i Milanes per conquistà i
territori (soratutt in del Luganes) che l'eva perduu ona desena d'agn prima per
via d'ona decision del duca de Milan. I Milanes, comandaa del Giovann de la Nos,
hann vinciuu e allora quei de Uri, per vess minga coppaa tucc, hinn scappaa sù
per la Mesolcina (anca lee leada di svizzer) e hann bandonaa la zona de la
Riviera.

Compagn de la battaja de Arbed, combattuda on vintchinch agn prima, anca quella
battaja chì l'ha fermaa per on poo la vanzada di svizzer giò per el cors del
Tisin, e l'ha liberaa Bellinzona de la pression che la gh'eva prima. Al dì
d'incoeu i storegh pensen che la sia minga stada ona battaja de quei proppi
important, tant l'è che l'ann dopo i Svizzer hann segutaa a 'vèggh minga de pagà
el dazzi per rivà a Milan.



https://lmo.wikipedia.org/wiki/Bagg

Bagg (Baggio in italian) l'è on quarter de Milan, situaa in la periferia
occidental del capploeugh lombard (Municipi 7). Bagg la se troeuva arent a vun
di parch milanes pussee important, var a dì el Parch di Cav.

I primm testimonianz stòrich de Bagg hinn de insediament molto antigh, che
partegniven a popolazion celtich. L'origin del sò nòmm l'ha dividuu i studios:
quaivun el pensa che 'l vegna de ona torr romana militar ciamada Badalocum, che
la gh'aveva dominà i campagn e la strada per Novara; alter inveci le fann derivà
de on'abbadia denominada badia aggeris, nòmm che poeu el s'è evoluu in Badagio,
Badaglo, Badaxio e al nòmm attual.

In del 221 prima de Crist, tutt el territòri identificaa in di center de Trenn,
Quart, Quint e Segur l'è staa conquistaa di Roman. De 'sto temp la gh'avaria de
vess la torr che fòrsi l'ha daa el nòmm al loeugh. Tra i primm notizzi che a
gh'emm de Bagg ghe n'è voeuna del 881, quand che 'l nòbil Tazon l'ha promòss la
recostruzion del borgh (dòpo i distruzion di Barbar) sora i ruvinn de l'antiga
torr de guardia (trada giò del tutt). Duranta l'epoca longobarda l'è stada sed
de ona fara, cioè de ona cort agricola fortificada; in del 1162 l'ha ospitaa a
on quai milanes scappaa de la città invaduda del Federich Barbarossa. In quell
period l'è staa faa sù, arent a la gesa de Sant'Apollinar, on monastee. El
moment pussee radios per Bagg l'è staa pròppi tra el IX e 'l XII secol, quand
che la famiglia de Bagg n'ha faa on center politich e militar important. Vun di
member de la famiglia l'è staa quell Anselmo che poeu l'è diventaa papa cont el
nòmm de Lissander II.

Dòpo l'Unità d'Italia Bagg l'è vegnuda on comun, cont ona superfiss de circa 400
ettar e ona popolazion de oltra 1200 abitant. In del 1869 gh'hinn staa taccaa a
Bagg di paes del circondari; Sella Noeuva, Muggian, Quart e Quint. A causa de la
rivoluzion industrial, Bagg l'è cressuda molto.

El 2 settember del 1923, cont on regio decrett, Bagg, insema ad Affer, Ceravall,
Crescenzagh, Gòrla, Precòtt, Grech, Lambraa, Musòcch, Ninguarda, Trenn, Vigentin
e Rogored l'è stada unida a Milan.



https://lmo.wikipedia.org/wiki/Avicenna

Avicenna (latinizasiù del sò véro nòm: Abū ‘Alī al-Husayn ibn ‘Abd Allāh ibn
Sīnā, en àrabo: ابو علی الحسين بن عبد الله بن سينا), cunusìt apò a col nòm de
Ibn Sīnā , l'è stat en filòzofo, scritùr, dutùr en midizìna e scensiàt de la
Pèrsia. El s'è 'nteresàt a divèrse scènse, sura de töt l'astronomìa, l'alchimìa,
la e la psicologìa.

L'è nasìt ai 7 de óst del an 980 a Afshena, de le bànde Bukhara, che alùra la
fàa part de la pruvìncia de Khorasan, en Pèrsia, e al dé d'encö 'nvéce l'è 'n
Uzbekistan, e l'è mórt a Hamadan, endèl més de zögn del 1037 .

I sò discèpoi i la ciamàa Cheikh el-Raïs, el prìncipe dei sàe, el piö grant dei
dutùr, el maèstro per ecelènsa o el tèrs maèstro (dòpo de Aristotele e
Al-Farabi).

La sò òpera l'è enòrme, quàze 270 tìtoi sùra la filizofìa e la scènsa, 'ntra i
quài gh'è la sò autobiografìa, completada del sò discèpol al-Juzjani.

La sò òpera de midizìna piö 'mportànta l'è 'l al-Qanun (o "el Cànone"), che al
sò tép l'ìa piö cunsideràt amò che i lìber de Razés o del Galeno.



https://lmo.wikipedia.org/wiki/Archimede

Archiméde de Siracusa (en gréco antìch Ἀρχιμήδης) (nasìt presapóch endèl an 287
prìma del Signùr. e mórt presapóch endèl an 212 prìma del Signùr) l'è stat en
matemàtich, fìzich, ingignér, inventùr e astrònomo gréch.

Se conós póch de la sò vìta ma l'è cunsideràt giü dei scensiàcc piö 'mportàncc
de l'antichità clàsica. Le sò scopèrte piö 'mportànte 'ndèl camp de la fìzica i
è i fondamèncc de l'idrostàtica, de la stàtica e la spiegasiù del prensépe de la
léa. L'è recunusìt per ìga progetàt màchine nöe compàgn de àrmi de asédio e la
ìda de Archiméde, per portà lìquidi (ma apò a granàie) de 'n leèl piö bas a 'n
leèl piö alt. Esperimèncc modèrni i g'ha confermàt che le afermasiù che
Archimede l'ìa stat bu de progetà màchine bùne de soleà le naf nemìche 'nfìna a
tiràle fò de l'àiva o de fàga ciapà föch condèna série de spècc i è plaüzìbii.

De sòlet se cunsìdera Archiméde come 'l piö grant matemàtich de l'antichità, e
giü dei piö grancc de töcc i tép..

El g'ha dopràt el método de ezaustiù per calculà l'àrea sóta l'arch de 'na
paràbola co la somatòria de 'na série infinìta, e 'l g'ha dat 'na aprosimasiù
precìza del nömer Pi gréco.. El g'ha apò definìt la spiràl che de alùra la pórta
'l sò nòm, e le fòrmule per i vülüm de le superfìci de revulusiù, e pò amò, 'n
sistéma ingeniùs per esprìmer i nömer grancc fés.

Archiméde l'è mórt endèl asédio de Siracusa (214–212 prìma del Signùr), copàt de
'n soldàt romà, aisebé che gh'ìa stat dat l'ùrden de mìa fàga del mal. Ciceróne
el dizarà de ìga vizitàt le sò tómba, sùra la quàla gh'ìa stya mitìt 'na sféra
inscriìda dét endèn cilìnder. Archiméde el gh'ìa pröàt che la sféra la g'ha i du
tèrs del vülüm e de la superfìce del cilìnder (bàzi inclüdìde), e 'l cunsideràa
chèsta la piö grànda de le sò scopèrte matemàtiche.

A diferènsa de le sò 'nvensiù, i scrìcc matemàtich del Archiméde i è mìa stacc
granchè cunusìcc endel'antichità. I matemàtich de Alesàndria i l'ha lizìt e i
l'ha lüminàt endèle sò òpere, ma la prìma compilasiù integràla de la sò òpera
l'è stàda fàda 'ndèl 530 dòpo del Signùr del Isidoro de Mileto. I comèncc sö le
òpere de Archiméde scriìcc de Eutocio endèl sècol VI i ghe dervarà le pórte a 'n
püblich piö grant. Le póche còpie de le òpere del Archiméde che gh'è riàt a
scampà fin dòpo 'l Médio Évo i è stàde 'na fónt emportànta de edèe 'ndèl
Rinascimènt,. La scopèrta 'ndèl 1906 de òpere scunusìde del Archiméde endèl
Palinsèst de Archiméde la g'ha aidiàt a capéser cóme che l'è riàt a otègner i sò
rezültàcc matemàtich.



https://lmo.wikipedia.org/wiki/Apucaliss_Capitel_Quater

La Parola de'l nost Signur ciapada inscí cuma l'è de'l Növ Testament e vultada
adess del test uriginal grech in del nost parlà Insübregh del didincö.

1Dopu de chèstcoss, huu vedüü, e varda, una porta avèrta in del cél, e la vús
prima che huu sentii cuma una tromba parland cun mì, disend: «Vegn sü scià e te
faruu vedè [i coss] che deven süced dopu de chèstcoss». 2Sübit sun devegnüü in
de spirit e varda, un tronu l'era mèss in del cél e sül tronu [el gh'era vün]
setaa giò, 3e lü che 'l s'era setaa giò [l'era] in de céra cumpagn d'una preja
[de] diaspru e [de] sardi, e inturna al tronu ['l gh'era] un arch in cél, in de
céra cumpagn de smeraldu. 4E inturna al tronu [gh'eren] vent quater troni, e sü
i troni [gh'eren] vent quater anziann setaa giò vestii cun bianch mantèj, e sü i
lur crapp [gh'eren] curonn d'or. 5E del tronu vegnen föra fambròs e vús e trun,
e denanz al tronu [gh']hinn brüsaa sètt lümm de fögh, che hinn i sètt spirit de
Diu, 6e denanz al tronu cuma un mar de véder, cumpagn de cristall. E in del mèzz
del tronu e inturna al tronu [gh'eren] quater vèss vivént, pièn de ögg denanz e
dedree. 7E 'l primm vèss vivént [l'era] cumpagn d'un leún, e 'l segund vèss
vivént [l'era] cumpagn d'un vedèll, e 'l tèrz vèss vivént avendugh la fàcia cuma
un omm, e 'l quart vèss vivént [l'era] cumpagn d'un'àquila vulanta. 8E i quater
vèss vivént, ognidün de lur avendugh ses al, inturna e denter hinn pièn de ögg,
e gh'hann minga requià, dì e nocc disend: «Sant, sant, sant, [l'è] 'l Signúr Diu
l'Ogni Putént, che l'era e che l'è e che l'è dree a vegnì!». 9E quand i vèss
vivént dann gloria e unúr e grazi a lü che 'l se seta giò sül tronu che 'l viv
in di secul di secul, 10i vént quater anziann burlen giò denanz a lü che 'l se
seta giò sül tronu e s'ingenugien a lü che 'l viv in di secul di secul e büten i
lur curonn denanz al tronu, disend, «Te see dègn, el Signúr e 'l noster Diu, de
ricév la gloria e l'unúr e la puténza, perchè t'hee creaa tüsscoss e per mèzz de
la tua vuluntaa gh'eren e hinn staa creaa».



https://lmo.wikipedia.org/wiki/Alan_Turing

Alan Mathison Turing (Londra, 23 de zögn del 1912 – Wilmslow, 7 de zögn del
1954) l'è stat en matemàtich, lògich e critògrafo britànich, cunsideràt giü dei
pàder de l'informàtica e giü dei matemàtich piö 'mportàncc del sècol XX.

L'è stat apò giü dei critoanalìsti piö dotàcc che g'ha operàt en Inghiltèra,
'ntàt che gh'ìa 'n bal la Segónda Guèra Mondiàl, per decifrà mesàgi scambiàcc
dei diplomatich e dei militar de le Potènse de l'As. En chèl tép lé difàti 'l
Turing el g'ha lauràt a Bletchley Park, el centro de critoanàlizi piö 'mportànte
del Regn Ünìt, endóche 'l g'ha ideàt 'na sfìlsa de tècniche per rià a comprènder
i còdes todèsch, compàgn del método de la Bomba, 'na màchina eletromecànica bùna
de decodificà i còdes creàcc co la màchina Enigma. La decifrasiù dei còdes de
cumunicasiù criptàda todèsch l'è stàt giü dei fatùr ciàf che g'ha pirmitìt ai
aleàcc de bàter le Potènse de l'As e ènser la Segonda Guèra Mondiàl.



https://lmo.wikipedia.org/wiki/Akira_Kurosawa

'L Akira Kurosawa (an giapunés: 黒澤 明, Kurosawa Akira; Shinagawa, Tokyo, Giapù,
23 da Màrs 1910 - Setagaya, Tokyo, Giapù, 6 da Setémbre 1998) 'l è stàcc an
regista, scenegiatùr, prudutùr sinematogràfech e scritùr giapunés.

Ensidùr da trì Oscar, pò da chèl a la cariéra, 'l è stàcc öna da le figüre püsé
'mpurtànte 'n dal mùnt dal sìnema dal XX sécol.

Sò pàdre, Isamu Kurosawa, 'l éra 'n disendént da 'n clàn da samurai e 'l lauràa
'n dal ambiént scolàstech, méntre sò màdre, la sciùra Shima, la vegnìa da 'na
faméa da mercànt. Con trè surèle e ü fradèl, Akira 'l éra 'l bagài püsé picèn da
la famìglia Kurosawa.

Anche se 'l Isamu 'l era stàcc tiràt sö con dai valùr tradisiunài, a 'l gh'ìa
'na mentalità püsé dervìda e curiùza dai sò conasiunài, suratöt an dai cüstöm e
inovasiù purtàde dai usidentài. A 'l incuragiàa pò i sò s-ciècc a la viziù da
pelìcule sinematogràfeghe, anfàcc 'l Akira 'l gh'éra ést al sò prìm film quànt
al gh'ìa dóma sés àgn.

Al fredèl da 'l Akira, Heigo Kurosawa, 'l éra 'nteresàt fés a la leteradüra, an
particülàr i òpere dal William Shakespeare, e a i àrti visìve usidentài, tànt
che 'n dai àn '20 al gh'éra pò cuminciàt a laurà mè benshi, an naradùr da film
möt. La figüra dal fradèl la g'à ìt an ról sentràl an da la stória dal zóen
Akira perchè la gh'éra trasmetìt la pasiù per i film, la leteradüra e 'l teàtre
'n zeneràl. La mòrt dal Heigo, che 'l sìa suicidàt an dal 1933, l'éra stàda 'n
shock bèl gròs per 'l Akira.

An dal 1936, a l'età da 25 àgn, al Kurosawa 'l gh'éra cuminciàt a laurà per la
Photo Chemical Laboratories, ana càza da prudüsiù sinematogràfega, cùma asistént
dal regìsta. Al sò talént 'l éra stàcc asquàze söbet nutàt dal diretùr Kajiro
Yamamoto, che 'l gh'éra tacàt, tra i àltre ròbe, a 'ncaricàl an sö 'n fràch
d'aspècc an da la preparasiù dai sò film. Adürütüra 'n Horse (Uma, 1941)
Kurosawa 'l sìa ocüpàt da pö o manch töta la prudüsiù 'ntànt che Yamamoto 'l
lauràa an àltre film.

Dòpo Horse la cariéra dal Kurosawa la sarà nóma 'n salìda. I sò film püsé famùs
i è ambientàcc quàze töcc 'n dal perìot feudàl da 'l Impér giapunés (XIII - XVII
sécol). Ana quài dai sò pelìcule i è pò dai adataméncc da i övre dal
Shakespeare, mè Ran (1985), bazàt an söl Re Lear, e Al tróno da sànch, ispiràt
al Macbeth. La furtèsa niscundìda, la stória d'ana prensepèsa, 'n zeneràl e dù
cuntadì 'gnuràncc e gram, la gh'éra ìt ana bèla 'nflüénsa 'n söl George Lucas e
i sò Star Wars. I àltre film püsé cugnusìcc dal Kurosawa, ispiràt sémpre ai
legendàre samurai, i è Rashomon, I sèt samurai, film d'ispirasiù da I magnìfech
sèt, e La sfìda dal samurai, che la gh'éra furnìt la bàze per al prìm film
spaghetti-western dal Sergio Leone col Clint Eastwood, Per an pögn da dòlare. La
sfìda dal samurai g'à pò 'n sequel, Sanjuro.

Al Kurosawa 'l gh'éra lauràt anche sùra a 'na möcia d'adataméncc dai clàsech da
la leteradüra rùsa, cumprés Al pìrla, tiràt f dal lìbre dal Dostoevskij, e I
bàs-fùnt, ispiràt al rumàns dal Maksim Gorkij. Sédes dai sò film, realizàt tra
'l 1948 e 'l 1964, i éra 'nterpretàt da atùr che i cumparìa 'n püsé da öna dai
sò övre, 'mè per ezémpe 'l Toshiro Mifune, che 'l gh'éra culaburàt col Kurosawa
'n dal 1948 con 'L àngel cióch e 'n dal 1965, con Barbarósa.

Dòpo chèl film ché, 'l Kurosawa 'l éra pasàt dal biànch e négre al culùr, con an
cambiamént apò da stìle, prìma caraterizàt püsé dal vès legendàre. Al sò nóf
film Dodes'ka-den, che cùma temàtighe 'l gh'ìa la rapresentasiù dai prublémi da
la società giapunéza, 'l gh'éra mia ìt tànt sücès. Kurosawa 'l gh'éra cuminciàt
alùra a laurà 'n sö 'n prugèt da Hollywood, Tora! Tora! Tora!, ma la 20th
Century Fox i 'l éra sostitüìt con Kinji Fukasaku prìma da riesì a finì 'l film.

Mè conseguénsa da chèl falimént ché, 'l Kurosawa 'l sìa fàt ciapà dal sconfòrt e
da la depresiù, tànt ché, pò con fedeltà al spéret ugugliùs dai sò film, 'l
gh'èra pruàt a cupàs fò ma sénsa mia riesìga. 'L tentarà da rimetìs sö col girà
àltre film: Dersu Uzala, che ga farà véns 'l Oscar per al "Migliùr film
forestér", Kagemusha, fàt ansèma al Francis Ford Coppola e 'l George Lucas, e
Ran, prodüsìt an Francia, che 'l dientarà 'n vér e pròpe sücès internasiunàl.

An da la prudüsiù da Spéret püsé nòbel al Kurosawa 'l gh'éra fàt la cunuscénsa
da la Yōko Yaguchi, 'n atrìs che la dientarà sò murùza prìma e sò muér dòpo. I
sìa spuzàt an dal 21 da Màcc dal 1945, quànt lé l'éra bèa 'ncìnta da dù més; la
còpia la restarà 'nsèma 'nfìna a la mòrt da la Yoko, 'n dal 1985. Dal matrimòne
i nàs dù bagài: ü màs-cc, Hisao, nasìt al 20 da Dezémbre dal 1945, e öna fèmena,
Kazuko, nasìda 'l 29 da Aprìl dal 1954.



https://lmo.wikipedia.org/wiki/Aeroport_Internassiunal_de_Barcelona

L'Aeroport Internassiunal de Barcelona - El Prat del Llobregat al è l'aeroport
ch'al dà servisse a Barcelona, Catalunya, Spagna. Al è sitüat a 10 km al
süd-oest de Barcelona, ind el münissipe de El Prat de Llobregat, a 6 meter sura
ol nivel del mar. Al è ol segund aeroport piö grand de Spagna, ol primm de
Catalunya e de la costa mediterrània, e ol nöé co piö tràfich de passager
d'Europa, in acorde a di stadístiche de l'an 2004. Ol 2005 i à dövrat chest
aeroport 27.131.448 passager, e i è stade realisade 307.798 operassiú. Ind El
Prat i opera ü gran nömer de gur domèstich, prinsipalament di compagnie Iberia e
Spanair, e apó öna gran quantitat de gur internassiunaj e ergü
d'intercontinentaj. Pit a pit, ind i darer agn, al s'à convertit ind ü destí
important de fiss aerolínie de bass cost. L'aeroport al gh'à ol còdes d'aeroport
de IATA: BCN, e ol còdes ICAO: LEBL.

L'aeroport al gh'à 3 zone de decolàs i ateràs igant da chesta manera ü total de
3 piste in servisse, dò d'ele en paralél nomenade 07L/25R i 07R/25L (chesta
darera inaügürada ol 2004), i öna tersa scaàda, la 02/20. De piö, al disponn de
tri terminaj A, B e C, con 114 mostradur de fatürassiú, e 24 piataforme
d'imbarcamènt.

L'aeroport del Prat al è assessíbel co Renfe per la línia de Rodalíes, dapress
del senter de Barcelona (Estassiú Aeroport), con öna línea de autobusos direta,
nomenada Aerobús i per ü servisse de taxi permanènt.

Atüalament l'aeroport al è in pié prossèss d'ampliassiú, con la costrüssiú d'öna
nöa terminala, ch'al è previdit inaügürá ol 2008, sitüada intra l'antiga pista,
i la nöa pista paralela. Apó s'é dré realisá d'otre atüassiú comè la costrüssiú
de nöf assess per strada i per tren, la riada de la fütüra línia 9 del metró,
l'ampliassiú di plasse de parcamènt, assé comè la ürbanisassiú de piö de 300
ectàrie com a zona de servisse per al desvilüpamènt comersial e indüstrial de
l'aeroport.

L'aeroport al è la basa de la compagnia de bass cost Vueling Airlines, assé comè
la segonda basa d'Iberia in Spagna. Al è oert noma a gur strümentaj, i è
proibicc i gur VFR (Vol a esta), essett i gur VFR sanitare, d'emergensa i de
stat.

Öna detajada descrissiú de l'aeroport, manere d'assedí-gh, stat di gur in tep
real, trasport, sitüassiú di diferente aerolínie det l'aeroport, informassiú
meteorolòseghe, etc, i pöl èss consültade in la pàgina web ofissiala de
l'aeroport de Barcelona.



https://lmo.wikipedia.org/wiki/Adis

L'Adis o anca Ades (Adige in italian; Etsch in tudesch e bavares; Adesc in
ladin; Adis in trentin; Adexe in venezian; Athesis in latin) l'è un fiüm che'l
nass in di Alp de'l Norditàlia, arent al Pass Resia (Reschenpass) in de la volta
Val Venosta (Obervinschgau) in de la pruvincia de Bulsan e finiss in del Mar
Adriatich arent a Chioggia.

El so basin imbrìfer el gh'ha una süperfis de 12.100 chilometer quadráa e 'l
quata tüta la regiun del Trentin-Südtirol e anch un toch de'l Venet meridiunál.
Cunt i sò 409 chilometer l'Ades l'è 'l segund fiüm püssée lungh de tüt Italia.

Dré al sò percórs el streèrsa le cità de Trènt, Verùna, Legnago, Cavarzere,
Chioggia e 'l ghe pàsa derènt a Meran, Bulsan e Rovereto.

La àl endóche 'l scór la ciàpa nòm diferèncc a segónt de la zòna: l'è Val
Venosta 'ntra la sorgènt e Meran, la se ciàma Val d'Adige 'ntra Meran e Trènt,
pò dòpo la ciàpa nòm de Val Lagarina 'ntra Trènt e Verùna e 'ndèla part finàl el
scór endèla Val Padana 'nfìna a sbotàs endèl mar.



https://lmo.wikipedia.org/wiki/Abelard

La éta d'ol Abelard la ridüs simbolicamét i cambiamécc e i türbamécc de l' età
nöa, che la donda tra el cunvént e la scöla. Lü stèss a l' n' à fà ol racónt
indela << Stòria di mè desgrassie>>, che dopo ghe vegnén dré öna fila de papér
scambiàcc in tra de lü e l' Eloisa, e pò a in d' öna rególa per ol cunvént del
Paraclèt. Se trata de öna recoströssiù <<leterària>> a distansa di fassènde, in
doe l' Abelard a l' presenta lü stèss comè ìtima de invìdie e complòcc e la sò
stòria, sö la rìga d'ol Göstì, comè ü viàs del pecàt a la salvèssa. Ma la stòria
la ghe cönta sö pò a de serte fassènde importàcc de la éta d' ol Abelard che el
nass indel 1079 a Pallet, a süd-èst de Nantes, indela Bretagna; fiöl d' ü
caaliér, l'abandóna la richèssa e la cariéra di armi per indà a stödìà prima a
Loches (sìt de la Loira) doe l' inségna ol Roscellino e pò dopo a Parìs, doe i
fiorìss i stüdi de dialetéga. Ché a l' seguìss i lessiù d' ol Guglielmo de
Champeaux, ma l'ólsa critegà i tesi sö i üniversài, dóca l'è custrèt a scapà
prìma a Melun e pò a Corbeil, doe a l' se mèt dré a insegnà e l' iscöd ü gran
caècc. Dopo quach agn in Bretàgna, a l' torna là amò a Parìs e l' iscólta de növ
ol Guglielmo, che intàt l' è deentàt canonègh de San Vitùr, ma i salta fò di
oltèr ràcole; ol Guglielmo a l' se ritìra indela badìa de San Vitùr e indel 1113
a l' deénta vescóv de Châlons, intàt che l' Abelard a l' té scöla a Parìs, in sö
la rìa mansìna de la Sèna, a Sainte-Geneviève, che a chèi tép lé l' ìa fò di
müra de la sità. Dopo quach oltèr viàs in Bretàgna, indel 1113 a l' và là a
Laon, per istödìà sénsia sacra co l' Ansèlm de Laon, ma indel stèss an a l'
torna a Parìs, a la scöla escoàl indel curtìl de Nôtre-Dame, per insegnàga mia
domà la dialetéga, ma pò a la teologéa. In de sto tép, co i sólcc di scolàr, a
l' pöl vìv fò del contròl di ütorità söperiùr de la cesa. L è chechissé che l' à
conossìt l' Eloisa, neuda de ön canonègh de Nôtre-Dame, ol Fölbèrt, che l'
Abelard a l' ìa deentàt maèst a sissapaga. l' amùr l' is'-ciòpa fò a l' improìs
dré a la fì del 1115 o in prénsepe del 1116; quan che ol Fölbèrt a l' ghe ria
adòss, lé gh' è zamò egnìt ol bogiù. Alura l'Abelard la mena là in Bretàgna
arént a la sò faméa; chechissé dré a la fì del 1116 la fà paiölà ü s'-cetì, ch'
i ghe dà nom de Astrolabio. Tornàcc a Parìs, l'Eloisa e l' Abelard a i se spusa
sö de sóta mà 'n véa, ma ol Fölbèrt ghe la dìs a töcc; la cóbia la nega e la se
spartìss, lé la se ritìra a Argenteuil, doe pò la se farà monéga. Ol Fölbèrt e i
parécc, per pura che l' Abelard a l' vöia desliberàss de l' Eloisa, a i se
vendìca e i ghe l' la fà teià vià di sassì. Dré a la fì del 1117 o al prénsepe
del 1118 a l' se fà monègh pò a l' Abelard, ma l' và inacc a insegnà logìca e
teologèa in d' öna scöla dervìda indela Champagne. Ché, i maèscc de la scöla
escoàl de Reims i ghe pensa pò lur a dàga i sò bèle rógne de gratà per via di
tesi sö la Trinità sostegnìde indel scrìt <<Teologéa del Massèm Bé>>, l' è
ciamàt in caösa al Concorde de Soissons, doe l' arcivescóv e l' inviàt del papa
a i l' la condana a brüsà ol libèr e a seràs de dèt in d' ol cunvént de
Soissons. Pò dopo però, l' inviàt del papa ghe dà ol permèss de rientrà indela
Badìa de Saint-Denis, ma ché a i saltà fò di nöe racóle col priùr, che l' völ
cüsal denàcc al re. Alura l' Abelard l' iscàpa a Provins, ma öna donassiù la ghe
permèt de stabilìss comè römét con d' ü scolàr a Quincey ( apröv
Nogent-sur-Seine), doe el funda ön oratòre, dìcc ol Paraclèt, var a dì ol
Spiritussànt, e pò a ché a l' ghe dervìss öna scöla, pagàda di scolàr. Tra ol
1125 e ol 1128 a l' làssa ol Paraclèt per deentà priùr de Saint-Gildas indela
diocèsi de Vannes in Bretàgna:chechissé a l' tröa di monègh ignoràncc, zacù e
vissiùs, ch' i sìrca de fal sassinà. A l' rebösca amò i contàcc con d' l'Eloisa,
che intàt l'è deentàda priùra de Argenteuil, e la invìda a stabilìss co i sò
monéghe al Paraclèt, doe l' Abelard dèt per dét a l' và a tröala e a predegà. A
chèsto pónt a i fenìss i fati cöntacc sö de l' istèss Abelard, ma notèr a m' sà
che indel 1136 a l' té de növ öna libéra scöla de dialetéga e teologéa a Parìs,
doe a l' gh' à in tra i sò scolàr pò a l' Arnàld de Brèssa e ol Gioàn de
Salisbury. In de sti agn la s'-ciòpa fò l' aversiù d' ol Guglielmo de
Saint-Thierry e d' ol Bernàrd de Ciaraàl dré a i sò dutréne. Indel 1140, ol
Bernàrd a l' ghe ria a ìga del Concorde de Sens la sò cundana, che l' è aproàda
pò a del papa, alura l' Abelard a l' se ritìra arént a 'l Pedèr ol Venerabèl
indela badìa de Cluny, in Burgùgna, doe l' mör indel 1142. Ol San Bernàrd de
Ciaraàl l' à definìt l' Abelard comè ü combatét fin de s'-cet. In d'öna letèra a
l' Eloisa, l' istèss Abelard a l' confèssa: <<la logìca la m' à rendìt odiùs al
mónd [...] ma mé öi mia èss filosèf in manéra de metèm contra al Paól, e gnà èss
ü Restotél in manèra de spartìm de Crést.>> In d'ü consèns esensiàl al Vangél,
l' Abelard a l' gh'à mai però ìt di döbe söl fato che lü l' ìa fess bù de resunà
e de parlà. Ol sò insegnamét e i sò prìm scrécc a i rearda la logìca; ghe và dré
a l' urdèn de la logica vetus, e l' invìa con d' ol léns l' Introdussiù d' ol
Porfirio a i Categorée d' ol Restotèl. L' Abelard a l' ghe taca pò là di comécc
a chèsto scrìt, forbe catàcc sö in tra i ascoltadùr e pò dopo corensìcc de lü,
pò öna Logìca per i noèi e öna Logica nostrorum, e demenemà öna Dialetéga.In
seguèt, lü l' islàrga fò l' üs de la dialetéga pò a l' esàm di quistiù
teologìche e a partì del 1118 a l' trà insèma, pós a la Dialetéga, la Teologéa
del Massèm Bé, la teologéa cristiàna e ol Sic et non. L' Abelard l' à scrècc pò
a di comécc a la Letèra a i romani de S. Paól, prèdiche, lódi religiùse e forbe
a di poesée d' amùr. In tra i sò öltèm scrécc i gh' è Cugnóss té stèss o Etìca
e, mia fenìt, la Ciciaràda tra ü giüdé, ü filosèf e ü cristià.



https://lmo.wikipedia.org/wiki/%C3%9Cbi%C3%A0l_Clan%C3%A8ss

Übiàl Clanèss (Ubiale Clanezzo 'n italià) a l'è ü cümü de la Pruìnsa de Bèrghem.

El g'ha 'na popolasiù de 1 394 abitàncc (dàto del Dicember 2015), cond'öna
süperfìce de 7,4 km² e 'na densità de popolasiù de 188 ab./km²

Übiàl Clanèss l'è furmàt da dò frasiù principài, Übiàl e Clanèss che l'è la
frasiù piö de 'nterès istòrech e paesagìstech. A l’è sö la conflüènsa de du
fiöm, ol Brèmp e la Màgna chi fùrma i du ài, la Al Brembàna e la al d’Emàgna.
Amò ‘ndel Medioevo la pasàa la strada Priula che la portàa i comerciàncc da
Enésia in del céntro Euròpa.

L’è amò ‘mpé ol put de Attone, fàcc sö per ol cónte de Lmèn (Almenno San
Salvatore) Attone Leuco, chè l’è apèna stàcc rifàcc. Con chèsto put a 's püdìa
scaalcà ol trut Imàgna, per pudì ‘ndà da Clanèss a Lmèn. Lé apröf a gh'è anche
la dogàna de Clanèss.

La piö bèla custrüsiù l’è ol Castèl de Clanèss: in prensépe i era fàcc sö in del
Medioevo, ma l’è stàcc rifàcc in del XVII sécol. A Clanèss i à fàcc tàte guère i
Guèlfi e Ghibellìni, pròpe al Castèl de Clanèss che l’era de la famèa ghibelìna
di Dalmasano, chèla de Beltramo ed Unguerrando. In del XIV sécol Clanèss, che
l'era ligàda a Brembìla, l’ha fàcc tàte guère cuntra de la al d’Emàgna chi i era
‘nvece Guelfi. L'è 'ndàcc inàcc isé 'nfina al prensépe del XV sécol, quàndo töta
la Bèrgamàsca l'è 'ndàcia söta Enésia. A Clanèss a gh'è ànche ü bèl put de
córde, ciamàt "ol put che bàla", che 'l pasa sura ol Brèmp.



https://lmo.wikipedia.org/wiki/%C3%92i_esensi%C3%A0i

I òi esensiài i è sustànse utenìde per estrasiù de öna piànta aromàtega, rìca en
esènse (che l'è mia la stèsa aromaticità che gh'è an chìmega urgànega). Le
esènse i è fàde sö da le piànte per tàte rizù: cumè sustànse de scart, per
funsiù aleopàtega, antibiòtega, e de atrasiù dei empolinadùr.

La döperasiù dei òi esensiài en midizìna al dé d'ancö l'è bèla difundìda, ma l'è
asé nöa per la farmasìa. El svölöp de l'indüstria chìmega, e pò dópo de la
fitoterapìa an Frància, la g'ha pirmitìt ön svölöp de l'aplicasiù dei òi
esensiài en le terapìe médighe. Ol òi esensiàl sa pöl cunsiderà cumpàgn d'ön
estràt de la piànta (dróga), e per chèla rizù ché la sò döperasiù l'è stüdiàda
andèla fitoterapìa e de la farmacognuzìa.

L'aromaterapìa l'è ol tochèl de la fitoterapia che la stüdia ol tratamènt
terapèutich che 'l döpéra i òi esensiài; al de d'ancö l'è despès cunsideràt öna
disiplìna mia scentìfega, perchè l'è mia cugnusìda asé e perchè i òi esensiài sa
pöl vènder andepertöt, e despès chi che i la vent i ia cognós mia asé.

I òi esensiài sa pöl döprà tàt enternamènt comé esternamènt, dependent del cazo
che sa tràta. An döperasiù esterna i òi esensiài sa döpera an bagn, fris-ciù e
masagg. Con la döperasiù tòpega vergöne ólte sa öl ön efèt lucàl, ótre ólte
sistemech. Per fasilità la penetrassiù i sa mes-cia cont sustanse adeguade, che
i ia aida a nà dét. I piö tancc cumpunencc dei òi esensiai sa asorbe an del
intestì pesen, föra de quant che sa aministra an disulusiù alcolega, che alùra i
sa asorbe suratöt an del magù. La aromaterapia anterna sa aplica:

I òi esensiài sa bàt föra del corp per deèrse vìe. La prüma de töte l'è la
respirasiù, andependentemènt de comè che i'om intrudüsicc. Pò se pöl batì föra
cont la pìsa, la chiga, la salìa, ol sidùr e ol làt materen. Föra del caso de la
respirassiù, üsóm eliminài dopo vìga idrosolubilisàt i terpé. La atività
farmaculogiga l'è deèrsa respèt de la specie e de la cumpusissiù. Da sólit sa
descrif ol oi esensial de diaolùna compagn de antipruriginùs, chèl de eucalìpet
balsamich, chèl de ciót de garofol compagn de antiseptich e càustich, chèl de
camamèla digestif, antispasmodich e antianflamatore.

La cumpuzisiù chìmega dei òi esensiài l'è ön gran rebelòt. Gh'è dei càzi che 'l
componènt piö relevànt l'è an prupursiù süperiùra al 80% an söl totàl, e gh'è
dei óter càzi andèi quài nisü cumpunènt al süpera ol 5%, e ghe n'è deèrs
sentenér. I componèncc prinsipài i è terpegn, diidìcc an tra monoterpegn
(usigenàcc o mìa) e pò anch seschiterpegn, che i è componèncc volàtii che i ga
da ol udùr a la piànta. Ol segónt gröp de componèncc i è i fenoi, e
prinsipalmènt alilfenoi e isoalilfenoi.

Töcc i òi esensiài i ga vergota de tusicità, e ol grat 'l varia con de la
cumpusissiù chimega. Gh'è cumpunencc propes tòsech tipo la canfùra (epiletega) o
la tuiùna (neurotosech). Gh'è pò an dela farmasia e an de l'alimentasiù dei
cumpunencc che i ga ön sèrt grat de tusicità: ol mentòl el pöl fa ègner spàzem
de glotide ai pütì, e 2 g pöl veser mortài per ón adült; ol anetòl (an de
l'isòmer cis) l'è cunvulsivant; i òi esensiai de zerbégn e de tuia (de la faméa
dei cipres) i pöl fà ègner emuragie üterine e aborcc; la nùs muscàda l'è ön
stimulànt del sistema nervùs sentral e alüsinògen, per dù cumpunencc atif fés,
l'acit mistrich e l'elemisina.

Vöna de le menàde prinsipài a doprà i òi esensiài an farmasia l'è la sò
cumpuzisiù an funsiù de deers parameter, compàgn de: origin, ràsa chimega,
clima, cundisiù stagiunài, etc Per chèla rizù ché l'è mal fà a caàn dele
cumpusisiù precize de ön an cont l'óter Le cultivasiù regulamentàde e 'l contròl
fitosanitàre i g'ha pirmitìt de alsà la qualità e rènder méno diferènte le
deèrse partide cumerciài.

Ol procedimènt per caà le esènse 'l fa nà a finì tate ólte che ga saès öna
mudificasiù ampurtànta andèla cumpuzisiù de l'òi esensiàl, che öl dì che l'òi
che gh'è andèla piànta l'è mìa l'üstès che an tràa bé. Vü dei càzi piö cugnusìcc
l'è chèl del camasulé, che l'è déter an de l'òi esensiàl de la camamèla e ga da
ön culùr blö, ma che gh'è mìa andèla matricaria recutita perchè 'l sa fùrma
andèl procès de estrasiù.

Ol aromatograma l'è öna sórt de mizürasiù an védre del podér anibatérich dei òi
esensiai. Al sèrf per stabilì ol podér antisetich del òi e l'üzo che se pöl fà
co le malatìe anfetìve. L'atività la sa detèrmena cont l'ìndès aromàtich che 'l
permet de determinà la potensa relativa d'ön òi esensial com' antisètich. Sa
otéda la relasiù antra ol podér de ön òi respèt a ön determenat batére, fràt ol
poder imaginare d'ön òi esensiàl de poder masim cùtra chèl batére (100%). Gh'è
defati ön indes per töcc i bater che sa ciama indes aromatich asulut. Ol indes
aromatich médio l'è la media aritmetega dei índes asulücc cutra vare zèrmegn.



https://lmo.wikipedia.org/wiki/%C3%8Dndia

La capital a l'è New Delhi. A l'è 'l setim paes del mund per süperfiss, cun
3.166.414 km² e'l segunt per pupulaziun (püssee d'un miliard e cent miliun
d'abitant, che'l 70% a l'è sota i 35 agn). L'alfabetizaziun a l'è al 62%.

L'India a l'è tacada al Pakistan a ovest, a la Cina, al Nepal e al Bhutan a
nord-est, al Bangladesh e al Myanmar a est. In de l'Ucean Indian, l'India a l'è
arent al Sri Lanka, ai Maldive e a l'Indunesia. La costa de l'India a l'è lunga
püssee de setmila chilometer e la da in sü l'Ucean Indian a süd, el Mar Arabich
a ovest e 'l Gulf del Bengala a est.

La cunquista britaniga de l'India la scumincia in del 1715. L'ültim vice-rè
ingles de l'India a l'è staa Lord Mountbatten.

In del lüj del 1947, a Lundra a l'è staa vutà el palpee d'indipendenza; la
cumissiun Radcliffe l'aveva stüdiaa una fruntera per la creaziun de dü stat::
l'Üniun Indiana, per la püssee part induista, e 'l Pakistan, per la püssee part
müssülman.

L'indipendenza a l'è stada pruclamada el 15 d'agust del 1947. La custitüziun de
l'India a l'è del 1950.

L'India a l'è stada quater völt in guera cuntra el Pakistan: in del 1948, 1965,
1971, 1999.

L'India (nom ufizial: भारत गणराज्य, Repübliga de l'India, in hindi) a l'è una
repübliga federala. El President a l'è el Pranab Mukherjee (del 2012). El Prim
Minister a l'è el Narendra Modi (del 2014).

La repübliga indiana a l'è fada de 28 Stat Federaj e de 7 Teritori de l'Üniun;
tücc i stat federaj, el teritori de la Capital de Delhi e'l teritori de
Pondicherry gh'hann un guern elegiüü; i teritori che resten i gh'hann
un'aministraziun del guern naziunal central e fan riferiment per via direta al
President de la Repübliga. i stat e i teritori a hinn pöö faa in distret
(pressapoch 600). I distret gh'hann dent i tehsil (o, a segunda de la lengua,
tahsil, taluka, taluk, mandal).



https://lmo.wikipedia.org/wiki/Zermania

La Germania, official Republega Federala de Germania (todesch: Bundesrepublik
Deutschland) l'è on paes de l'Euròpa centro-ocidentala cont pussée de 82 milion
d'abitant. El confina cont la Francia, el Belgi, i Paes Bass, el Lussemburgh, la
Danemarca, la Polònia, la Republega Ceca, l'Austria e la Svizera.

Deutschland, Deutschland über alles, über alles in der Welt, wenn es stets zu
Schutz und Trutze brüderlich zusammen hält. Von der Maas bis an die Memel, von
der Etsch bis an den Belt. Deutschland, Deutschland über alles, über alles in
der Welt.

Deutsche Frauen, deutsche Treue, deutscher Wein und deutscher Sang, sollen in
der Welt behalten ihren alten schönen Klang. Uns zu edler Tat begeistern unser
ganzes Leben lang. Deutsche Frauen, deutsche Treue, deutscher Wein und deutscher
Sang.

Einigkeit und Recht und Freiheit für das deutsche Vaterland, danach laßt uns
alle streben brüderlich mit Herz und Hand. Einigkeit und Recht und Freiheit sind
des Glückes Unterpfand. Blüh' im Glanze dieses Glückes, blühe deutsches
Vaterland!

Germania, Germania inanz de tüt el rest al mund, se l'ha resta semper ünida cunt
fradelanza in de la difesa e in del sustegn. Del fiüm Maas finn al Memel, de
l'Ades finn al Belt. Germania, Germania inanz de tüt el rest al mund.

Tusann tudesch, fideltaa tudesca, vin tudesch e cant tudesch gh'hann de mantegnì
'l so bel, vegg sun in del mund. E ispiràn a nobij aziun per tüta la vida.
Tusann tudesch, fideltaa tudesca, vin tudesch e cant tudesch.

Ünidaa e driss e libertaa per la patria tudesca pruèmegh tücc insema a utegnij,
tücc insema cunt anema e corp Ünidaa e driss e libertaa hinn la prumissa a la
felizidaa. Fiuriss in del sberlüsciá de chela felizidaa chi, fiuriss, patria
tudesca!



https://lmo.wikipedia.org/wiki/Wikipedia_in_lumbard

La Wikipedia in lumbard a l'è l'edizion dela Wikipedia in lengua lumbarda
(codes: lmo). Despess la vee ciamada anca lmo.wikipedia, lmo.wiki o lmo.wp.

El primm articul a l'è staa Lengua Lumbarda, scrivüü in del mes de utubra del
2005. El primm ütent el s'è registraa in del mes de nuembra del 2005.

In del mes de setembra del 2009 a l'era al 101° post per nümer d'articui. In del
mes de november del 2015 l'era al 92° post..

L'edizion lumbarda a l'è migna una tradüzion: la magiur part di artucui i henn
staa scrivüü propi da ütent che i parlen lumbard. Dunca, anca se gh'è un certu
riguard per el teritori e la cultüra lumbarda, se pò migna parlà de Wikipedia
lumbarda o de Wikipedia Lumbardia: i 271 diferent edizion dela Wikipedia i henn
urganizaa süla lengua e migna sü una teritori particular. In Itàlia, insema ala
Wikipedia in Lumbard e in Talian, a gh'è anca l'edizion in Piemuntes, in Ligür,
in Veneto, in Friulan, in Emiglian e Runagnöö, in Napuletan, in Sicilian, in
Tarantin, in Sardu. A gh'è anca l'edizion in Latin e in Esperant.



https://lmo.wikipedia.org/wiki/Walter_Valdi

Walter Valdi l'è el num d'art de Nicola Giovanni Walter Pinnetti (Cavenagh
Briansa, 20 agust 1930 – Milan, 13 utubor 2003), artista, cantant e atur
lumbard, creadù de pieces teatral e spetàcul müsicàl en milanes.

Walter Valdi l'è nassüd a Cavenagh, en pruincia de Munsa, ind el palass dal
ses'cent che incö l'òspita el cumün dal paes. Da picinin el s'è trasferid cun la
famija ind la capital lumbarda indùe l'ha vissüd par tant temp in vial Munsa. El
pàdor l'era un famus aucat: chel fat chi, ha purtad lü e le dù surele, Egle e
Lia, a fà stüdi legal e dopu la prufession furense. Valdi l'ha dervid un stüdi
in via Podgora, pö sarad sü par dedicass cumpletament a la prufession artìstega.

El s'è spusad cun Gabriella Falcetti che la g'ha dai un fiöl, Antonio Amadeus,
insì batesad in unur de Mozart, el sò müsicìsta preferid.

A lungh malad de cör, l'è mort el 13 utubor dal 2003 a l'età de setantatrì an,
dopu un ricòver a l'Uspedal Niguarda.

Bele da picinin Valdi l'era apassiunad de teàtor e de cabaré, ma anca de cultüra
dialetal imparada suratüt in famija. Ind i an de l'üniversità el s'è iscrit a la
scola de mimu dal Pìcul Teator de Milàn, guidada a l'épuca da Marise Flach.

Anben i erun i an cinquanta e la serietà d'la sò prufession uficial de aucat, ma
anca el bon num d'la famija da difend, i gh'han cunsiliad de ciapà part ai prim
spetàcul cun un num d'art: l'è insì che l'è nassüd el pseudònim de Walter Valdi,
che l'ha pö cunservad par tüta la sò cariera.

La prima part impurtanta che l'ha interpretad l'è quela dal sagrista ind una
rivisitassion d'la Tusca, missa in pé ind la stagion lìrica de Veruna. Dopu l'è
stai ciamad dal regista Giorgio Strehler par la part de l'oste mütu ind una sò
version dal Falstaff.

El sò mument de magiur sücèss l'è inissiad ind el 1963, quand l'è stai ciamad a
fà el mimu a la Fiera dei sogni, trasmission televisiva de Mike Bongiorno.

Da lì l'è inissiad un bel mument par la sò cariera: grassie a l'imbucada de un
müsicìsta cunussüd in RAI, l'è entrad in cuntat cun el Derby Club, sacrari dal
cabaré milanes, e trampulin le lanc dal qual i en passad tüti i num püssè
impurtant d'la cumicità lumbarda, da Dario Fo ai Gufi e da Cochi e Renato fin a
Teo Teocoli. Cun Teocoli l'ha anca laurad in television ind al scenegiad dal
1978, Il balordo, ispirad al rumans umonim dal 1967 de Piero Chiara.

In venticinch an de spetàcul l'è stai maèstor de stil e de cumicità par tanti.
Enzo Jannacci, Paolo Villaggio, Renato Pozzetto l'han de spess citad cume
ispirassion. Insema al maèstor Giovanni D'Anzi l'ha miss in pé Lassa pur ch'el
mund el disa, un spetàcul a dü che'l gh'ha avüd sücèss de püblich e de crìtica.

Cun el passà d'i an, Valdi l'è diventad anca scritur de canson, tante d'le quai
i han fai épuca. Par lü l'era mei fale cantà ai àltor, ma pö, a la fin, ne feva
anca 'na sò version: Il palo della banda dell'Ortica l'è diventada famusa par la
stralünàda esecüssión de Enzo Jannacci, ma la gh'ha avüd anca una version
cantada ind una edission de Lo Zecchino d'Oro cantada da el Piccolo coro
dell'antoniano, che l'è diventada un turmenton.

Tra i sücèss de teàtor gh'è anca la cumedia Ciapa el tram balurda, scrivüda a
quator man cun Carlo Colombo che la gh'ha avüd centinaia de répliche.

Ind el 1992 l'ha partecipad a la tersa edission dal Festival di Sanscemo cun la
canson sürealìsta Le strisce.

Valdi l'ha laurad anca cume atur de cìnema ind Un certo giorno de Ermanno Olmi,
Delitto d'amore de Luigi Comencini, Storie di vita e malavita de Carlo Lizzani e
Ho fatto splash e Domani si balla! de Maurizio Nichetti.

La cità che Valdi el cunuss, l'è la Milan che la laura, ma anca quela al limit,
quela scapestrada d'i puaret che tirun a campà o d'i brigant da quator sold. Par
quest tüte le sò storie i finisun in quel dal Filangieri al nümor dü: al famus
indiriss d'la carbuna de San Vitur.

I sò persunag i en d'i spléndid perdent che, anca se batüd da circustanse
cuntrarie (o anca da chi l'è püssè fürb e upurtünìsta de lur), magari prima de
süicidass ind al Navili, se fan una ghignada e pensun che sura la drastica
decision i pödun pensagh amò par un po'.

El stil de Valdi, ind la sò tutalità el pöd es par un qual vers simil a quel d'i
chansonniers frances dal sò temp cume Boris Vian e Georges Brassens, spietad e
al stess temp ténor e ümàn cume lü, rich de cumprension par i persunag e le
storie che cuntun.

Il palo de la banda de l'Urtiga, l'è un valid riassünt de tüt quant mustrad ind
la sò prudüssión artìstega. La canson la cunta la storia de 'na banda de làdor
in perfet stil "I Soliti Ignoti" (l'Urtiga l'era un quarté pupular de Milan). La
banda la lassa un còmplice a fà da pal, a cürà che nissün vegna a distürbà el
culp; ma el pal el ghe ved propri poch, e ghe sent anca de men.

Valdi l'ha anca scrit canson par fiulin, cume ad esempi Cocco e Drilli. Un'altra
sò cumpusission l'ha vensüd lo Zecchino d'Oro dal 1971: Il caffè della Peppina.

Anca, par cumprend el pensé de Valdi, l'è interessant el munolugh de i Gemelli
belli che, a passeg par strada, i vegnaran catadi suta da 'n utumobil
süperspurtìva. La gent la se fermarà a guardà la màchina, pütòst che i dü por
investid.

Ind un artìcul scrivüd in ucasion de la sò mort, il crìtich müsicàl dal Curier,
Mario Luzzatto Fegiz, l'ha ricurdad Valdi cun una de le batüde dal repertori de
l'artista milanes, fülminànt cume ind el sò stil: "Dai giurnal legi sémpor i
necrulogi e el cìnema. Se l'è mort un quaidün che cunussi vò al füneràl. Sedenò
vò al cìnema".

Ind i an sübit dopu a la sua scumparsa, Milan l'ha miga dimenticad el Valdi.
Tante i en staie le inissiative ligade a la memoria de l'aucat cantant: tra
queste, quela püssè famusa l'è el "Festival di Valdi", in cartelon ind al
nuémbor dal 2006 al teàtor Nassiunal, con la partecipassion de l'amis Nanni
Svampa, de Enzo Iacchetti, de Giorgio Faletti e tanti àltor.

Par ricurdà l'artista l'è anca stai cread el premi Walter Valdi, riservad a
cumpusitur e giun cantant, selessiunad da una giürìa de giurnalista e
prufessiunista dal setur, scunda al valur d'le lur cumpusission e a la lur
"manifesta milanesità".



https://lmo.wikipedia.org/wiki/W%C3%A4denswil

Wädenswil a l'è un cumün svizzer del distret (en todèsch: Bezirk) de Horgen, in
del Canton Zürigh. La süperfiss del teritori del cumün l'è de 17.37 km² e in del
Dicember 2011 al gh'eva una popolazion de 20 870 abitant.

El cumün de Wädenswil al se tröva a una altitüden de 407 meter sura al livel del
mar e l'è tacaa ai cumün de Au, Zurich, Hirzel, Horgen, Männedorf, Meilen,
Richterswil, Schönenberg, Stäfa, Uetikon am See. La popolaziun l'è in magioranza
de lengua todesca.

Wädenswil has an area of Mudel:Km2 to mi2. Of this area, 59.3% is used for
agricultural purposes, while 9.6% is forested. Of the rest of the land, 29.8% is
settled (buildings or roads) and the remainder (1.3%) is non-productive (rivers,
glaciers or mountains). Mudel:As of housing and buildings made up 20.8% of the
total area, while transportation infrastructure made up the rest (9%). Of the
total unproductive area, water (streams and lakes) made up 0.4% of the area.
Mudel:As of 24.5% of the total municipal area was undergoing some type of
construction.

Wädenswil has a population (as of Mudel:Pop svizzera date) of 20 870.Mudel:Pop
svizzera ref Mudel:As of, 20.5% of the population was made up of foreign
nationals. Mudel:As of the gender distribution of the population was 48.6% male
and 51.4% female. Over the last 10 years the population has grown at a rate of
2.1%. Most of the population (Mudel:As of) speaks German (85.0%), with Italian
being second most common ( 3.9%) and Serbo-Croatian being third ( 1.9%).

In the 2007 election the most popular party was the SVP which received 35.2% of
the vote. The next three most popular parties were the SPS (17.6%), the FDP
(13%) and the CSP (11.3%).

The age distribution of the population (Mudel:As of) is children and teenagers
(0–19 years old) make up 22% of the population, while adults (20–64 years old)
make up 64.2% and seniors (over 64 years old) make up 13.9%. The entire Swiss
population is generally well educated. In Wädenswil about 76.7% of the
population (between age 25-64) have completed either non-mandatory upper
secondary education or additional higher education (either University or a
Fachhochschule). There are 8796 famìe in Wädenswil.

Wädenswil has an unemployment rate of 2.94%. Mudel:As of, there were 268 people
employed in the primary economic sector and about 84 businesses involved in this
sector. 2020 people are employed in the secondary sector and there are 195
businesses in this sector. 5169 people are employed in the tertiary sector, with
725 businesses in this sector. Mudel:As of 44.8% of the working population were
employed full-time, and 55.2% were employed part-time.

Mudel:As of there were 6128 Catholics and 7507 Protestants in Wädenswil. In the
2000 census, religion was broken down into several smaller categories. From the
Mudel:As of, 43.5% were some type of Protestant, with 40.5% belonging to the
Swiss Reformed Church and 3% belonging to other Protestant churches. 32.2% of
the population were Catholic. Of the rest of the population, 5% were Muslim,
7.5% belonged to another religion (not listed), 4% did not give a religion, and
11.9% were atheist or agnostic.

Wädenswil is a stop of the Zürich S-Bahn on the lines S2, S8 and S13 on the
SBB-CFF-FFS InterRegio. Its train station is a 29 minute (S8) ride from Zürich
Hauptbahnhof. The Zimmerberg bus line (Zimmerbergbus), provided by the Sihltal
Zürich Uetliberg Bahn (SZU), connects the Zimmerberg region and parts of the
Sihl valley.



https://lmo.wikipedia.org/wiki/Voyager_1

Voyager 1 l'è 'na sonda spasiàla automàtica (sènsa equipàgio) amò 'n funsiù,
lanciàda de Cape Canaveral ai 5 de setèmber del 1977 co la misiù de esplorà
Giove e Saturno. L'è stàda portàda en òrbita del vetùr Titan III-Centaur e l'è
partìda póch dòpo de la sónda sorèla Voyager 2. Aisebé che l'ìes stàda lanciàda
quàze 'n més dòpo, l'òrbita sö la qual l'è stàda puzisiunàda la g'ha pirmitìt a
la Voyager 1 de rià prìma de le bànde de Giove de la Voyager 2, conden antìcipo
de quàter més, ai 5 de mars del 1979 e sö Saturno conden antìcipo de nöf més, ai
12 de noèmber del 1980.

De alùra la sónda l'è dré a slontanàs sèmper de piö de la Tèra e del Sul e la
g'harès sorpasàt la zòna de 'nflüènsa magnética del Sul (termination shock,
endoche el vent solàr el ralènta 'nfìna a velocità subsòniche) endel 2004, ma
dato che i strümèncc de bórdo i è mìa piö a pòst del töt l'è mìa pusìbol
stabeléser quan che chèsto l'è sücidìt.

La baterìa de alimentasiù de la sonda l'è progetàda per funsiunà 'nfìna al 2025
ma le cumunicasiù co la Tèra le g'harès de desmèter zà endel 2016 perchè g'harès
de desmèter de funsiunà el giroscòpio che permèt de tègner l'orientamènt corèt
de l'antèna de trasmisiù. A chèla data la sónda la g'harès de troàs a 110÷114 UA
del Sul. egont i càlcoi dei espèrcc, la Voyager 1 la riarà endèl nigol de Oort
de ché a 300 agn e la ghe metarà 30.000 agn per streersàla fò töta.



https://lmo.wikipedia.org/wiki/Vol_Aeroflot_593

El Vol Aeroflot 593 l'è staa on vol dal reoport Šeremet'evo de Mosca (Russia) a
quell Kai Tak de Hong Kong, el di 23 de marz del 1994.

El vol s'è s'ciantaa arent a Meždurečensk e tucc i 75 person a bord hinn mort.
On esam di scatol negher l'ha rivelaa che ai comand del vol gh'eva el fioeu del
comandant Jaroslav Kudrinskij (russ: Ярослав Кудринский), el El'dar Kudrinskij
(russ Эльдар Кудринский), mettu ai comand dal pader per fall giogà.

In del vol gh'eva anca el copilota Igor' Piskarëv (russ: Игорь Пискарёв), el
pilota Vladimir Makarov (russ: Владимир Макаров), che 'l volava 'me passegger e
la fioeula del pilota, la Jana Kudrinskaja (russ: Яна Кудринская).

In de la vegia URSS, e anca in de la Russia d'incoeu, i pilota i gh'han di
privileg, 'me quell de portà, ona volta al ann, i famijar a metà prezz.
Kudrinskij ha drovaa despess questa opzion, ma l'eva la prima volta foeura dai
confin de la Russia.

El Kudrinskij ha portaa i sò fioeui in de la cabina, per fagh vedè la modernità
del noeuv avion, ma ha faa setà giò la fioeula, Jana, e ha modificaa el pilota
automategh per dà a la fioeula l'impression de pilotà. In de la cabina gh'eva
anca el Makarov, amis del Kudrinskij, tant che i sò fioeui el ciamaven "barba".

Poeu ha daa i comand al fioeu El'dar, che ha faa forza in su la cloche,
disattivand el pilota automategh per la sezion di aletton. I avion russ, quand
se stacava el pilota automategh, daven on segnal, inveci el Airbus no. El avion
ha segnalaa ona holding pattern e i pilota hinn rimanuu confonduu per noeuv
second, e poeu 'l se inclinaa del 45%, schiacciand (per i Forz G) i person in
cabina.

2258 Eldar: Why's it turning? 2259 Kudrinsky: It's turning by itself? 2260
Eldar: Yes ... 2261 Kudrinsky: I don't know why it's turning 2266 Eldar: Is it
going off-course? 2267 Piskarev: We're entering a holding pattern 2268
Kudrinsky: Really? 2269 Piskarev: Of course. 2270 Makarov: Guys ...

2272 Kudrinsky: Hold it, hold the stick, hold it 2275 Makarov: The speed ...
2276 Piskarev: The other way! 2277 Kudrinsky: The other way, turn it left 2281
Piskarev: Left! 2281 Kudrinsky: Left... The other way! 2282 Piskarev: Left! 2284
Eldar: I am turning it left ... 2284 Piskarev: To the right! 2285 Kudrinsky: To
the right 2288 Piskarev: Can't you see, or what?

2291 Piskarev: Turn right. Turn right! Turn right! 2297 Kudrinsky: RIGHT! 2298
Piskarev: Left! There's the ground! 2303 Kudrinsky: Eldar, get out ... Climb
back out ... Climb back out, Eldar. You see the danger, no? 2314 Piskarev:
Throttles to idle! 2319 Kudrinsky: Eldar, get out! Get out, Eldar, get out ...
Get out, Eldar, get out, get out ... get out ... [gasping] get out ... Get out,
I say! 2334 Piskarev: Full power! Full power! ... Full power! 2336 Kudrinsky:
Got full power, got it 2337 Piskarev: Full power! 2338 Kudrinsky: Got it ...
2340 Piskarev: Full power! 2346 Kudrinsky: I gave it full power, I gave it 2348
Piskarev: What's the speed? 2350 Makarov (?): Look on the left, it's three-forty
2354 Kudrinsky: ... Okay ... [sobbing] Full power! 2365 Piskarev: Speed is very
high 2367 Kudrinsky: High, is it? 2368 Piskarev: Yes, isn't it? 2369 Kudrinsky:
I switched it off 2371 Piskarev: We're coming out, coming out, coming out!
Right! Foot to the right! Speed is high, reduce power! 2377 Kudrinsky: Done 2382
Piskarev: Gently! ... Shit, not again 2388 Kudrinsky: Don't turn it right! The
speed [unintelligible] 2392 Piskarev: There! 2393 Kudrinsky: We'll come out in a
sec. Everything's all right ... Gently [unintelligible], gently ... Pull up
gently!

2258 El'dar: Perchè 'l gira? 2259 Kudrinskij: El gira in de per lu? 2260 El'dar:
Si... 2261 Kudrinskij: Soo minga perchè 'l gira 2266 El'dar: L'è dré ad andà
foeura rotta? 2267 Piskarëv: Semm drè ad entra in ona holding pattern 2268
Kudrinskij: Verament? 2269 Piskarëv: Ovviament. 2270 Makarov: S'cecc...

2272 Kudrinskij: Tegnel! Tegnel! Tegnel! 2275 Makarov: La velocità ... 2276
Piskarëv: L'oltra direzzion! 2277 Kudrinskij: L'oltra direzzion! Girel a
manzina! 2281 Piskarëv: Manzina! 2281 Kudrinskij: Manzina... L'oltra direzzion!
2282 Piskarëv: Manzina! 2284 El'dar: Son dré a girall a manzina ... 2284
Piskarëv: A drita! 2285 Kudrinskij: A drita 2288 Piskarëv: Te vedet no, o olter?

2291 Piskarëv: Girel a drita! Girel a drita! Girel a drita! 2297 Kudrinskij:
DRITA! 2298 Piskarëv: Manzina! Gh'è el terren! 2303 Kudrinskij: El'dar, va
foeura ... Torna indrè ... Salta indrè, El'dar. Te vedet el pericol, no? 2314
Piskarëv: Throttle al massim! 2319 Kudrinskij: El'dar, va foeura! Va foeura,
El'dar, va foeura ... va foeura, El'dar, va foeura, va foeura ... va foeura ...
va foeura ... va foeura, hoo dii! 2334 Piskarëv: Piena potenza! Piena potenza!
... Piena potenza! 2336 Kudrinskij: L'è a piena potenza 2337 Piskarëv: Piena
potenza! 2338 Kudrinskij: L'è ... 2340 Piskarëv: Piena potenza! 2346 Kudrinskij:
Hoo daa piena potenza... Hoo daa 2348 Piskarëv: Velocità? 2350 Makarov (?):
Varda a manzina, l'è 340! 2354 Kudrinskij: ... Okay ... Piena potenza! 2365
Piskarëv: La velocità l'è volta 2367 Kudrinskij: L'è volta? 2368 Piskarëv: Si,
l'è minga inscì? 2369 Kudrinskij: L'hoo smorzaa 2371 Piskarëv: Semm drè a 'ndà
foeura, 'ndà foeura, 'ndà foeura! Giust! Varda a drita! Velocità volta, sbassa
la potenza! 2377 Kudrinskij: Hoo faa 2382 Piskarëv: Bon! ... Merda, de noeuv no!
2388 Kudrinskij: Girel minga a drita! La velocità [el se capiss no] 2392
Piskarëv: Ecco! 2393 Kudrinskij: Andarem foeura in on second. Tutt el andarà ben
... Per favor [el se capiss no], per favor... Tirel pian!

La serie Indagini ad alta quota ha dedicaa al incident on episodi, el "Kid in
the Cockpit" (Fioeu in de la cabina), e gh'è staa anca el romanz Punto critico
del Michael Crichton, che 'l parla de ona storia arenta, ma l'è ispiraa al vol
China Eastern Airlines 583.



https://lmo.wikipedia.org/wiki/Vitori_Emanuell_III_d%27Italia

El Vitori Emanuell III de Savoja (Napoli, 1869 - Lissandria d'Egitt, 1947) l'è
staa re d'Italia del 1900 al 1945, re d'Albania del 1939 al 1943 e Imperador de
Etiopia del 1936 al 1941. Despoeu la mort del pader Umbert I l'ha tegnuu 'na
posizzion coretta cont el lassà che 'l Giolitti el portass inanz el sò programma
de reform liberai e sociai. L'è staa favorevel a la guerra con la Turchia per
conquistà la Libia in del 1911. Duranta la Prima Guerra Mondial, despoeu de la
desconfitta in de la bataja de Caporett, l'ha sostituii el general Cadorna cont
el general Diaz che l'ha portad a la vittoria in su l'Austria-Ungaria. Despoeu
de la guerra l'ha ciappaa pagura per la revoluzzion e l'ha favorii el Mussolini
che el 28 de ottober del 1922 l'ha ciappaa el podè. Sotta el fascism l'ha
man-a-man perduu i sò fonzion, finn'a quand, el 25 de Luj del 1943, l'ha
destituii el Mussolini e l'ha ciamaa a guidà el Govern el general Badoglio che
el 8 de Settember de l'istess ann l'ha ciamad l'armistizzi, intanta che el Re el
scappava de Roma per andà a Brindes che l'era degiamò sotta el controll di
Ingles e di Merican. In del 1944 el minister Palmiro Togliatti, on comunista, el
l'ha constrengiuu a retiràss e a lassàgh el trono al so fioeu Umbert II a titol
provisori, ma in del mes de magg del 1946 el s'è retiraa definitivament con
l'andà in esili a Lissandria d'Egit indove che l'è mort a la fin de l'ann dopo.



https://lmo.wikipedia.org/wiki/Vicebsk

Vicebsk (Віцебск in abecee cirilligh; Vitebsk/Витебск in russ; Vitebsk/וויטעבסק
in yiddish) l'è ona città de la Bielorussia del nord cont ona popolazion de
circa 347.000 abitant.

La città la se troeuva in del nord del Paes, minga lontan del confin con la
Russia e con la Lettonia. L'è 'l capploeugh de la voblasc' con l'istess nomm e
l'è la quarta città del Paes per numer de gent che ghe viv.

Vicebsk la ciappaa el sò nomm del fiumm Vic'ba, che 'l passa lì arent, prima de
buttàss dent a la Dvina occidental. El primm document che ne parla de la città a
l'è del 1021, ma el par che la soa fondazion la poda vess portada al 974, quand
che la Olga de Kiev l'aveva ordinaa de fà sù ona città là indove prima el viveva
el popol di Kriviči.

Vicebsk la s'è sviluppada perchè la se trovava in sù la strada tra el Mar
Baltigh e 'l Mar Negher. In del 1320 l'è entrada a fà part de la Lituania, in
del 1659 del regn lituan-polacch. L'era la capital de on voivodad. In del 1697
la ciappaa i diritt de Brandeburgh, che ghe daven a lee on bell poo de libertà
comunai. Rivaa el 1772, l'è passada sotta a la Russia: anca in quella occasion
chì l'è stada el cappoloeugh de ona provincia.

In quell temp la popolazion giudea l'è cressuda de bon: al princippi del XX
secol la metà di gent che viveven a Vicebsk l'era giudea: tra quei gent là podom
cuntà el pittor Marc Chagall (Mark Zacharovič Šagalov). L'ha segutaa la storia
de la Russia fina a la fin de l'URSS: in del 1991 l'è passada in la Bielorussia.
Tra el 1941-1944 l'è stada occupada di todesch, che hann coppaa quasi tucc i
giudee che viveva in del ghetto.



https://lmo.wikipedia.org/wiki/Vetuur_da_Poynting

Ul vetuur da Poynting (S) al è ul prudott veturiaal dal caamp elétrich e dal
caamp magnétich. Al töö ul nomm dal sò creaduur John Henry Poynting. Anca ul
Oliver Heaviside al dedüceva chesta quantitaa-chí da manera independeent. Par la
suva pròpia definizziun e i prupietaa dal prudott veturiaal, ul vetuur da
Poynting al è sempru perpendicülaar al caamp magnétich e al caamp elétrich.
Intal caas d'una onda eletromagnética, al punta in la direzziun da prupagazziun
da l'onda e la suva valuur la representa la putenza par ünitaa d'area
perpendicülara a la suva direzziun. In cheest sentüü-chí, sa pöö pensá cuma ul
flüss d'energía d'un'onda eletromagnética. Al sa pöö derivá cunsideraant la
cunserbazziun da l'energía e ul fatt che ul caamp magnétich al pöö mía realizá
dal lavurá. Da manera matemàtica al s'espressa:

intúe E al è ul caamp elétrich H e B i-è ul caamp magnétich e la densitaa da
flüss magnétich, respetivameent e μ l'è la permeabilitaa dal mezz. I sò ünitaa
i-è W/m2. Par una onda eletromagnética íntal spazzi líber μ al è μ0 e la
magnitüüt dal vetuur da Poynting l'è relazziunada cun la densitaa d'energía da
l'onda:

intúe D al è ul despiazzameent elétrich. D'òltra banda, cuma i caamp elétrich e
magnètich d'una onda i ussilla, la magnitüüt dal vetuur da Poynting la s·cjangja
cul teemp. La média da chesta magnitüüt luunch un teemp T (graant cumparaa cun
la períuda da l'onda) la sa nòmina iradianza (Ee):



https://lmo.wikipedia.org/wiki/Veneto_brasilian

El Veneto brasilian o Talian a l'è el dialèt del Vénet che l'è parlaa suratüt in
de la part del stat de Rio Grande do Sul del Brasil indùe che se fà el vin e in
del stat de Santa Catarina a nòrt. A l'è anca ciamaa Vêneto brasileiro. El
Talian a l'è la cunseguénsa de la granda imigrassiùn suratüt de vénet in quèla
regiùn in del votcént e nöfcént. El Talian el vén del vénet antìch e l'è staa
inflüensaa di lénguf del Nòrt Italia e del Purtughés del Brasil ma, vist che la
gramatiga e 'l lèssich a hinn suratüt vénet, a l'è minga cunsiderada una léngua
créula. Cume 'l Riograndenser Hunsrückisch (hunsriqueano riograndense in
purtughés), un dialèt tudèsch che 'l parlen di brasiliàn de urigin tudèsca, el
Talian l'ha sufrii anca lü la campagna de nasiunalisassiùn del presidént Getúlio
Vargas, scuminciada in di an '40, per ubligà quij che parlaven minga el
purtughés a parlàl. Parlà el Talian o el Riograndenser Hunsrückisch in püblich a
l'era cunsideraa cuntra la nassiùn e ufensìf. E i cunseguéns se sénten ancamò
incö.

Pare nostro, che te si in celo, santificà sia el to nome, vegna a noi el to
regno, sia fata la to volontà, come in celo così in tera. Da' a noi, oncò, el
pan cotidiano, e perdona i nostri pecati, come noantri perdonemo ai nostri
debitori, e no lassarne cascar in tentassion, ma liberane del male, amen.



https://lmo.wikipedia.org/wiki/Vallader

El Vallader a l'è un dialet del rumanc che'l se parla in de l'Engadina Bassa e
in de la Val Müstair. Arent al Vallader gh'è 'l Puter e 'l Jauer, düü dialet cun
poca tradiziun scrita.

Ün tschiert ômm veva duns filgs. Et il juven da els dscheva al bap: "Bap! Da a
mei la porziun della substanza, quala a mei tocca!" et el ha part ad els la
substanza. Et davó brichia bleers dits, ha il juven raspá insembel tot, et eis
chiamina in ün paiais dalönsch et tschá hal disfat sea substanza vivond
lischiergius. Et davó chia el ha consumá tot, eis vegnì gronda fom in less
paiais, et el ha cumainzá a indürar. Et eis í et s'ha tachiá ad ün vaschin da
lessa regiun, et el il tramettét in sea vilascha, chia el parchüra ils porcs. El
giavüschéva da umplir il veinter dels mailgiaduors quals ils porcs maglievan, et
ingün ils deva ad el. Mo, in sei returná, hal dit: "Quants lavureints in chiasa
da mees bap han pang in abundanza, et é sto qua a perir d'fom! E vö star sü et
ir pro mees bap, ir d'el: Bap! É n'ha peghiá in Tschoel et avant tei. E nu sun
deng da gnir nomná tees filg; fa mei sco ün da tees lavureints!" Et, alvond sü,
el vengni pro sees bap. Ma cura el era amó dalönsch, schi il vezet al sees bap,
et muainta da commiseraziun hé el curri incunter ad el, l'ha imbratschá e
bütscha el. Et il filg dschet ad el: "Bap, é n'ha puchiá in Tschoel et avant
tei; gia nu sun deng da gnir nomná tees filg". Ma il bap ha dit a sees
servieints: "Dalunga portenaing il prüm büschmaint, trateint el, dat ün anné in
sees mang e schiarpas in sees pees! E manai pro ün vadee ingraschá, chia no ius
possen alegrar et mangiar! Perchiá quest mees filg era mort et eis revivü, era
perì et eis chiatá". Et els han cumeinzá il past d'algrezia. Intant era sees
seniur file sün chiampongia, et cur el tourneva, e s'aprosineva alla chiasa, hal
dudí ils sunaders et saglir. Et clomét ün dils servieints, et dumondét: "Chia
quai seia?". Et less ha dit el: "Tees frar eis vengnì, e tees bab ha mazzá ün
vadee ingraschá, perquei chia el il ha ritschavü sang". Mo quai ha 'l tut sü
zont gref, et nuleva ir eint. Intant eis sees bab ì ora, et ha cumeinzá a voar
el. Mo el respondet a sees bab: "Guarda! Tants onns serv é a tei, et mah nah é
tees cumond surpasá, et ma has tü dat a mei ün bocc, chia'm possa alegrar et
mangiar cun mees amis. Ma davó chia quest tees filg, quel chi ha trus sea
substanza cun pitangas, eis vengnì, has mazzá ad el ün vadee ingraschá". Mo il
bab ha dit ad el: "Filg! Tü eis adüna cun mei, et tot il mió es il tió. Mo
mangiar e s'alegrar convengiva, perchià quest tees frar era mort et eis revivü;
el era perì et eis chiatá". Die Landessprachen des Schweiz, pag. 357-360

Eug di dimena, chia nels temps del prüm raig da Ciper, zieva havair tut aint la
Terra Sonchia da Gotfried il Bugliun, d'vantet chia üna zarta duonna della
Guascogna in pellegrinadi get alla Fossa. Da la tuornand, in Ciper arrivada, da
alchiuns schlechts homens grobamaing füt sgiamglada. Da que ella, sainza ingiün
cofiört plonschand, s'inpiset da ir a reclamar al raig; ma da alchün la gnit
ditta chia ün gnis a perder la fadìa, perqué chia el era da schlaseda vita e
uschea poch da bön, chia, na be el vendichaiva la verguognias dals üns con
giüstizia, d'inperse sainza fin ad el fattas las sustgnaiva con vituperusa
viltat, nel temp chia ogni ün chi havaiva qualche cordöli, quist cont il far
qualche spretsch o verguognia ad el fatta sustgnaiva; nel temp dimena chia ogni
ün havaiva mal in cuor alchiün, quel cont i, dar alchiün spretsche o verguognia
büttaiva oura. La qual chiosa udind la duonna, our spranza della vendecta, per
consolaziun da sia lungurella, pigliet havant da vulair morder la misergia dal
dit raig; et siand ida criand d'avant et d' schet: "Signur mieu, eug non vegn
alla tia preschentscha per spettar vendecta del spretsch chi m'hais stat fat,
dinperse, in paiamaint dal qual eug ad giavüsch chia tü am muosast sco chia tü
supportast quels, eug incleg chi at sun fats, perqué, chia eug da tai
inprendand, possa paziantamaing ils meis comportar. E que sa Dieu, scha eug
pudes far, gugent t'ils dunes, gia chia tü est uschea bun purtader". Il raig,
fin alur stat tardif e daschiütel, sco scha el as schdasches dal schön,
cumanzand dal spretsch fat a quista duonna, il qual eschamaing vandichiet,
rigurusischem perseguitatur dvantet d'ogni ün chi, cunter l'hunur da sia curuna,
alchiüna chiosa comettes da quia in avant. Giovanni Papanti, Parlari Italiani in
Certaldo, pagg. 709-710



https://lmo.wikipedia.org/wiki/Valerian

El Publi Licini Valerian, conossuu col nomm de Valerian (Publius Licinius
Valerianus in Latin; 200 ca. - Jundishapur, 260 ca.), l'è staa on imperador
roman. L'ha regnaa del 253 al 260 e l'è staa vun di imperador che l'ha provaa a
mett on poo d'ordin in de l'Impero duranta la crisi del III secol.

El Valerian l'è nassuu de ona famiglia de l'aristocrazia latina. L'ha sposaa ona
donna ciamada Egnazzia Mariniana e 'l gh'ha avuu duu fioeu, ciamaa Gallien e
Valerian el Giovin.

L'Historia Augusta (che però l'è minga semper troppa fidabil) la dis che in del
238 l'era princeps senatus, cioè 'l senator pussee vegg. In del 251 l'imperador
Decio l'ha voruu de fà tornà in vita la cariga de censor e 'l gh'ha domandaa al
Senad de proponn vun de lor per 'sto lavorà: tucc hann scernii el Valerian, che
però l'ha refudaa. Anca quella storia chì l'è cuntada sù de l'Historia Augusta e
se sa nò ben se l'è vera: però l'è cert che 'l Valerian el sia staa queivun de
important sotta el regn del Decio. Probabilment, menter el Decio col fioeu
Erenni Etrusch andaven a combatt i Gott, l'è staa el Valerian a fà el reggent a
Roma. In quell period la gh'è stada l'usurpazion del trono de part del Giuli
Valent Licinian, che però l'è staa ben prest battuu del Valerian. Quand che poeu
s'è savuu che l'imperador e 'l fioeu eren mort in battaglia, el Valerian l'ha
lassaa el post de sovran al Trebonian Gall. Quest chì l'ha nominaa el Valerian
governador de la Rezia, o almanch di soldaa che se trovaven là.

In del 253 Trebonian Gall el gh'ha domandaa aiutt al Valerian perchè a gh'era
l'Emilian che l'era staa nominaa imperador di soldaa del Danubi. Allora el
Valerian l'ha provaa a rivà in Italia prima de l'usurpador, ma ghe l'ha minga
fada: quand che l'è rivaa, l'Emilian l'eva coppaa el Trebonian Gall e l'era
vegnuu imperador. Ma i trupp del Valerian hann minga reconossuu Emilian 'me
noeuv August, anzi hann nominaa el proppi comandant.

In de l'estaa del 253 i duu imperador s'hinn frontaa arent a Spolee, ma i soldaa
de l'Emilian l'hann tradii e poeu l'hann mazzaa.

De sigur el Senad l'è staa molto content del fatt che 'l Valerian el fuss
diventaa el noeuv imperador, tanto che 'l gh'ha subit mettuu visin 'me ceser el
sò fioeu Gallien. El Valerian l'ha faa anmò pussee, vist che l'ha nominaa el
fioeu co-imperador, ona robba noeuva in de la storia di istituzion romann. Sia
el Valerian che 'l Gallien eren proppi bon de governà e inveci de restà a Roma a
fà nagott hann deciduu de spartìss subit la ministrazion de l'Imperi: el Gallien
l'è andaa in Occident, el Valerian inveci in Orient.

Tra i sò alter atti el gh'è staa quell de divinizzà la miee e fà vegnì annual la
cariga de præfectus urbi. Inoltra l'è staa consol roman in del 254, in del 255 e
in del 257, semper insema al fioeu Gallien.

Dopo tanti battali contra i Gott, i usurpador e i Persian, finalment in del 260
el gh'è staa el sconter final tra el Valerian (aiuttaa del re de Palmira Odenaa)
e 'l re sasanide Savor I. In de la battaglia de Edessa però l'esercit roman l'è
staa battuu. Allora el Valerian e i sò generai hinn andaa in del Savor per
domandàggh on accòrd, ma l'è staa faa presonee.

El period dopo de la cattura l'è minga conossuu. El storigh cristian Lattanz in
del sò De mortibus persecutorum el cunta sù che 'l re persian el doperava
l'imperador 'me basell per montà sù a cavall e che poeu l'ha faa spellà e l'ha
impienii de paja e l'ha penduu in d'on templi 'me trofeo.

I Sasanidi disen che 'l Savor l'ha mandaa a Bishapur, indove 'l saria mort
stracch e senza speranza. In ogni cas, a gh'è ona motta de raffigurazion
persiann in di quai se ved el Savor I che 'l tratta el Valerian compagn de on
s'ciav.

In del 253 el re Savor l'eva profitaa de l'anarchia che la gh'era a Roma (trii
imperador in men d'on ann) e l'eva taccaa el Regn d'Armenia, col coppà el re
Cosroe I. Poeu l'ha invaduu l'Impero roman e forsi l'ha ciappaa anca Antiochia.
El Valerian l'è rivaa in orient in del 254, menter la gh'era anca la rebellion
de l'Urani Antonin, che 'l s'era nominaa imperador perchè sedenò lì a gh'era
nissun che 'l pensava a combatt i Persian. Quand che l'è rivaa el Valerian in de
la zona, probabilment l'Urani Antonin l'ha trovaa on accord de compromiss con
l'imperador e l'è sparii de la circolazion. In del 257 el Valerian l'è riessii a
reconquistà Antiochia.

Intrattant a gh'era anca i Gott del Mar Negher (che eren minga quei che aveven
battuu e coppaa el Decio): quei chì hann taccaa l'Imperi in tre occasion:
253/254, 254/255 e 256. In de l'ultima incursion, i barbar hinn riessii a
saccheggià i città de Nicomedia e Calcedonia. Per 'sta reson el Valerian l'ha
mandaa trupp a Bisanz. Ma inscì l'è restaa con meno soldaa de prima in sul
confin coi Persian, e per quest el Savor I l'è tornaa in sul pee de guerra e
l'ha conquistaa in del 257 Dura Europos e Circesium. Insema a l'Odenaa el
Valerian l'è tornaa in quei zonn chì e l'ha vinciuu a Circesium. Poeu el Savor,
trii ann dopo, l'ha taccaa a fàss vedè anmò, e per andà a combattel el Valerian
l'ha trovaa el sò destin.

In del 257 e in del 258 el Valerian l'ha faa sù on para d'editt che prevedeven
la confisca di ben e la persecuzion di Cristian; rispett ai sò predecessor
(compagn del Neron o del Decio), el Valerian l'ha taccaa pussee la gerarchia che
i fedee. Trai vittimm de la persecuzion de l'imperador a gh'è staa i papa Steven
I e Sist II, San Ciprian de Cartagin, San Dionis de Lissandria e San Lorenz.

Quei persecuzion chì gh'hann avuu on esito negativ per la storiografia del sò
regn: prima de tutt, l'è staa mazzaa el San Ciprian, che per i sò letter l'è
consideraa vun di font pussee important del period; inoltra i storigh cristian
successiv hann vardaa maa 'sto imperador, e inscì ghe n'hann ditt de tucc i
color (e de fatt emm giamò parlaa del liber del Lattanz, che 'l parla di tutt i
mort orrend che hann patii i nemis del Cristianesim).



https://lmo.wikipedia.org/wiki/Val_Padana

La Pianüra Padana (o Val Padana) l'è una region geugrafica de la part nord de la
Penisula italiana che l'è traversaa dal Po. La cumprenda vari zon tra Piemont,
Lumbardia, Emilia-Rumagna, Veneto e anca un tuchet del Canton Tisin.

La diferenza intra i dò pianür a l'è bela, e minga dumà per l'altezza ma anca
per la nadüra di teren, i regim di aqui e per la vegetaziun. La pianüra volta a
l'è ciamada anca pianüra sücia e la se slarga intra i Prealp e i pè di Penin: el
sör a l'è permeabil, faa de sabi e ger, e'l tegn minga l'aqua de la piöva, che
la va dunca giò per desen de meter fina a rivà a un strat de material minga
permeabil. Chì l'aqua la scur fina al punt che la pö vegnì föra per furmà
funtanij o resurgiv. Quij surgent chì, grazia a la temperadüra custanta (intra i
9 e i 12 °C) di sò aqui, hann permiss el spantegass in di zon interessaa de
particular cultivaziun a praa ciamaa marscid.

Tacada a la linia di resurgiv la scumincia la pianüra bassa, ciamada anca
pianüra daquadura. Questa chì la gh'ha inscambi di teren de material püssee fin,
tera crea de solet, de pü o de men impermeabil, induè che i aqui se fermen e fan
furmà padüm.



https://lmo.wikipedia.org/wiki/Urdin_Patriarcal_d%27la_Santa_Cr%C3%B9s_de_Ger%C3%BCsal%C3%A9m

L’Urdin Patriarcal d'la Santa Crùs de Gerüsalém l’è un Urdin de Cavaliér del
Patiarcàd Gréc-Catòlic-Melkita. Tütt i Cavalier i üten in opere de carità el
Patriarca Melkita, e tüte le sò inisiative. I Cavalier Italian i g'hann el
cumpit de ütà la mensa de la Scola Catòlica de Beith Sahour, visìn a Gerüsalém,
indué el Patriarca l'é Preside; una scola cun quasi 700 fiulìn, e püsée de la
metà ienn Müsülman.

L’Urdin l’è present in del teritòri del Patriarcàd, in tütt el Medio Oriente e
anca in Italia, Germania, Belgiu, Francia, America e Canada.

El Patriarca Maximos V Hakim l'ha agiurnàd l'Urdin el 14 de setember 1979. Incö
el Gran Maéster l’è el Patriarca Melkita-Catòlic Gregòri III Laham. Ogni Stat el
g’ha el sò Priùr, per l’Italia, San Marìn e el Cantòn Ticino fin a la sò mòrt,
in del febràr del 2012, l'è stài l’Archimandrita Mons. Virgìniu Fogliazza, de
San Stéu.

La Delegasiòn Italiana l'è cumpsota de circa 80 member, tra Cavalier, Dame e
Cumendatùr, e la se divìd in Ludesana, Piasentina e Ambrosiana.



https://lmo.wikipedia.org/wiki/Urano_(pianeta)

Urano l'è chèl dei sèt dei pianéti del Sistema Solar en ùrden de distànsa del
Sul, el tèrs per diàmetro e 'l quart per masa. Aisebé che 'l sàpe vizìbil pò a
öcc nüt, compagn dei oter sich pianéti cunusìcc zamò de l'antichità, lü 'nvéce
l'è mai stat recunusìt come pianéta per vìa de la póca lüminuzità e de la sò
òrbita lènta; difati l'è stat scuprìt apéna ai 13 de mars del 1781 de William
Herschel, e l'è deentàt isé el prim pianeta a éser scuprìt per mès de 'n
telescopio.

La cumpuzisiù chìmica de Urano l'è mìa tat diferènta de chèla de Netuno e
diferènta envéce de chèla dei giganti gasus piö grancc Giove e Saturno. L'è per
chèsta rizù che i astrònomi i preferés tratài come 'na clas separàda ciamàda
gigànti giasàcc. La sò atmosféra, aisebé che la g'hape en cümü con chèla de
Saturno e Giove la bondànsa de idrògeno e elio, la g'ha però 'na prupursiù bèla
grànda de "gias", come l'aiva, l'amoniaca e 'l metano, ensèma a tràse de
idrocarbùri.

La sò atmosféra la g'ha pò la particolarità de éser la piö frèda del sistéma
solar, condena temperadüra mìnima che la pöl rià a 49°K (−224°C). La prezènta
'na strütüra cumplicàda de nìgoi, bèla stratificàda, endela quala se pènsa che
l'aiva la se tróe 'ndei leèi piö bas e 'l metano 'n chèi piö alcc. La part
intèrna del pianéta 'nvéce la sarès fàda de gias e córne.

Giöna de le caraterìste piö stràne del pianeta l'è l'orientamènt del sò as de
rotasiù. Töcc i óter pianeti i g'ha l'as quàze perpendicolàr en rapórt al pià de
l'orbita, envéce chèl de Urano l'è quàze paralél. Isé, 'ntat che 'l percór la sò
òrbita, el g'ha 'n pólo che 'l vàrda 'nver el Sul per la metà del perìot de
rotasiù e l'óter pólo che 'l varda el Sul per l'ótra metà.. El perìot de la sò
revulusiù entùren al Sul l'è de presapóch 84 anni terèstri. L'òrbita de Urano la
se tróa praticamènt söl pià de l'eclitica (inclinasiù de 0,7°).



https://lmo.wikipedia.org/wiki/Triticum_durum

El Triticum durum (o Triticum turgidum L. subsp. durum) l'è 'na piànta de la
famìa de le Poaceae che la aparté al zèner Triticum. L'è cunusìt perlopiö col
nòm de formét dür.

L'è 'n formét tetraplòide uriginàt de 'na ibridasiù 'ntra dò spéci selvàdeghe
emparentàde, difundìde endèla "Mezalüna fèrtil": el Triticum urartu (2n=14,
genòmi AA) e 'na spéce amò de identificà del zèner Aegilops sesiù Sytopsis
condèl corédo cromosòmich 2n=14, genòmi BB. L'ìbrido spontàneo el g'ha dat
urìgin a la spéce Triticum dicoccoides (2n=28, genòmi AABB), el progenitùr
salvàdech del quàl l'òm del neolìtich el g'ha demestegàt el formét dür presapóch
cóme che 'l conosóm al dé d'encö.

L'è giöna de le spéci de formét col piö alt valùr nütritìf, dàto che la g'ha en
contenùto de glùtine alt e l'è furmàt de proteìne per el 12÷14%. L'è 'na piànta
bèla rezistènta a la söta e a le malatìe, però a cultiàla la rènt de méno che
sèrte ótre spéci de formét.

'Na caraterìstica che la permèt de ditìnguer el formét dür del formét tèner
(Triticum aestivum, esaplòide, 2n=42, genòmi AABBDD) l'è che quan che i è madüre
le cariòsidi i è vitrùze e mìa farinùze. Chèsto per vìa de la cumpuzisiù
protèica particolàr del formét dür, che per chèsta rizù 'l dà per lo piö sémole
e mìa farina.

Le proprietà de le proteìne del formét dür le fà che la màsa che se oté a
'mpastà le semole co l'àiva i è 'ndicàde suratöt per fà la pàsta. Perà
endèl'Itàlia meridiunàla, de divèrsi sècoi le sémole, ri-masnàde per fàle piö
fìne, le vé dopràde per fà dei pà tìpich, el piö famùs dei quài l'è 'l "Pà de
Altamura". I pà de formét dür i g'ha 'na cunsitènsa particolàr, i è de culùr che
tìra a 'l zàlt perchè i conté piö tacc carotenòidi, e ghe mèt piö tat a nì
staladés, che nó chèi facc col formét tèner.



https://lmo.wikipedia.org/wiki/Trip_hop

El Trip Hop a l'è un gener de müsega eletroniga cugnussüü anca 'me el Sun de
Bristol o Bristol Acid Rap perchè a l'è nassüü propi in quela cità inglesa là in
de la metà di agn '90. La definiziun trip hop la ghe piaseva però minga ai prim
artista del gener. El Trip Hop el vegn del hip-hop (ma l'è un hip-hop che'l va
propi adasi), del dub e del reggae, e anca alter gener de müsega eletroniga,
rock (un quaj element de rock psichedelich) e jazz. I canzun trip-hop a hinn
cantaa o rapaa (cantaa cume i rapper) ma in manera adasi, anca sot-vus. La
müsega a l'è de solit scüra, inquietanta, decadenta. De spess, i grüp dupren
campiun de canzun vegg, magara de jazz o de film. Se dupren anca arch, istrüment
a fiaa, utun e taster (suratüt Rhodes). I prim müsicista del muiment trip hop
eren i Massive Attack, el Tricky e i Portishead. Impurtant a l'è staa anca el DJ
Tim Simenon, cugnussüü anca 'me Bomb the Bass. Dopu de 'sti chì hann scuminciaa
a sunaa el Trip Hop anca gent che l'era minga de Bristol ma che sentiven
l'istessa sensibilità: i Archive de Lundra, el prim disch eletronich di
Goldfrapp e, fö del Regn Ünì, el cumpusidur australian Rob Dougan e l'american
DJ Shadow. Anca la Bjork e i nurveges Ulver hann faa sperimentaziun trip hop.



https://lmo.wikipedia.org/wiki/Tradescantia

Tradescantia (conusìda pò a col nòm popolàr de Erba mizéria) l'è 'l nòm de 'n
zèner de piànte erbàcee e perèni che fà part de la famìa botànica de le
Commelinaceae e uriginàre de l'America. La töl dét 'na setantìna de spéci
distribüìde del Canada meridiunàl enfìna a l'Argentina setentriunàla. L'è stàda
portàda 'n Euròpa come piànta ornamentàl endèl sècol XVII. Vergöne de le spéci
che fà part de chèsto zèner i è stàde ogèt de stüde citogenétich per vìa del fat
che le s'è evulvìde per mès de scàmbe cromozòmich de natüra vària e
diferensiàda, tat strütürài che nömèrich. Chèsto zèner l'è stat ogèt de atensiù
pò a per la sò perdispuzisiù a deentà de le èrbe 'nfestànte fastidiùze per
l'agricültüra e pò a per la pusibilità de dopràle come indicadùr biològich per
la determinasiù de la prezènsa 'ndèl ambiènt de mutàgeni.

El Linèo el g'ha dàt nòm a chèsto zèner en unùr a John Tradescant Jr.
(1608-1662), natüralìsta e viazadùr che g'ha portàt endèl Regn Ünìt divèrse
spéci de piànte americàne catàde sö endèle sò tre spedisiù en Virginia (Stati
Ünìcc). La prìma spéce discriìda l'è stàda la Tradescantia virginiana, portàda
'n Europa 'ndèl 1629, e cultiàda come ornamentàla.



https://lmo.wikipedia.org/wiki/Torino

Türì (Italià: Torino; Piemontés e 'n vàrie lèngue d'Euròpa: Turin; Portoghés:
Turim; Olandés: Turijn) l'è öna sità de l'Italia Nord-Ucidentàl, capitàl de la
regiù Piemùt, con 902 137 abitàncc (dàto del Dicember 2013), 'na superfice de
130,2 km² e 'na densità de de 6 929 ab./km². La sò "area urbana" la rìa 'nfina a
ü miliü e més d'abitàncc. I abitàncc i è ciamàcc Türinés.

Ol sò nóm 'l sömèa che vègne dal cèltich Tau ch'a 'l völ dì Mùt, pò latinizàt in
Augusta Taurinorum, in onùr de l'imperadùr Aügüst.

In del sich-sent la sità l'è dientàda la capitàl del Dücàt de Savòia e de alùra
'nàcc la sò stòria l'è 'ndàca 'nacc compàgna de chèla de la faméa sabàuda. Türì
l'è stàcia la prìma capitàl del Regn d'Italia, dal 1861 al 1865.

La sità la se tróa i pé di Alp e l'è traersàda fò dal Po e da la Dora Riparia
che pròpe a Türì la se böta 'n del Po.

La sò economìa la stà 'n pé sö l'indüstria automobilìstica e la FIAT l'è la sò
'ndüstria piö grànda.

Ol sìmbol de la sità l'è la Mole Antonelliana, ü grand palàs nasìt per vèss öna
sinagoga e che al sò tép l'éra 'l piö ólt del mónd.



https://lmo.wikipedia.org/wiki/Tit_Flavi_Domizian

Tit Flavi Domizian (Titus Flavius Domitianus; Roma, 24 otober 51 - Roma, 18
setember 96), l'è staa on imperador roman del 14 setember 81 al 18 setember 96
cont el nòmm de Ceser Domizian August Germanegh (Cæsar Domitianus Augustus
Germanicus). L'è staa l'ultim imperador de la dinastia Flavia. L'è cognossuu
cont el nòmm de Domizian.

El Domizian l'è nassuu a Roma quand che'l sò pader Vespasian, che poeu el sariss
diventaa imperador, l'eva anmò on militar. L'è staa cressuu comè vun dij futur
senator. L'ha studiaa retòrega, leteratura, legg e l'art del governà. El Svetòni
el scriv che l'era on bagaj istruii ed educaa. Menter el sò fradel magior, Tit,
l'ha seguii el pader in dij guèrr in Afrega e in Giudea, lù l'è restaa a cà. La
soa mader l'era la Flavia Domitila Magior.

In de l'Ann dij quatter imperador (69), quand el sò pà l'ha sconfigiuu i òlter
pretendent, lù l'ha faa l'ambassador dij Flavi al Senaa, prima che'l Vespasian
rivass a Roma. Quand Vespasian l'è diventaa imperador, l'importanza del Domizian
l'è cressuda. L'ha sposaa la Domizia Longina, tôsa del general Gnee Domizi
Corbulon, dòpo che lé l'ha lassaa el sò vegg marii, l'Eli Lamia.

Quand el Tit a l'è mòrt, el Domizian l'è staa content, perchè l'amava nò,
soratutt perchè l'era el favorii del pader. Donca, quand l'è diventaa imperador,
l'ha voruu vendicàss de tucc i tòrt che l'aveva ricevuu. L'è staa nemis del
Senaa, ritegnuu de lù contrari al podè imperial. L'è staa on disaster comè
amministrador econòmich, l'ha cassaa via la soa miee (che l'era stada trovada
cont on amant, l'ator Paris), l'ha faa sù a Roma circa cinquanta costruzion
monumentaj (traj quaj anca el Colossee), l'ha sposaa la tôsa del fradel
(s'ciopada in del 91), l'ha fondaa Prima Legion Minervia.

Traj sò nemis, e donca lù l'ha perseguitaa, gh'hinn staa i Giudee, i Cristian,
el sò cusin Flavi Clement (che l'aveva cercaa de diventaa imperador) e i nòbil,
che hànn faa on gran numer de congiur. L'ultima, in del 96, con l'ajutt de la
soa vegia miee, l'ha avuu success: on servitor l'ha massaa insema al Stefan,
l'aministrador de la Giulia, la soa segonda miee. El noeuv imperador l'è
diventaa donca el vegg senator Nerva.



https://lmo.wikipedia.org/wiki/Teurema_da_la_divergenza

In càlcül veturiaal, ul teurema da la divergenza, apó cugnussüü cuma teurema da
Gauss, teurema da Ostrogradsky, u teurema da Ostrogradsky–Gauss al è un resültaa
ch’al lazza la divergenza d'un caamp veturiaal a la valuur da le integrale da
süperfiis dal flüss definii pal caamp. Ul teurema da la divergenza al è un
resültaa impurtaant par la matemàtica e la física, in particülaar in
eletrustàtica e dinàmica da flüit.

Al síes V un sübcungjuunt cumpatt da Rn (pensaant íntal caas n=3) e
diferenziàbil a tocch. Si F al è un caamp veturiaal diferenziàbil cuntínü
definii int una bula intuurn da V, alura a gh’emm

indúe S = ∂V al è la vora da V urientada par vetuur nurmaal in fö, e dS al è
NdS, la nurmala in fö da la vora ∂V.

Al cuventa remarcá che ul teurema da Gauss al vé gjo dal teurema da Stokes plüü
generaal, che generaliza ul teurema fundamentaal dal càlcül.

Süpusaant che a vuremm evalüá ∬ S F ⋅ n d S {\displaystyle \iint \limits
_{S}\mathbf {F} \cdot \mathbf {n} dS} , indúe S al è la sfera ünitaa definida
par x 2 + y 2 + z 2 = 1 {\displaystyle x^{2}+y^{2}+z^{2}=1} e F al è ul caamp
veturiaal F = 2 x e + y 2 j + z 2 k {\displaystyle \mathbf {F} =2x\mathbf {e}
+y^{2}\mathbf {j} +z^{2}\mathbf {k} } . Ul càlcül dirett da chesta integrala al
è fisc difícil, però sa l pöö simplificá duvraant ul teurema da la divergenza:

Aplicaa a un caamp eletrustàtich, al da la legg da Gauss: la divergenza al è una
custanta par la densitaa da càrega dal vulümm.

Aplicaa a un caamp gravitazziunal, al s’uteegn che la integrala da süperfiis al
è -4πG par la massa da deent, quala-sa-síes la distribüzziú da massa, e le masse
esterne.

Ul teurema al è staa descoeert par Joseph Louis Lagrange ul 1762, e plüü taart
redescueert independentameent par Carl Friedrich Gauss ul 1813, par George Green
ul 1825 e ul 1831 par Mikail Vasilievich Ostrogradsky, che apó al dà la prima
pröva dal teurema. Sübseguentameent, di variazziú dal teurema da la divergenza
sa i nòmina teurema da Gauss, teurema da Green e teurema da Ostrogradsky.

Cheest artícul sa basa sül artícul GFDL da PlanetMath a
http://planetmath.org/encycjopedia/Divergence.html t:Teurema da Divergênzia



https://lmo.wikipedia.org/wiki/Teurema_da_Menelao

Ul Teurema da Menelao l'è un teurema da Gieumetria elemantar ch'al trata di
triangul.

Dai un triangul ABC e tri pünt D, E e F chi stan in sö i rett BC, AC e AB
rispetivament, D, E ed F a hin in fila se e domà se:

In questa equazziun, A F {\displaystyle AF} , F B {\displaystyle FB} , etc., i
rapresentan i lünghez di segment cunt ul segn. Par esempi, la frazziun A F / F B
{\displaystyle AF/FB} la g'haa segn pusitif domà quand che la reta par D
{\displaystyle D} , E {\displaystyle E} e F {\displaystyle F} la taja ul segment
A B {\displaystyle AB} .

Sa veet che la aprt a sinistra du l'equazziun la g'haa segn negatif se tucc e
tri i raport a hin negatif, cas in cui la reta D E F {\displaystyle DEF} la taja
no ul triangul, o un raport l'è negatif e gli altar dü pusitif, cas in cui la
reta D E F {\displaystyle DEF} la taja ul triangul in dü pünt (sa veda ul
assioma da Pasch).

Sa disegnan i perpendicular da A {\displaystyle A} , B {\displaystyle B} e C
{\displaystyle C} in sö D E F {\displaystyle DEF} , le ciami rispetivament a
{\displaystyle a} , b {\displaystyle b} e c {\displaystyle c} . Mó par
similitüdin da triangul, sa veet che:

sian D ,   E {\displaystyle D,\ E} e F {\displaystyle F} in sö rispetivament i
rett B C ,   A C {\displaystyle BC,\ AC} e A B {\displaystyle AB} , inscì che
l'equazziun la vada ben. Sia F ′ {\displaystyle F'} ul pünt duè che i rett D E
{\displaystyle DE} e A B {\displaystyle AB} sa tajan. Alura per quel ca sè
demustrà in precedenza anca D ,   E {\displaystyle D,\ E} e F ′ {\displaystyle
F'} i van ben in du l'equazziun. Sa cunfruntan:



https://lmo.wikipedia.org/wiki/Teur%C3%ADa_di_cungjuunt

La Teuría di cungjuunt a l’è una branca da la matemàtica e da l'infurmàtega
creada principalameent pal matemàtich Tudeesch Georg Cantor a la fí dal
Mudel:XIX sécul. I cuncett da basa da la Teuría di cungjuunt i è i cungjuunt e i
söö elemeent. Un cungjuunt al è vidüü cuma una collezziú d'ugett, cjamaa i
elemeent (u mémbar) d'un cungjuunt. In matemàtica, cada ugett matemàtich
(cumprees un cungjuunt) al pöö vess elemeent d'un cungjuunt.

Inizzialameent cuntruversada, la Teuría di cungjuunt sa l’è trasfurmada par
deventá una teuría fundamentala da la matemàtica moderna, gja che chesta darera
a l’è druvada par gjüstifiá le süpusizziú fade in matemàtica cuncerneent
l'esistenza d'ugett matemàtich, cuma i nümar u le funziú, e le suve prupietaa.

Atüalameent, sa la separa la Teuría di cungjuunt in düü parte : la teuría naïve
di cungjuunt e la teuría assiumàtega di cungjuunt. La teuría naïve di cungjuunt,
igualameent qualifiada « d'intütiva », al è stada desvilüpada in primm löögh.
Par la sequenza, sa l è averaa che süpusá da pudé realizá qual-sa-vöör uperazziú
cuj cungjuunt, senza vargüna restrizziú , al menava a di paradoss cuma ul
paradoss da Russell. Par respuunt a chiist prubleem, la Teuría di cungjuunt al è
stada recustrüida, druvaant chesta völta un aprocc assiumàtich.



https://lmo.wikipedia.org/wiki/Tempesta

La tempesta o tompesta o gragnoeula l'è ona percipitazion atmosferega fada su de
tancc tocchelitt de giazz a forma de sfera o trapeziodai, che vegnen giò di
nigoi ciamaa cumulonemb. La pò portà di dagn bei grav ai camp e ai terren in
general.

La tempesta la se forma se i corent ascensionai in d'on cumulonemb hinn fort
assee; in quell cas chì el suced che on primm nucli de giazz el vegna trasportaa
su e giò in de la nigola, indove el se delegua cont alter rosc de giazz
piscinitt e coi gott d'aqua, per poeu giazzàss anmò e vegnì semper pussee
granda. Quand che i corent hinn pu bonn de levà su e tegnì i tocch de giazz
(perchè hinn devegnuu tropp grev), quei chì croden giò in terra; i rosc de
partesei giazzaa che hinn minga bon de deleguàss prima de vess rivaa giò in
terra causen despess on mucc de dagn sia in di camp che in di center urban. L'è
pussee probabel che la vegna giò d'estaa, anca se l'è fada de giazz, già che l'è
ona conseguenza de la caldura.

I grann de tempesta che borlen giò a temperadur alt hinn trasparent, perchè hinn
senza i boll d'aria; quei che borla giò a temperadur pussee bass hinn bianch
perchè, inscambi, ghe n'hann tant. Prima e dopo che l'ha tempestaa, la
temperadura la se sbassa in pressa (anca de des grad in mezora), perchè 'l giazz
soled, per devegnì aqua, el ghe toeu via del calor a l'ambient, e in 'sta manera
poeuden vessegh anca di grand aqueri.

El nomm tempesta l'è doperaa in quasi tutt el nord Italia e in romancc, foeura
che de la Liguria (gragneua) e ona quai zona isolada. La variant tompesta l'è
tipega de la Provincia de Bressa, del Trentin e del Venet ocidental. La parolla
gragnoeula inveci l'è spantegada de chì e de là in gir per la Lombardia e 'l
rest del nord Italia, e la vegn del latin parlaa *grandeŏla, deminutiv de
grando, grandinis, e 'l va confrontaa con l'italian "gragnola". El latin grando
l'è anca a la bas de la parolla italiana "grandine".



https://lmo.wikipedia.org/wiki/Taraxacum_officinale

El Taraxacum officinale Weber ex F.H.Wigg. (en Bresà: sicória o segórgia o
pisacà) l'è 'na piànta erbàcea de la famìa de le Asteraceae. L'è 'na èrba de
ciós che se tróa facilmènt e che la vé catàda sö suratöt en primaéra per dopràla
'n cuzìna come èrba còta o crüda 'ndèle 'nsalàte.

L'è 'na piànta anöàla i perène condèna raìs primària e 'na rozèta bazàl, de
altèsa rar la rìa a 40-50 ghèi. La g'ha fòie altèrne, sènsa gambì diferensiàt,
pinnapartìde coi lòbi a fùrma triangolàr e òrli dentàcc e acùti. El gamp del
fiùr l'è öt. I fiùr, ermafrudìcc, de culùr zalt doràt i la rènt fàcil de
conóser. La coròla la prezènta dèle lìgule (tìpiche de sèrte categurìe de
asteraceae) che le fenés con sich dintì picinì. El fröt l'è 'n achénio dotàt de
pàpo.

El Taraxacum officinale l'è difundìt en töcc i cuntinèncc e se 'l tróa facilmènt
en bànda ai sentér, endèi pràcc, ma apò a 'ndèi giardì, tat che i giardiniér de
spès i la cunsìdera 'n èrba 'nfestànta.

L'è giöna de le spéci principài de la flòra de 'nterès apìcol endèle praterìe.
le àe le ghe fà vìzita ontéra ai sò fiùr che i dà 'na bùna quantità de nètare e
pòline. Per vìa de la sò distribusiù cosmopolìta, l'è cunusìda dei apicultùr de
töt el mónt.



https://lmo.wikipedia.org/wiki/T%C3%A8ra

La Tèra l'è 'l tèrs pianéta del Sistema Solar en ùrden de distànsa del Sul. L'è
el quint per grandèsa dei òt pianéti del nòst Sistema Solar, ma l'è chèl che
g'ha la densità piö àlta. 'Ntra i quàter pianéti ruciùs l'è chèl piö grant,
apéna póch de piö de Venere).

L'è el pianéta söl quàl vif töte le spéci vivénti cunusìde, l'ünech ogèt celèst
del Sistema Solar che g'ha le caraterìstiche adàte a la vita isé come la conosóm
nóter. Sö la superfìce del Tèra de fat gh'è àiva en töcc tré i stacc (sòlido,
lìquit e gasùs) e 'n atmosféra cumpunìda perlopiö de azòto e osìgeno. Chèsta,
ensèma al sò camp magnétich, la la schìa dei ràgi còsmich e de le radiasiù che
vé del Sul.

La formasiù de la Tèra l'è stemàda en 4,54 miliardi de agn fà. De satèliti
natürài la ghe n'ha giü, la Lüna. L'as de rotasiù de la Tèra l'è 'nclinàt en
relasiù al pià de l'eclìtica de 23,439 ° e chèsto en cumbinasiù col sò müimènt
de revulusiù entùren al Sul el dà urìgin al cambiàs de le stagiù.

La part dedét, atìva del pónt de vìsta geologich, l'è cumpunìda de 'n leèl bèl
spès, ciamàt mantèl, e de 'n nùcleo, dividìt a sò ólta en nùcleo estèrno,
endóche se gènera el camp magnétich, e nùcleo intèrno sòlido, custitüìt perlopiö
de fèr e nìchel.



https://lmo.wikipedia.org/wiki/Solanaceae

Le Solanaceae (Juss.) i è 'na famìa botànica de piànte erbàcee o lignùze co le
fòie alternàde, sèmpe e sènsa stìpole, che fa part de l'ùrden de le Solanales,
de la clas de le Magnoliopsida (Dicotilédoni). Endèl ensèma de le Solanaceae
gh'è dét en sentenér de zèner e 2700 spéci.. Le solanàcee le prezènta 'na gran
diersità de portamènt, murfulugìa e ecología. La famìa l'è cosmopolìta, cioè l'è
destribüìda en pó 'n töt el mónt föra che 'ndèl Antártide. La diersità piö
grànda se la tróa 'ndèla América del Sud e 'ndèla América Centràl.

De chèsta famìa botànica le fa pàrt divèrse spéci de piànte cumestìbile compàgn
de la patàta (Solanum tuberosum), el pondór (Solanum lycopersicum), el marezà o
melansàna (Solanum melongena) e 'l peerunsì (zèner Capsicum). Divèrse piànte
ornamentài famùze le fà part de le solanàcee, compàgn de la Petunia, 'l
Schizanthus, el Salpiglossis e la Datura. Sérte spéci i è cunusìde en töt el
mónt perchè le vé dopràde come medicamènt o per i sò efècc psicotròpich. Per la
ricérca le solanàcee i è 'mportànte perchè le g'ha dét 'n quach organìsmo modèl
per stüdià quistiù biològiche fondamentài a leèl celulàr, molecolàr e genétich,
compàgn de la piànta del tabàch (Nicotiana tabacum) e la petùnia.



https://lmo.wikipedia.org/wiki/Smolensk

Smolènsk (in rüso: Смоленск/Smolensk, in polàch Smoleńsk, in bielorüso
Смаленск/Smalensk, in ücraì Смоленськ/Smolens'k e 'n litüà Smoļenska) l'è öna
sità de la Rüsia eüropéa che la se tróa söl fiöm Dnieper e mia de luntà dal
cunfì co la Bielorüsia. L'è la capitàl del Oblast' de Smolenk e la se tróa a 362
chilòmeter a südòest de Mósca.

I prim docümèncc che i parla de la sità i è del 862, isè che Smolensk l'è öna
tra i sità piö ègie de la Rüsia. In de la sò stòria l'è stacia in del mès a
guère e batàie piö de öna e l'è stacia bötàda zó töta; se regórda 'n particolàr
la Batàia de Smolensk, la prima batàia combatìda dai soldàcc fransès del Napoleù
'n Rüsia e l'invasiù di Nazìsti in del la segónda guèra mondiàl.

Ol 10 de Avrìl del 2010 l'aereoplà endo che gh'era sö 'l presidènt de la Polònia
l' se schiànta a tèra intàt che l' sircàa de aterà a l'areopórt de Smolensk: i
mör ol presidènt de la Polònia, Lech Kaczyński, la sò moér, el capo de stat
magiùr de l'ezèrcit Franciszek Gagor, el vice minìstro dei èsteri Andrzej
Kremer, el goernadùr de la banca centràl polàca Slawomir Skrzypek, e töta la
delegasiù üficiàla che l'ìa dré a nà a Katyń per prezensià a i selebrasiù en
memoria de la stràge sovietica de polàch per mà de Stalin.



https://lmo.wikipedia.org/wiki/Silene_elisabethae

La Silene elisabethae l'è 'na piànta de la famìa de le Caryophyllaceae, endémica
de la Lombardìa e del Trentì, del Lach de Garda 'nfìna al Lach de Cóm. Se 'l
tróa sö la Tombèa e 'ndèla zòna del Dos Alt per el bresà, sol Mut Aréra e söi
mucc de Vedeséta per la bergamàsca e sö le Grigne per ol lechés.

La fùrma biològica l'è: Ch suffr - Camèfite sufruticùze. Piante col gamp lignùs
apéna a la bàze, de sòlet de dimensiù mìa tat grànde.

La Silene elisabethae l'è 'na piànta col gambì legnùs a la bàze, ascendènt,
sèmpe, de spés che tìra al rós e a pilizì ghiandolar en sìma. La pöl véser àlta
dei 5 enfìna 25 ghèi; le fòie bazài le pöl rià a 10 ghèi, i è dispunìde a
rözèta, i è lanceolàde e ciliàde. Chèle del gambì i è opòste (3-5 pér) e sèmper
piö pesène de menemà che se à sö 'nvèrs l'alt; i fiùr i è grancc de 3 a 4 ghèi
de diàmetro. De sòlet i vé fò giü per ògna gambì, ma de rar i pöl rià 'nfìna a
sich. El càles l'è bastànsa sgionf, de 'n culùr che tìra al rós, peluzèt e 'n
brizinì taculét, con 10 nervadüre per lónch; la coròla l'è lónga 'l dópe del
càles. I pétali i è de culùr rós che tìra al viòla. I fiorés endei més de löi e
óst. El fröt l'è 'na càpsula a fùrma de öf.

L'è 'na piànta che preferés el teré calcàreo, e la crès en mès a le préde, al
geròt e 'ndèi pracc dei mucc piö alcc fìna a i 2.000 méter.



https://lmo.wikipedia.org/wiki/Sguizzera

La Cunfederaziun Elvetica o Svizera (Italian: Svizzera, Confederazione Svizzera;
Tudesch: Die Schweiz, Schweizerische Eidgenossenschaft; Frances: Suisse,
Confédération suisse; Rumanc: Svizra, Confederaziun svizra) al è una
cunfederaziun de statt (i cantun) de l'Europa centrala; la gh'ha per vesin
Germania, Francia, Italia, Austria, e Liechtenstein. Quest paes chì al gh'ha una
fort tradiziun de neutralità pulitica e militar, però anca de cuuperaziun
internaziunala, vist che l'è la sed de tantin urganizaziun internaziunai.

La versiun latina del sò nom ufizial: Confoederatio Helvetica, la cunsent da
catà minga föra vüna di quatru lengui ufizial. La sua abreviaziun: CH, a l'è
quela che se dövra per identificà i dumini web che se referissen a la Svizera a
l'Internet.

In del 1291, di representant di trii cantun d'Üri, Svitt e Unterwald a firmen la
Carta de l'Alianza, che i üniss in de la lüta cuntra el guvernu di Asburgh, che
a quel temp el cuntrulava el tron tudesch imperial del Sacru Imperi Ruman. In la
bataia de Morgarten del 1315, i Svizer a baten l'esercit di Asburgh secüranduss
inscí una semi-independenza cume Cunfederaziun Elvetica.

In del Trataa da Westfalia dal 1648, i paes eurupei recugnussen l'independenza
de la Svizera dal Sacru Imperi Ruman e la sua neutralità. In del 1798, i esercit
de la revulüziun francesa ocüpen la Svizera. El cungress de Viena del 1815
restabiliss la independenza svizera e i putenz europei aceten de recugnuss de
manera permanent la neutralità del paes.

La Svizera l'adota una custitüziun federal in del 1848, refurmada prufundament
intal 1874, che la stabiliss la respunsabilità federala par la giüstizzia, la
defesa e 'l cumerc. A partì da alura, l'è cuntinua la süperiurità pulitica,
ecunomica e suciala che l'ha caraterizaa la Svizera.

I Svizer a hin cugnusüü per la sua storica neutralità e par avè minga participaa
militarment ai guer mundial. In del 2002 la Svizera la regiung pienament i
Naziun Ünii.

La strütüra da l'urganizaziun pulitica de la Svizera la se basa sü trii nivei:
Cumün, Cantun e Cunfederaziun. Quest trii ambit i gh'ha una ampia autunumia. In
cas de dübi, la presa de decisiun la gh'ha lögh in de l'ambit cantunal o
cumünal. Questa circustanza la permet che 'l nivel püssee a val da la sfera
pulitica naziunala, el Cumün, el gh'abia anca un alt spazzi d'autunumia. I
materii che 'l Cumün l'è minga in cundiziun de regulamentà deperlüü a hin avucat
dal Cantun, i cumpetenz del qual, al sò turn, a hin cumplementaa da quii de la
Cunfederaziun. Questa atitüdin de cuurdinaziun e süport se ciama sübsidiarietà,
e l'evita la prepunderanza d'una aministraziun centrala e la cunced dumà aziun
de süport a la Cunfederaziun.

Cunt urigin in del termin latin "confœderatio", el cuncet de federalism el gh'ha
cume finalità l'üniun de ent statal equiparabil, la suvranità de la qual la
gh'ha da ral è garantida da l'istessa. El federalism svizer se carateriza pel sò
interess a mantegnì l'autunumia di Cantun, la qual cossa la süpon un principi de
la gestiun pulitica del paes: prend el nümer de decisiun püssee grand che se pöö
in d'una forma des'centralizada.

El püssee alt pudè legislativ l'ustenta l'Assemblea Federal (el parlament), che
l'è cumposta da dò Camer (el Cunsei Naziunal e 'l Cunsei di Stat).

El Guvernu de la Svizera a l'è cumpost da un Culegi, che in alter paes a l'è
equiparabil al Gabinett o al Cunsei di Minister; el cunsist de set member e 'l
se ciama Cunsei Federal. Quest organ chì al custitüiss, dal 1848, l'esecütiv
naziunal. Ogni an, vün de quest set member a l'è cataa föra cume President del
Cunsei e del stat; de tüta manera, a l'esercita dumà una funziun representativa.

I Svizer cun drecc a vutà poden inflüì sü la marcia de la Cunfederaziun e di
Cantun minga dumà a travers i eleziun, ma anca fasend üs de düü strüment:
l'iniziativa e 'l referendum.

un'alta cadena muntagnusa che la passa a travers de la zona central e del süd
del paes. Tra i alt pich di Alp Svizer a gh'è 'l Pich Dufour che 'l tuca i 4.634
meter sura el nivel del mar. In de Pich Dufour sa tröven nümerus valad e
giazzee.

Da 'stu lögh i vegnen föra un quaj di fiüm principal da l'Europa, tra i quaj el
Renu, el Rodan, l'En, e 'l Tesin; quij fiüm chì a riven fin a di lagh cume per
esempi el Lagh Leman, el Lagh de Zürigh, el Lagh de Neuchâtel e 'l Lagh de
Custanza. La partida nord de la Svizera, la püssee pupülada, l'è anca püssee
averta; de tüta manera l'è mediament muntagnusa. El clima svizer a l'è
nurmalment temperaa, però al pöö varià un bell poo secund la lucalità, a partì
dal clima sever de l'alta muntagna fin a rivà al dulz micru-clima insübrich de
la part süd.

Malgraa l'assenza da resurs natüraj, l'ecunumia svizera la figüra tra i püssee
prosper e desvilüpaa del mund. Urientada ai servizzi, cume i banch e i
sicüraziun e la mecanica de precisiun, el paes el prudüss suratüt di ben cunt un
fort valur giuntaa. El nivel de vita a l'è vün di püssee elevaa in Europa. De
pü, la sua stabilità e neutralità i han traa un gran nümer de capital furest e
d'urganizaziun internaziunal cume l'Urganizaziun di Naziun Ünii.

Da tradiziun, la prima part da l'ecunumia svizara che s'è svilüpada l'è quela
tesila: la lauraziun di pagn, sura tüt in dal Cantun da San Gal e da Zürich. Cul
pasà di agn l'indüstria tessila l'è quasi scumparida: la Svizara la s'è
specializada, a l'incuntrari, a fa i machin par ul tesil (i telar mecanich, par
esempi). Da quela indüstria chi, l'è nassüü quela da precisiun che anmò incö la
vegn ricugnussüda ca l'è impurtanta.

A Basilea s'è svilüpaa l'indüstria chimica, a la fin dal Votcent e in di prim
dal Nöfcent. Prima da la prima guera mundiala l'eva un quint da quela tudesca,
ma l'eva istessa, par grandeza, da quela da tüt i paes da l'Europa metüü insema.
Dopo la segunda guera mundiala, l'indüstria chimica la s'è cuncentrada süla
prudüziun da medisinn. I impres püssee gross e cugnussü a hinn la Novartis e la
Roche, che lauran tantu föra da la Svizara.

In dala Svizara rumanda ul desvilüp ecunomich l'è stai tantu inflüenzaa da la
Rifurma di Prutestant. A Ginevra a hinn nassüü i prim banch specializaa in dala
gestiun di patrimoni privaa e in dal investiment in dal debat püblich di Stat
(Piemuntes-Savoia, frances, danes, ...). I banch s'hinn desvilüpaa ben parchè i
Rifurmaduu da Ginevra (suratüt ul Calvin) metevan mia da limit a l'interes sü i
debat e sü i danee prestaa. Ultra ai banch, ala fin dal Ses'cent i è rivaa in
Svizara i prutestant che scapava di catolich frances, che an purtaa scià
l'indüstria di urelocc. Ala fin dal Nöfcent l'indüstria di urelocc l'eva in
crisi e sa pensava da liquidala, da vendigala ai Giapunes. Però un imprenditur
mez american e mez libanes che al stava in Svizara, ul Nicholas Hayek, l'è
riüssii a rimetala in urdin: l'ha creaa la Swatch (una parola che la vegn da
Second e Watch), la fabrica specializzada a fa di ureloc da plastiga, tantu
culuraa, mia tantu custus, ma che i funziona ben. E par che l'è riüssii.

L'indüstria di rop da mangià la fa anca part da la tradizun svizara: chi i gent
di munt an sempru lauraa ul lacc e par conserval favan ul furmacc. Anmò in dala
svizara rumanda a i incuminciaa a mercia sü ul lacc cul cacao e i nisciöl e an
fai ul ciculat. La Svizara la s'è propri cuncentrada süla lauraziun dal lacc e
tra i do guer mundiai l'a cuminciaa a fa ul lacc in pulbura da vendigh ai suldaa
american e ingles. Pöö l'ha pensaa da fa ul cafè cuncentraa da slunga là cun
l'aqua. L'eva la Nestlé che l'ha fai un Nescafé. Mo l'è vüna di impres püssee
gros da rop da mangià.

Dala fin dal Votcent i Svizar an cumincià a urganizà ul setur türistich: i prim
che vegneva scià evan i Ingles che vureva vidè i muntagn. L'è stai l'ucasiun da
fa ammò püssee bel ul paes (da tegnal bel net, mia rüinal cun trop custrüziun,
cüral) e da met in cantier i feruvii di muntagn (cum'è la Feruvia Retica, che
mo' l'è patrimoni da l'UNESCO). In dal Nöfcent è rivaa sempru püssee türista che
sura tüt vurevan scià: s'è svilüpaa suratüt i post di Grisun (Davos, Arosa, San
Moritz), in dal Oberland bernes (Interlaken, Spiez) e in dal Goms.

A part quii da Ginevra (che però l'è vegnüda denta in dala Svizara dumà in dal
1815) i banch mist - üniversai - (dunca i banch che fa investiment indüstriai e
tiran sü i risparmi) in Svizara hinn rivaa cun un puu da ritard. S'evan difundüü
tantu i cass da risparmi in di prim dal Nöfcent, ma bisögna specià la segunda
metà dal Votcent par vidè i gross banch indüstriai. I püssee gros in qui da
Basilea (ul Baslerbankverein, mo la sa ciama UBS) e da Zürich (Crédit Suisse)
che in nassüü per ütà ul svilüpp di feruvii. Poch prima dala segunda guera
mundiala s'hinn specializaa a gestì i patrimoni privaa, cumé favan prima i banch
privaa da Ginevra. Dopu la guera in Svizara i è vegnü scià un bel puu da danee
di alter paes. Da solit sa dis tri mutiv: la stabilità dal paes e dala sua
muneda (ul franch, che al sa möf mai e l'ha mia cugnussüü l'inflaziun dal march
tudesch, dala lira o dal franch frances), ul principi dala discreziun par ul
client (chi ul Staat al po mia dumandat quel che gh'heet da part) e la sicüreza
dal paes, sura tüt quela istitüziunala (i legg cambian rarament, mia d'un di cun
l'altru) ma anca la sicüreza dala criminalità, che in Svizara l'è pitost basa.

La Svizera l'è stada inflüenzada da divers di magiur cültür europei, a partì dai
sò pràtich cültüral fin a rivà a i sò idiomm. In Svizera esísten quatru idiom
ufizial: tudesch, frances, italian e rumanc. El tudesch a l'è parlaa al nord e
centru dal paes (64%, giald): a l'è par la püpart el dialet svizer cugnusüü cume
Schwyzertüütsch, però int i media da cumünicaziun sa dövra el Tudesch. El
frances a l'è parlaa a ovest (19%, purpura). Al süd al esiist una sitüaziun de
diglussia lumbard/italian (8%, verd), e chì el Lumbard a l'è ben preservaa e
vital; in di media de cumünicaziun se dövra l'Italian, però di trasmissiun in
lumbard a hin ucasiunalment trasmetüü. Ültim, ma minga daree, una zica minuranza
la parla rumanc, in del cantun süd-est di Grisun (<1%, vermèi). Un bell poo de
Svizer a parlen püssee d'un idioma; e 'l 20% de la pupulaziun al 'è furmaa da
resident e lavuradur tempurari stragnee.

La religiun püssee praticada in Svizera al è el catolicesim ruman o ambrusian,
al qual al apartegn ul 41% da la pupulaziun; dopu al ven ul 40% da
prutestantesim e, dopu la imigraziun el s'è stabilii l'Islam cunt un 4% da la
pupulaziun, e 'l cristianesim urtudoss cunt un 2%. Ul 2,5% el fa part de ges
prutestant libar. El 11% el ghe cred no. La stabilità e prusperità de la
Svizera, cumbinada cun la sua diversità de pupulaziun l'ha faa sì che vügn i
descriven el paes cume un stat cunsuciativ.

El 1 d'agust de ogni ann se celebra la Festa Naziunala Svizera. La terza
dumeniga da setember, prutestant e catolich ringrazian el Signur per la Svizera.



https://lmo.wikipedia.org/wiki/Sex_Pistols

I Sex Pistols hinn un grup ingles de müsega punk che'l s'è furmaa a Lundra in
del 1976. I sò member uruginaj eren el cantant Johnny Rotten, un bigulaster
irlandes che 'l sera mai netaa i dinc, el ghitarista Steve Jones, mej cugnussüü
cunt el suranom de "Jonesy", el batarista Paul Cook, e'l bassista Glen Matlock
(anca se dopu el Sid Vicious el gh'ha ciapaa el sò post). Anca se la sua carera
l'è dürada dumà trì agn e hann faa dumà quater singul e un disch, Never Mind the
Bollocks, Here's the Sex Pistols, i Sex Pistols hann faa una revulüziun in de la
müsega rock cun la nassita del muiment punk in del Regn Ünì. I Sex Pistols eren
la resposta a la cumplicatezza del progressive rock, a la müsega disco e'l pop
de la metà dij agn '70. Per un frach de gent, i Sex Pistols eren püssee famus
per el sò cumpurtament, per el burdel ai cuncert (che'l faseven anca i
spetadur), per i prublema cunt i uturità che per la sua müsega. El singul del
1977 God Save the Queen l'era cunsideraa cuntra la munarchia e'l naziunalism
britanegh. A la fin d'un tour incasinaa american, el Rotten l'ha mulaa el grup
in del genar del 1978. El rest del grup, el Jones, Edward Tudor-Pole e Ronnie
Biggs, hann segütaa a sunà per poch temp fina al prncipi del 1979. In del febrar
de chel ann, el Sid Vicious el mör de un' overdose d'eruina. Del 1996 l'è la
prima reüniun; alter cuncert i hann faa in del 2002, 2003, 2007 e 2008. In del
24 febrar del 2006 i hann metüü in de la Roll Hall of Fame ma lur hann minga
vursüü andà a la cerimonia.



https://lmo.wikipedia.org/wiki/Seul

Seoul (curean: 서울특별시 Seoul Teukbyeol-si) a l’è la capital de la Curea del Süd, e
prima de la Segunda guera mundiala, de tüta la Curea. La cità l’è sitüada vesin
la costa del Mar Giald al oest, e la Zona demilitarizada cureana al süd, e l’è
traversada dal fiüm Han.

A l'è la prima cità del paes, cun püssee de 10 miliun d'abitant (2005). Anca l’è
‘l center pulitich e ecunumich del paes.

La cità l’era cunussüda uriginalmént cume Wirye-seong (위례성; 慰禮城). El so nom l’è
diventaa Hanseong (한성; 漢城) dürant la dinastia Goryeo, e pö Hanyang quand la cità
l’era capital de la dinastia Joseon. Dürant l’ucupaziun giapunesa, la cità l'era
ciamada Gyeongseong (경성; 京城). Quand la Curea l’era liberada in del 1945, la cità
l’era renüminada Seoul (da Seorabeol, el nom uriginal de la cità Gyeongju,
capital de la dinastia Silla).

Seoul l’è sitüada in del center de un’area ürbana granda. Al oest, gh’è la cità
metrupulitana de Incheon, e al nord, al est, e al süd gh’è la pruvincia de
Gyeonggi.



https://lmo.wikipedia.org/wiki/Selenio

El selénio l'è 'n elemènt chìmich enserìt endèla tàola periòdica dei elemèncc
col sìmbol Se. El g'ha nömer atòmich 34, che völ dì che 'l nùcleo de 'n àtom de
selénio el g'ha 34 prutù. El g'ha sich izòtopi stàbii, chèl che bónda de piö l'è
el 80Se (el nùcleo el g'ha 46 neutrù) che 'l reprezènta presapóch la metà del
selénio che se càta en natüra. L'è clasificàt come semi-metàl e 'l se prezènta
en divèrse fùrme alotròpiche. Del pónt de vìsta chìmich el se compórta en
maniéra mìa tat diferènta del sùlfer e del telùrio.

L'è en micronütriènt per töte le fùrme de vìta che se conós e se 'l tróa endel
pà, endei cereài, dendel pès, endela càrne, endèle lentìchie, endèla scórsa de
le patàte e 'ndèi öf. L'è 'n antiosidànt, l'àisia a neütralizà i radicài lìber,
el favorés la apoptózi, e l'agés de stimoladùr del sistema imunitàre e sö la
funsiù de la tiròide.

L'è stat scuprìt endel 1817 del chìmich svedés Jons Jacob Berzelius en asociasiù
col telùrio. Endel vizità la fàbrica de àcit solfòrich de Gripsholm el g'ha
oservàt en lìquit maròn/rós che a scaldàl a la fiàma el fàa sö en bröt udùr che
'nfìna alùra se 'l asociàa apéna al telùrio, ma a 'ndagà bé el Berzelius el g'ha
stabilìt éser cauzàt del selenio. Piö tàrde, col perfesiunàs de le tècniche de
anàlizi s'è püdìt troàl en divèrsi óter minerài ma sèmper en quantità bàase fés
fés.



https://lmo.wikipedia.org/wiki/Segonda_guerra_mondiala

La segónda guèra mondiàl l'è stàda 'l cunflìt che tra 'l 1939 e 'l 1945 la g'ha
ést confrontàs de 'na bànda le potènse de l'Asse comandàde de la Germania
nazista e de l'ótra bànda i Aleàcc entràcc en guèra per contrastà 'l desègn de
egemunìa de Hitler. El vé definìt "mondiàl" perchè - isé come che gh'ìa sücidìt
en ocaziù de la prima guèra mondiàl - g'ha partecipàt nasiù de töcc i cuntinèncc
e le operasiù de guèra le g'ha 'nteresàt 'na bùna part del pianéta.

El cunflìt l'è cuminciàt co l'invaziù de la Polònia de part de la Germània, e
l'è finìda col bombardamènt atòmic de Hiroshima e Nagasaki e co la réza del
impér giapunés.

L'è cunsideràt el piö grant cunflìt armàt de la stória, e l'è costàt séz'agn de
patimèncc incalculàbii, destrüsiù e stràgi per en totàl de 55 miliù de mórcc. Le
pupulasiù civìi difàti i è stàde cuinvulgìde 'ndèla guèra per vìa de l'üzo de
àrmi sèmper piö potènti. Endèl córs de la guèra s'è cönsömàt apò a la tragédia
de l'Olocàusto perpetràda dei nazisti cùtra ai Ebrèi.

A la fì del cunflìt s'è stabilìt en ùrden modiàl nöf, fondàt sö la contrapuzisiù
'ntra Stati Ünìcc e Üniù Soviètica, e düràt enfìna a la disgregasiù de chèsta
öltema al prensépe dei agn noànta (guèra frèda). El cunflìt el g'ha segnàt apò a
la fì de l'egemunìa de l'Euròpa söl pianéta.



https://lmo.wikipedia.org/wiki/Scumagna

La scumagna (anca scormagna, scolmagna o scormegna; en lombàrt orientàl la
corespónt al scötöm o suernòm) l'è 'na parola lumbarda che la stà a indicà un
schers o anca un suranum dai a 'na persuna, a 'na famija, a un grüp de persune o
ai abitànt de un paés o de una sò zona.

L'üsànsa l'è tìpica d'la val padana e ind el specifich d'la Lumbardìa, dal nord
de l'Emilia indùe l'è ciamada Scutmâj, d'i teritori püssè urientài dal Piemùnt
indùe la ciapa el num de Stranòm, Stragninòm o Straninòm, dal Monferin indùe se
dis Suvernòm o Numbrage e de la Ligüria indùe l'è ciamada Numiaggi.

Le scumagne i gh'erun bele ind a l'età de mes, ma i en andaie prugressivamént a
perdoss da la metà al vintesim secul par el fenomen de l'imigrassión de massa e
de intermigrassión tra i paés. Gran part d'le scumagne cunussüde amò al dì
d'incö i en d'urigin utucentesca.

Quasi tüti i paés tra le pruincie de Nuara, Munsa, Milàn, Pavìa, Lod, Bergum,
Bressa e del teritori cremàsch i gh'an 'na sò scumagna che, quasi sempor l'è
staia inventada e druada dai abitànt d'i cumün arént cun irunìa o cun disprèss,
par el fort sentimént campanilistich e de apartenensa che gh'era tra i paés de
campagna.

In de la leteradüra lumbarda a gh'em 'na spiegaziun in quartinn d'una scurmagna
familiar del pueta büstoch Gaitan Crespi. RISPOSTA AL PITTOR VESPASIAN BIGNAMM,
CH'EL ME DOMANDA COSSA VŒUR DÌ QUELL LEGORIN CHE GH'HOO ATTACCH AL MÈ COGNOMM DE
CRESPI. Per sodisfà la toa curiositaa car el mè Vespasian, te disaroo, che el
Legorin che gh'hoo dedree impastaa al nomm, l'è on'invenzion de gent de coo,
perchè lu el var tant quant var el Battista adree al Giovann, che con sta
distinzion no 'l se confond con quell Evangelista. Ma adess vegnemm al fond de
la question. El scepp di Cresp de Bust, l'è vecc, stravecc; e la Storia la dis
che l'han pientaa i nost Roman, quand s'hin miss a tecc in mezz al brugh de sta
localitaa. Da quell temp là vegnend al dì d'incœu, hin cressuu tant sti Cresp,
che s'è dovuu, per no fà confusion tra fiœu con fiœu, dà on soranomm: e quest
l'è succeduu in del mila. A segonda del mestee, l'abilitaa de vun, o on quai
difett del corp o del caratter, hann traa in pee i Crespi Pôr, Reghizz, Zilin,
Morett, Masin, Mariott, Robert, Santin, Faccin Cordafina, Tengin, Ghisald,
Falcian, Redolf, Bolin, Pentin, Vanin, Zoppin, Baganin, Formighin, Perell,
Forlan; e alla famiglia mia de mì gh'han daa el nomm de Legorin, soo nò 'l
perchè. In sta sfilza de gent ch'hoo nominaa, gh'è staa di talenton, di tapp e
on re; monegh, pret, avocatt, dottor, feree, cicolattee, guerrier, tollee,
pittor, legnamee, prestinee, fraa, fondeghee, letterati, poëtta e tessidor. Gh'è
staa quai vun che inscì per fà el depù, l'ha giontaa al nomm on quart de
nobiltaa, con tant de stemma, in dove gh'han miss su i Cresp e on can che boha
in mezz a on praa. Adess vedend che in tutt sta gent no gh'era on cojonscell
d'on Crespi cavalier, han pensaa de casciamm mì in la crosera; ma almanca vess
on poo pussee sincer. Fa nò de comliment, damm del tappon, magara anca de l'oca
o del porscell. Però tì pussee fin e margniffon, salvand la cavra e i verz,
inscì bell bell, cont el tò solit bon umor, scherzand, e fasendela propi de bon
fiœu, t'hee preferii dimm cavall jer, schivand la fadiga de dimm asen incœu.



https://lmo.wikipedia.org/wiki/Scossal

El scossal (o anca scossaa, bigaroeu/bigaroeula) l'è on indument che 'l se
dopera per quattà su e protegg la part denanz del corp. On scossal el vegn
doperaa de tanti categorii de lavorador, soratutt per reson igienegh o per minga
fà streppà o sbordegà i vestii. In tra i personn che doperen el scossal a gh'è i
coeugh, i becchee, i dotor, i ferree, i legnamee, i camerer. In certi scoeul
anca i student gh'hann de portàll tant 'me divisa. El scossal a l'è anca vun di
simboi de la massoneria. El scossaa 'l po anca vess on simbol d'ona comunidaa, o
d'ona etnia, o, in olter paroll, on simbol d'orgoeuj etnegh, coma per esempi 'l
sciurzin bloeu di omen südtiroles. L'inscì ciamaa blauer Schurz l'era staa
proibii di fascista in di agn in tra i do guerr ma al didincoeu l'è ancamò
pussee popolar d'ona voeulta e l'è devegnuu vun di moeud de mostrà 'l proppi
orgoeuj Tiroles, tant che, in di paes del Südtirol, l'è dura trovagghen vun de
omm che 'l ghe n'abbia minga su vun. El moeud de dì südtiroles "ein Mann ohne
Schurz ist nur halb angezogen" (ciovè On omm senza sciurzin l'è dumà vestii a
mitaa) 'l da 'n ideja de la popolaridaa che chell indument de protezion chi 'l
gh'ha in del tocch de Tirol de chi di Alp.

El Cecco Ferrari l'ha scrivuu ona poesia, che la fà riferiment al scossalin, che
la se ciama "La lavandera":

La me morosa cara La fa la lavandera, La ven a ca' la sera Col scossalin bagnàa.
Col scossalin bagnato: La s'assugava j'occhi Veder quei giovinotti Vederli andar
soldàa, Vederli andar soldato Vederli andar 'la guerra Veder cascar per terra
Con la ferita 'l cor. Con la ferita 'l core, Con la ferita 'l dito: Ohimè che
son tradito Tradito nell'amor.

Dove te vett o Mariettina Dove te vett o Mariettina Dove te vett o Mariettina
'nsci bon ora 'n mezz' al praa 'nsci bon ora 'n mezz' al praa. Mi me ne vado in
campagnola Mi me ne vado in campagnola Mi me ne vado in campagnola campagnola a
laorà. campagnola a laorà. Se la rosada la s'è alza Se la rosada la s'è alza Se
la rosada la s'è alza la te bagnerà 'l scossaa. la te bagnerà 'l scossaa. El
scossalin l'ho già bagnato El scossalin l'ho già bagnato El scossalin l'ho già
bagnato stamattina in mezz' al praa stamattina in mezz' al praa.



https://lmo.wikipedia.org/wiki/San_Sav%C3%ACn

San Savìn (Milan, 330 – Piasensa 11 de dicémber 420) l'è stái un diácun milanés,
vésc de Piasensa e sant de la césa católica.

Savìn l'è nasüd, prubabilment, vérs el 330, o 320, a Milan, e lé stái diácun de
Sant Ambroeus. Dopu l'é diventád vésc de Piasensa per quasi cinquant'ani.

In del 372 l'é andai al Cuncili de Antiochia, in Türchia, cume pàder cunciliár,
per cumbátt l'eresia ariana.

L'é stái amìs non solo de Sant Ambroeus, ma anca de San Basán de Lod: ién semper
restà in cuntátt, per l'evagelisasión del teritori. La tradisión la dis che el
sia mort a quasi cent'ann, a Piasensa, el 11 de dicémber 420.

I sò rest ién cunserváa in de la Basilica di 12 Apóstui de Piasensa, che incö la
se ciáma própi Basilica de San Savìn.

La sò festa, a Piasensa l'é el 17 de genár. Invece, a Caséli Landi, dúe l'é el
prutetúr, la sò festa l'é mobil, perché l'è festegiá ogni quarta dumenica
d'utuber.

Se dis che Savìn, da vèsc de Piasensa, un dì l'abia trái in del Po una letra per
urdinág de ritiráss dai camp e dai paés che el minaceva. El fiüm, dopu un dì,
l'é turnád in del sò lett. Per chel mutìu chì, San Savin, l'é invucáa in di tütt
i paesìn de la Basa Ludesana cuntra le inundasiòn del Po.



https://lmo.wikipedia.org/wiki/San_Michee_(sant)

San Michee (de l'ebraigh מיכאל) l'è vun di trii arcangiol nominaa in de la
Bibbia. El nòmm Michee 'l vegn de l'ebraigh Mika-El, che 'l voeur dì quell che
l'è 'me Dio. L'arcangiol Michee l'è regordaa per avè defenduu la fed contra i
esercit del Diavol. La soa festa, segond el lunari de la Gesa Cattòliga, l'è 'l
29 settember, insema ai alter duu arcangiol (Raffael e Gabriel). L'è veneraa
anca de la Gesa Ortodòssa e de l'Islam.

San Michee l'è citaa in del Vegg Testament in del Liber del Daniel (12, 1). L'è
anca nominaa in del Liber del Giosuè (5, 14-15) 'me 'l capp di esercit del
Signor e in Zaccaria (3, 2), anca se lì el ven minga ditt el sò nòmm. In del
Noeuv Testament inveci l'è ciamaa "arcangiol" in de la Lettera del Giuda (9),
menter in de l'Apocaliss (12, 7-8) l'è quell che 'l mena i angiol in de la
battalia contra el drago (cioè 'l demòni) e che le batt.

La figura de San Michee la se troeuva sia in di apòcrif del Vegg Testament tant
'me in quei del Noeuv. In de l'Apocaliss siriaca del Baruch gh'è scritt che l'è
quell che 'l tegn i ciav del Paradis; in de la Vita de Adamo ed Eva se dis che
l'è staa lù a insegnàggh a l'Adamo a coltivà la terra; in de l'Apocaliss del
Mosè se dis che l'ha ditt ai fioeu de Adamo ed Eva 'se gh'even de fà per onorà i
mòrt. In del Vangel del Bòrtol se dis che l'è staa lù a portà in sù la terra i
ròbb necessari a Dio per fà sù l'òmm; in de l'Ascensa de l'Isaia el saria staa
quell che l'ha tòlt via la preia che la gh'era denanz a la tomba del Iesuss; in
de l'Apocaliss de la Mader de Dio el compagna la Madònna in d'on viagg per fàggh
vedè 'me l'è che patissen i peccador a l'Inferno.

San Michee l'è 'l sant patrònn de la polizzia e de vari città come Coni, Alghero
e Bari. In Lombardia l'è 'l patrònn de Antegnaa, Calvisan, Figin, Leff, Magnagh,
Castiraga Vidard e Pontiroeu. A lù l'è dedicaa el Castel Sant'Angelo a Ròma.



https://lmo.wikipedia.org/wiki/Safien

Safien [ˈsaːfɪ.ən] (in del parlà del lögh: [ˈsɔːfjə] u anca [ˈsɔːfjæ]; Rumanc:
Stussavgia) l'è un cumün svizzer del distret de Surselva, in del Cantun Grisun.
El gh’ha pü u manch 294 abitant, una süperfis de 100.6 km², e 'l se tröva a una
altitüden de 1315 meter sura 'l nivel del mar.

El cumün de Safien l'è tacaa ai cumün de Casti-Wergenstein, Duvin, Flerden,
Mathon, Nufenen, Pitasch, Portein, Präz, Riein, Sankt Martin, Sarn, Splügen,
Sufers, Tenna, Tschappina, Vals.

Safien l'è menziunaa la prima völta in de l'an 1219 cunt el nom de Stosavia. La
radis del nom tudesch, Safien, e anca del quel rumanc, Stussavgia, l'è minga
cugnussüü.

Repert archeulògegh de l'età del bronz e de l'era romana dan pröa de insediament
üman in temp antigh. I stüdius pensen che a Safien sien rivaa i prim Walser
intra 'l 1300 e 'l 1310, Inans de lur gh'era de la gent rumanega e 'l sumeja che
fin al prenizipi de 16° secul, almanch un toch de la pupulaziun l'abia parlaa
amò rumanc. In del 1526 l'è pö gnüda la Refurma Prutestanta.



https://lmo.wikipedia.org/wiki/Ruma

Roma l'è la capitàl de la Repüblica Italiàna e 'l capolöc de la Regiù Làsio e de
la pruvincia de Roma. Có i sò 2 863 322 abitàncc (dàto del Dicember 2013)
distribüìcc sö'nden'àrea de 1.285 km², l'è apò 'l cümü piö pupulùs e piö grant
de l'Italia. La densità de popolasiù l'è de 2 228 ab./km².

Roma la se tróa 'ndèla zòna centro-ucidentàla de la Penìzola Itàlica, l'è
postàda sö le culìne 'ntùren al fiöm Tévere che 'l la streèrsa 'na vintìna de
chilòmetri prìma che chèsto 'l sbötes endèl Mar Tiréno. Endèla pàrt ucidentàla
de la cità gh'è la Citá del Vaticano, en stat indipendènt e sovrà 'ndóche g'ha
rezidènsa la Santa Sede del Papa de la Céza Catòlica.

Segónt la tradisiù l'è stàda fondàda de Ròmolo ai 21 de bril de l'an 753 prìma
del Signùr, e l'è stàda la capitàl de la Repüblica prìma (del 509 prìma del
Signùr enfìna 'ntùren al 30 prìma del Signùr) e de l'Impér Romàno dòpo. Endèl
sècol III dòpo del Signùr, quan che 'l cristianèzimo 'l g'ha ambiàt a ciapà pè,
el Vèscof de Roma (che piö tàrde el g'ha cuminciàt a éser ciamàt Papa) l'è
deentàt l'autorità religiùza piö 'mportànta de töta l'Europa Ocidentàla, 'nfìna
a la fondasiù del Stat Pontifìcio (752 ÷ 1870) del quàl l'è stàda la capitàl per
piö de 'n miér de agn quàze sènsa 'nterusiù. L'è deentàda la capitàl del Regn
d'Itàlia 'ndèl 1870 e l'è la capitàl de la Repüblica Italiana zamò de la sò
fondasiù endèl més de zögn del 1946.

La sò 'mportànsa stòrica l'è grànda fés. L'è cunsideràda giöna de le cüne de la
civilizasiù ucidentàla e cèntro spiritüàl del Catolicézimo. El sò cèntro
stòrich, endóche se tróa testemognànse de quàze tré miér de agn, l'è stat
deciaràt de l'UNESCO Patremóne de l'Umanità. Per chèsta sò 'mportànsa stòrica e
artìstica la cità de Roma l'è vizitàda ògna an de miliù de türìsti che rìa de
töt el mónt.



https://lmo.wikipedia.org/wiki/Rosaceae

Le Rosaceae Juss., 1789 l'è giöna de le famìe botàniche piö 'mportànte per la
gricültüra.

Gh'è dét de piö de 2000 spéci de èrbe, boscài e piànte, tàcc de chèsti i è de
'mportànsa pimària endel'economìa de l'òm. Tra le ótre se pöl lüminà la röza
stèsa, doperàda pcome ornamentàl per i giardì de töt el mónt, e la piö part de
le piànte de fröta piö cunusìde, compàgn del póm, el pér, la saréza, el pèrsec,
la brògna, l'ambrognàga, la màndola, le nèspole, el marözen, e la maöla.

Les Rosaceae i è piànte erbàcee o lignùze, che g'ha le fòie alternàde, sèmpie o
cumpunìde, con prezènsa de stìpole.

I fiùr i g'ha 'na simetrìa a ràgi e ale ólte i è tacàcc ensèma a furmà dèle
'nfiurescènse. Le g'ha 'n resetàcol a fùrma de cópa e 'na quac vólta, sóta 'l
càles, ghe n'è amò giü piö pesèn. El càles, de spès l'è furmàt de 5 sépali
saldàcc ensèma a l'ovàre. La coròla de sòlit l'è furmàda de 5 pétali lìber e
'ntréc. I stam i è nömerùs, de rar però i è 'n nömer determinàt.

I zèner inserìcc endela famìa Rosaceae al stat dei stüde 'ndèl 2006 i è chèlòe
elencàde ché sóta:



https://lmo.wikipedia.org/wiki/Robinia_pseudoacacia

La Robinia pseudoacacia (en Bresà: Rübì; en Bergamàsch: Rübinia), l'è 'na piànta
de la famìa de le Fabaceae, uriginària de l'Amèrica setentriunàl

Le fòie le cröda 'n envéren, i è lónghe 'nfìna a 30-35 cm có 11-21 fuiulìne a
fùrma de öf, mìa capetàde, lónghe 'nfìna a 6 cm. Del dé le rèsta deèrte e de nòt
le tènta de seràs giöna sö l'ótra.

I fiùr i è biànc o crèm, i è lónc piö o méno 2 cm e i se 'nsömèa a chèi del
roaiòt, i fùrma dèle gràte che pindùla.

I fröcc i g'ha la fúrma d'en cornazèl, prìma i è vércc e dòpo i diènta maròn, i
è lónc piö o méno 10 cm. Quan che i è madür i sbàt a tùren i giandì.

El rübì l'è uriginàre de l'Amèrica setentriunàl, endóche la fùrma dei bósc pür.
L'è stada portàda 'n Euròpa endèl 1601 de Jean Robin, el botànic del re de
Frància. 'N Euròpa l'è cunsiderada 'na spéce che 'mpèsta per via de la velocità
con che la crès e per via de le sò raìs che i è isé grànde che le fenés per
stofegà le piànte de le spéci nostràne, compàgn de la rùer o la castègna. En
piö, la sò grànda capacità de adatàs la fa che le se tróes bé tat sö le spónde
del mar 'tat cóme 'ndèi mucc, enfìna ai 1000 méter. La conseguènsa l'è che se và
'ncùtra a 'na üniformasiù del patrimònio vegetàl e a la pèrdida de le diferènse
ambientài, che 'nvéce se sérca de protèger suratöt endèl'Euròpa meridiunàl.

Al dé d'encö el rübì se 'l tróa en pó 'n töta Itàlia, suratöt en Piemónt
(endóche i bósc pür e mes•ciacc de rübì i cuàrcia zó 'na àrea de alméno 85.000
ètari) en Lombardìa, en Veneto, e 'n Toscàna.



https://lmo.wikipedia.org/wiki/Roberto_Maroni

Laureàt en giürisprudènsa, el g'ha lauràt cóme manager dei afàre legài per
divèrse aziènde; l'ezèrcita apò a la profesiù de aocàt.

L'è mèmber de la Lega Nord. L'è stat iligìt consigliér münicipàl de Varés endèl
1990 e pò depütàt endèl 1992. Endèl 1993 l'è deentàt capogrùpo parlamentàr de la
Léga .

Endèl goèrno Berlusconi I, el vé numinàt Minìster de l'Intèrno e Vice-Presidènt
del Consìglio. Endèl 1991, col goèrno Berlusconi II l'è numinàt Minìster del
Laurà e 'l rèsta al stès encàrech apò a col goèrno Berlusconi III. Endèl 2008,
col goèrno Berlusconi IV, l'è turnàt a éser numinàt Minìster de l'Intèrno.

Dòpo i dimisiù del Umbèrto Bòsi e dòpo öna quach mis de triumviràt insèma al
Roberto Calderoli e a la Manuela Dal Lago a càpo de la Lega, ol prim de löi del
2012 l'diènta 'l segretàre federàl de la Lega Nord.

Ol 26 de fevrér del 2013 a i elesiù regiunàle de la Lumbardéa ol Maroni 'l vèns
col 42,81%, denàcc al Umberto Ambrosoli candidàt del cèntro sinìstra che 'l se
fèrma al 38,24%; ol Maroni 'l diènta isé 'l presidènt de la regiù.



https://lmo.wikipedia.org/wiki/Robert_Gerard_Sands

El Robert Gerard Sands, in irlandes Roibeard Gearóid Ó Seachnasaigh, mej
cognossuu cont el nom de Bobby Sands (Belfast, 9 de Marz del 1954 - Long Kesh, 5
de Magg del 1981) l'è staa on attivista nordirlandes. L'è mort ai temp del
scioper de la fam del 1981, int la preson de Long Kesh (conossuda cont el nomm
de Maze) approeuv a Lisburn.

Nassuu a Abbots Cross, on sobborgh settentrional de Belfast e cressuu in del
quartier a maggioranza protestant d Rathcoole, el s'è trasferii diversi voeult
con la soa famia per via di intimidazion subii dai lealist protestant, anca se
l'è mai staa ciar se la famia del Sands la fudess cattolega, vist che la
parentella "Sands" la vegn gio dal papagrand de Bobby, che l'eva protestant.
Dopo avè lassaa la scoeula, Bobby Sands l'ha faa 'l garzon in di cantier, ma
poeu l'è dovuu scapà per via di minacc di lealista.

La straordinaria produzion letteraria de Bobby Sands la poeu vess dividuda in
tre grand oeuver e in d'on periodo de tempo che 'l va da la so primm
impresonament in de la Cage 11 (i cages i'eren gabann prefabbregaa in de la
parte vegia de la preson de Long Kesh) fin a a la soa mort premadura in di
Blocch H de la preson de Maze.

A Milan, 5.000 student i hann brusaa la Union Jack ind el menter che i vosaven
"Libertà per l'Ulster".



https://lmo.wikipedia.org/wiki/Rep%C3%BCblica_Araba_Saharawi_Demucratica

La Repübliga Araba Saharawi Demucratiga o RASD a l'è un paes de l'Africa del
Nord.

A l'è tacada al Maroch, a l'Algeria e a la Mauritania e l'a bagna l'Ocean
Atlantich. La capital a l'è El Ayun, in de la part del paes che l'ha ucüpada el
Maroch; la capital "ad interim" a l'è Bir Lehlu, ma 'l guern in esili a l'è a
Tindouf, in Algeria. La gh'ha una süperfiss de 266.000 km² e una pupulaziun de
pressapoch 270.000 abitant.

El Sahara Ocidental a l'è staa una culonia de la Spagna fina al 1976. Quand che
la Spagna la s'è ritirada, el Maroch l'ha ucüpaa i dü terz del paes, a nord, e
la Mauritania la part püssee a süd. El 27 de febrar del 1976 el Frunt Pulisari
l'ha proclamaa l'indipendenza del paes, cunt el nom de RASD. In del 1979 la
Mauritania la s'è ritirada del Sahara e 'l Maroch l'ha ucüpaa un'altra part del
paes. Al di d'incö la RASD la cuntrola pressapoch el 20% dël teritori e un bel
poo de Saharawi viven 'me profugh in del süd de l'Algeria.

La Repübliga Araba Saharawi Demucratiga la recugnussen un bel poo de paes de
l'Africa e de l'América latina e la fa part de l'Üniun Africana. EL president a
l'è el Mohamed Abdelaziz (del 1976). El prim minister a l'è l'Abdelkader Taleb
Oumar (del 2003).



https://lmo.wikipedia.org/wiki/Regn_Un%C3%AC

Al Regn Ünì dla Gran Bretagna e Irlanda dal Nord (in inglees: United Kingdom of
Great Britain and Northern Ireland) ad solit abrevià cume Regn Ünì o incasì UK
(sigla dal noom uriginal, in ingles United Kingdom), l'è 'd suveent ciamà incasì
con la sineddoche Inghiltera, e l'è un staat dl'Europa ucidentaal. Al mument al
sò munarca l'è la Regina Elisabeta II ad Windsor.

Al Regn Ünì l'è al risültà d'un grüp d'Acord d'Ünion che j'ann giuntà insema i
nasion custitüent: Inghiltera, Scosia, e Irlanda. La magiur paart ad l'Irlanda
l'a se pö separà del 1922 con la custitüsion dal Stat Liber d'Irlanda (cula che
adess l'è la Repüblica d'Irlanda), mentre una part l'è ancura suta al Regn Ünì e
l'è ciamà Irlanda dal Nord. L'Irlanda dal Nord, insema al Gales che prima l'era
cunsiderà un principat dal Regn d'Inghilterra, l'è dventà vöna di quater nasion
custitüeent: Inghiltera, Scosia, Irlanda dal Nord e Gales. La dinastia regnant
l'è quèla dal Regn d'Inghilterra.

Al Regn Ünì us tröva in sl'a costa ucidental dl'Europa setentriunal. L'è
circundà a est dal Mar dal Nord, a sud dal Canal ad la Mania, e a ovest da Ucean
Atlantic e dal Mar ad l'Irlanda. J'Isul dal Canal e l'Isula ad Man j'en suta la
curona d'la Gran Bretagna ma i fan no part dal Regn Ünì.

Anca se al Grand Imper culunial l'è ormai finì e al so puter in t'al moond l'è
diminuì, al Regn Ünì l'è restà istess un putensa mundial. L'è vöi di G8 e l'è
fra i paiis püsè svilupà dal moond, con un ecunumia ch'l'è cunsiderà la quinta
in tüt al moond e la seconda in Europa. L'è incasì stat vöi di prim astaat a fa
part ad la NATO e ad l'ONU, indè ch'l'è membar permanent con al diritt ad veto.
Al Regn Ünì l'è vöna di püsè foort putens militar dal moond, e al gha'a incasì
j'aarm nücleaar.



https://lmo.wikipedia.org/wiki/Regn_Lombard-Venet

El règn Lombard-Vènet (Talian: Regno Lombardo-Veneto - Todesch: Königreich
Lombardo-Venetien) l'è nassuu sotta el controll de l'Austria dopo de la
restaurazion che l'è vegnuda a la fin del period Napoleonigh. L'è staa instituii
el 9 de giugn del 1815 del Congress de Vienna, cont el Francesch II Duca de
Milan e de Mantova ch'el divegn Francesch I del Lombard-Venet. Francesch I l'haa
regnaa fina al 1835, e dopo de lù l'è vegnuu Ferdinand I de Asburgh-Lorena fina
al 1848.

El 22 de marz del 1848, a la fin di cinqu giornad de Milan la popolazion
milanesa l'ha casciaa via i austriegh e l'haa nominaa un Govern Provvisori che
l'è poeu entraa a fa part del Govern Provvisori de Lombardia. In di dì seguent
anca Venezzia la casciava via i austriach e la nominava un govern provvisori.
L'esercit piemontes el vegniva in socors di Lombard (prima guèra de
indipendenza) ma a la fin de luj el vegniva sconfitt a Custoza di Austriegh
comandaa del Maresciall Radetzky che el dì 6 de agost e podeva rientrà a Milan
desmantegand el Govern Provvisori. Venezzia la riesiva a resist on ann ancamò,
ma el 24 de agost del 1849 la gh'aveva de capitolà anca lee.

El regn Lombard-Venet el vegniva inscì ricostruii sotta el comand de l'imperador
Francesch Giusepp I de Asburg-Lorena (soranominaa el Cecco Beppe del popol
milanes), che l'era rappresentaa del Radetzky fina che quest l'è mort in del
1858.

In del 1859 el Piemont, dopo de la Segonda guerra de Indipendenza taliana, l'ha
proceduu ad annettess la Lombardia e in del 1866, diventaa in del frattemp Regn
d'Italia, l'ha incorporaa anca al Venet a la fin de la Terza guerra de
Indipendenza col mett fin a quell ch'el rimaneva del Regn Lombard-Venet.



https://lmo.wikipedia.org/wiki/Ragg_at%C3%B2mich

Ul racc atòmich a l'è la distànza ca g'è dal cénter del nücli fin a l'urbitaal
püssee de föra, in d'un àtum isulaa; de sòlit, al sa misüra in picòmeter (1
pm=10-12 m) upüür in Ångström (1 pm=10-10 m). I partisèj del nücli e i eletrúni
a inn partisèj quàntich, e dunca ga ubedíssenn al princípi de indeterminazziun
de Heisenberg; inscí i misür dirètt g'ann minga significaa e dunca, per
cunvenziun, sa díss ca ul racc atòmich a l'è la metà de la distànza ca g'è tra i
cénter de dü àtum ligaa. A segunda de cum'inn ligaa sü i àtum, sa pödenn catà
föra difereent tiip de racc:

I racc atòmich dii elemeent a crèssenn dal vóolt al bass e da la drita a la
manzína de la taula periòdica: elemeent cunt püssee eletrúni a inn uviameent
püssee graant; invéci, demenemàn ca sa va inver drita in sü la taula, cunt
l'istèss livèll energétich a g'inn püssee eletrúni e püssee prutúni, dunca a g'è
püssee fòrza de atrazziun: ul racc atòmich al diminüirà dunca cunt l'aümeent del
nümer atòmich.



https://lmo.wikipedia.org/wiki/R%C3%B2

Rò (Rho) l'è on comun de la Provincia de Milan con 50 434 abitant. Rò al se
troeuva a 14 km da Milàn, e in paes passen el fium Olòna e i sò affluent, el
Bozzent e 'l Lura, in part interraa in del territòri comunal. Rò al gh'ha vati
frazion: Biringhell, Cassina Brusada, Castellazz, Ghisolfa, Lusernaa, Mazz,
Pantanee, Passirana e Terrazzan.

Rò l'è vun di comun pussee antigh de la Lombardia; quest l'è dimostraa dal fatt
che duranta i scav archeològigh per la costruzion de palazz e strad, hinn vegnuu
al ciar on mucc de repert archeològigh relativ a l'edà romana. In de
l'organizzazion di strad principal, al se troeuva el Decuman (Est-Òvest de via
Matteotti e via Porta Ronca) e 'l Card (nòrd-sud de via Madonna e via
Garibaldi). Quest chì s'incontren in de la piazza S. Vittor, anca mò el center
de l'insediament.

In de l'Edà de Mezz, Rò al compar in dù scritt, cont el nòm de Vicho Raudo. In
de l'ann 1000, Rò al cominza a rivendicà la soeu autonomia de Comun. In del
1004, l'Imperador Enrich III al s'è faa incoronà Re d'Italia a Pavia e poeu,
l'ha stazionaa a Rò, indove che l'ha firmaa di document "decis" in Rodo o in
campo qui dicitur Raudoe per ricambia l'ospitalità el ghe da el titol de borgh e
Capp piev inscì che la destaca de Nerviàn.

A l'è del XI sec. anca la figura semilegendaria da Gioann de Raude, dii anca
Gioann de la Cros (Giovanni della Croce), segond el qual a l'è staa el primm ad
andaa dent a Gerusalemm in di Crociad, con la bandera de la Cros rossa.

In del 1160, duranta l'attach a Milan, l'imperador Federich Barbarossa al fa
destrugg Rò, che la venn ricostruida en pòcch temp. In del 1305, Crisson
Crivell, al tenta d'impradoniss de Rò ma a l'è staa respingiuu da la popolazion.

In del Cinqcent hann faa su anca dù convent, quel di Agostinian (induè che 'l se
dis che l'avaria celebraa el Martin Luter) e quel di Cappucin, tucc i dù traa
giò da l'invasion Napoleònica.

In del 1583, in de la capela de la Madona Addolorada, on òmm, Girolamo de Ferri,
che'l laorava in di camp in di dintorn, coma 'l sòlit, l'è andaa a pregà e l'ha
viduu che'l volt de la Madònna a l'era pussee pallid del sòlit e a l'ha pensaa
che on quai pittor l'avess ritoccaa; inscì a l'era andaa via senza pensàgh sora.
Poeu, a la fin del dì, l'ha incontraa on sò amis, Alessandro de Ghioldi, che
l'ha invitaa a andaa a pregà la Madònna a la capela. I dù amis a hinn andaa a la
capella e, mentar ch'eren dree pregà, el Ghioldi l'ha dii al Ferri : Varda quel
oeugg là, l'è vonsc. A l'era minga inscì quand che avevum dii el Vesper. Te ghe
resun,l'era minga sporch nanca prima quand che son vegnuu chì prima a pregaa".
El Ferri a l'è andaa in su l'altar, el s'è faa daa on mantin e l'ha cercaa de
netà l'oeugg de la Madonna. A l'era lì che'l voreva fà quand che l'ha viduu che
l'oeugg de la Madonna a l'era tutt rosseggiant e che ghe andaven giò trì lagrim
ross de sangh. A l'è staa ciamaa allora l'Arcivescov de Milan, che l'era poeu el
San Carl, che l'ha recognossuu el miracol. On om rich de Milan l'ha faa poeu faa
sù on santuari lì in su la capela. Quest aveniment chì l'è regurdaa tutt i 24
april de ogni ann.



https://lmo.wikipedia.org/wiki/Pruvincja_de_Cremuna

La pruvincja de Cremuna la sa slarga in de la Lumbardìa meridiunaal, al cunfin
cunt l'Emilia-Rumagna (a S, pruvinz de Parma e Piasenza). La cunfina a O cunt la
pruvincja de Lòot, a N cunt quela de Bergum, a nurdest cunt la pruvincja de
Milan, a E cunt Brèssa e Mantua. Ul sò teritòri a l'è in mezz a i fiümm Ada (a
ucideent), Oli (a urieent) e Po (a süüt); a setentriun ul cunfin l'è
cunvenziunaal.

Ul teritòri de la pruvincja l'è tutalmeent in de la bassa pianüra lumbarda;
propi per quest, fin da i sécul andaa l'agricultüra l'è semper stada preseent in
d'una manera pesanta; anca incöö, anca se i paisan a inn dumé ul 3-4% de la
pupulazziun tutaal, l'agricultüra cremunesa l'è vüna dii püssee fiureent in
Itàlia. L'indüstria l'è, cumé in tüta la Lumbardìa, impurtanta e basada sü i
stabilimeent piscinitt. Semper püssee impurtaant a l'è ul setuur dii servizzi.

La densitaa de pupulazziun l'è volta, anca se l'ambieent al mantegn l'aspett
c'al gh'era in dii ann indree, e ul paesacc agricul l'è prevaleent; la
pupulazziun l'è pütòost spantegada in sül teritòri, e föra che Cremuna, Crema,
Suresina, Casalmagjuur, Castigliòn gh'inn minga citaa d'una certa impurtanza.

La lengua ufizial de la pruvincia l'è dumà l'italian. In ogni cas, el se
cunserva ancamò adess el lumbard, spartii giò in dò variant principai: el
cremasch a nord e 'l cremunes a süd. El cremasch l'è ciarament un dialet lumbard
uriental, cun di fort vesinanz cunt i parlà de la Bassa bergamasca. El cremunes
el gh'ha di carater püssee uriginai e una quai relaziun cunt el bass bressan, ma
anca cun l'emilian. In d'un quai paes, cumagn de Vulungh e Ustian (che se tröven
in sü la riva uriental de l'Oj), se parla bressan. Arent a Casal, giò in de la
Bassa cremunesa, la lengua l'è urmai emiliana, e la gh'ha di fort cunessiun cunt
el parmesan e 'l mantuan.



https://lmo.wikipedia.org/wiki/Pruvincia_de_Vares

Punüda int la Lumbardìa ucidentala, e bagnada a Ovest del Lagh Magiur, la
cunfina a Est cunt el Cantun Tesin, a Süd cunt la Pruvinzia de Milan e a
Süd-Ovest cunt la Pruvinzia de Nuara.

La püpart del sò teritori l'è fáa sü de runch (46%) e de muntagn (32%); i toch
de pianüra se tröen dumà int la part püssée a süd. Una carateristega del
teritori varesòt l'è 'l gran nümer de lagh: el Lagh Magiur l'è 'l püssee grand,
ma gh'è anca 'l Lagh de Vares e 'l Lagh de Munáa.

La gent la viv asquas tüta int i toch (de pianüra): i center abidáa püssée grand
hin Vares, Büst, Galaráa, Sarogn e, in sül lagh, Lüin.

L'ecunumìa de la pruvinzia l'è bela forta: anca se l'agricultüra al didincö la
dà 'l pan a ben poca gent, l'è ben mudernisada e intensiva (fiur, agricultüra in
sèra, e.i.v.); l'indüstria che l'è ben spantegada in sü tüt el teritori, a l'è
forta suratüt in di broch tessij, eletrumecanegh, chimegh, e erunategh (basta
dumà pensà a l'Aermacchi a Venegon e l'Agusta a Samaraa). Pö, al didincö, el
setur di servizzi el giüga un röl semper püssée impurtant. Anca 'l Türisem 'l
ciapa semper püssée pè, suratüt int i paisit lacüster. Bögna pö desmentegass nò
de la Malpensa, vün di erupòrt püssée grand e impurtant d'Itàlia, e ben
cugnussüü a nivell ürupee.

La lengua ufizial l'è l'italian. La lengua lucal, inscambi, l'è 'l lumbard,
precisament quel ucidental. El dialet de Vares (ciamaa anca busin) l'è pütost
vesin al mudel milanes, anca se 'l gh'ha una quai divergenza, suratüt del punt
de vista funetegh. El varesot el furma un continuum bel ciar cunt el cumasch e
cunt el lüganes. La zona meridiunal inveci la parla el büstoch, un olter dialet
ucidental che però el gh'ha di carater uriginai ben marcaa. In de la riva
setentriunal del Lagh Magiur se pöden truà di dialet che se vesinen püssee al
mudel tesines pütost che a quel de la cità de Vares.



https://lmo.wikipedia.org/wiki/Pruvincia_de_Var%C3%A9s

Punüda int la Lumbardìa ucidentala, e bagnada a Ovest del Lagh Magiur, la
cunfina a Est cunt el Cantun Tesin, a Süd cunt la Pruvinzia de Milan e a
Süd-Ovest cunt la Pruvinzia de Nuara.

La püpart del sò teritori l'è fáa sü de runch (46%) e de muntagn (32%); i toch
de pianüra se tröen dumà int la part püssée a süd. Una carateristega del
teritori varesòt l'è 'l gran nümer de lagh: el Lagh Magiur l'è 'l püssee grand,
ma gh'è anca 'l Lagh de Vares e 'l Lagh de Munáa.

La gent la viv asquas tüta int i toch (de pianüra): i center abidáa püssée grand
hin Vares, Büst, Galaráa, Sarogn e, in sül lagh, Lüin.

L'ecunumìa de la pruvinzia l'è bela forta: anca se l'agricultüra al didincö la
dà 'l pan a ben poca gent, l'è ben mudernisada e intensiva (fiur, agricultüra in
sèra, e.i.v.); l'indüstria che l'è ben spantegada in sü tüt el teritori, a l'è
forta suratüt in di broch tessij, eletrumecanegh, chimegh, e erunategh (basta
dumà pensà a l'Aermacchi a Venegon e l'Agusta a Samaraa). Pö, al didincö, el
setur di servizzi el giüga un röl semper püssée impurtant. Anca 'l Türisem 'l
ciapa semper püssée pè, suratüt int i paisit lacüster. Bögna pö desmentegass nò
de la Malpensa, vün di erupòrt püssée grand e impurtant d'Itàlia, e ben
cugnussüü a nivell ürupee.

La lengua ufizial l'è l'italian. La lengua lucal, inscambi, l'è 'l lumbard,
precisament quel ucidental. El dialet de Vares (ciamaa anca busin) l'è pütost
vesin al mudel milanes, anca se 'l gh'ha una quai divergenza, suratüt del punt
de vista funetegh. El varesot el furma un continuum bel ciar cunt el cumasch e
cunt el lüganes. La zona meridiunal inveci la parla el büstoch, un olter dialet
ucidental che però el gh'ha di carater uriginai ben marcaa. In de la riva
setentriunal del Lagh Magiur se pöden truà di dialet che se vesinen püssee al
mudel tesines pütost che a quel de la cità de Vares.



https://lmo.wikipedia.org/wiki/Pruvincia_de_Sundri

La Pruvincia de Sundri (Provincia di Sondrio in Italian) la sa estend in de la
Lumbardia del Nòrt, in de la Valtelina, ca l'è la part süperiur del basin de
l'Ada; la valada scavada dal fiümm l'è prufunda, vist che da i 4.000 meter di
muntagn püssee volt sa tuchen i 200-300 meter in del fund. Un muntun de valètt
lateraj a tribüten a l'Ada, föra che dò: la val de Livign, in del curnin
nurdest, ca la manda l'acqua a l'Inn, e dunca al Danübi, e la val de Lei, in del
curnin nurdovest, ca ga la manda al Renu. La val de Pus'ciaf, anca sa l'è dent
in del basin de l'Ada, l'è però minga part de la pruvincia vist ca la sa tröva
in Svizera. Ul paesacc de la pruvincia l'è antrupizaa in manera pesanta dumé in
del sciröö de la Valtelina; in di olter part, vist i muntagn, l'ambieent natüral
l'è pütòst begn cunservaa. In de la pruvincia a gh'hinn di toch dii zòn prutett
püssee graand de la regiun (Parch Naziunal del Stelvi e Parch di Uròbi
Valtelines.

La pruvincia l'è la men pupulada e pupulusa de la Lumbardia, vist i sò cundiziun
natüraj: de citaa grand ga n'è minga, e anca ul cumün de Sundri al gh'ha un puu
püssee de 20.000 abitaant; la segunda citadina a l'è Murbegn, cunt un 10.000
abitant abundant. In di ann passaa gh'è staa, cumé anca in olter sitt, ul
spupulameent de la muntagna; da un quaj ann inveci i paesòtt püssee gròss de la
media e olta muntagna a inn dree a guadagnà pupulaziun, vist ul svilüpp del
türiism.

E propi ul türiism l'è la resursa ecunomica püssee impurtanta de la pruvincia,
vist che l'agricultüra l'ha faa di pass indree (la resta impurtanta dumé la
prudüziun di pòmm): l'indüstria a l'è in tütt i maner present in sül teritòri,
anca se cunt aziend prevalentement piscinitt.

La lengua ufizial l'è l'italian. La lengua lucal, inscambi, l'è 'l lumbard.
Pudarissum dì che la divisiun dialetal de la Pruvincia de Sundri la ghe va dree
ai divisiun tradiziunai del teritori: dunca gh'emm el dialet ciavenasch (vegia
Cuntea de Ciavena), el valtelin (dividüü in murbegnes, sundrasch e tiranes) e
l'olt valtelin (a partì de Gros). La Valtulina l'è una zona de transiziun in tra
carater ucidentai e urientai: i prim se senten püssee a nord del curs de l'Ada,
i segund inscambi a süd, in sül versant urobegh. I dialet de l'olta Valtulina
inscambi hinn el cör del lumbard alpin. A la Briga, per via de la sua pusiziun,
el dialet l'è praticament bressan.



https://lmo.wikipedia.org/wiki/Pruvincia_de_Cremuna

La pruvincja de Cremuna la sa slarga in de la Lumbardìa meridiunaal, al cunfin
cunt l'Emilia-Rumagna (a S, pruvinz de Parma e Piasenza). La cunfina a O cunt la
pruvincja de Lòot, a N cunt quela de Bergum, a nurdest cunt la pruvincja de
Milan, a E cunt Brèssa e Mantua. Ul sò teritòri a l'è in mezz a i fiümm Ada (a
ucideent), Oli (a urieent) e Po (a süüt); a setentriun ul cunfin l'è
cunvenziunaal.

Ul teritòri de la pruvincja l'è tutalmeent in de la bassa pianüra lumbarda;
propi per quest, fin da i sécul andaa l'agricultüra l'è semper stada preseent in
d'una manera pesanta; anca incöö, anca se i paisan a inn dumé ul 3-4% de la
pupulazziun tutaal, l'agricultüra cremunesa l'è vüna dii püssee fiureent in
Itàlia. L'indüstria l'è, cumé in tüta la Lumbardìa, impurtanta e basada sü i
stabilimeent piscinitt. Semper püssee impurtaant a l'è ul setuur dii servizzi.

La densitaa de pupulazziun l'è volta, anca se l'ambieent al mantegn l'aspett
c'al gh'era in dii ann indree, e ul paesacc agricul l'è prevaleent; la
pupulazziun l'è pütòost spantegada in sül teritòri, e föra che Cremuna, Crema,
Suresina, Casalmagjuur, Castigliòn gh'inn minga citaa d'una certa impurtanza.

La lengua ufizial de la pruvincia l'è dumà l'italian. In ogni cas, el se
cunserva ancamò adess el lumbard, spartii giò in dò variant principai: el
cremasch a nord e 'l cremunes a süd. El cremasch l'è ciarament un dialet lumbard
uriental, cun di fort vesinanz cunt i parlà de la Bassa bergamasca. El cremunes
el gh'ha di carater püssee uriginai e una quai relaziun cunt el bass bressan, ma
anca cun l'emilian. In d'un quai paes, cumagn de Vulungh e Ustian (che se tröven
in sü la riva uriental de l'Oj), se parla bressan. Arent a Casal, giò in de la
Bassa cremunesa, la lengua l'è urmai emiliana, e la gh'ha di fort cunessiun cunt
el parmesan e 'l mantuan.



https://lmo.wikipedia.org/wiki/Pruincia_de_Pavia

La Pruvincia de Pavia l'è una pruvincia de la Lumbardia ucidentala, traversada
dai fiüm Po e Tisin, che se incuntren a quater chilometer a val de la cità de
Pavia. La cunfina a nord cun la pruvincia de Milan, a est cun quela de Lod, a
ovest cunt el Piemunt (pruvinc de Lissandria e Nuara), a süd cun
l'Emilia-Rumagna (pruvincia de Piasenza).

L'ecunumia l'è simel a quii di alter pruvinc de la bassa lumbarda: l'agricultüra
la porta via un nümer piscinin de lavuradur, ma l'è intensiva, cürada e se pö
rivà a gross risültaa: el ris, el furment e 'l furmentun a hin cultivaa in de la
pianüra, la vid in di runch de l'Ultrepò; i muntagn a hinn quataa de busch e
pastür. Tipich de la pruvincia a l'è l'alevameent di och. Aziend medi e piscinit
a rapresenten el gross de l'indüstria pavesa.

La pruvincia la gh'ha una densità de pupulaziun un poo püssee bassa del rest de
la regiun, vist anca che gh'hin i muntagn; i center püssee impurtant a hin la
capital Pavia, Vigeven (la "capital" de la Lumelina), Vughera (la "capital" de
l'Ultrepò), Stradèla e Murtara.

La lengua ufizial l'è l'italian. Del punt de vista di lenguv lucai, la Pruvincia
de Pavia l'è semper stada un punt de passagg. Tradiziunalment se dis che la
püpart de la Pruvincia la parla emilian, anca se al dì d'incö el quader l'è
dipingiüü in manera püssee cumplessa. In general, se cred che in de la zona de
Pavia e de la Lümelina se parla lumbard, cun culuridür milanes o nuvares a
segunda de la zona. In de la Lümelina ucidental, arent a la Sesia, se parlen
anca di dialet de tipu piemuntes (munfrin). L'Ultrapò l'è püssee cumplicaa de
definì, anca se pudarissum dì che l'è emilian. In de la punta püssee meridiunal
de la pruvincia (per esempi in de la Val Stafura), a gh'è anca di dialet che se
vesinen al ligür.



https://lmo.wikipedia.org/wiki/Provincia_de_Pavia

La Pruvincia de Pavia l'è una pruvincia de la Lumbardia ucidentala, traversada
dai fiüm Po e Tisin, che se incuntren a quater chilometer a val de la cità de
Pavia. La cunfina a nord cun la pruvincia de Milan, a est cun quela de Lod, a
ovest cunt el Piemunt (pruvinc de Lissandria e Nuara), a süd cun
l'Emilia-Rumagna (pruvincia de Piasenza).

L'ecunumia l'è simel a quii di alter pruvinc de la bassa lumbarda: l'agricultüra
la porta via un nümer piscinin de lavuradur, ma l'è intensiva, cürada e se pö
rivà a gross risültaa: el ris, el furment e 'l furmentun a hin cultivaa in de la
pianüra, la vid in di runch de l'Ultrepò; i muntagn a hinn quataa de busch e
pastür. Tipich de la pruvincia a l'è l'alevameent di och. Aziend medi e piscinit
a rapresenten el gross de l'indüstria pavesa.

La pruvincia la gh'ha una densità de pupulaziun un poo püssee bassa del rest de
la regiun, vist anca che gh'hin i muntagn; i center püssee impurtant a hin la
capital Pavia, Vigeven (la "capital" de la Lumelina), Vughera (la "capital" de
l'Ultrepò), Stradèla e Murtara.

La lengua ufizial l'è l'italian. Del punt de vista di lenguv lucai, la Pruvincia
de Pavia l'è semper stada un punt de passagg. Tradiziunalment se dis che la
püpart de la Pruvincia la parla emilian, anca se al dì d'incö el quader l'è
dipingiüü in manera püssee cumplessa. In general, se cred che in de la zona de
Pavia e de la Lümelina se parla lumbard, cun culuridür milanes o nuvares a
segunda de la zona. In de la Lümelina ucidental, arent a la Sesia, se parlen
anca di dialet de tipu piemuntes (munfrin). L'Ultrapò l'è püssee cumplicaa de
definì, anca se pudarissum dì che l'è emilian. In de la punta püssee meridiunal
de la pruvincia (per esempi in de la Val Stafura), a gh'è anca di dialet che se
vesinen al ligür.



https://lmo.wikipedia.org/wiki/Provincia_de_Munscia_e_Brianza

La Pruvincia de Munscia e de la Brianza (Provincia di Monza e della Brianza) la
se tröva in de la part ucidental de la Lumbardia e l'è in pratica ul teritori
del Nord Milan, in de la vegia Pruvincia de Milan: cuntrariament a chel che se
pudaria capì a legg ul nom, la pruvincia la tegn minga dent tüta la zona de la
Brianza, ma dumé la part de la pianüra, la püssee meridiunal. Ul rest de la
Brianza, che la saria tüta la zona di runch, l'è spartida tra i pruvinz de Com e
de Lech. Dunca ul teritori el se slarga quasi tüt in de la zona de l'altra
pianüra, föra che un quai cantun in de l'estremu nord, induvè se incuntra un
quai runchet, prevalentement murenigh (uriginaa ai temp de la glaciaziun). Vist
ul livel de pupulament, el se capiss che ul paesagg natüral el gh'è pü in de la
Bassa Brianza: cà, strad, feruvii, insediament indüstriai, cumerciai e per ul
temp liber a quaten una grossa feta del teritori. Dumé in di zonn prutet a
suraviven tuchei de ambient e paesagg che, anca se minga cumpletament natürai, a
resten in tüt i modi liber da gross cuntaminaziun.

La Pruvincia de Munscia e de la Brianza la gh'ha la densità de pupulaziun püssee
volta in de la Lumbardia, püssee anmò de quela de la Pruvincia de Milan. In de
la magiur part di cas, i cà di diferent cumün se salden insema: induvè gh'hinn
nò i cà, a gh'hinn capanun, center cumerciai, autustrad. Tüta chesta presenza
ümana la riva dal fat che la pupulaziun di cumün de la pruvincia l'è dree a
cress fin dai ann '50, quand l'è cuminciada l'emigraziun (prima dai regiun de
l'Italia meridiunal, pö da l'Africa, l'Asia e l'America del Süd). L'emigraziun
l'è l'ünica resun de l'aüment de pupulaziun, vist che uramai da una trentena de
ann i mort hinn püssee di nassüü (ul saldu natüral l'è negativ). Cumè in tüt i
paes ucidentai, dunca, gh'è semper menu giuvin e semper püssee vegg, cunt tüt i
publemi che ghe vegnen.

La pruvincia la gh'ha vüna di ecunumii püssee fort d'Italia: anca in de la vegia
Pruvincia de Milan ul teritori de la Brianza el cuncentrava un bel poo de la
strutüra indüstrial. L'indüstria l'è svilüpada sü tüt ul teritori, per la magiur
part custitüida da aziend medi e piscinit (a völt anca dumé aziend a livel
familiar) che lavuren un poo in tüt i setur, anca se ul tessil, i aredament e la
mecanica hinn un poo püssee present. Cumè i tüt i ecunumii muderni, fin dai ann
'70 l'è dree a svilüpàss ul prucess de terziarizzaziun: dunca, insema a
l'indüstria forta, in di ültim trent'ann el s'è svilüpaa un setur terziari, fina
a riva al terziari vanzaa (marketing, reclam, servizzi infurmatich, ricerch e
svilüp, cumünicaziun).

La lengua ufizial e püssee spantegada l'è l'italian. La lengua lucal la resta
ancamò adess el lumbard. Tradiziunalment el dialet de la zona el vegna ciamaa
"brianzö", e quel chì el var suratüt per la zona strengiüda in tra el Lamber e
l'Ada. El brianzö, anca se 'l gh'ha di carateristegh uriginai (suratüt a nivel
funetegh), el se sluntana minga tant del mudel milanes, già che la Brianza l'è
semper andada dree a Milan.



https://lmo.wikipedia.org/wiki/Programma_101

La Olivetti Programma 101, ciamada anca Perottina (in piemontes Protin-a) l'è el
prim compiuter piscinin, facil de doperà e che 'l costava poc; el prim personal
compiuter. Sortida foeura in del ann 1965, el sò progettista principal l'è el
Pier Giorgio Perotto .

Despoeu che 'l Adriano Olivetti l'è mort, l'azienda l'è vegnuda pussee
interessada a la meccanica. L'eletronica a l'epoca la pareva minga bona de fà i
danè in d'ona azienda granda 'me l'Olivetti. La noeuva dirigenza la voleva vend
la divisone elettronica. Quand che l'Olivetti l'era in crisi, el Grupp de
Intervent, faa su di pussee important aziend d'Italia ('me la FIAT, la
Mediobanca ecc.), el scerniss de vendéla a la General Electric. L'Olivetti la
tegn el 25% me operazion de faciada. Perotto el saveva ben che la GE la voreva
doperà la division eletronica 'me bas per vend in Itàlia e la voreva minga on
prodot 'me la P101, donca el se ribella per tornà in l'Olivetti.

El progett el scomincia in del ann 1962 in dei laboradori di Borgolombardo e 'l
finiss in del 1965 a Pregnana, che l'era ormai terra de la Olivetti General
Electric, azienda per 1/4 Olivetti e 3/4 General Electric. Al principi la
gh'aveva de vess ona calcolatriss, ma el Perotto volea on compiuter facil de
drovà e on produtt de larg consum. El prim sbozz l'era una scatola tacada ad una
telescrivente araba, per avegh nativament la stampa da drita a manzina. Nel 1964
el Perotto porta a Ivrea el sbozz final de la machina, grand me ona scatula di
scarp. I manager approven la machina, ma minga el sò design, faa in una quaj ura
dai uperai mecanici. El Roberto Olivetti ciama el architet Mario Zanuso che 'l
fa on design che el va minga ben per ona machina da tavol. Perotto ciama el
giovin Mario Bellini che fa el design che anca incoeu l'è in di musee 'me mudel
de modernità . I progetista de la Programma 101 i eren el Pier Giorgio Perotto,
el Gastone Garziera, el Giovanni De Sandre, el Sergio Perotti, el Eduardo
Ecclesia ed el Franco Bretti . Perotto, Garziera e De Sandre han fa
l'elettronica, Bretti e Perotti la mecanica e Ecclesia l'alimentasion. Vun dei
sustenidur del progett l'era el Natale Capellaro, vun di pussee impurtant
meccanic del'Olivetti, che, a vedè la P101, ha dii:

. El nom el fudaria minga facil de scernì, a la fin ven ciappaa "Programma"
perchè el calculadur el gh'hà i prugramadura (in italian "Programma") e 101
perchè in inglès el sona ben (/wʌn əʊ wʌn/).

Nel 1965 la machina la ven portada al BEMA de New York, ona importanta fera di
prodott industriai. Olivetti la volea fa vedè i noeuv Logos 24, ma el public
l'era sossenn affascinaa da la P101, tenuda lontana dal center de la stanza. El
Perotto avea faa dò prugramadura, vun che el calculava l'orbita de on satellite,
l'alter l'era on gioeugh, el Angela Game. El public l'eva affascinaa. . La P101
l'è restada in produzion per ses agn. L'HP, per fa el so PC, el HP 9100A, compra
100 Programma 101 e drova i sò idee. HP ha ricognosuu la copiadura e hà pagaa a
Olivetti 900'000 dolar (quasi 7 milion de incoeu ) di brevet. Brevet che el
Perotto ha venduu a Olivetti per vun dolar. Perotto ha dii:

Dopo la vien purtada anca a Mosca, indue la fa sucess. Nel 1966 la vegn portada
a Milan, indoe nas la parola taliana "Computer Personale". L'Olivetti scomincia
a doperà el PC IBM in del ann 1982, lassand in produzzion i compiuter derivaa da
la Programma 101 per 17 agn.

In del 1966 l'Olivetti la presenta la P102, che l'è ona P101 cont ona porta
seriale doperada anca incoeu indoe podeven vess culegaa stampant, plotter e
unidà a naster.

La P203 l'è on compiuter simil a la Perottina, tacaa ad ona machina de scrif. El
sò linguagg l'è quel de la Perottina cont ona istruzzion per stampà in su la
machina de scriff, ma la g'hà anca i register pussee grand

Incoeu la Programma 101 l'è interess dei apasionaa del retrocomputing. In del
ann 2012 al Politecnic de Turin se sfiden la Programma 101, el Apple I e el
Amstrad CPC. La Programma 101 hà vincuu.

El dì 14 de otober del ann 2015, 50 ann despoeu la prima presentazion, el Matteo
Renzi invita a Palass Chigi el Garziera e el De Sandre.

La Programma 101 la dopera i register: Des, ma du poden avegh denter domà i
prugramadura. La memoria de la P101 l'è magnetostrittiva, a linea de ritard,
conservativa in estrazion e sostitutiva in immission. El voeur di che se un
register manda foeura un dat, el ven minga eliminaa, se 'l ciapa, el dat che 'l
gh'era prima el vegn scancelaa. La gh'avea domà 240 byte de memoria. Questa
memoria l'è dividuda in 10 register (M,A,R,B,C,D,E,F,1,2). M, A e R hinn de
servizi, 1 e 2 tegnien i programadura e i alter salven i dat. Se ona
programadura l'è pussee granda de 48 istruzion pò entrà anca i di register D, E
e F. I register dati pòden vess "splittaa", dividuu in dò part da 11 cifer. La
precision de la P101 l'è de 22 cifer, cont al massim 15 decimali (la gh'era una
rodela per mett denter el numer di decimal). La Programma 101 la gh'avea minga
on sistema uperatif, che in del 1965 'l gh'era domà me concett.

La Programma 101 l'è famosa per vess stada doperada da la NASA per Apollo 11, la
mission che ha mandaa per la prima volta el omm in su la Luna. I TV americani
han doperaa la P101 per i statistic dei votasion del president. L'era usada anca
dal esercit dei Stat Unii in de la guerra del Vietnam Esisten di studi ch'i
parlen de la Programma 101 'me strument de calcol scentifich

El linguagg della Programma 101 l'era facil de duperà. El gh'hà 16 comand.
Gh'hinn 6 operazion cont i numer, e 10 operazion logiche (salt, scambi tra i
register e scancelament). I operasion venien faa in di register M, A e R, ciamaa
"de servizi". Quasi semper el risultaa el va in A, in M ghè el segond operand.
In R, ghè el risultat complet. I alter comand stampen i register, i azeren o
scambien tra i register.

La Programma 101 la gh'hà anca i salt, che doperen dei etichet per dì al
compiuter indoe saltà. El salt l'è incondisionaa o condisionaa. Incondisionaa el
fa saltà el compiuter semper, el condisionaa dumà quand A l'è pussee grand de
zero. L'inisi de ona programadura l'è determinaa da on salt condisionaa.
Tecnicament, la programmazion de la P101 l'è arenta a on assembler, ma l'è
pussee facil de scriv di assembler de incoeu. Perotto el ciamava "BASIC
ante-litteram"

I prugramadura i eren salvàa denter ona cartolina magnetica, ona carta de mylar
con del ferr sora. La P101 la legg in on second. La cartolina l'è ona invension
del Pier Giorgio Perotto. La cartolina magnetica de la P101 la gh'avea 120 byte
per lato, cot du lat.



https://lmo.wikipedia.org/wiki/Plutonio

El plutònio l'è 'n elemènt chìmich enserìt endèla tàola periòdica dei elemèncc
col sìmbol Pu. El g'ha nömer atòmich 94, che völ dì che 'l nùcleo de 'n àtom de
plutònio el g'ha 94 prutù. En natüra se 'l tróa sota fùrma de tràse mìnime e
ràre fés fés tat che l'è stat pruducìt en fùrma sintética (agn '40) prìma de
éser troàt en fùrma natüràla endei agn '70 del sècol XX enden quach minerài de
pechblenda en Canada. El se prezènta sota fùrma de 21 izòtopi, töcc radioatìf,
dei quài chèi piö stàbii i è el 244Pu che 'l g'ha 'n perìot de smezamènt
(emivita) de 80,8 miliù de agn, 242Pu (373300 agn) e 239Pu (24100 agn),
chest'öltem l'è l'izòtopo che se dòpra de piö endela fabricasiù dei armamèncc
nücleàr e come cumbüstìbil per le centrài nücleàre.

Per vìa de la sò radioatività el plutònio l'è periculùs per la salùte de l'òm:
per ezèmpe i è asé partezèle de l'ùrden dei microgram per provocà el tumùr endei
pulmù. Ai tép de la guèra frèda el plutonio l'è stat pruducìt en grànde quantità
(sentenér de tonelàde) per fabricà armamèncc. Töta chèsta quantità de plutònio,
sóta fùrma de àrme o mìa, la costetöés en res·cio emportànte suradetöt perchè se
conós gnemò 'na maniéra praticàbil per smaltìla.



https://lmo.wikipedia.org/wiki/Pier_Giorgio_Perotto

El Pier Giorgio Perotto (Turin, 24 de dicember del 1930 - Genoa, 23 de genàr del
2002) l'è staa 'n inventor e imprendidor italian. L'è el criador de la Programma
101, el primm personal compiuter. L'era laureaa al Politecnico di Torino,
scoeura indoa 'l gh'hà insegnaa per agn.

El Perotto nass a Turin da ona fameja de Cavaglià. Nel 1952 el se laurea al
Politecnic de Turin in ingegneria informatiga, e l'ann dop in aeronautega. In
del aeronautiga el Perotto lavora cont el professor Carlo Ferrari in
aerodinamiga sperimental. El so lavor principal l'era a la FIAT, indoa inventa
vuna di prim calculatriss eletronegh italian, ma in del 1957 va a lavorà al
Olivetti, in del laburatori dei ricerch eletronich di Barbaricina, arenta Pisa.
Nel 1958 otegn la libera docenza in mecanica.

In quej agn l'è in de la squadra del Mario Tchou, che l'era dre a fà su el ELEA
9003. Lu l'era dre a fa on cunvertidor tra 'l furmat di fatturatris meccaneghe e
quell di compiuter, el Convertitore Banda-Schede.

In di ann 1960-1961 Adriano Olivetti e Mario Tchou moeuren. L'è minga staaon bel
period per l'Olivetti, e el fioeu del Adriano, Roberto, dis al Perotto de fà ona
calculatrisa eletronega.

El progett, scominciaa in del ann 1962 e finii in del ann 1964, l'è diventaa on
compiuter. Presentaa in del ann 1965 a Noeuva York, l'è ritegnuu el primm
personal compiuter.

El Perotto l'è anca a cap de la progettazion di compiuter Olivetti fin ai ann
80, quand el vegn prenduu el standard del PC IBM



https://lmo.wikipedia.org/wiki/Piemunt

El Piemont l'è ona region de l'Italia del nòrd; la confina a sud con la Liguria,
a est con la Lombardia, a nòrd con la Svizzera e a òvest con la Franza. El gh'ha
ona superfis de 25.399 km2 e ona popolazion (al dicember del 2011) de 4.464.399
abitant. L'è spartii in vòtt provinz e 1.206 comun. El president l'è 'l Sergio
Chiamparino.

El Piemont l'è faa su del tòcch pussee occidental de la Pianura Padana, tajaa
dal Po. Tutt intorna gh'è i montagn, i Apenin al sud, pussee bass (sòta i 2.000
meter) e i Alp a òvest e a nòrd (che inveci riven a toccà i altitudin maggior
de). In Piemont gh'è minga una zenta de montagn bass e de ronch come i Prealp de
la Lombardia e del Veneto, e pròppi per quella reson chì la region la gh'ha
quell nòm chì, ch'el voeur dì a i pè di montagn.

I fiumm pussee important hinn el Po, ch'el nass in de la region, e i sò
tributari de drizza e de mancina: i pussee gròss hinn la Dòra Baltea, el Sesia,
el Tesin (ch'el scusa de confin con la Lombardia), el Tanaro. La fà part del
Piemont la riva occidentala del Lagh Maggior.

El capp-loeugh l'è Turin, voeuna di città pussee important d'Italia; la gh'ha on
poo manch de on milion de abitant, anca se in dij agn indree l'è rivada anca a
superàll; a cuntà anca i paesòtt intorna, la riva à toeu dent asquas la mità de
la popolazion piemontesa intrega. Gh'è minga alter città gròss, vist che i
capp-loeugh de provincia (Novara, Vercej, Cuni, Lissandria, Ast, Verbania)
gh'hann di 30.000 a i 100.000 abitant; alter paesòtt hinn Civass, Ivreja, Alba,
Bra, Mondovì, Fossan, Pineroeu.

In Piemont l'è parlaa comè lingova regionala el Piemontes (nòmm nativ:
Piemontèis) che l'è voeuna di lingov galloitàlegh (comè el Lombard), ma gh'è
anca di territòri indoe hinn parlaa olter dialett: in de la Provincia de Noara e
in quela de Verbania e Versèj se parla dialett insùber, in vargoeuj comun de la
Provincia de Cuni se parla el ligur e in di vallad de la provincia turinesa
inveci l'arpitan, el frances e l'occitan. Bögna desmentegà no poeu la comunidaa
di Walser (che l'è on dialett del Todesch) sù a Alagna (Provincia de Versèj). Ma
la lingova pussee parlada l'è l'Italian.



https://lmo.wikipedia.org/wiki/Pica_pica

La sgasa u anca berta; chèca en lumbard uriental (Pica pica, Linnaeus 1758), l'è
un üsell d'la famija di crou.

El sò penagg l'è bianch e negher cun d'le sfümadüre che, a scunda d'la lüs, i
van dal gris al verd metalich. El sess l'inflüensa miga l'aspet esteriur. Le
sgase, da grand, le rivun a pesà tra i 200 e i 250 gram e i en lunghe pressapoch
45 ghei.

La sgasa l'è staia artisticament imurtalada dal pitur cines d'la Dinastia Song,
Cui Bai che, in del 1061, l'ha cread la famusa tela La legur e le dü sgase.

In d'la mitulogia germanica la sgasa l'è messagera di Dei e l'è anca l’üsell
d'la Dea d'la mort Hel, e par cal mutiu chi l'è cunsiderada cume un üsell
menagram. In de l'età de mezz, in Germania, l'era anca famusa cume l'üsell d'le
streghe u anca üsell d'la furca.

A le sgase ghe piasun i uget sbarlüssighent, roba che l'è cumün a tanti üsei
rapass. De la sò nüminansa de ladra ghe cunta anche el Giuachin Russin in de
l'opera La gazza ladra dal 1817.

Par che la scumagna de Ladra la vegna dal fat che despess i han vist d'le sgase
che scundevun di arnes de ferr sbarlussighent, ma l'è anca pussibil che la vegna
dal mutiu che i en solite gratà i nin di altor üsei.

Le sgase i paciun carogne, frütt, ragn, fenaröl, ma anca öu e nidiade de altor
üsei.

Le sgase i mantegnun i picinin e i öu in nin fai sü in sü i albor, indue i
tegnun d'ögg la zona. I fan dai quator ai vot öu par volta. Papà e mama i
mategnun la caruana par 22-24 dì, dopu de che i picinin i imparun a sgulà e i
molun el nin.



https://lmo.wikipedia.org/wiki/Piasentin

El dialet piasentin (dialët piasintëin) l'è el dialet parlaa int la pruincia de
Piasenza e el fa part de la familia di lenguv gallo-italich. L'è una parlada de
cunfin tra la lengua emilian rumagnöla e el lumbard insübrich, e l'è quindi
dificil de classificà. Seconda el Biondelli el fa part de l'emilian-rumagnöl.

El piasentin ver e propi, cont una quai diversità lesicala o legada a la
parnunzia di vucai, l'è parlaa int la cità de Piasensa, in Val Nür fina pü o men
al Punt de l'Oli , in Val Trebia fina a Trau, int i cumün de Carpanee e Cadé,
int la Val Tidon, int la Val Lüreta, indue se registra un quai müdament
vucaligh. Un temp, int la sula Piasenza esisteven ben quater variant diferent,
menter int i frazion l'era difüsa la parnunzia vucaliga de la campagna, che i
piasentin a ciamen dialët ariùs.

Int'la Val d'Arda (zonn de Castél Arquà e Fiurenzöla), cume incasì int un quai
cumün de la Pruvincia de Parma cumpagn de Fidenza e Sàls, el dialet el pò vess
anmò cunsideraa piasentin, anca se 'l gh'ha di particularità che 'l socien al
parmesan.

Int la zona de la pianüra nord-ucidentala, quela de Muntsei e Castelveder, la
parlada la diventa asquas cremunesa.

I parlad lumbard de un quai paes de la Pruvincia de Lod (San Roch, Caseli Landi
e Guardamei) el gh'ha giamò carateristich piasentin.

I dialet del Penin piasentin (int l'alta Val Nür, Val Cen, Val Trebia e Val
d'Avet) resülten despess intelegibil per i abitant di coi e de la pianüra,
perchè la parlada la se vesina a la lengua ligür, a 'na sua variant o a bun cünt
a 'na furma de transizion tra piasentin e genues. Per esempi, a Piasenza "malaa"
se dis malä, int el cumün di Farin inveci marottu.

Int i paes del Penin indue i frazion hen semper püssee distant dai caplögh
cumünai o se tröven al cunfin cun la Ligüria, i cadenz genues hin semper püssee
fort. Per esempi la parola piasentina al gat la diventa u gat al Ferèr e u gattu
int i sò frazion. A Uton se pò dì che 'l dialet el sia propi ligür.

A Bobi, infin, se parla un dialet un poo diferent dal piasentin, perchè Bobi l'è
semper staa un center de scambi sitüaa longh la Via de la Saa, al cunfin tra
l'Ultrepò, la Ligüria e 'l Piemont: l'è la zona di Quater Pruinc.

Un fenomen lenguistich tipich del Piasentin l'è la prostesi de la a, e per quest
un poo de parol giunten questa vucala a la furma tradiziunala, per esempi:

Una terza specificità del Piasentin, questa volta rispet ai alter dialet
emilian, l'è la presenza di vucai türbaa ö e ü: la prima l'è presenta suratüt
föra de Piasenza, la seconda inveci la se tröva depertüt.

Fenomen funetich se 'stu tipu poden vess truaa incasì in del Piemuntes e in del
Lumbard meridiunal (cumpagn del dialet paves, alter dialet de dificil
classificazion lenguistiga).

El piasentin el gh'ha minga una cudificazion urtugrafica definitiva. Per esempi,
l'è staa minga ciarii se 'l son de la s sunora el vaga scrit con la s o con la z
(se scriv cesa o ceza? Piasëinsa o Piazëinsa?); o se 'l son /k/ in fin de parola
el vaga scrit c o ch (se scriv pratich o pratic?).

Deciarazion üniversala di dirit de l'om, articul n. 1: Tüt i om e il don i nàsan
lìbar e cumpagn in dignitä e dirit. Tüt i g'han la ragion e la cusciinsa e i
g'han da cumpurtäs voin cun l'ätar cmé sa fìsan fradei.

Atezion: prubabilment i norm urtugrafigh i hen minga quei marcaa püssee sura.
Inultra a gh'è anmò el passaa remot, che al dì d'incö l'è sparii

Un òm al gh’ava dü fiö. E ‘l pö gióvan al diss a só pädar: "Papä, dèm la porziòn
di mè bèin ch’a ‘m tócan!" E ‘l pädar al ga fé la pärt a tüt dü. E dä lé a poch
dé al pö gióvan, miss insöm tüt al só, al ‘s n’andé via ind un pais lontàn, e
lamò al dsüpé tüt al só in stravizzi. E dop d’avìl consümä tüt, vèins una gran
calastrìa ind cól pais e lü al prinsipié a troväss ins la süta. E l’andé e ‘l
s’ha miss con vöin ad cól pais ch’a la mandé ind una só campägna a mnä föra i
animäl. E lü l’ariss vorì leimpass la pansa dil giänd ch’ mangiävan i grèin; ma
nsöin gh’in däva. Finalmèint, mtèind zä testa, al diss: "Quanta sarvitór in cà
‘d mè pädar i gh’han dal pän da trassen adree, e mé son ché ch’a mör ad fäm! Ma
mé a ‘m todrò süsa e andrò da mé pädar e ‘gh dirò: Papä, mé vöd ch’a i ho falä
contra Dio e dnänz a vó. Mé zä a ‘n son pö degn d’iess ciämä voss fiö; tgnìm cmé
vöin di vòstar sarvitór." E ‘l s‘ toss sö, e ‘l vèins da só pädar; e l’era
ancamò da lontàn, che só pädar el l’ha vist, e ‘l s’ha gomi, el gh’ha cors
incontra, e ‘l ga tré i brass al col e ‘l la basé. E ‘l fiö al ga diss: "Papä, a
i ho falä incontra la Signór e incontra ‘d vó; e ‘n son pö degn d’iess ciämä
voss fiö". Ma al pädar al diss ai sarvitór: "Svelti, tiree föra al vistii pö bèl
e mitìgal sö, e dègh l’anèl in man, e mtìgh il scärp in pè! E todi un vidél
grass e mazzél, ch’a vöi ‘ch mangióm e ‘ch fóm altolè. Parché al mé fiö ‘ch
l’era mort l’è risüssitä; n’a ‘s sava dova ‘l fiss, e ‘l s’è trovä". E i
prinsipièn a sganassà. Ma ‘l fiö pö grand l’era pr’i camp; e cm’al vèins indree,
quand al fé arand a cà, al sintì ch’i sonavän e i cantavän. E ‘l ciamé vöin di
só òm e ‘l ga dmandé coss l’era. E cóst al ga rispondé ch’era gnii só fradél e
só pädar l’ava mazzä un vidél grass, parché al fiö l’era tornä a cà san e sälav.
E lü al vèins nech, e ‘l n’a vriva pö andä in cà; e ‘l pädar gnì föra lü e ‘l
cminsé a imbonìl. Ma al fiö a rispondé a só pädar: "Tól, l’è tanta n ch’a ‘v
sèrav e ch’a fagh tüt a vòstar möd e ‘n m’hii mäi dat gnan un cravöt tant ch’a
podiss gódal coi mé compàgn, Ma ‘pena ch’è gnii ‘st vòstar fiö ch’al s’è mangiä
tüt al só con dil varän, hii bèin mazzä par lü un vidél grass!" Ma ‘l pädar al
ga diss: "Al mè fiö, tè ta stee sèimpar con mé, e cól ch’è mé l’è anca tó; Donca
l’era bèin giüst ch’ fassam festa e stèssam alégar, parché ‘st tó fradél ch’
l’era mort, l’è risüssitä, al s’era pers e ‘l s’è catä".

Fiurenzöla (Fiurinsöla) l'è un paes de la Val d'Arda, minga luntan de la
Pruvincia de Parma. Donca a digh che ind i temp dal prim re ad Cipro, dop che
Gutifrè 'd Büglion l'ha tot la Tera Santa, è sücess che üna bela siura 'd
Guascogna l'è andaa in pelegrinagg al Sepulcar e, in dal turnà indree, di baloss
ad vilan i l'ha insültaa fandgan ad mil generasion; e lee, in colra par na
pudèss miga sfugà, l'ha pensaa bin d'andà dal re; ma i gh'han dit ch'l'era timp
pers e rev cunsüm, parché al l'era ün umera e tant sinsa caratar, ch'al lassava
cur tant s'i 'gh pardivan al rispet a lü, cmè s'i favan üna quaich asion ai sò
südit; ansi, se a quaich d'on i 'gh favan dil munadi, al sa sfugava adoss a lü.
Lee, quand l'ha sintii csì, rabiusa d'an pudèss vendicà, gh'è 'gnii in mint
d'andà dal re a tucàgh al timp e stüssigàl; e la 's gh'è missa dadnans a caragnà
ind asta manera: "Ch'al diga: mì 'n vegn miga da lü cun la speransa ch'al la
faga pagà a quii baloss ch'i m'han insültaa; ma, tant pr'avè üna sudisfasion,
vurev ch'al m'insegnes cm'al fa a passà sovar a tüt cul ch'i 'gh fan e ch'i 'gh
disan, parché csì impararò anca mì a supurtà cun pasinsa la birichinada ch'i
m'han fat; e 'l sa 'l Signur sa 'gh la matrev ad cör ind al sò spali, post ch'al
gh'iva csì boni". Al re, che fin alora l'ava durmii dla grossa, quasi ch'al sa
fiss dassdaa d'ün sogn, l'ha prinsipiaa, a quii ch'han fat la truiada a cla
siura, a fàgla pagà agra e salaa; dop pò al la tota ins al seri da bon, e a quii
ch'n'astavan miga in regula tant cun lü, cmè cun i atar, a dàgl'adoss sinsa tant
ciaciar. Giovanni Papanti, Parlari italiani in Certaldo, 1875, pag. 356-357

Muntisei (Muntsé) l'è un paes de la bassa piasentina, minga luntan del Pò e de
la cità lumbarda de Cremona. Dighi donca che ind i temp dal prim re ad Cipri,
dop che Gotifrè ad Büglion l'ha cunquistaa la Tera Santa, è 'gnii che üna gran
sciöra 'd Guascogna l'è andata in pelegrinagg al Sepulcar e, ind al turnà indree
dal Sepulcar e rivada in Cipri, l'ha cataa di sciancon ch'i agh n'han fat üna
carta 'd tüt i giögh; lee, dasprada e ciarida dal dulor, l'ha pensaa ben da
ricur al re; ma da cui i gh'han dit ch'l'era tüt fiaa trat via, parchè lü l'era
acsè stüpid e imbecile che al s'na tudiva poch par lü, e men par i atar; e pò av
dirò fin tant che tüt cui a gh'andava mal i sò intaress, an savend miga con chi
sfugàss i sa sfugavan cuntra 'd lü. La dona, sentend acsè dandas persa d'an
pudìss vendicà, par sgüràss almen ün dent, la s'è missa in testa d'andàgh'n a dì
ad tüt li sort, e lee la gh'è andata dadnans ch'la cridava, e la gh'ha dit:
"Cara 'l mè sciör, mé vegni miga chì da lü par fà ch'al ma faga fà vendeta ad
tüt i insült ch'i m'han fat a mé; ma, par 'vìggh almen üna qualch sudisfasion,
al preghi che lü al m'insegna cm'al fa a purtà pasiensa ad tüt col che mé senti
ch'i fan a lü; parchè acsè impararò da lü a purtà con pasiensa tüt col ch'i m'ha
fat a mé; ma 'l Signor a la sa lü, sa pudiss, cma vuluntera a gh'al dariss a lü
da purtà, parchè a ved ch'al gh'ha li boni spali". El re, che fin a col dé l'era
acsè imbecile, cmè vön ch'a 's dasdess alora alora, cuminciand dal tort fat fat
a cla dona, ch'a l'ha vendicä ben, ma ben dò volte, l'è 'gnii rigurus contra
tüti cui che contra l'unur dla sò curona i avissan fat quaicoss da col de lee
andand avanti. ibidem, pag. 356-357

A digh donca che al tëimp dal prim re 'd Cipri, dop la presa 'd Tera Santa fata
da Gufred ad Bulion, vëins che üna siora 'd Guascogna l'andé in piligrinagg al
Sipolcar e, ind al turnä indree, rivä che la fé in Cipri, di balusson infam i
'gh fen üna figüra; tant che lee, lamintandas sëinsa pudéss dà pas, agh vëins in
mëint d'andä a fà riport al re; ma quarcdöi agh diss ch'la saré stä fadiga trata
via, parché l'era tant ün lasagnon e csè 'd poch spirit, che miga almà 'l fava
giüstisia ad quii ch'i favan a lü; al pont che chi gh'ava un quarch magon al
s'la sfugava con lü, fandagh quarch daspet o vargogna. Sintëind acsé la siora,
an cüntand mai pö d'avé sudisfasion, tant par fäss passä la maga, la 's miss in
testa 'd vuré trägh ind i ogg a 'stu re la sò miseria: e, fatas inans a lü
pianzëind, la 'gh diss: "Al mè sior, me 'n vegn miga dadnans a té parché
m'aspeta vindöta dla figüra ch'm'è stä fata ma, tant pr'ün bris ad cunsulasion,
at pregh ch'at m'insegn com'at fee a purtät via quili ch'i 'm disan ch'i 't fan,
che csé imparand da té, mé pössa purtä cun pasinsa la mia: che (al Signor al sa)
s'a pudiss, at la dunarev bëin vluntera, zà ch'at ja port acsé bëin". Al re, che
fëina alora l'era stä ün liscon, un pissafröd, cmé s'al sa dasdass, prinsipiand
da la figüra fata a 'sta siora, ch'al la fé pagä bëin salä, al n'in lassé pö
passä vüna a chissisia, ch'n'in fäss par l'avegn contra l'unor dla sò curona.
ibidem, pagg. 357-358



https://lmo.wikipedia.org/wiki/Paves-Vugares

El Paves-Vugares (o anca dumà paves) l'è la varianta gall-italica parlaa int la
Pruvincia de Pavia, a partì da Pavia cità e rivanda fín ai pee de l'Apenín
paves, pü o men int i zon de Varz, e dividüü dai dü spond del Po. El rapresenta
un continum dialetal ch'el va da una part püssee arent al milanes (tant 'me la
parlada de Pavia cità) al dialet de l'Ultrepò Paves (ciamà anca dialèt
ultrepadan) püssee de transizion cun el Piemuntes e l'Emilian (tant 'me la zona
de la bassa Vala Stafura). Denter a quel continum chì gh'hinn di alter
micro-variant, ma a hinn assee simil per pudè vess metüü insema int l'istessa
macro-varianta. El Paves-Vugares el gh'ha no una classificazion precisa a
l'intern di lenguv gallo-italich. Biondelli, int el so sagg, l'aveva metüü
insema ai parlad Emilian, e l'istess l'aveva faa anca el Pellegrini, disend però
ciar e net che se trata d'una varianta de pasagg dal Lumbard ucidental. Di
ricerch püssee recent inveci el meten insema al Lumbard ucidental (presempi el
laur de Daniele Vitali), anca per via de cambiament recent, duvüü a l'inflüenza
che i gh'hann avüü i parlad de la pruvincia de Milan.

I püssee tant parol che a trövum int 'l Paves-Vugares i henn cumpagn de quij di
alter parlad insübrich, cun 'na quaj diferenza int la parnunzia, che la revarda
suratüt i vucal.

Dal pont de vista di vucal, el Paves-Vugares el gh'ha di carateristich sia
lumbard che emilian. Presempi, el gh'ha la sincope di vucal atonich (suratüt la
'e'), che l'è tipica di parlad emilian. Quel prucediment chì de suent l'è pöö
trasfurmaa püssee ancamò per via de la prustesi, che la gointa 'na vucala a
l'inizzi de la silaba. Chì suta fum un paragon intra el piasentin, el vugares, e
un dialet de l'insübrich central. El prucediment ch'el va da la sincope a la
prustesi l'è marcaa cun '->':

Una carateristica indè che inveci el Paves-Vugares l'è distant da l'emilian ma
arent al lumbard l'è la mancanza de trasfurmazion in ditongh de la 'e'
pre-nasala, che di volt la fà burlà del tüt la cunsunanta nasala, che chì l'è
missa intra parentes:

El fat che el paves-vugares el s'è spustaa püssee invers i alter parlad
insübrich el se pör ved suratüt da cert cambiament lessical, principalment int i
verb usiliar e i articul. Chì gh'è un quaj esempi de cambiament de la varianta
de Vughera.

El cambiament püssee grand che l'ha fat la varianta vugaresa int l'ültim secul
l'è quel d'avè perdüü la "r" int i articul (son che l'esista anmò int un quaj
dialet del turtunes):

Gh'era ona volta on òm, ch'äl gh'ìva dü fiö. E 'l minór l'ha dit a sò pàdär:
"Papà, ch'äl mä daga quäl ch'äm toca 'd mè part!" E lü l'ha spartii la sostänza
in tra i dü fiö. E dä lì a poch dì, dopo avè fat sü fagòt, äl minór l'è 'ndat
pr'äl mond int on paìs lontän, e là l'ha trat via tütcòss int i vizi. Bernardino
Biondelli, Saggio sui dialetti Gallo-Italici, pag. 246

Ün òm al gh’aviva dü fiö. E al secónd l’ha dit a sò padar: “O pà, dèm la part
dla roba ch’a ‘m toca!” E lü al gh’ha spartii in tra lor la sò sostanza. E da lì
a poch dì, avènd miss tütcoss assema, al fiö dardè al ‘s n’è andat in pais
lontan, e là l’ha consümaa tüt al fat sò a bagurdà. ibidem, pag. 244

Mei disi donca che quand gh'era äl prim re 'd Cipri, dop che Gotifred äd Büglion
l'ha guadagnaa Tera Santa, è sücess che una siurena nobila l'è andata in
pelegrinagg äl Sepolcar e, 'gnind indree, quand l'è rivaa a Cipri, l'ha truvaa
di balusson ch'l'han trataa propri da can. E lee, sentend tüt äl dispiasé, sensa
nanca un'anma ca la cunsulàss, gh'è 'gnid in ment d'andà dal re e fà föra i sò
rason: ma gh'è stat quaich d'üi ca gh'ha dit dit ch'la trava via 'l fiaa, parchè
lü äl menava una vita gnent afat bona e 'l fava gnent äd bei; ansi, vigliach com
l'era, äl sufriva e 'l cunsidrava par gnint i ingiüri che i altar ägh fasivan a
lü, in manera che quai ca gh'aviva dispiasé con lü, a 's vendicavan fandagh di
ingiüri. E la dona, sentend 'sta roba, sicome la gh'aviva nessüna speransa da
pudé utegn giüstisia, par 'végh da cunsulàss dal sò dispiasé, l'ha guardaa bei
äd tirà a dla sua 'l re, e l'è andata da lü. Quand l'è stata là, piangind
davanti a lü, la gh'ha dit: "O 'l mè car siur, mei son chì davanti a tì no par
vendëta äd l'ingiüria ch'm'han fat, ma par 'végh un poo 'd sudisfasion äd quäla,
ät preghi d'insegnàm com at fee a sufrì quëi ingiüri che senti ch'i altar a 't
fan, parchè insì, imparand da tì, pössa anca mei regulàm e supurtà la mé part äd
pasiensa, che a la sa 'l Signor, se mei pudiss fa, ät regalariss vulentera, dal
mument che tì 't see insì brav äd supurtàla". Äl re, che fen alora l'era sempar
stat pultron e pigar fen ai oss, comé ch'äl se füss dassdaa, cuminciand ad
l'ingiüria fata a 'sta dona, che con rigor l'ha vendicaa, l'ha pensaa da mët a
pan e pëss tüti quëi che 'ndand inans avissan fat quaicoss contra 'd lü.
Giovanni Papanti, Parlari italiani in Certaldo, 1875, pag. 349-350

Dis adónca che int i temp dël prim re 'd Cipro, dop la conquista dlä Tera Sänta
fata da Gofred ëd Büglión, l'è sücess che üna nobildona 'd Guascogna l'è andata
in pelegrinagg al Sepólcär, e quand l'è tornaa, arivaa in Cipro, di baloss i
gh'han fat di vitüperi. Lee, pödendas nò consolà, l'ha pensaa ben d'andàss a
lamentà däl re. Ma i gh'hän dii che lü l'era tanto trascüraa che no sol ël fava
nò giüstisia ai ofes patii dai altär, ma incasì cui ch'i 'gh favan a lü për
gross ch'i füssan ni soportava, ä la mira che se quaich d'ün ël gh'aviva quaich
fastidi, 'l se sfogava fändägh quaich figüra. Sentenda 'sta roba lä dona,
savenda për cmè fà për vendicàss, tant për consolàss ün poo l'ha pensaa 'd vorè
in quaich manera fà pentì 'l re dla sò manera 'd fà e, ändändä pianzend dädnans
a lü, la gh'hä dit: "Sciór, mì vën nò a la tò presensa për vendicàm dl'ingiüria
ch'i m'han fata, ma in sò riparassión ët pregh dä möstràm cmè ch'a't fee tì a
sofrì cui ch'i 'm disän ch'i 't fan, che inscì impärärö a soportà cula ch'i
m'hän fat a mì, ch'ä 't regalariss volontera sä podiss, dä già che tì 'l see
pörtài inscì ben" Ël re, fén alór pigär e trascüraa, quasi ch'u 's dessedass da
dormì, comincianda da l'ingiüria fata a cula dona, che l'ha vendicaa
teribilment, l'è dventaa tremend cóntra tüti cui che d'alór in pö i han mancaa
'd rispet a la sò cöröna. Giovanni Papanti, I parlari italiani in Certaldo,
1875, pagg. 351-352

L’Apenén, la cädenä äd muntagn che 'me ‘na spena dursal la traversa tütä la
penisula itäliana äl cumencia a l’altässä dël pass dël Türchén, fra Genua Voltri
e Lissändria. Un quaidün äl fa l’ipotesi che ‘l nom Apenén äl vena da Pen, äl
diu ligür di bosch e di muntagn; da chi lü i sarissan pö derivaa incasì i nom di
mont Pëna e Pënës.

Padar Noster che t'see int i ciel ca'l sia santificà 'l to nom ca 'l vena 'l to
regn ca sia faja la to vuluntà insì in ciel tant 'me in tera



https://lmo.wikipedia.org/wiki/Paves

El Paves-Vugares (o anca dumà paves) l'è la varianta gall-italica parlaa int la
Pruvincia de Pavia, a partì da Pavia cità e rivanda fín ai pee de l'Apenín
paves, pü o men int i zon de Varz, e dividüü dai dü spond del Po. El rapresenta
un continum dialetal ch'el va da una part püssee arent al milanes (tant 'me la
parlada de Pavia cità) al dialet de l'Ultrepò Paves (ciamà anca dialèt
ultrepadan) püssee de transizion cun el Piemuntes e l'Emilian (tant 'me la zona
de la bassa Vala Stafura). Denter a quel continum chì gh'hinn di alter
micro-variant, ma a hinn assee simil per pudè vess metüü insema int l'istessa
macro-varianta. El Paves-Vugares el gh'ha no una classificazion precisa a
l'intern di lenguv gallo-italich. Biondelli, int el so sagg, l'aveva metüü
insema ai parlad Emilian, e l'istess l'aveva faa anca el Pellegrini, disend però
ciar e net che se trata d'una varianta de pasagg dal Lumbard ucidental. Di
ricerch püssee recent inveci el meten insema al Lumbard ucidental (presempi el
laur de Daniele Vitali), anca per via de cambiament recent, duvüü a l'inflüenza
che i gh'hann avüü i parlad de la pruvincia de Milan.

I püssee tant parol che a trövum int 'l Paves-Vugares i henn cumpagn de quij di
alter parlad insübrich, cun 'na quaj diferenza int la parnunzia, che la revarda
suratüt i vucal.

Dal pont de vista di vucal, el Paves-Vugares el gh'ha di carateristich sia
lumbard che emilian. Presempi, el gh'ha la sincope di vucal atonich (suratüt la
'e'), che l'è tipica di parlad emilian. Quel prucediment chì de suent l'è pöö
trasfurmaa püssee ancamò per via de la prustesi, che la gointa 'na vucala a
l'inizzi de la silaba. Chì suta fum un paragon intra el piasentin, el vugares, e
un dialet de l'insübrich central. El prucediment ch'el va da la sincope a la
prustesi l'è marcaa cun '->':

Una carateristica indè che inveci el Paves-Vugares l'è distant da l'emilian ma
arent al lumbard l'è la mancanza de trasfurmazion in ditongh de la 'e'
pre-nasala, che di volt la fà burlà del tüt la cunsunanta nasala, che chì l'è
missa intra parentes:

El fat che el paves-vugares el s'è spustaa püssee invers i alter parlad
insübrich el se pör ved suratüt da cert cambiament lessical, principalment int i
verb usiliar e i articul. Chì gh'è un quaj esempi de cambiament de la varianta
de Vughera.

El cambiament püssee grand che l'ha fat la varianta vugaresa int l'ültim secul
l'è quel d'avè perdüü la "r" int i articul (son che l'esista anmò int un quaj
dialet del turtunes):

Gh'era ona volta on òm, ch'äl gh'ìva dü fiö. E 'l minór l'ha dit a sò pàdär:
"Papà, ch'äl mä daga quäl ch'äm toca 'd mè part!" E lü l'ha spartii la sostänza
in tra i dü fiö. E dä lì a poch dì, dopo avè fat sü fagòt, äl minór l'è 'ndat
pr'äl mond int on paìs lontän, e là l'ha trat via tütcòss int i vizi. Bernardino
Biondelli, Saggio sui dialetti Gallo-Italici, pag. 246

Ün òm al gh’aviva dü fiö. E al secónd l’ha dit a sò padar: “O pà, dèm la part
dla roba ch’a ‘m toca!” E lü al gh’ha spartii in tra lor la sò sostanza. E da lì
a poch dì, avènd miss tütcoss assema, al fiö dardè al ‘s n’è andat in pais
lontan, e là l’ha consümaa tüt al fat sò a bagurdà. ibidem, pag. 244

Mei disi donca che quand gh'era äl prim re 'd Cipri, dop che Gotifred äd Büglion
l'ha guadagnaa Tera Santa, è sücess che una siurena nobila l'è andata in
pelegrinagg äl Sepolcar e, 'gnind indree, quand l'è rivaa a Cipri, l'ha truvaa
di balusson ch'l'han trataa propri da can. E lee, sentend tüt äl dispiasé, sensa
nanca un'anma ca la cunsulàss, gh'è 'gnid in ment d'andà dal re e fà föra i sò
rason: ma gh'è stat quaich d'üi ca gh'ha dit dit ch'la trava via 'l fiaa, parchè
lü äl menava una vita gnent afat bona e 'l fava gnent äd bei; ansi, vigliach com
l'era, äl sufriva e 'l cunsidrava par gnint i ingiüri che i altar ägh fasivan a
lü, in manera che quai ca gh'aviva dispiasé con lü, a 's vendicavan fandagh di
ingiüri. E la dona, sentend 'sta roba, sicome la gh'aviva nessüna speransa da
pudé utegn giüstisia, par 'végh da cunsulàss dal sò dispiasé, l'ha guardaa bei
äd tirà a dla sua 'l re, e l'è andata da lü. Quand l'è stata là, piangind
davanti a lü, la gh'ha dit: "O 'l mè car siur, mei son chì davanti a tì no par
vendëta äd l'ingiüria ch'm'han fat, ma par 'végh un poo 'd sudisfasion äd quäla,
ät preghi d'insegnàm com at fee a sufrì quëi ingiüri che senti ch'i altar a 't
fan, parchè insì, imparand da tì, pössa anca mei regulàm e supurtà la mé part äd
pasiensa, che a la sa 'l Signor, se mei pudiss fa, ät regalariss vulentera, dal
mument che tì 't see insì brav äd supurtàla". Äl re, che fen alora l'era sempar
stat pultron e pigar fen ai oss, comé ch'äl se füss dassdaa, cuminciand ad
l'ingiüria fata a 'sta dona, che con rigor l'ha vendicaa, l'ha pensaa da mët a
pan e pëss tüti quëi che 'ndand inans avissan fat quaicoss contra 'd lü.
Giovanni Papanti, Parlari italiani in Certaldo, 1875, pag. 349-350

Dis adónca che int i temp dël prim re 'd Cipro, dop la conquista dlä Tera Sänta
fata da Gofred ëd Büglión, l'è sücess che üna nobildona 'd Guascogna l'è andata
in pelegrinagg al Sepólcär, e quand l'è tornaa, arivaa in Cipro, di baloss i
gh'han fat di vitüperi. Lee, pödendas nò consolà, l'ha pensaa ben d'andàss a
lamentà däl re. Ma i gh'hän dii che lü l'era tanto trascüraa che no sol ël fava
nò giüstisia ai ofes patii dai altär, ma incasì cui ch'i 'gh favan a lü për
gross ch'i füssan ni soportava, ä la mira che se quaich d'ün ël gh'aviva quaich
fastidi, 'l se sfogava fändägh quaich figüra. Sentenda 'sta roba lä dona,
savenda për cmè fà për vendicàss, tant për consolàss ün poo l'ha pensaa 'd vorè
in quaich manera fà pentì 'l re dla sò manera 'd fà e, ändändä pianzend dädnans
a lü, la gh'hä dit: "Sciór, mì vën nò a la tò presensa për vendicàm dl'ingiüria
ch'i m'han fata, ma in sò riparassión ët pregh dä möstràm cmè ch'a't fee tì a
sofrì cui ch'i 'm disän ch'i 't fan, che inscì impärärö a soportà cula ch'i
m'hän fat a mì, ch'ä 't regalariss volontera sä podiss, dä già che tì 'l see
pörtài inscì ben" Ël re, fén alór pigär e trascüraa, quasi ch'u 's dessedass da
dormì, comincianda da l'ingiüria fata a cula dona, che l'ha vendicaa
teribilment, l'è dventaa tremend cóntra tüti cui che d'alór in pö i han mancaa
'd rispet a la sò cöröna. Giovanni Papanti, I parlari italiani in Certaldo,
1875, pagg. 351-352

L’Apenén, la cädenä äd muntagn che 'me ‘na spena dursal la traversa tütä la
penisula itäliana äl cumencia a l’altässä dël pass dël Türchén, fra Genua Voltri
e Lissändria. Un quaidün äl fa l’ipotesi che ‘l nom Apenén äl vena da Pen, äl
diu ligür di bosch e di muntagn; da chi lü i sarissan pö derivaa incasì i nom di
mont Pëna e Pënës.

Padar Noster che t'see int i ciel ca'l sia santificà 'l to nom ca 'l vena 'l to
regn ca sia faja la to vuluntà insì in ciel tant 'me in tera



https://lmo.wikipedia.org/wiki/Paradoss_da_Russell

Ul matemàtich Bertrand Russell al pruponn in 1901 da cunsidérá ul cungjuunt di
cungjuunt ch’i è mia elemeent da sí istess.

Al síes M cheest cungjuunt. Furmalameent, A al è un elemeent da M si e noma si A
al è mia un elemeent da sí-istess.

Femm l'ipòtesi che M al cuntegn sí-istess, otrameent dii che M al è un elemeent
da M. Cheest chí al è cuntraditori cun la definizziú da M. Sa n dedüiss che M al
cuntegn mia sí-istess. Però in cheest caas, M al è un cungjuunt ch’al è mia
elemeent da sí-istess e al gh’aress a cheest títul da fá paart da M. Inscí
nass-al ul paradoss.

Al mustra che la teuría di cungjuunt al sentüü da Cantor a l’è una teuría
cuntraditòria. La ariis dal prublema la vegn da vargot ch’emm acetaa: che
qual-sa-vöör prupietaa la pöda vess druvada par custrüí i cungjuunt. Adess,
vargüne da cheste prupietaa ( e al è precisameent ul caas íntal paradoss da
Russell ) i génera di círcül autureferenziaal instàbil (otrameent dii di "círcül
vizziuus") e i gh’aress dunca da vess lassade fö.



https://lmo.wikipedia.org/wiki/Otal%C3%A8nc

Otalènch (en Italià: Gottolengo), l'è 'n cümü de quaze 5 249 abitàncc (dàto del
Dicember 2015) de la Pruvìncia de Brèsa sitüàt endèla Bàsa Bresàna a 31 km a Sud
de la cità de Brèsa.

El teretóre de Otalènc al se tróa arènt ai cunfì de le pruvìnce de Cremùna e de
Màntoa. e l'è töt pià, enföra che la zòna del Castelér, che l'è custitüìda de
'na culinèta.

I prìm abitàncc de Otalènch i g'ha lasàt divèrsi sègn de la sò prezènsa, Nömerùs
rèscc i è stàcc ritroàcc endèla località ciamàda Castelér che la se tróa söndèn
dusilì che pò l'è el pónt piö alt de töt el teretóre del cümü. En chèsto sit
gh'è saltàt fò divérsi repèrcc riferìbii ai Gài e ai Romàni. El Castelér l'è
stat de menemà abandunàt a cumincià de la fì del Impéro romàno en favùr de la
zòna 'ndóche gh'è el cèntro del paés del dé d'encö.

Del teretóre de Otalènch fa part apò a la frasiù de Solér, sitüàda piö a nòrd
del cèntro principàl.



https://lmo.wikipedia.org/wiki/Oreggia

L'oreggia (in bressan: oreccia, parnonzia IPA [o'rɛtʃɒ]) l'è l'orghen doperaa
per scoltà. A l'è bon de cattà ond sonor a partì di 20 Hz ai 20 KHz.

L'oreggia, in sostanza, l'è on lavorà che 'l trasmett e 'l grandiss i cambiament
de pression che riva tant 'me ond sonor. L'è fada su de tre sezion: de foeura,
de mezz e de dent. Quella de foeura l'è fada su de l'oreggia de foeura e del
canal. El canal l'è separaa de l'oreggia de mezz e de 'na membrana. In de
l'oreggia de mezz a gh'è trii oss piscinitt che trasmetten i cambiament de
pression a l'oreggia de dent. Quei trii oss i formen un sistema de lev faa su in
manera de fà 'gnì grand la forza: i cambiament de pression hinn aumentaa de 30 a
60 voeult. L'oreggia de dent, infina, l'è impienida de liquid. Per i vibrazion
sonor l'è possibel passà oltra l'oreggia de foeura e de mezz e vess portaa a
travers i oss direttament in de l'oreggia de dent.

La parolla oreggia la riva del latin volgar auricula, derivaa del classegh
auris, con l'istess significaa. L'è doperaa in tutt i lengov romanz (italian
orecchio, frances oreille, catalan e spagnoeu orella, cors arechja, normann
ouothelle, ocitan aurelha, piemontes orija, portoghes orelha, romen ureche,
sicilian aricchiu, venet récia, romanc ureglia, forlan orele). El termen auris
el se vesina anca a la radis germanega *auzon (cf. ingles ear, todesch ohr,
olandes oor, danes øre, islandes eyra, norveges øyre, svedes öra), ai lengov
baltegh (lituan ausis, letton auss) e al grech (aftì).



https://lmo.wikipedia.org/wiki/Og%C3%A8cc_Transnet%C3%BCni%C3%A0

I ogècc transnetünià i è töcc chèi ogècc del Sistema Solar che g'ha l'òrbita del
töt, o apéna 'na part, de là de l'òrbita del pianeta Netuno. La regiù del nòst
sistema solàr che se tróa de là de Netùno l'è sudividìda en setùr che se ciàma
Fasa de Kuiper e Nigol de Oort. En oservasiù de 'na deciziù de la Üniù
Astronòmica Internasiunàla de l'11 de zögn del 2008 i pianeti nani transnetünià
i vé definìcc plutòide.

Per riferìs ai ogècc trasnetünià, endel ambiènt scentìfich, se dòpra de spès
l'abreviasiù TNO (del inglés Trans Neptunian Object). Ale olte se dòpra apò a la
abreviasiù KBO (de l'inglés Kuiper Belt Object), che però l'è mìa del töt corèt.
I TNO i töl dét, 'ntra i óter, pò a i còrp del Nìgol de Oort e i KBO. Chèsti
öltem, i è dividìcc apò a 'n plütì e cübewà.

Per via de sèrte pertürbasiù 'ndèle òrbite dei pianéti cunusìcc al prensépe dei
agn 90 del sècol XX, e cunsideràde el rezültàt de l'asiù de la gravità (la fórsa
de atrasiù 'ntra tüta la matéria dotàda de màsa) sùra i stès pianéti, se
ipotizàa che gh'ìes amò giü o piö pianéti de là de l'òrbita de Netuno che gh'ìa
gnemò stat identificàt. Giöna de chèste teurìe le gh'ìa minàt a scuprì Netuno,
sö la bàze de le distursiù de l'òrbita de Urano. La resérca de chèsti còrp
teòrich la g'ha portàt a troà Plutone e, de alùra, s'è de fat troàt en quach
ogèt de 'na sèrta emportànsa ma tròp pesègn per spiegà le pertürbasiù. A la fì,
gh'è stat controlàt bé i càlcoi de la masa de Netuno e s'è dimustràt che el
probléma de le pertürbasiù de le òrbite l'izistìa mìa.

Endel zögn del 2005 el nömer de chèsti ogècc l'ìa de piö de 'n miér, dei quài en
sentenér i gh'ìa 'n òrbita determinada con preciziù, e, per conseguènsa, 'na
nömerasiù definitìva del Minor Planet Center.

Gh'è de stà atènti a mìa sconfónder le definisiù de plütì e plutoide. Ognöna de
chèste dò categurie le töl ensèma ogècc transnetünià che, aisebé che i pöde
apartègner a töte dò al stès tép, ognöna le g'ha come requizìt dele
caraterìstiche diferènte:



https://lmo.wikipedia.org/wiki/Odoacre

Odoacre o Odovacar (forse del germànich *ˈˀaʊ̯ðaˌwakraz, gòtich *Audawakrs,
"chèl que ghe àrda dré a la richèsa", en latì Odoacer, Odovacer, Odoacar,
Odovacar o Odovacrius, (Panònia, vers l'an 433 – Ravenn, 15 de mars del 493),
l'è stat el prim rè barbaro d'Itàlia (del 476 al 493), dòpo ìga sbatìt zó Romolo
Augustolo, l'öltem dei emperadùr de l'Imper Romàno d'Ocident.

Se pènsa che 'l pöde éser fiöl de Edeco, en minìster de Àtila e ambasadùr dei
Uni a Costantinòpoli. Le urìgign i è mìa sigüre: quach stòrich el la cunsideràa
de stìrpa Scira e sèrte óter envéce de stìrpa Rugia, Érula o Turcilingia, che i
éra pò le popolasiù principài che piö tàrde le furmarà el sò ezèrcit. Endel 463
mör sò pàder Edeco endèla guèra dei Sciri cùtra i Ostrogòti e Odoacre, con chèl
che restàa dei Sciri, el s'è stabiliìt en Panònia e 'ndèl Nòrico enfìna a che
l'è stat integràt endèla guàrdia imperiala.

Endel 475 el càpo de la guàrdia imperiala, Oreste, el mèt söl tròno imperiàl sò
fiöl Ròmolo Augùstolo, e i bàrbari i g'ha domandàt, come de tradisiù, en tèrs de
le tère de l'Itàlia, laùr che Oreste el völ mìa concéder. El malcontét dei
mersenàre bàrbari el gh'è nit bù a Odoacre, che 'l g'ha 'mprumitìt de concéder
el tèrs reclamàt semài che i g'hés aidiàt a sbàter zó Oreste e sò fiöl Ròmol. En
vegnarà fò 'na guèra e Oreste, scunfigìt en divèrse batàie, el s'è ritiràt a
Pavia; Odoacre el ciàpa co la fórsa la cità e 'l fà copà Oreste. El cüzì de
chèsto, el Paol, l'è stat catüràt e copàt a Ravena e Ròmol l'è stat depunìt e
mandàt vià, en Campania, dei sò parécc. Odoacre isé el ciàpa el tìtol de re
d'Itàlia, ma mìa chèl de emperadùr (476). De fat, l'Impero Romàno d'Ocident l'ìa
oramài töt a tòch e 'ndèle mà de potéri regiunài bàrbari.

Odoacre el g'ha mandàt i sò ambasadùr a Zenone, l'emperadur d'Orient, per fas
concéder el tìtol de patrìsio e 'l recunusimènt de sè stès come rigidùr de la
diòcezi d'Itàlia. Zenone l'acèta le richièste e decórde co le promèse che
Odoacre el gh'ìa fat, el ghe dà 'n tèrs de le tère italiàne de spartìs sö 'ntra
i auziliàr bàrbari (promèsa mìa difìcil de mantègner dato che l'Itàlia la s'ìa
svödàda e divèrsi fóncc i éra stacc abandunàcc). Odoacre 'l stabelesarà la sò
séde a Ravenna.

Endel 480, el g'ha anitìt la Dalmàsia al sò régn de Itàlia. Endel 487 el menarà
'n ótra campàgna cùtra i Rugi del Norico, che i vülìa destacàs.

Teodorico el Grant, rè dei Ostrogòti, facilmènt sö istigasiù de l'emperadùr
Zeno, el decìt de 'mpadrunìs de l'Itàlia e 'l vambiarà le sò manòvre militàr
endèl 489. Endèna batàia sanguinùza sö le spónde del fiöm Isonzo (Isontius),
arènt a Aquileia, ai 28 de óst del 489, i Ostrogòti i bat Odoacre e chèsto 'l se
ritìra a Verùna e lé el vé batìt amò 'na ólta. El scàpa a Róma per pröà a soleà
i sò abitàncc cùtra i Ostrogòti, ma la cità la ghe sèra le pórte e Odoacre el
turnarà a ciapà la stràda envèrs el Nord de l'Itàlia e 'l se stabelés a Ravena;
de lé l'organìza 'na asiù per contratacà e 'l rìa a scunfìger en batàia i Goti.
Teodorico el dozarà riparàs a Pavia, ma 'l riarà a reönéser le sò fórse e bàter
endèna tèrsa batàia Odoacre sö le spónde de l'Ada endèl 490.

Odoacre el se ritira a Ravena e Teodorico e la mèt sóta asédio entàt che i sò
generài i ciapa el dumìnio del rèst del régn. Odoacre el tegnarà dür per tré agn
e a la fì i troarà maniéra de firmà 'n acórde segónt el quàl Teodorico e Odoacre
i g'harès duzìt regnà ensèma töcc du col tìtol de rè d'Itàlia (27 de febrér del
493). Ai 5 de mars Teodorìco el fà la sò entràda a Ravena e apéna dés dé dòpo,
entàt che i éra dré a banchetà, Teodorìco el còpa Odoacre co la sò stèsa spàda .

Segónt giöna de le crònache dei facc, el stès dé töcc i òm de l'ezèrcit de
Odoacre, isé come i mèmber de la sò famìa che vignìa troàcc i vignìa copàcc per
ùrden de Teodorico La spùza de Odoacre, Sunigilda, lapidàda, sò fredèl Onolfo
copàt dei arcér entàt che 'l sercàa de riparàs endèna céza. Sò fiöl Thela mandàt
en Galia ma, quan che chèsto el g'ha sercàt de rientà 'n Itàlia Teodorico el
l'ha fat copà pò a lü.



https://lmo.wikipedia.org/wiki/Ocrida

Ocrida (Охрид/Ohrid in macedun; Ohër o Ohri in albanes; Λύχνιδος/Lúchnidos in
grech antigh; Οχρίδα/Ochrída o Αχρίδα/Achrída in grech mudernu; Ohri in türch;
L'Ocrida in italian storigh; Ocrida in italian mudernu) l'è una cità de la
Macedonia cunt una pupulaziun de circa 55.000 abitant. L'è vöna di cità püssee
antigh di Balcan. In del 1979 la cità e 'l sò lagh hin staa deciaraa Patrimoni
de l'Ümanità da l'UNESCO. La gh'è una minuranza albanesa de 3300 personn.

La se tröva in sül lagh umonim, al cunfin cun Albania e Grecia. El cata dent i
fraziun Šipokno, Dolno Lakočerej, Gorno Lakočerej, Elšani, Elešec, Konjsko,
Lagadin, Leskoec, Orman, Peštani, Ljubaništa, Rača, Ramne, Sveti Stefan,
Trpejca, Velestovo, Velgošti, Kosel, Kuratica, Livoišta, Openica, Plakje,
Rasino, Rečica, Sirula, Skrebatno, Sviništa, Vapila e Zavoj.

L'è pupulada giamò dal Neulitigh, cume testimonien i ricerch archeulogigh.
L'Erodut el dis che i prim che gh'han vivüü chichinscì e di quai se sa quaicoss
hin staa i Ilir. De fat vün di prim nom cul qual el sit l'è cunussüü l'è
Dyassarites, che l'è un nom de ciara urigin iliriga (e 'l vör dì gent che la viv
lungh el lagh).

El nom de l'età classiga l'è Licnid, cume che disen i bizantin. La cità la se
truvava in sü la strada che la culegava Dürazz a Bisanz. In l'età paleucristiana
Ocrida l'era giamò una diocesi, tant che i sò vescuv han tolt part a cuncili
ecümenigh. La cità l'è stada cunquistada dai Bülgher in del 867 e gh'han daa el
nom del dì d'incö (vegnüü föra la prima völta in del 879). Tra el 990-1015 l'è
stada la capital de l'Imperu Bülgher, ultra che la sede del Patriarcaa de
Ocrida. In del 1018 hin turnaa i Bizantin, che han sbassaa el Patriarcaa ad
arcidiocesi.

I carigh püssee impurtant de l'arcidiocesi hin staa semper tegnüü da gent de
lengua greca, anca sota l'ucupaziun utumana. In del XVI secul l'ha ciapaa la sua
impurtanza magiur, cul catà dent i eparchii de Sofia, Vidin, Valachia e
Muldavia, ultra che part del Patriarcaa de Peć e i distret urtudoss in Püja,
Calabria, Sicilia, Venetu e Dalmazia. Cume cità vescuvil l'è vegnüda dunca un
centru cultüral e religius impurtant. L'è staa chì che l'è nassüü l'abecee
ciriligh mudernu, creaa dal San Clement de Ocrida in sü la bas de quel di Sant
Ciril e Metodi. In del Mediuev la cità l'era cunussüda tant 'me la Gerüsalem
slava. I crusaa hin passaa de chì in del 1083. Dopu l'è finida sota el dumini de
vari alter pudenz (Bülgaria, Serbia e pö anmò i Bizantin). A la fin del XVI
secul hin rivaa i Türch, che hin restaa fina al 1912. L'arcidiocesi l'è stada
supressa in del 1767 (a opera del patriarca bizantin e per urdin del sültan
Müstafà III), menter giamò in del 1664 a gh'eren urmai dumà 142 cà cristiann. A
la fin del XIX secul el 45% de la pupulaziun l'era müsülmana.

In del 1913 finalment el dumini utuman l'è finii, e Ocrida l'è entrada a fà part
de la Serbia, de la qual l'ha segütaa tüt i sort fina a la nassida de la
Jugüslavia. A partì dal 1991 l'è finida, cul rest de la Repübliga Sucialista de
Macedonia, in de la növa Macedonia indipendenta.

Un viagiadur türch del XVI l'ha dit cha a Ocrida a gh'era 365 ges, vöna per ogni
dì de l'an. I ges püssee impurtant a hin:



https://lmo.wikipedia.org/wiki/Nizza

Nisa (en fransés Nice; en ucità e 'n català Niça; en piemontés Nissa Marìtima;
en lìgure Nissa; en italià e 'n todèsch: Nizza; en spagnöl Niza; en polàch
Nicea; en latì Nicæa; en gréch Νικαία/Nikaía; en russ Ницца) l'è 'na cità de la
Frància meridiunàla che la g'ha 344 064 abitàncc, quìnta piö grànda de töta la
Francia, e cèntro principàl de la Còsta Azzurra (Côte d'Azur). La fà part de la
regiù Provence-Alpes-Côte d'Azur e del dipartimènt de le Alpi Marìtime.

L'è póch delóns de la frontiéra co l'Itàlia e del pónt de vìsta geogràfich la fà
part del bacìno idrogràfiche del fiöm Var, cunsideràt part de la regiù fìzica
italiàna. Chèsta puzisiù de cunfì la g'ha fat en maniéra che Nìsa la pasès de
spès de 'na duminasiù a l'ótra: l'è stàda cità de la Provènsa pò l'è pasàda sóta
i Savoia endèl 1388 e piö tàrde al Regn Sardo-Piemontés. Cunquistàda del
Napuliù, la tùrna sóta i Savoia dòpo che chèsto el g'ha perdìt le sò guère. La
tùrna a deentà franséza ai 14 de zögn del 1860 dòpo de 'n plebiscìto contestàt e
boicotàt dei sustignidùr de la permanènsa sóta 'l Regn Sardo-Piemontés. Ai tép
dei Savoia l'ìa ciamàda uficialmènt Nizza Marittima per mìa cunfundìla co Nizza
Monferrato.

Postàda 'ntra 'l mar e i mucc, Nìsa la pöl sfrötà dele atratìve natürài
emportànte. El turìsmo, el comèrcio e l'aministrasù püblica i è le atività
econòmiche piö 'mportànte de la cità. Nìsa la g'ha l'è segónda per capacità de
ricesiù e ògna an l'è vizitàda de 4 miliù de turìsti.

El sò aeropórt l'è 'l tèrs de töta la Frància dòpo i du de Parìgi (Paris-Orly e
Paris-de-Gaulle).

La cittaa de Nizza la vegn foeura de duu insediament assee important de
l'antichitaa, l'empori grecch de Nikaia (latin: Nicæa), fondaa nel 250 A.C. dai
abitant de Massalia, e 'l center roman de Cemenelum, assee important per 'vègh i
Term e on stadi.

Apos de l'Ann Milla Nizza la fa part de la Contea de Provenza. L'è on port de
ona quai importanza ma de sigur manch de Marseja, de Tolon e finna de Antiba. I
rivolgiment polìtegh de la Contea de Provenza fann sì che a la fin, nel 1388, i
nissard ghe fann att de dedizion al Duca de la Savoia per vess proteggiuu. In
quell moment, a stà a ona stima, a Nizza gh'è 4.250 abitant, on terz del 1340 a
cunt de la Pesta Negra de quarant'ann innanz.

La cittaa la viv insemma a la Savoia in de l'istessa entitaa polìtega infinna al
1860, anca se per dò volt la farà part de la Francia: la prima cont el Luis XIV,
la segonda cont el Napoleon I ch'el annett la Contea de Nizza e la ciama
"Departiment di Alp Marìttim". El passagg dal Regn de Sardegna a la Francia in
del 1860 l'è preceduu da on referendum, cont el 99% di elettor nizzard (mas'c
adult) che scernissen la scheda per l'annession (anca se l'è stada ona votazion
dubbia, piena de sospett de broj). La cittaa la resterà on bel poo oggett di
rivendicazzion nazzionalistegh italian, ma apos de la Segonda Guerra Mondial de
rivendicazzion compagn ghe n'è staa puu. In cambi, gh'è di organizzazzion
identitari 'me Nissa Rebela che voeuren l'indipendenza de la Contea de Nissa da
la Francia, o almanch ona gran autonomia.

La lengua nizzarda (lou nissart) l'è ona lengua che la somija on bel poo a
l'occitan e ai lengu del Nord Ovest de l'Italia, cont ona gran influenza de
l'italian letterari e, in di ultemm temp, del francés.

La canzon de Nissa la se ciama "Nissa la bella" e la sò prima strofa la fa
inscì: O la miéu bella Nissa / Regina de li flou / Li tiéu viehi taulissa / Iéu
canterai toujou. / Canterai li mountagna / Lou tiéu tan rique decor / Li tiéu
verdi campagna / Lou tiéu gran soulèu d'or..., che voltaa in lombard voeur dì:
"O la mè bella Nissa, regina di fiór, mi cantaroo semper i tò vecc tecc.
Cantaroo i montagn, el tò paesagg inscì ricch, i tò campagn (inscì) verd, el tò
gran sô de or".

A Nizza gh'è nassuu el Giusepp Garibaldi, vun di pussee important patriotta
italian, ma anca di alter patriota minor, compagn de l'Augusto Anfossi.



https://lmo.wikipedia.org/wiki/Nitra

Nitra (Neutra in todesch; Nyitra in ungheres) l'è ona città de la Slovacchia de
l'òvest. La se troeuva ai pee del mont Zobor, longh i spond del fiumm Nitra. L'è
'l capploeugh del distrett omònim. A Nitra ghe viven circa 85.000 abitant: de
quest, el 95,4% l'è slovacch, el 1,7% ungheres, el 0,9% cech e 'l 0,4% zingher.
El 90% de la popolazion l'è cattòligh, el 2% luteran: i alter o gh'hann minga
ona religion, o partegnen a confession minor. Nitra l'è la quinta città pussee
popolada del Paes.

La città l'è stada nominada per la prima vòlta in del 826: l'è stada a longh la
capital del Principaa de Nitra. In del 833, ai temp del re Pribina, l'è entrada
a fà part de la Granda Moravia. Pribina el gh'ha faa sù a Nitra la prima gesa
cristiana conossuda de la Slovacchia (828): Nitra l'è stada anca la prima sede
vescovil de la Slovacchia. La città l'è stada conquistada del magiar Lehel
intorna al 925: a bon cunt l'ha costituii on status autònom che l'ha perduu in
del 1108. In del 1248 el re Béla IV d'Ungheria el gh'ha daa a Nitra el titol de
città real libera. El period ungheres l'è finii in del 1663, quand che la città
l'è stada conquistada di Turch: la dominazion l'è durada domà vintiduu ann,
quand che hinn rivaa i Austriach.



https://lmo.wikipedia.org/wiki/Napoleon_III_de_Francia

El Carlo Luis Napoleon Bonapart (frances; Charles Louis Napoléon Bonaparte;
Paris, 1808 - Chislehurst, 1873) l'è staa imperador di Frances cont el nomm de
Napoelon III del 1852 al 1870.

L'era nevod del Napoelon (perchè fioeu del fradell Luis) e la soa mamma l'era
l'Ortensia de Beauharnais. In del 1815 l'è scappaa in Svizzera, indove l'è
vegnuu grand. In del 1831 l'è staa in Italia, indove l'ha tolt part ai mott de
la Carboneria, e l'ann dopo, a la mort del fioeu del Napoleon, el s'è proclamaa
capp del partii bonapartista. In del 1836, e poeu in del 1840, l'ha tentaa
on'insurrezion contra la monarchia francesa, ma el gh'ha 'vuu de scappà in Gran
Bretagna.

L'è tornaa in Francia in del febrar del 1848 e l'è staa eleggiuu a la costituent
e, in del mes de dicember, President de la segonda repubblica. La soa politiga
reazionaria (soppression del vot per tucc, e spedizion contra la Repubbliga
Romana) l'ha portaa poeu al sò colp de Statt del duu de december del 1851. On
ann dopo, cont ona votazion general, la repubbliga l'è stada scancellada per fà
sù el segond Imperi, e lù el vegniva faa imperador col ciappà el nomm de
Napoleon III.

Dopo de l'attentaa a la soa vita de part del Felice Orsini (genar del 1858) e
dopo la soa relazion con la contessa Castiglione, l'ha ciappaa a coeur la causa
de l'Unità Italiana e in del 1859 l'ha vuttaa el Regn de Sardegna in de la
Segonda Guerra de Indipendenza Italiana. In del 1870 l'ha deciaraa guerra a la
Prussia ma l'ha perduu: el sò imperi l'è crodaa giò e lù l'è andaa in esili in
Gran Bretagna.



https://lmo.wikipedia.org/wiki/Nadal

El Nedal a l'è una festivitaa cristiana qe la g'ha in tema la nassida de Jesuu
(qe i cristian creden 'me el fiœl de Dio), e un dì de festa cultural per qii qe
è mia credents.

El dì cognossud 'me Nedal al ven festejad el 25 de December. A l'è vun di pussee
importants dì de l'ann per i cristian, insema a la Pasqua, quand qe la mort e la
resurezion de Jesuu i vegnen festejade. La stajon de preparazion del Nedal a l'è
ciamada avent e la scomença una domenega puu o manc quater setemane prima del
Nedal. El temp natalizzi al moca el 6 de Jener, el dì de l'Epifania.

El Nedal al ven festejad in tutt el mond tant 'me dì relijos o 'me festivitaa de
i cristian e qii qe è mia cristian. I tradizion inn devers de paes a paes, ma
asquas tute i g'ha dent una cena, far-g ai olter regai, nar a messa, e tœr part
ind ativitaa publege compagne de cants di canzon tradizionai. Santa Claus a l'è
una tradizion in vari pais del mond (in Italia l'è cognossud cont el nomm de
Babbo Natale, qe in lombard al vœl dir Popaa Nedal).

El temp natalizzi al ven festejad durant l'invern ind l'emisfer nord, ind un
moment de l'ann indè qe g'è semper staite, fin di temp passads, antige feste e
celebrazion. Una quai tradizion del Nedal a l'è pussee antiga de la festivitaa
d'incœ, o la ven de oltre tradizion q'i era no cristian, compagne del Yule.



https://lmo.wikipedia.org/wiki/N%C3%BCmar_razziunaal

Sa al nòmina nümar razziunaal tütt chel nümar ch'al pöö vess espressaa cuma
resültaa da la divisiú da düü nümar intreegh, cul divisuur difereent da 0. Ul
cungjuunt di razziunaj sa al denota Q (u Q {\displaystyle \mathbb {Q} } ), par
quozzieent. Cheest cungjuunt da nümar al è un süpercungjuunt di nümar intreegh,
di nümar decimals, e al è un sübcungjuunt di nümar reaj. I reaj ch'i partegn mia
a cheest cungjuunt sa i nòmina irazziunaj.

I razziunaj sa i carateritzen par iga un desvilüpameent decimaal (u in
qual-sa-vöör basa) finii u periòdich, i.e. cunt un nümar da scifre decimale
finii, u bé che sa i repeet da manera regülara.

I nümar razziunaj i sudisfa la prupietaa da la densitaa. Vargott al vöör dí che,
par qual-sa-vöör para da nümar razziunaj, al esiist vargü òolt nümar razziunaal
sitüaa intra i düü a la reta reala ( R). Da plüü, Q al è deens a R, i.e intra
düü reaj difereent, sémpar a gh'è un razziunaal. Sa pöö demustrá cun facilitaa
che ul cardinaal di nümar razziunaj al è l istess che chel di intreegh, vargott
ch'al significa che a gh'è mia da plüü di razziunaj che da intreegh.

In efett, divideent un intreegh par un òolt, (e.g. 1 par 7) noma i esiist un
nümar finii da reste pussíbile (a l'esempi: 0,1,2,4,8,5,7). Essent la sücessiú
da reste infinida, la parissarà par forza una istessa resta in dò pusizziú
diferente. A partí da chele, ul càlcül



https://lmo.wikipedia.org/wiki/Mus_musculus

El Mus musculus (in Insübregh: Murigiö (de cà), Ratìn o Murgiö; in Bergamàsch:
Rat; in Bressan: Sorèc; in Camün sorés o horèc), l'è un animal ruditur ben
piscinin che'l pertuca a la fameja di murinae, la qual, a sua völta, la pertuca
a la fameja di muridae (rat). I murigiö gh'è in asquas tücc i paes de'l mund.

El murigiö, de'l crapin fin a'l dedree, a l'è lungh de set a vündes ghei, e'l
gh'ha na cua che l'è lunga de set a des ghei. El pesa de vint a vintcinch gram.
Però i murigiö bianch druaa int i laburatori hin de solet ben püssee gross. I
dinc de sura de'l murigiö hinn un puu intajaa. El corp de sura l'è gris,
gris-marun, però de suta a l'è d'un culur püssee ciar. La cua l'è ben squamada e
la gh'ha anca un puu de pej. Quand ch'i murigiö de cà hinn chersüü sü de'l tüt,
la difarensa cunt i murigiö de campagna la vegn ciara e patent già che i murigiö
de campagna gh'han un cuin che l'è ben püssee cürt de la cua de'l murigiö de cà
adült.

El Murigiö 'l va no a drumì d'inverna, però quand che l'è ben fregg giazzaa u 'l
gh'ha poch de majà, a l'è bun de crudà in una trance e de restà inscí un bel puu
de temp. I murigiö che viv in di sit indua gh'è tant de majà fan minga una
scorta inscí granda. De solet i murigiö vegnen föra di sö pertüs de nocc, quand
che i omen hinn in de'l lecc a drumì, però se senten ben segür u gh'han na bela
fam, vegnen föra anca de dí.

Int i laburatori, i murigiö poden viv ánca püssee de düü-trii agn, però quij che
viven deparlur poden minga speciass de viv inscí a lungh: gh'han desegür na vida
ben püssee cürta.

El nemis natüral nümer vün di murigiö a l'è 'l gat. Pö gh'è anca 'l martur (anca
ciamaa fuin), e in di er la stria bianca (che la cascia anch int i edifizzi).
Delunsg di cà i murigiö vegnen casciaa anca di üsej rapazz, di strii de tücc i
tip, di martur, e fignanch di gulp russ.



https://lmo.wikipedia.org/wiki/Milanin,_Milanon

Milanin Milanon l'è el capolavor in pròsa milanesa del Emili De Marchi, che l'è
nassuu a Milàn in del 1851, l'è mòrt semper a Milan in del 1901 e l'è staa
professor de stil a la Accademia Letteraria de la soa città del 1883 fina al
1900.

In 'Milanin, Milanon', pubblicada dòpo la soa mòrt in del 1902, el De Marchi
scrivend 'rabbios' (inscì el dis) a on amìs (el Carlin, che tanti disen vess la
figura del Porta), el parla di cambiament de la soa città, che l'è adree diventà
una metròpoli, inscì perdend la soa identità popolar.

Te scrivi rabbios, Carlin, dal mè stanzin depoos al campanin de San Vittor di
legnamee. Chì de dree l’è trii mes che fann tonina di cà de Milan vècc: e
picchen, sbatten giò camin, soree, finestre, Toorr e tecc, grondaj, fasend on
catanaj in mèzz a on polvereri ch’el par propi sul seri la fin del mond.

Dov’el va el mè Carlin, quel noster Milanin di noster temp, inscì bell e quièt,
coi contrad strett in bissoeura, dent e foeura, sul gust d’ona ragnera? Ma sta
ragnera la ciappava denter el coeur, te la teneva lì che pareva squas de morì,
se, dininguarda, el destin el te ciamava foeura, on poo lontan, a Lesmo, a
Peregall, o magari fina fina… a Barlassina o a Bagg.

Dov’el va sto car Milan di Milanes, minga quell di Viscont, disi el noster,
Carlin, che dai Figin girand adree al Cappell el tornava bell bell dal
Rebecchin, da Pescheria su in di Mercant d’or,e poeu giò per i Oreves in
Corduus, de lì per el Brovett, Sant Prosper, Sant Tomas, i duu Mur, el Niron e
fina al Malcanton, con tanti bei stazion d’osteria de vin boon e bòna compagnia
che faceva legrìa al penser de la brasera? E on poo foeura de man, duu pass a
bass di pont, pareva subet on aler paes, cont quii sces tiraa tra i mur cont
denter quii campagn de ortaj cont quii giardin inscì fresch, ombros vestii de
fior, de foeuj, de maggio rana, con quii sces de fambroos e quii toppiett de
riber e d’uga moscadèlla. Se trovava la bella compagnia coi tosann, cont la
frotta di parent e se giurava ai bocc sott a la toppia – el pestonin a moeuj –
infin che in mezz ai bocc se vedeva ballin.

Là giò in Quadronn – Te se regordett? – sott on porteghett el se faceva el
teater. Mi s’eri Aristodèm e ti Gonip; e se la stava ben la Carolina! In quella
soa vestina tajada giò alla greca e alla romana che lassava vedè quii so
brascitt pienn de boeuc e boggit. Ah, car Carlin, che temp! E quii giornad del
tredesin de Marz? Gh’era la fera, longa longhera, giò fina al dazi, coi banchitt
de vioeurr, de gerani, coi primm roeus, e tra el guardà, l’usmà, el toccà, se
vegneva via col coeur come on giardin, pensand al bell faccin de Carolina che
sott al cappellin a la Pamela e col rosin sul sen la pareva anca lee la
primavera. Adèss, longa longhera, el mè Carlin! El temp el ne trà a tocch quii
quatter dent, el ne rovina el tècc e la cantina, el porta via i amiis, el desfa
el nost Milan, che meneman se troeuva pu la strada de andà a cà; el cambia el
nom di strad e, quell che l’è brutt, el cambia el visual de sti tosann che a
desdott ann ghe veden pù per ti. Sto Milan Milanon el sarà bell, no disi. Gh’è
di piazz, di teater, di cà, di contrad, di palazz, di bottegh, di istituzion che
al noster temp non gh’eren che a Paris; gh’è gent che va, che corr, che tas, che
boffa, su e giò per i tramwaj, su e giò per i vapor, de dì, de nott, che no se
troeuva on can che faga el quart. Tutt se dis, tutt se stampa, tutt se cred e se
bev all’ingross, ma quell vinett salaa, nostran, che se bevevo a la Noos, alla
Pattona, in del tazzin, cont quii duu amaret, tra ona carezza al can e
on’oggiada alla padrona, Carlin, el ch’è pu, Carlin. Sto Milan Milanon l’è on
cittadon, no disi. De nott ghe se ved come del dì (te piaas a ti?), se va in
carrozza cont duu sold, e fina mort te porten in carrozza; ma quii bei contradei
in drizz, in sbièss, cald d’inverno e frècc el mes d’Agost, quii streccioeur
cont in aria el lampadin che fava ombria, quii presepi de cà, de spazzaci, coi
ringheritt, tutt a fior, quii scalett, quii cortitt, quii loggett, miss su come
niaad fina al terz pian, quii tècc vècc vècc che sponta erbos coi grond pensos,
veduu sul scur, col ciar de luna che giuga in mezz ai mur, gh’aveven el so bell,
vera Carlin? Per mi sont vècc e morirono in del mè streccioeu. Ma di’, Carlin,
quii casonn inscì bianch, tutt drizz, tutt mur, che paren caponer coi beviroeu,
quii strad tutt polver e soo, cont quell su e giò de bruum, de tram, de carr, de
gent, de sabet grass, hinn nanca bei de vedè e de andà a spass. E poeu, te par
Carlin – sia ditt sott voos – che sto noster Milan el sia tutt noster? Sèmm
italian, l’è vera; el mè l’è to, el to l’è minga mè; ma s’ciao, quel Milanin de
Carlambroeus, grand o piscinin, el stava intorna al Domm, coma ona famiglia che
se scalda al camin. E se parlava milanes, quel car linguagg sincer e de bon pes,
che adess el se vergogna de parlà, el tas, el se scruscia in on canton come se
Milan el fuss Turchia. El Porta, pover omm, l’è là, lu de per lu, su la
sciattèra, e sul coors no se sent che gniff e gnaff… che nol par vera nanca el
quarantott.

S’ciao destin! Ma a nuun del taccuin vècc, che gh’emm i noster vècc a San
Gregori, sto progress che boffa e sgonfia, che sconquassa i noster cà, e che no
lassa requijà, a nuun mett el magon. E se torna volentera al Milanin faa sul
gust d’ona ragnera, al Tredesin, longa longhera, ai ringher, a Carolina che la
dorma, poverina, al Gentilin, a quii ciaccer faa d’intorna al fogoraa, col
gottin in del tazzin, col coeur che sentiva on profumin quaas de vioeur.



https://lmo.wikipedia.org/wiki/Mil%C3%A0

Milan (Milà in Lombard oriental; Milano in Italian; Mailand in Todesch;
Mediolanum in Latin; Mediólanon in Grech Antich; Milão in Portoghes) l'è la
segonda cittaa pussee granda de l'Itàlia dòpo Roma, e la se troeuva in de la
pianura de la Lombardia, la region pussee desviluppada e pussee popolada
d'Italia, oltra che vun di Quater Motor d'Europa. I sò abitant se ciamen
milanes, ma ghe disen anca "meneghitt" del nomm de la maschera de carnaval
Meneghin.

La cittaa la gh'ha 1,3 milion de abitant, ma la soa area metropolitana la riva a
7,3 milion. El nòmm de Milan el ven de Mediolanum o Mediolanium, ona parolla che
l'è la manera latinna de scriv el nomm celtich de la cittaa (i Gaj hann minga
lassaa scritt el nomm in la soa lengua, ma l'è probabel che l'eva minga tropp
different).

In tra i monument e i palazz famos de Milan se regorden el Domm, el Castell
Sforzesch cont i sò musée e el teater a la Scala.

A Milan gh'è i famos cà de la mòda e i sò negòzi (in via Montenapoleone e in la
Galeria Vittori Emanuel, che l'è considerada l'area de shopping pussee veggia in
del mond). Chi cà chí han fáa devegnì Milan vuna di cittaa mondiaj de la moda,
compagn de París, Londra e New York.

A Milan se troeuven anca dò squader de balon; el Milan e l'Inter, che insèma han
vengiuu ventinoeuv scudett, noeuv Copp di campion, e cinq copp intercontinentàl.
El sò stadi l'è a San Sir, e gh'hann daa el nòmm de "Giusepp Meazza" perchè
Peppin Meazza l'è staa vun di pussée grand giugador de balon talian.

Al dí d'incoeu, el sindich de Milan l'è 'l scior Giuseppe Sala, de la coalizion
de center-manzina a guida Partito Democratico

Milan l'è dividuu in noeuv Municipi, cont on poo de autonomia e cont di
President elegiuu di gent. Al dì d'incoeu cinq hinn amministraa da la coalizion
de center-drissa e quater da quella de center-manzina.

La cittaa la se troeva in mezz a ona pianura in la banda occidentala de la
Lombardia. Gh'è trii fiumm che ghe passen in mezz: l'Olona, el Lamber e el
Seves. Gh'è anca di canaj e navili che on temp formaven ona red finna in center,
anca se a la fin de la guerra la "sercia di navili" l'è stada interrada. Hinn
restaa: el Navili de Gagian (Navili Grand), el Navili Paves, la Martesana, la
Vettabbia e el Redefoss (che el toeu l'acqua del Seves e de la Martesana). Milan
l'è a 25 km a est del fiumm Tesin, a 25 km a ovest de l'Adda, a 35 km a nord del
Po e a 50 km a sud del lagh de Comm e del confin con la Sguizzera.

A Milan s'incontren paricc strad e ferrovij important: gh'è di collegament con
Turin, con Genova, con Piacenza e donca con tutta l'Emilia-Romagna, con Bressa e
de là cont el Venet, con Berghem e cont i Val Orobich, cont i montagn de la
Valtellina (per andà in Val Venosta, Engadina e i vallad del Ren), cont el
Canton Tesin (San Bernardin, Lucomagn e San Gottard) cont el Passo del Sempion
per andà in Francia. Questa soa posizion strategica, insemma alla fertilità del
sò territori, l'ha influenzaa comè la storia de la cittaa e la part che l'ha
avuu con l'Italia e cont i paes di là di Alp.

I origin de la città a hinn, compagn de tant alter loeugh del nòrd de l'Italia,
celtegh. La leggenda de fatt la voeur che Milan el sia staa fondaa del Belloves,
capp di Celta Insuber. Giamò al temp, per la soa posizion strategica in del mezz
de la Pianura Padana (de chì el nòmm Mediolanum), Milan el gh'aveva avuu ona
quaj importanza. Ma la glòria per la città a l'è vegnuda soratutt dòpo de la
conquista romana (222 prima de Crist): infatti, intorna al IV secol, in de
l'epoca de la tetrarchia, voeuna di quatter capitaj de l'Imperi Roman l'è
diventada pròppi Milan. In quell'epoca chì Milan l'è staa anca vun di loeugh de
svilupp de la religion cristianna cattòlica: a l'è de fatt l'epoca del
Sant'Ambroeus e del Sant'Agostin (che anca se l'era african, el s'è convertii al
cristianesim pròppi chì). Quand che poeu i invasion barbaregh hinn diventaa on
ver pericol per la cort imperial, la capital l'è stada spostada a Ravenna.

Compagn de la maggior part de l'Italia, anca Milan l'è finii primma sòtta aj man
di Eruj de Odoacher, poeu sòtta el regn di Visigòtt e, pussee tard, di Longobard
e di Franch. Duranta el Sacro Roman Imperi, Milan e tanti alter comun de la
Lombardia hinn diventaa ricch per i commerz (grazie a la posizion de favor in de
la Pianura Padana, come semper), tant che hann cercaa de avègh semper pussee
autonomia in di confront de l'autorità imperial. I contrast a hinn diventaa
guerra vers la fin del XII secol, quand che Milan e alter città s'hinn mettuu a
sostegnì el Papa contra l'Imperador. Quest chì, che l'era el Federich I de
Hohenstaufen, l'è discenduu in Italia e l'ha traa giò Milan. Ma Milan l'ha poduu
vess prest recostruii, grazie aj sfòrz di città leaa. Dòpo che hann formaa ona
lega, ciamada Lega Lombarda, i comun italian s'hinn scontraa on'altra voeulta
con l'imperador e l'hann battuu a Legnan.

Dòpo questa vittòria i comun del nòrd Italia hann poduu conquistà on'autonomia
semper maggior (anca se minga semper l'è staa inscì, soratutt quand che al tròn
imperial el saliva on quajdun deciduu a toeu via la crisi de l'Imperi) e Milan
l'ha on poo ottegnii l'egemonia de la region. Ma, cont on fenòmen tipich di
città italiann del XIV secol, anca Milan l'è diventada pian pianin ona Signoria,
primma sòtta i De la Torr, poeu sòtta i Viscont, che primma hann governaa pròppi
'me viscont, poeu, per grazia imperial, come duch.

Sòtta i Viscont, Milan el gh'ha avuu on ròl de primm pian in de la scena
politega italianna. El duca Gian Galeazz I l'ha estenduu i domini milanes a
tutta la Lombardia, el Piemont oriental, el Venet occidental e anca a ona bona
part del center Italia. La soa mòrt premadura l'ha impedii che 'l podess creà on
embrion de Stat nazional italian (còssa che intrattant l'era dree a nass in
tutta Euròpa). Per tutt el XIV e 'l XV secol, Milan l'ha luttaa contra Venezia,
Napol, Firenz, i Savòia, e 'l Papaa per avègh l'egemonia in su la penisola. L'è
staa duranta el XV secol che la Signoria l'è passada de la dinastia di Viscont a
quella di Sfòrza, a causa del matrimòni del condottier Francesch I Sfòrza con la
Bianca Maria Viscont, unega tosa del Filipp Maria Viscont. El period sforzesch a
l'è quell contemporani al Renassiment, che l'ha vist Milan ancamò ona voeulta al
center de la situazion, in quant loeugh de coltura e mecenatismo de cort.
Duranta 'sto period hinn vegnuu a Milan personagg come 'l Petrarca (lù però
quand che gh'eren ancamò i Viscont), Leonard de Vinci e 'l Bramant.

Duranta l'invasion francesa de l'Italia del 1494, el Ducaa de Milan a l'è restaa
neutral, perchè el duca Ludovich el Negher el sperava de podè inscì mantegnì el
comand de la Signoria, che l'aveva usurpaa al nevod. Ma ben prest Milan l'è
diventaa on teater per i guerr di grand potenz europee, come la Spagna, la
Francia e Imperi. In particolar, duranta el XVI secol, Milan l'è finii primma
sòtta el contròll frances, poeu, in manera definitiva, sòtta quell spagnoeu.
Donca, per circa dusent ann el Ducaa de Milan (che formalment l'esisteva ancamò,
e che formalment a l'era ancamò sòtta el Sacro Roman Imperi) a l'è staa governaa
de la Spagna, anca se quell period a l'è cognossuu de nòrma come vun de
decadenza e malgoverno: de fatt, la Lombardia a l'era diventada domà ona
provincia piscininna de on grand imperi, che tra l'alter l'era dree a 'ndà in
crisi. Tuttavia, Milan l'ha poduu almanch vess ancamò important per el ròl che
la soa diòcesi la gh'ha avuu in de l'età de la Contrariforma, grazie a òmen come
i duu arcivescov Carl Borromee e Federigh Borromee e 'l Sant'Antòni Maria
Zaccaria. I ròbb hann segutaa a 'ndà inscì finna a la guerra de Succession
Spagnoeula (1700-1714), con la qual el Ducaa de Milan l'è diventaa on domini de
l'Arciducaa d'Austria, la qual cà regnant, i Asburgh, a l'era anca quella che la
regnava in su l'Imperi. Sòtta el governo austriach, Milan l'ha cognossuu on
noeuv period de splendor (anca se 'l ducaa l'aveva perduu la Lomellina e alter
territòri del gener, che eren finii in man al Regn de Sardegna) e on grand
svilupp econòmich (incoraggiaa de la Rivoluzion Industrial, che l'era dree a
nass in quij temp chì). Inoltra Milan, duranta el XVIII secol, a l'è diventaa
vun di center de l'Illuminismo italian, grazie a òmen de cultura compagn de
Ceser Beccaria, Peder Verri e Giusepp Parini. Duranta l'età napoleòniga, l'è
finii primma in de la Repubblica Cisalpina, poeu l'è diventaa capital del Regn
d'Italia: l'è staa pròppi chì che 'l Napoleon I el s'è incoronaa (e l'è de quell
period el Palazz Real arent al Dòmm).

Cont el Congress de Vienna, Milan l'è retornaa a l'Imperi d'Austria, però questa
vòlta inglobaa in del noeuv Regn Lombardo-Venet. In di moti del 1848, Milan l'è
staa vun di loeugh-simbol del Risorgiment (anca grazie però a la litteratura
romantiga del Carl Pòrta e del Lissander Manzon, e anca per la musega del
Giusepp Verdi), cont i famos Cinch Giornad ma el Regn de Sardegna, che l'aveva
ciappaa i part di insort italian contra l'Austria, l'è staa battuu, e donca
Milan el gh'ha avuu de tornà ancamò ona voeulta sòtta l'Austria, e cont el pagà
ona feros repression. Per divegnì part del Regn de Sardegna (e donca del Regn
d'Italia), Milan el gh'ha avuu de spettà el 1859. De chì in poeu, la stòria
politica de Milan la seguta quell del rest de l'Italia.

Dòpo l'Unità d'Italia, Milan el s'è avviaa a diventà vun di pont cruciaj de
l'economia del noeuv Stat. Ma minga per quest tutta la popolazion milanesa a
l'era ricca, anzi, per tutta la fin del Vòttcent gh'hinn staa revòlt popolar e
sciòper per ottegnì di condizion de vida mejor. El re del temp, l'Umbert I, l'ha
voruu minga scoltà i protest e l'ha mandaa l'esercit a reprim i revòlt. A bon
*** Milan l'è diventaa voeuna di città pussee ricch de l'Italia, e per quest l'è
diventaa on center de attrazion per l'immigrazion interna, ma anca per la
coltura e l'industria. Tra l'alter, se pò regordà che 'l Benito Mussolini,
primma de la guerra el lavorava a Milan, e che anca el moviment futurista el
gh'ha avuu chì vun di sò center colturaj. Dòpo la Primma Guerra Mondial, in del
clima de insoddisfazion per i noeuv condizion econòmich e politich (per esempi,
tutta la stòria de la vittoria mutilata) l'ha portaa a la nassida a Milan del
partii nazional fascista. Ma Milan l'è staa anca vun di loeugh simbol de la
Resistenza, e l'è staa chì che hinn staa appenduu i còrp del Mussolini e de
alter gerarca fascista dòpo ch'eren staa coppaa. A partì del Dòpoguerra finna al
dì d'incoeu, Milan a l'è segutada a cress, cont el diventà voeuna di maggior
representazion del miracol econòmich, ma anca de la contestazion giovenil, del
terrorismo di agn '60 e '70, del cabaret, del teater, de la canzon e de la mòda.
Ultimament, Milan l'è staa protagonista de la proclamazion de part del Silvio
Berlusconi de la nassida del partii del Pòpol de la Libertà, el pussee grand e
important partii de destra de la stòria de l'Italia repubblicanna.



https://lmo.wikipedia.org/wiki/Michail_Sergeevi%C4%8D_Gorba%C4%8D%C3%ABv

El Michail Sergeevič Gorbačëv (Privol'noe, 2 de marz del 1931) l'è on politegh
soviedegh e, dal 1991, russ. L'è staa el primm president e l'ultim cap de stat
de l'URSS

Nassuu a Privol'noe, vilagg russ arent al confin con l'Ucraina, ciappa la laurea
in legg del 1955, a Mosca, per poeu studià per corrispodenza, indoa ciappa ona
noeuva laurea in economia agragia, del 1957. Pròppi in quej agn se iscriv al
Partii Comunista del URSS, e cognoss anca la sò miee, la Raisa Maksimovna
Gorbačëva.

Tornaa in de la soa città, entra in del Komsol, e 'l diventa el Primm Segretari
del PCUS per el Territori de Stavropol del 1978. El diventa on alleaa del Fëdor
Davydovič Kulakov, e quand el Kulakov el moeur, del 1978, 'l entra in del
Politburò 'me member supplent.

Del 1979 el fa San Martin a Mosca, e la mort de on olter member del Politburò el
porta el Gorbačëv a deventà on member titolar.

In di agn, el deventa on pezz gross del PCUS, fasend on fracch de viagg in tut
el mond, per esempi in de la Germania Ovest, in Canada e in del Regn Unii, per
incontrà la Margaret Tatcher.

El 11 de marz del 1985, a la mort del Konstantin Černenko, el vegn elegiuu 'me
Segretari General, la carega pussee volta del paes.

Quand che l'è salii a la Presidenza, el Gorbačëv l'ha iniziaa con di poltegh
assee riformista, 'me la perestroika, la glasnost e la uskorenie (accelerazion
del desvilupp economegh), presentaa al mond in del 20m Congress del PCUS, in del
1986.

La soa politega estera l'ha portaa a la fin de la guerra fregia, e l'ha portaa a
la fin de la Corsa ai armament e al ris'c de ona guerra nucleara. L'ha daa anca
la libertà ai nazion del Blocch Oriental de podè scernì el sò fudur con la
noeuva Dottrina Sinatra, inveci prima on paes amis de l'URSS el podeva mia
lasseà el socialism.

El 15 marz 1990 el Congress di Reppresentant del Popol de l'Union Soviedega,
primm parlament scernii liberament dal popol, l'ha elegiuu el Gorbačëv 'me
President de l'URSS.

In politega interna l'ha mantegnuu per agn on bon equilibri in tra i reformista
('me el El'cin e 'l Ševardnadze) e i conservador ('me l'Aliev e 'l Ligacev), che
però in del 1988-89 el scomincia a vacillà, inveci l'ha avuu on rapport strani
cont i indipendentista, per esempi in Lituania prima i ha sostignuu, per poeu
ordinà ai soldaa de occupà el Parlament e la Television.

A la fin, el Boris El'cin el vegn elegiuu President de la RSSFR (Russia
soviedega), e 'l lassa el Partii Comunista, e l'ha dii che l'era necessari
scancellà el tocch de costituzion che 'l dava on roeul guida al comunism.

Despoeu on Colp de Stat ad agost, el 8 de dicember 1991, i president de Russia,
Ucraina e Bielorussia deciden per l'indipendenza, e 'l Gorbačëv el se dimett el
25 de dicember del istess ann. El dì despoeu el Soviet Super el decid per
s'ceppà l'union.

Dopo de la fin de l'URSS el Gorbaciov l'ha vert ona fondazion per la pas in del
mond e 'n associazion ambientalista.

L'ha supportaa per agn Putin, per poeu slontanàss quand l'ha parpognouu ona
manera de elezion di governador di Region minga dirett, che lu el troeuva
indemocrategh.

El sò recognossiment pussee important l'è ciar che 'l sia el Premi Nobel per la
Pas, vengiuu in del 1990. Inpunemanch l'ha ciappaa on poo de onoreficenz
soviedegh, 'me l'Orden de la Bandera Rossa e trì Orden de Lenin.

In russ, el sò nom l'è scrivuu 'me Михаил Сергеевич Горбачёв, ma i media
occidentai han drovaa on fracch de traslitterazion, per esempi:



https://lmo.wikipedia.org/wiki/Michael_Faraday

Michael Faraday, (Newington, 22 de setèmber del 1791 - Londra, 25 de óst del
1867) l'è stat en fìzich e chìmich inglés che g'ha stüdiàt l'eletromagnetìsmo e
l'eletrochìmica. L'ìa discèpol del chìmich Humphry Davy e l'è cunusìt suratöt
per la scopèrta de l'indusiù eletromagnética, che g'ha pirmitìt la custrusiù de
generadùr e mutùr elètrich, e de le légi de l'eletròlizi. Per chèste sò scopèrte
l'è cunsideràt el fondadùr de l'eletromagnetìsmo e de l'eletrochìmica.

Endèl 1831 el g'ha desegnàt el càmpo magnétich entùren a 'n cundutùr endèl quàl
pàsa 'na corènte elètrica (zà scuprìt de Oersted), e 'l stès an el g'ha scuprìt
l'indusiù eletromagnética, el g'ha dimustràt l'indusiù de 'na corènte elètrica
per mès de 'n ótra, e 'ntroducìt el prensépe de le lìnee de fórsa , per
reprezentà i càmp magnétich.

La cumunità scentìfica la g'ha dedicàt l'ünità de mizüra del farad, (F), che 'l
corespónt a l'ünità de capacità elètrica del Sistema internasiunal de le ünità
de mizüra. L'è definìda come la capacità de 'n cundutùr che al cargàl condèna
càrica de 'n culomb, el ciàpa 'l potensiàl eletrostàtich de 'n vòlt. El sò
sìmbol l'è la F.



https://lmo.wikipedia.org/wiki/Michael_Andreas_Barclay_de_Tolly

El Michael Andreas Barclay de Tolly (in Insubregh: Michee Andreja Barclay de
Tolly; in Russ: Michail Bogdanovič Barklaj-de-Tolli; 1761 - 1818) un todesch che
'l stava de cà in de la Livònia, ma de origin scozzesa (clan dij Barclay), l'haa
servii 14 agn in del esercit rùss prima de devegnì general. L'haa combattuu cont
success contra i Polacch, i Svedes e i Turch e in del 1799 l'è devegnuu general.

L'haa combattuu contra el Napuleon a Pultusk e a Eylau, poeu el s'è cruzziaa de
reformà l'esercit dòpo che in del 1810 l'è staa faa minister de la Guèra.

Quand el Napuleon l'haa invaduu la Rùssia l'è staa el primm a dì che gh'era de
trass indree senza combatt, ma el s'è scontraa cont l'alter comandant rùss
Bagration ch'el voreva inveci combatt e l'è staa sustituii del Kutusov. A
Borodino el Barclay de Tolly el comandava l'ala destra dj rùss, ma poeu el s'è
retiraa de l'esercit per problema de salud.

L'è tornaa indree in del 1813 e l'haa comandaa l'esercit rùss a Bautzen, in de
la Campagna de Francia e duranta i Cent dì quand che l'haa menaa i sò trupp
contra Paris.



https://lmo.wikipedia.org/wiki/Metz

Metz (parnonzia francesa: [mɛs]; parnonzia todesca: [mɛts]) l'è ona città de la
Francia del nord-est. La gh'ha ona popolazion de pussee de 124.000 personn
(censiment del 2009) e l'è 'l capploeugh de la Lorena. La se troeuva in del pont
indè che la Mosella la se incontra con la Selle.

In di temp antigh l'eva cognossuda tant 'me Divodurum, che 'l voeur dì "mercaa
sacher". L'eva abitada de la tribù celtega di Mediomatris: el sò nomm, scurtaa
in Mettis, l'è la bas del nomm de la città de incoeu. L'è stada vuna di città
pussee important de la Gallia, anca pussee granda de Paris. In de la region a
gh'era ona produzion de vin bella granda, e l'era in sui strad militar pussee
important (quei che menaven a la Germania). A gh'era anca on anfiteater. L'è
stada conquistada di Unn in del 451, e poeu di Franch. In del 511 l'è devegnuda
la capital del Regn d'Austrasia. In del 843 l'è devegnuda la capital del Ducaa
de Lorena, e l'è partegnuda al Sacher Roman Imperi. Col passà del temp l'è
riessida a conquistà i diritt comunai, anca se j'ha perduu invers la fin del
Medioev. In del 1552 l'è passada a la Francia, e inscì l'è staa fina 'dess, se
cuntom minga la dominazion todesca in tra el 1870 e 'l 1918.



https://lmo.wikipedia.org/wiki/Metallica

I Metallica i en un grupp thrash metal american, nassud a Los Angeles ind el
1981.

I en stads vun di grupp q'han fondad el so jener musegal insema ai Megadeth, ai
Slayer e ai Anthrax.

Ind el cors di ann, i han vint noev Grammy Awards e cinq di so album i en stads
piazzads al prim post de la classifega Billboard 200 al prim colp. Cont plussee
de 100 milion de disc venduds (60 milion ind i Stats Unids d'Ameriga), i
Metallica i en considerads vun di grupp plussee importants de la storia de
l'heavy metal e del rock del dì d'incoe.

El grupp al s'è formad ind el 28 d'Otober del 1981 per oevra del cantant e
gitarista James Hetfield e del batarista danes Lars Ulrich. Ind i prim mes del
1982 i Metallica i registren la so prima canzon, Hit the Lights, qe l'è andada
dent ind la regolta Metal Massacre per voler del Lars, e poei i toelen su ind el
grupp Dave Mustaine 'me gitara solista. A Lui i registren el demo No Life 'Til
Leather. El pass sucessiv a l' è qel de toeler el bassista Cliff Burton ind el
grupp e de nar a San Francisco.

Ind el 1983 i qater i van a Rochester, New York, per tacar su a registrar el
prim disc per la Megaforce Records, ma el Dave Mustaine al se toel foer subit
per fondar i Megadeth e al ven sostituid cont el Kirk Hammett, ex-member de
Exodus. L'album al se poedeva ciamar Metal up your ass (Metal su per el cul) ma
poei el nom definitiv a l'è stad Kill 'em all (Fài foera tuts). El disc a l'è
anca incoe vun di plussee important del thrash metal, cont di bindei storic come
Hit the lights, The four horsemen, Jump in the fire, Whiplash e Seek & destroy.
Ind un zic de temp el grupp l'ha vendud 5 milion de copi.

Ind el 1984 a ven foera el segond album Ride the lightning (Cavalca el tron),
sortid a Copenaghen insema al produtor Flemming Rasmussen de la Elektra Records.
Inscambi de Kill 'em all, qest qì a l'è un disc plussee mist, cont di son
melodic ind el bindel Fade to black, o di son enerjic de Kirk 'me in Trapped
under ice, Creeping death o Fight fire with fire. Anca i tests i en plussee
curad, qel de For whom the bell tolls al s'è inspirad al sermon del John Donne.
Ride the lightning l'ha vendud brec 8 milion de copi.

Ind el 1986 i Metallica i han fad l'album qe un badaloec de gent la pensa qe al
sia el plussee bon de tuts: Master of puppets (El boratiner), produt anca qest
per Flemming Rasmussen e pien de canzon lung (Master of puppets, Disposable
heroes e Orion i duren plussee de vot minuts). Du di so cantor i han avud una
certa riusida a la radio: la title track l'è Welcome Home (Sanitarium). El disc
al s' è piazzad al 29° post ind la classifega amerigana e l'ha vendud 12 milion
de copi. Al tour promozional l'ha vedud el grupp sonar insema a l'Ozzy Osbourne.
Ind el 27 de Setember del 1986, durant el tour europee in Svezia, la suced ona
disgrazia a Ljungby: el pullman di Metallica al scarliga sovra una strada jasada
e al se rebalta su. Ind l'incident, el Cliff Burton l'è nad foera del fenestrin
e a l'è mort sqiçad.

Tants i en i grupp q'i han dedicad di canzon al bassista desfortunad: i Anthrax,
per esempi, i han fad Among the living, menter i Megadeth i han cantad in so
onor In my darkest hour (da l' album So Far, So Good... So What!?).

Ind el 28 d' Otober del 1986 al toel part el Jason Newsted ind el grupp, per
sostituir Cliff. Cont el noev bassista, i Metallica i tachen el Damaged Inc tour
e i publegan un EP (Garage Days Re-Revisited) de cover de var grupp metal e
hardcore punk 'me Misfits e Diamond Head.

Ind el 1988 el quartett californian al fa venir foera el disc ...And Justice for
All (...E justizia per tuts). El disc a l'è considerad, anca al dì d' incoe, el
lavor plussee tecneg dal grupp e l'ha vendud 14 milion de copi, anca per merit
del Damaged Justice tour, vun di lavorar plussee bei.

De qel album qì l' è stad tolud via el prim singol di Metallica, One, un bindel
ispirad de un scridor qe l'aveva subid l' oestracism del so paes e l'era stad
metud in prixon ind el dopo guera.

L'album al g'ha anca un bindel dedicad al Cliff, To Live Is To Die, l'ultem
composizion de lor. De notar anca Blackened (q'la parla de la mort) e Harvester
of sorrow.

Ind el 1991 i Metallica i han dad vida a un noev album, l' omonem Metallica, fad
su per Bob Rock, qe l'ha lavorad anca cont el Mötley Crüe, el Bon Jovi e 'l
Cher.

El disc a l è nad subit al prim post de la classifega Billboard e l' è conossud
anca come black album (album neger) per via del color de la covertina.

L'album Metallica l' è stad la so riussida plussee granda de tuts i temp (38
milion de copi venduds) anca per via de i singoi Enter Sandman, Sad but true,
Wherever I may roam e Nothing else matters.

Desposs al disc precedent, qest qì al g'ha la part del bass bela marcada, qe al
voel dir q'el contribut del Jason Newsted l' è stad bon, anca per la critega.
Anca se tants fans del grupp i henn minga stads aleger per el fatt q'a g'è
devera manc trash de prima, el grupp l'è rivad a un sucess mai vedud.

Ind el 1992 i han cantad al Freddie Mercury Tribute a Wembley per regordar el
cantant de i Queen mort de AIDS, el Freddy Mercury, insema al Robert Plant di
Led Zeppelin, l'Elton John, el David Bowie, el Roger Daltrey di Who, el George
Michael, el Zucchero, la Liza Minnelli, el Tony Iommi di Black Sabbath e i Guns
N' Roses.

In tra Lui e Otober del 1992, i Metallica van in tour ind i Stats Unids insema a
i Guns N' Roses per el GNR-Metallica Stadium Tour. Lung una esibizion in Canada
a Montreal, in tant che l'è dree a cantar Fade to black, l'Hetfield al se fa mal
a i braç a la man per via de on efett special nad mal. El cantant l' è obligad a
mocar de sonar per un toc de temp, insì durant i concerts al canta domaa e al se
fà sostitüii per sonar delJohn Marshall di Metal Church.

L'ann apos i descomincian el Nowhere Else To Roam Tour e ind el 22 de Jugn i en
jamò a Turin. A November al sortiss el prim disc live, Live Shit: Binge & Purge,
un bel disc, ma q'a l'era carett.

En del 1996 l' è el bott de Load, on disch on pö divers da i olter, cunt di son
ch'i s visinan a l' hard rock e on logo töt nöf. Anca l' aspect di Metallica al
cambia: mò i henn püssé arent a on gener de strada, cunt tatüagg e i metten
adoss pagn en stile street, donca i dupran mea pö chel look hard rock.

I test, scriüü da Hetfield, i tratan di argument persunaj. Until it Sleeps, el
prüm singul, al discut dela lutga perdüta fra sò mader e el cancer. El litratt
en covertina al se ciama Semen and Blood III. L' è staat fatt en del 1990 da
Andres Serrano, un fotograf american famus per i sò lavuur dibott discüss. En
del disch al se ved on liqud de bröj de vaca e dela sò sböra cunt en del mezz a
dü föj de plexiglas.

En del 1998 i quater i fann venì fö' on album dupi de cover, Garage Inc.. El
prüm CD al gh'à denter vöndes bindell scognossüü cunt di canti di Black Sabbath,
Blue Öyster Cult, Misfits e alter e i singul Turn the page de Bob Seger e
Whiskey in the jar de Thin Lizzy (che l' haa vint el Grammy 'mè Best Hard Rock
Performance en del 2000), tüt rigistraat en del 1997 e 1998. El segund CD al met
insema sesdis bindell de Garage days re-revisited e di alter canzun e b-side. I
püssé impurtant, perchè sunaj on frach de volte dal vif, i henn Am I evil? di
Diamond Head, Stone cold crazy di Queen e So what dela punk band Anti-Nowhere
League.



https://lmo.wikipedia.org/wiki/M%C3%BCzica_mediev%C3%A0la

Se ghe dis müzica medievàla a la müzica europèa 'ntra la fì del sècol V e 'l
prensépe del sècol XV.

El tìtol, dopràt per la müzica de piö o meno mìla agn de stória e per la müzica
de 'n sach de paés, el bràsa sà 'n möcc de ròbe diferènte. En piö, per diferènte
rizù, la müzica del medioévo, cóme quàze töta la müzica del pasàt, l'è vergóta
'mpusìbil de recostrüì precìs spacàt a cóme che l'éra 'na ólta. 'Na part de
chèla müzica là l'è mai stàda scriìda e l'ia 'mparada a orècia o 'nventàda al
momènt. La müzica che gh'è stàt scriìt, envéce, l'è mia fàcil de capéser perchè
la fòza de scrìer müzica l'éra diferènta e apò perchè la scritüra la pöl mìa
descrìer töte le finèse che le fa pàrt de la müzica che se scùlta.

Chel che se conós dei prìm sècoi (V-X) i'è quàze töcc càncc de céza. A la fòza
döpràda per chèi càncc ché, en üzo amó al dé de 'ncö, se ghe dis càntus plànus e
se pènsa che la sàpes nasìda 'ntùren al sècol III. I prìm docümèncc scriìcc i è
del sècol X, perchè prìma de alùra i càncc se i emparàa apéna a orècia; en pö
ghéra mìa bezògn de scrìer zó vergót che sa cunusìa zà 'n gràn be e che sa
dopràa töcc i dé.

El Gregorià l'è apéna giü 'ntra töte le diferènte tradisiù per cantà che gh'ìa
'n gir. Condel pasà del tép vergöne de chèle tradisiù ché le s'è mes·ciàde e
ótre i è sparìde, al pónt che 'nvèrs el sècol XII el Gregorià l'éra la fòza pö
difundìda per cantà 'n céza. La sùla tradisiù che s'è salvàt de töcc chèi alter
càncc diferèncc del Gregorià l'è 'l cant Ambrosià, döpràt 'nfìna al dé de 'ncö
'ndel milanés.

El càntus plànus i la cantàa i précc, i cèrech, i fedéi (òm e fómne) e i còri
(facc apéna de òm e s·cècc); 'ndèi convèncc de mòneghe i còri i éra de fómne.
L'éra e l'è amò adès dopràt per la Mèsa e per l'ofése. En prensèpe l'éra sèmper
cantàt al unìsono, però a 'n cèrt momènt ('ndel secol IX se mìa prìma) se g'ha
cuminciàt apò a tacàga 'n ótra ùs che la và con de la principàl (lès zó de bas
el capìtol söl òrganum).

'Nvèrs la fì del sècol IX i cantarì de sèrte convèncc i g'ha ambiàt a tacàga 'n
ótra ùs ai càncc plàni endena fòza 'n gràn fürba: la ùs nöa l'è precìsa spacàda
a chèla ècia, sul che la part de 'na nòta diferènta. Le dò ùs i è döpràde al
stès tèmp, ognöna cantàda de 'n còr o de 'na persùna diferènta. En vé föra 'na
sinfunìa sènsa besògn de mitìs decòrde prìma e sènsa scrìer zo niènt.

Piö 'n nàcc en del tép chèla tècnica ché, ciamàda òrganum, la vé elaboràda per
fa de le müziche pö complicàde che a 'n cèrt momènt le vé apó scriìde zó (per
ezèmpe chèle fàde 'ndel convènt fransès de San Marsiàl, a Limòns). Parìgi 'ntra
'l 1170 e 'l 1250 la deènta 'n gràn cèntro de cültüra e i maèstri Leonìnus e
Perotìnus, che i lauràa 'ndela catedràl de Nòtre Dàm, i la trasfùrma apò 'ndela
capitàl européa de la müzica. Le sò òpere le dèrf en momènt nöf de la stória de
la müzica che 'ncö l'è ciamàt ars antìqua e che 'l rüa 'nfina al prensépe del
sècol XIV. I maèstri de Nòtre Dàm i scrìf òrgana e chèi de Perotìnus i rüa a
éser per tre e apo' quàter ùs. Le so òpere le gìra per töta Euròpa e l'òrganum
el vöta a nàser dei óter tìpi de müzica compàgn del motèt.

Endei motècc de la fì del sècol XIII (motècc petroniàni) la melodìa uriginàl,
giöna de chèle tradisiunài del càntus plànus, de sòlet l'è cantàda de la ùs piö
bàsa, che l'è ciamàda Ténor (lat. tenere) perchè la té le nòte bèle lónghe. Le
ótre ùs ensìma al Ténor, che le pöl véser giöna, dò o trè, le cànta nòte piö
velóci e le pöl doprà tèsti deferèncc (en latì o en fransés) che i comènta 'l
tèst sàcro cantàt en chèl stès momènt de la ús del Ténor. Condel pasà del tép i
rìtmi i deènta pö complicàcc e le ùs de 'nsìma le cumìncia apò a cantà stórie
che le cèntra negót con del Ténor religiùs, 'nfìna al pùnto che apò a 'l Tènor
el pöl cantà meludìe profàne.



https://lmo.wikipedia.org/wiki/M%C3%BCsega_techno

La Müsega Techno a l'è un gener de müsega eletroniga nassüü a la fin di agn '80
a Detroit, in Michigan, USA (Detroit Techno). La prima völta che la parola
techno l'hann duprada a l'è staa in del 1988. Un frach de gener hann inflüenzaa
la Techno al sò scuminci: la müsega eurupea cume quela di Kraftwerk, la Chicago
house, el funk, electro, e'l jazz eletrich. Insema a quest, al gh'è anca un
imaginari fütüristich, in particular quel del liber The Third Wave del Alvin
Toffler. Propi el Juan Atkins, vün di pader la la Techno, l'ha citaa la fras
techno rebels (rebel techno) cume ispiraziun per duprà la parola techno per
descriv quel stil müsegal chì. Quest particular insema de inflüenz el liga la
techno cun l'estetiga ciamada AfroDiasporic Futurism. Per el Derrick May, el
trasferiment del spirit del corp a la machina a l'è despess una pense central,
cume un espressiun de spiritüalità tecnulogica. La strütüra d'un toch techno a
l'è minga cumplicada: de solit a l'è la surapusiziun prugressiva de loop che
hinn lungh 1/2, 1 o 2 batüd. La cassa a l'è in 4/4 e - se propi - la gh'ha di
cambiament piscinit.



https://lmo.wikipedia.org/wiki/M%C3%BCsega_eletroniga

In general, la müsega eletroniga a l'è la müsega che la se fa cunt i istrüment
eletronich ma, vist che adess per quas tüta la müsega a hinn dupraa di afar
eletronich (almen sequencer hardware e software), la definiziun müsega
eletroniga la va ben suratüt per quij över che ghe vör propi l'istrümentaziun
eletroniga per faj e nò dumà per registraj. Ad esempi: campiunadur, sintetisadur
(hardware o software), baterij eletronich (drum machine),... Ancamò, la
definiziun la tegn dent gener de müsega che poden vess diferent un frach. Dopu
di prim speriment de la fin del votcent e del scuminci del nöfcent, la müsega
eletroniga la nass cunt i sperimentaziun in di agn '50 e '60 de la müsega
cuntempuranea e de l'avangüardia. I cumpusidur eren: Luciano Berio, John Cage,
Franco Evangelisti, György Ligeti, Bruno Maderna, Gino Marinuzzi jr., Luigi
Nono, Henri Pousseur, Steve Reich, Pierre Schaeffer, Pietro Grossi, Karlheinz
Stockhausen, Edgar Varèse, Iannis Xenakis, Slain Sun,... La müsega eletroniga de
'sta gent chì a l'è ciamada anca müsega eletruacüstiga. El sò laurà l'aveven
purtaa inanz in di stüdi di radiu perchè dumà là se pudeven truà i
istrümentaziun eletronich necessari. In di stüdj de la RTF de Paris a la fin di
agn quaranta el Pierre Schaeffer e i sò culaburadur hann desvilüpaa la müsega
cuncreta. Anca i prim usciladur hann avüü impurtanza per questa müsega. In chij
agn là i stüdi püssee impurtant a eren:

A bun cünt a scumincià dij agn sessanta la müsega eletroniga la gh'ha avüü un sò
desvilüp anca föra de la müsega classega cunt un frach de artista 'me i
Tangerine Dream o i Kraftwerk fina a rivaa a la müsega techno. In Itàlia Jean
Ven Robert Hal.



https://lmo.wikipedia.org/wiki/Lumbard

El lumbard (codes ISO 639-3 lmo) a l'è una lengua neulatina che la fa part de la
fameja Gal-italica (o püssee precisament Galo-Rumanza-Cisalpena), una fameja che
la furma un sistema linguistich diferent sia de quel talian che del Reto-rumanz.
La lengua lumbarda l'è parlada principalment in de l'Italia del nord (buna part
de la Lumbardia e in de la Sguizzera del süd (Tisin e i Grisun), olter che in
d'una quai area di regiun cunfinant, suratüt a est del Piemont) e in del
Trentin. Anca se 'l talian l'è in gener druvaa cume lengua scrita in di arei
induve che se parla lumbard, el lumbard l'è minga mütualment cumprensibil cul
talian e 'sti dò lenguv i fan part de dü ram diferent de la pianta dala fameja
linguistica rumanza.

El lumbard l'è staa censii da l'UNESCO cume lengua in pericul d'estinziun e de
cunseguenza cume lengua da tutelà. I so dò variant principal hin quela
ucidentala (o insübrica) e quela urientala, dò variant chi gh'han un bel poo de
diferenz, e a gh'è di linguista che je cunsideran dò lenguv separaa. I Stat
talian e svizzer ricunussen nò i parlant de la lengua lumbarda 'me minuranza
linguistica.

La presenza de quei dò vucal chì rutund (ciamaa anca "vucal türbaa") l'è
cunsideraa vöna di carateristich principal de la lengua lumbarda, insema al
piemuntes, al ligür e al emilian-rumagnöl. El lumbard l'è però diferent dal
piemuntes perchè (i püssee variant) i gh'han no la vucal media central (la
"terza vucal piemuntesa") e el gh'ha l’infinii de la prima cogniügazion che el
finiss con à(r).

A diferenza de bona part di lenguv rumanz, tanti dialet lumbart ucidentai gh'han
di upusiziun de quantità vucalica, p.es. paas [paːs] vs. pass [pas], ciapaa
[ʧaˈpaː] vs. ciapá [ʧaˈpa]. Un'altra carateristica, rara in d'una lengua
rumanza, l'è ch'i dröva tant i vèerp frasai idiumatich (custrüzziun vèerp
particula), pü o men cume in Ingles i di alter leench germanich. P.es. trá, trá
via, trá sü, trá fö(ra); mangiá, mangiá fö(ra). L'è una carateristica cumün a
tanti dialet de alter lenguv galu-italich.

Druvà el lumbard l'è staa a lungh stigmatizaa in di arei lumbardofun che
puliticament fan part de l'Italia, però de solit l'è minga inscì in di arei
svizer, induve che i varietaa linguistich lumbard lucai hin de solit püssee ben
cunservaa e püssee vitai. Un quei prugrama de radiu e de televisiun in lumbaart
l'è trasmetüü ucasiunalment da la Radio e televisiun svizzer de lengua taliana.
L'istitüziun de ricerca püssee impurtanta che la lavura sü di dialètt lumbard
l'è lucalizada a Belinzona, in Svizera (CDE - Centro di dialettologia e di
etnografia, una istitüziun guvernativa cantunala). A gh'è nissüna istitüziun
simila in Italia. In dal dicembër 2004 el CDE l'ha püblicaa el LSI, un diziunari
in 5 volüm che 'l quata tüt i varietà lumbard parlaa in di arei svizer. Questa
l'è per adess la risorsa sü la lengua lumbarda püssee impurtanta mai püblicada
(püssee de 4,500 pagin e circa 57,000 parol cun püssee de 190,000 variant
parlaa).

Dunca el lumbard l'è minga una lingua ünificada, ma l'è un isuglossa de dialett
simel. Una distinziun impurtanta a l'è quela tra varieta ucidental (o Insüber) e
uriental (o Urobich). La prima l'è parlada a ovest de l'Ada, l'altra a est e in
de la Pruvincia de Cremuna. Se la prima la gh'hà cume dialet de referenza el
Milanes, che'l gh'hà anca una sua storia leteraria, el segund inveci l'è püssee
s'centraa. In del Lumbard Ucidental fan part el Milanes, el Brianzöö, el
Tisines, el Nuaresat, el Legnanes, el Cumasch, el Laghee e anca tant alter. In
quel uriental inveci gh'hin el Bergamasch, el Bressan, el Camünn, el Suresinès,
el Cremasch e l'Òlt Mantuà.

Tüt i varietà parlaa in di arei svizer a hin ucidental, menter che in Italia se
tröven sia di varietaa ucidental sia uriental in Italia. La varietà lumbarda cun
la püssee antica tradiziun literaria a l'è 'l Milanes (la remunta al sécul
XIII), però al dì d'incöö el Milanes a l'è staa surmuntaa asquas cumpletament
del Talian. El termin Ticinees a l'è una denuminaziun cumprensiva per i varietà
parlaa in Cantun Ticin (Svizera), menter la koiné Ticinesa l'è la koiné duvrada
par i parlant da varietà lucal divergent del Cantun Tisin, de la Lumbardia o del
Piemunt.

Un quai de dialet in del süd de la Lumbardia, cume el Paves o el Cremunes,
gh'hnn però una classificaziun minga certa. Gh'è infat chi dis che sien dialet
lumbard (el Paves dunca el sariss ucidental e 'l Cremunes inveci uriental) e chi
inveci el sustegn che hin part de l'Emilian-Rumagnöl.

El lumbard el gh'ha una leteradüra parecc antiga, a partì giamò dal XIII secul
cun el lavur del Bonvesin de la Riva, che 'l scriveva int una varianta passada a
la storia cume "Koiné lumbarda". In general, a partì dal XV secul, la leteradüra
lumbarda la se pö divid intra uriental e ucidental, per via di cambiament
funulogich che i du variant i hann sübii, e del so distacament cultüral per via
de la division pulitega intra Dücaa de Milan e Repüblica de Venezia.

La leteradüra principala in lumbard ucidental l'è quela scrivüda in milanes
classegh, che a partì dai temp del Dücaa de Milan fin asquas a la metà del XIX
secul l'eva cunsideraa la lengua/dialet de tüta l'Insübria . Anca se la varianta
de la cità de Milan l'eva quela de riferiment, i scritur i druvaven un lessich
inrichii da parol mia necessariament né de Milan né de la zona che al dì d'incö
la fa part de la sua pruvincia, e i lessicograf insübrich i ripurtaven vucabul e
variazion funulogich specifich de parecc zonn insübrich che i henn parecc
chilometer föra de Milan cità, fin a rivà per esempi int la zona laghee.

De tüta manera, gh'è stat e gh'è anmò di pueta e aütur che i scriven in lumbard
ucidental ma i dröven mia el milanes classich:

Menter el lumbard ucidental l'ha truvaa una sua variant leteraria de riferiment
in de la parlada de Milan, la situaziun leteraria urientala l'è stada, düranta i
secui, püssee s'centrada: se pò dì che la leteradüra urientala l'abia vist
almanch dò variant, quela de Bergum e quela de Bressa. Tra i aütur püssee antigh
podum truvà Giuvann Bressan (in Bergamasch) e Galeazz di Urz (in Bressan).



https://lmo.wikipedia.org/wiki/Lombard_occidental

El lumbard ucidental (o insübrich) l'è vöna di du variant principal de la lengua
lumbarda. L'è parlaa int i zonn de Milan, Com, Lecch, Pavia, Vares, Lod, Nuara,
Verbania, in Brianza, in Valtelena e in Svizra (in Tisin e in part di Grisun).
Gh'hinn anca di part nord de l'Emilia ch'i pudrissen vess cunsideraa insübrich,
ma per adess l'esista mia 'na classificazion precisa. A quel pruposit chì, giamò
del 1853 el Biondelli el faseva nutà che el piasentin el gh'aveva tüt dü i vucal
türbaa del lumbard (la /ø/ e la /y/), roba che la sücedeva mia int la püssee
part di parlad emilian. A la fin però el Biondelli el classificava el piasentin
cume emilian (pütost che lumbard) de passag.

I möd de scriv in lumbard ucidental a hin sustanzialment dü: vün che 'l trà
ispiraziun de l'urtugrafia leteraria milanesa (cumpagna de quela piemuntesa e
ligüra) e un alter che 'l pò vess ciamaa de ispiraziun tisinesa (che l'è quel in
del qual l'è scrit quel articul chì). Del prim hin carateristigh i grafema /oeu/
e /u/, a la francesa, menter del segund inveci i grafema /ö/ e /ü/, a la
tudesca. La magiur part di urtugrafii l'è basada sura vün di dü mudei. Un'altra
pruposta de urtugrafia la saria quela del lenguista Geoffrey Hull, in del
cuntest de una lengua padanesa che la picaria dent tüt i lenguv gal-italigh e
returumanigh.

1. In certi cuntest la vucal de l'articul definii la pö drucà, o diventà 'na
schwa, in quej cas chì l'articul el pö vess scrivüü cun l'apostrofi (pres.
'l/'r)

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (vialtar). Questa chì l'è
n'alternanza pütost cumün quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

2. Int i püssee tant variant del lumbard ucidental, gh'è na distinzion fra
vialter/violter e vü: i prim i henn i prunom plural nurmal, mentr'inveci el
second l'è la version che la se dröva per rivolgess a 'na persona per la qual se
gh'ha rispet, e donca l'è plüral dumà gramaticalment, perchè in efeti la se
riferiss a 'na persona singula (in certi dialet el "vü" l'è diventaa arcaich, e
quela fünzion chì l'è passaa al "lü").

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (es. ma, ta, e.i.v.). Questa chì
l'è n'alternanza pütost cumün quand che la parnonzia la cumprenda la schwa,
pr'el fat che gh'è no n'urtugrafia standardizaa (e.s. nagot/negot, etc.).

Int i question, el clitich el pö spustass dop del verb: 1. lü el dis -> 'sa
disel? 2. lee la dis -> 'sa disla?

In certi variant insübrich, quel spustament chì l'è ubligatori, mentr'inveci in
alter variant (suratüt variant del Milanes) questa strütura l'è 'dree perdess, e
donca (1) e (2) i diventen (3) e (4): 3. 'se'l dis? 4. 'se la dis?

I alter nümer i gh'hann dumà una versión (La "e" atonega la pö vess parnunziaa
'me schwa, a seconda del dialet, e 'l nümer el pö vess scrivüü anca cun la "a"
(quatar). Questa chì l'è n'alternanza pütost cumüna, pr'el fat che gh'è no
n'urtugrafia standardizaa. Quij cas chì i henn ripurtaa chì suta cun la vucala
etimulogica). 4) quater/quatru 5) cinch/sinch/cinqu/cenchi 6) ses/sesi 7)
set/seti 8) vot/votu 9) növ/nöi 10) des/desi 11) vündes 12) düdes/dodas 13)
tredes 14) quatordes 15) quindes 16) sedes 17) dersett 18) desdott 19) desnöv
20) vint/vent 30) trenta 40) quaranta 50) cinquanta 60) sessanta 70) setanta 80)
(v)utanta 90) nuvanta 100) cent 1000) mila/mill

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta serat/sevat staa/staio 'me lur
i eran/evan staa/stai). Questa chì l'è n'alternanza pütost cumüna quand che la
parnonzia la cumprenda la schwa, pr'el fat che gh'è no n'urtugrafia standardizaa
(e.s. nagot/negot, etc.).

La v in de l'imperfett l'è cunsiderada arcaica in di variant püssee inuvativ
(per esempi quela de Milan).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta serat/sevato 'me lur i
eran/evan). Questa chì l'è n'alternanza pütost cumüna quand che la parnonzia la
cumprenda la schwa, pr'el fat che gh'è no n'urtugrafia standardizaa (e.s.
nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta sareet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta sareet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

Int l'indicativ imperfet, el verb avè(gh) el gh'ha anca una version püssee
cürta, che l'è el risültaa d'una cuntrazion funulogica (cumpagna de quej di
ausiliar ingles):

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. L'africaa /ts/ l'esista dumà int i variant insübrich del nord, a partì dal
brianzö fin al ticines. 2. La fricativa /ʃ/ l'esista no int i variant paves e in
quej di sit che j'hinn suta l'aministrazion del Piemont (pres. el nuares). 3. La
fricativa /ʒ/ la gh'è dumà int una quaj varianta centrala (principalment int el
milanes) e suratüt int i parol ch'i riven diretament dal frances. Cumpagn de la
/ʃ/ l'esista no int i variant paves e in quej di sit che j'hinn suta
l'aministrazion del Piemont. 4. La palatal /ʎ/ l'esista dumà int una quaj
varianta aplina, suratüt quej che j'hinn inflüenzaa dal Rumanc (presempi el
pus'ciavin).

El lumbard insübirch el gh'ha 8 vucal cumün e dü principalment dialetal: /a/,
/e/, /ɛ/, /i/, /o/, /ɔ/, /ø/, /u/, /y/, /ʌ/, rapresentaa da i segn chì suta:

La /o/ e la /ʌ/ j'henn principalment dialetal, perchè la prima l'esista no int
el milanes, mentr'inveci la seconda l'esista dumà int i variant che j'hinn staa
inflüenzaa dal piemuntes (e in certi casi da l'emilian), tant 'me i variant
paves e quej suta l'aministrazion del Piemont, asca el verbanes e l'ussulan.

1. Quela vucal chì l'è cumpagna de la "terza vucal piemuntesa", e l'esista dumà
int i variant che j'hinn staa inflüenzaa dal piemuntes (e in certi casi da
l'emilian), tant 'me i variant paves e quej suta l'aministrazion del Piemont,
asca el verbanes e l'ussulan. Quand che l'è marcaa int l'urtugrafia, l'è scrivüü
"ä".

Int i püssee variant de l'insübrich a trövum el prucediment de furtizion
cunsunantica in pusizion final, un prucediment che l'è fess ativ anca int i
lengu germanich. El risültaa de 'sta furtizion cunsunantica l'è che i fricativ e
i plusiv debul i perden la vus quand che i henn in fin de parola:

Quel prucediment chì l'è no ativ int i parlad de cunfin, cume presempi el paves
e quej variant insübrich parlaa int i zone suta l'aministrazion del Piemont.
Gh'è pö da dì che anca int i zon püssee central, el nivell de furtizion l'è no
inguaa per tüt, e gh'è di variazion sia a nivell dialetal che adritüra tra 'na
persona e l'altra (e quindi a nivell idiuletal). Presempi, certa gent la fa
distinzion fra [nøf] (l'agetiv) e [nøv] (el nümer), mentr'inveci alter i gh'han
semper la version cun la furtizion, e quindi i disen [nøf] in tüt dü i cas.

Anca se l'insübrich el gh'ha tanti variant a seconda di pais e di cità indè che
l'è parlaa (e denter i cità el gh'ha di diferenz da 'na cantunada a l'altra),
l'Insübria linguistica la se pö divid in tre zon dialetal principal: el nord
(ch'el parta da la Brianza e el va a finì in Tisin), macro-Milan (ch'el
cumprenda Milan cità e i sit int el sud de la pruincia), e ovest-e-bassa (che la
cumprenda i zon del nuares e quej de l'Ümlena, e la va a finì o a Pavia o int el
territori che el va da Turtona a Piasenza, a seconda d'indè che se decida de
tirà el cunfin linguistich tra lumbard e emilian). A l'interen de quej tre zon
chì i parlad i mustren di cambiament de parnonzia e anca lessical che a volt i
cambien da un paisin a l'alter, però quest el cambia no el fat che quela
tripartizion chì l'è pussibil, e anca d'una certa impurtanza.

Funulugicament, l'isugloss püssee ciar l'è quel de la distinzion fra "o" e "u"
in pusizion tonica pre-nasala. Se a partum da la zona ovest-e-bassa, a pudum
nutà che la sequenza "ùN" (l'acent l'indica che la vucal l'è tonica e la N l'è
'na manera per ciapà denter sia la [n] che la [ŋ]) l'esista no. Se se mövum int
el macro-milanes, a vedum che la roba l'è a l'incuntrari, perchè la sequenza
"ùN" l'è fess druaa, e l'è l' "òN" che l'esista mia. Se pö a vam sü int la zona
nord, a trövum sia vün che l'alter. La tabela chì suta la fa un quaj esempi:



https://lmo.wikipedia.org/wiki/Lissander_Manzon

El Lisander Manzon, vun di scrittor e poetta pussee important de la litteradura
taliana, l'è nassuu a Milan el 7 de marz del 1785, fioeu de la Giulia Beccaria.
El sò avol l'eva el famos Cesar Beccaria. El sò pader official l'eva el Peder
Manzon, ma per davera Lisander l'eva el fioeu de Giovann Verri, el fradèl del
Peder Verri. I so lengov mader i eren el lombard e 'l frances, e per imparà
l'italian l'ha dovuu studià minga poch.

I sò gent se separen quand che 'l Lisander l'è ancamò piscininn e la sura Giulia
la va a viv insèmma al Carl Imbonati. El Lisander el va a scoeura in del colleg
di pader Somasch a Lugan e poeu in del colleg di pader Barnabitt a Milan. In del
1808 a Milan, el toeu per miee l'Enrichetta Blondel che l'eva calvinista e tucc
e duu deciden de andà a fà part de la Gésa Cattòlega. Per daggh cunt a tucc de
la soa conversion el scriv i Inni sacri.

In del 1818 el Lisander el gh'ha de vend el patrimoni che l'eva ereditáa del
pader. L'ann apôs el scriv ona tragedia Il Conte di Carmagnola e poeu in del
1821 el poemma Il cinque maggio in occasion de la mòrt de Napuleon Bonapart.

El sò liber pussee famos l'è el romanz I promessi sposi, ona storia de duu
popolan in del Sesgent, che però la tratta de la storia europeja in chel period.
El liber l'è staa scrivuu pussee d'ona volta; la prima volta l'eva intitolaa
Fermo e Lucia, poeu 'l Lisander l'à deciduu in del 1822 de scrivel in toscann,
perché el pensava che el dialett toscan el fudess l'italian pussee corregiuu. In
tra i sò oeuver pussee important se regorden anca l'Adelchi e la Storia della
colonna infame.

A la fin de la sò vida 'l Lisander el g'ha avuu di gross dispiasè: in del 1833
la moeur la soa miee, sò mader e anch on quejvun di sò fioeu. El Lisander el
toeu miee ona segonda volta cont la Teresa Borri, ma anca lée la moeur. Domà duu
di noeuf bagaj che 'l Lisander el g'ha avuu di sò duu matrimòni vivaran pussee a
longh de lù.

Quand ch'el moeur anca el sò fioeu pussee grand, Pier Luis, in del 28 avril del
1873, el Lisander el ghe la fà pu. El 22 de magg el devegn malaa de meningitt e
el moeur anca lù. Al sò funeral, a Milan, gh'è vegnuu anch i personalitaa pussee
important de l'epoca.

In del 1874, Giusep Verdi l'ha scrivuu la Messa di requiem inscí de faggh onor
al sò regord. El Sepólcher del Lisander Manzon, o don Lisander, coma ch'el
ciamen i Milanes, el se troeuva in del sitt d'onor in del Famedi del Foppón
Monumental de Milan.



https://lmo.wikipedia.org/wiki/Lingoa_Francesa

El frances (français in frances) l'è una lengua Rumanza parlaa in tüt el mond da
pü o meno 80 milion de gent cume maderlengua, e da squasi 200 milion de gent
cume seconda o anca terza lengua. El gh'ha un nümer grand de parlant in 54
pajis. I püssee maderlengua i stan in Francia, induè che el frances l'è
scumenciaa. La magiur part di alter maderlengua j'hinn in Canada, Belgi, Svizra,
Lüssembürgh, Principaa de Monaco, int l'Africa francofuna, e int i Stat Ünì.

El frances el riva zü dal latin e el s'è svilüpaa cun l'inflüenza di lenguv
celtich che j'eren nativ de la Gallia e di lenguv germanich di franch che j'hinn
staa invasur dop che l'Imper Ruman l'è drucaa.

El frances l'è vöna di lenguv d'oïl (oïl l'è l'antiga manera de dì sì e 'l vegn
del latin hoc ille), e in particular el ven föra del vulgar de la zona de Paris.
Lenguv cumpagn del Frances (che gh'han cun lü una sumejanza cumpagna del Curs
cun l'Italian) a hin el Valun, el Picard, el Lurenes, el Nurman e via inscì.
Dunca l'è vöna di lenguv galurumanz, e cume tal la gh'ha anca di similitüdin cun
l'Arpitan, cun l'Ucitan, cul Catalan, cunt i lenguv returumanz e cun quei
galitaligh. A l'è vöna di lenguv che la gh'ha püssee diferenz cun l'uriginal
latin (suratüt funetigh).

Al dì d'incö el Frances l'è la lengua mader de quasi tücc i abitant de la
Francia. L'è la quarta lengua parlada in l'Üniun Eurupea e quela de vündes in
del mund. L'è la segunda lengua püssee stüdiada al mund dopu l'Ingles. Per
maderlengua, a l'è anca la terza lengua rumanza püssee parlada in del mund, dopu
el Spagnö e 'l Purtughes. 'Me lengua mader l'è parlada in Francia, in la
Svizzera rumanda (Cantun Vales, Vaud, Neuchâtel, Fribürgh, Berna, Basilea e
Ginevra), a Monegh, Belgi, Canada (Québec) e in certi zonn di Stat Ünii
(Acadia). El Frances l'è anca vöna di lenguv ufiziai de l'ONU, de l'Üniun
Eurupea e de una mota de alter assuciaziun internaziunai ('me l'Urganizzaziun
Mundiala del Scautismu).

Inultra, grazie al passaa culunial de la Francia e del Belgi, el Frances l'è
lengua ufiziala (e lengua franca per i abitant di vari etnii) de una mota de
paes african: Benin, Burkina Faso, Burundi, Camerun, Repübliga Centrafricana,
Ciad, Cumor, Repübliga del Congo, Costa d'Avori, Repübliga Demucratiga del
Congo, Gibuti, Guinea Equaturiala, Gabon, Guinea, Madagascar, Mali, Niger,
Ruanda, Senegal, Seychelles e Togo. L'è anca ben cunussüda e duperada in
Tünisia, Algeria, Maroch e Mauritania. In Asia, l'è la lengua eurupea parlada in
Liban; in di alter culoni asiatigh de la Francia (Siria, Laos, Cambogia e
Vietnam), l'è minga inscì duperaa: a bun cünt, gh'è un bel 5% de vietnamita che
le parla anmò. In America, l'è la lengua ufizial de Haiti, ultra che de quei
isul che fan anmò part de la Francia.

I paes de l'Africa, di Caraib, el Canada, el Belgi, la Svizzera e la Francia fan
part de la Francophonie, ciuè la cumünità de personn che parlen frances, inturna
ai quai se svilüpen vari urganizzaziun e assuciaziun cultürai.

Cume em vist, el Frances l'è vöna di lenguv püssee parlaa, scrit e stüdiaa al
mund. Dunca l'è nurmal che se sien svilüpaa divers variant (dialet): ultra ai
parlà lucai (che gh'han inflüenz di lenguv regiunai frances), trövum el frances
de l'Acadia, el frances cajun (Luisiana), el frances del Belgi e quel de la
Svizzera. Inultra, del frances s'hin svilüpaa vari lenguv creul, che a völt hin
vegnüü di veri e propi lenguv: l'è 'l cas de l'haitian (ayisyen) e del creul di
Mauritius (morisyen). Quei chì hin lenguv ufiziai di propi Stat.

A bun cünt, cume che süced anca in Italia, i lenguv regiunai frances (lenguv
d'oïl, ucitan e arpitan), vegnen cunsideraa 'me dialet del Frances, e trataa
inscì. El nom gergal per ciamà quei lenguv chì a l'è patois, che 'l gh'ha propi
l'istess significaa de dialetto in de la visiun curenta italiana.

El latinista italian Massimo Pei a l'ha dit che 'l gradu de variaziun del
Frances rispet al Latin a l'è del 44%. Tanta diferenza (l'Italian el gh'ha dumà
el 12%, tant per dìn vöna) l'è duvüda al cuntat magiur che i parlà neulatin de
la Francia gh'han avüü cunt el mund germanigh. In ogni cas, rispet al Latin, el
Frances:

I leter duperaa in frances hin vintses. A, B, C, D, E, F, G, H, I, J, K, L, M,
N, O, P, Q, R, S, T, U, V, W, X, Y, Z. A 'sti leter gh'em de giuntà quei
acentaa, ciuè Â, Ç, Ê, Ë, Î, Ï, Ô, Û.

L'articul determinativ a l'è le per el maschil, la per el feminil. Denanz ai
vucal e a l'H müta, l'è cuntrat in l' .

De norma (cume anca in Lumbard) i averbi de möd se furmen cul giuntà a l'agetiv
qualificativ el süfiss -ment (cumpagn de uviament, unestament e.v.i.). Ma gh'è
anca di averbi uriginai:

Très e beaucoup poden minga vess duperaa in l'istess möd, anca se vören dì
l'istessa roba:

In Frances, el verb andà (aller) l'è la füsiun di verb latin IRE, *ALLARE e
VADERE.

La segunda cuniügaziun regular francesa la curespund a la quarta latina e
lumbarda e a la terza italiana. Cumpagn del lumbard e de l'italian, quela
cuniügaziun chì la gh'ha dò maner de vess declinada, a segunda di verb.

Quei verb chì gh'han urigin de la segunda declinaziun latina (-ĒRE). Chì de sota
metarem el verb vurè.

Alter verb che fan part de 'stu grüp hin pouvoir ("pudè"), voir ("vedè"), devoir
("duvè") e savoir ("savè"), ultra che al giamò descrit avoir.

In general, i verb che fan part de 'stu grüp vegnen de la terza cuniügaziun
latina (-ĔRE). Chì de sota vedum el verb connaître (cugnuss)

Anca quei verb chì vegnen de la terza cuniügaziun latina. Chì de sota vedum el
verb croire, ciuè "cred".

Alter verb impurtant de 'stu grüp hin boire (bev), suivre (andàgh a dree),
produire (prudü) ultra a faire e dire, verb di quai em giamò parlaa püssee sura.
Quei verb chì, vist ch'hin iregular, hin minga inscì tant.

In del frances a gh'è anca tre custrüziun verbai che hin ciamaa galicismi
("gallicismes") perchè hin propi tipigh del frances e poden minga vess tradot
leteralment.

In Frances, la negaziun verbala l'è cumposta de dò partisel, ciuè ne e pas. La
prima la se tröva prima del verb (e dopu el prunom persunal suget), la segunda
dopu. Esempi:

In alter ucasiun, el pas el pò vess sustitüii de point (un poo arcaigh; in la
lengua alta a völt a l'è propi un'alternativa a pas), personne, rien, jamais,
aucun/aucune o plus:

Notre père, qui es aux cieux, que ton nom soit sanctifié, que ton regne vienne,
que ta volonté soit faite, comme au ciel aussi en terre. Donne-nous aujourd'hui
notre pan de ces jours et pardonne-nous nos offences, comme nous pardonnons à
ceux qui nous offensent. Et ne nous mener pas à la tentation, mais délivre-nous
du mal, amen.



https://lmo.wikipedia.org/wiki/Lig%C3%BCria

La Ligüria (Italian: Liguria; Lengua ligür: Liguria, parnuziaa Ligüria;
Francees: Ligurie) a l'è una regiun italiana cun püü de un miliun de abitant
sitüada in del nòrt de la penisula. La cunfina cun la Tuscana, l'Emilia-Rumagna,
el Piemunt, la Francia e'l Mar Ligür. El sò capplöch a l'è Genua.

Cun i sò 5421 km quadraa de süperfiss la Ligüria l'è la regiun italiana püssé
piscinina, dopu el Mulìs e la Val d'Aosta, ma l'è pür vüna di regiun cun püssé
cuncentraziun de abitant, dopu Campània, Lumbardia e Lazzi. La regiun l'è
stringiüda trai Alp, i Penìnn e'l Mar Ligür, che l'è un bràss del Mar
Mediterranee. Düü gulf impurtant hinn quèll de Genua (el gulf püssé grand) e
quèll de La Spessia (el segund). La Ligüria la gh'hà un clima mediterraneu.

El nòmm Ligüria el ven de la pupulaziun di Ligür, che peruu abitaven in un
territori assé püü grand, ch'el cumprendeva anca tütt el Piemunt sota al Po, la
Pruvincia de Pavia, una part de la Pruvincia de Piasenza, la Lünigiana e'l
territori de Nissa. I Ruman hann ciappaa la regiun dumà in del segund secul
prima de Crist, e l'hann fada diventà la IX Regio. Dopu la fin de l'Imperi, l'è
stada sota el dumini di Visegòtt, di Bizantin, di Lungubard, e del Sacru Imperi
Ruman e dunca la pupulaziun l'ha capii che per svilüpàss cun fasilitaa la
gh'aveva de andà per mar. L'è staa inscì che l'è nassüda la Repüblega de Genua,
che cunt el passà del temp l'è diventada padruna de tüta la Ligüria e una
putensa eurupea sül mar. In stu periud chì la s'è scuntrada assé cun l'altra
pussenta Repüblega de mar, var a dì Venèzia. Traj territòri ciapaa dij Genues se
pöö cüntà, par esempi, l'isula de Créta.

La putenza genuesa l'ha scumenzà a vegnì men quand l'è stada truvada l'Amerega
in del 1492; Gh'era minga püü büsogn dij mercant del Mediterranee, che vöreven
anca assee danee, parchè se podeva ciapaa i materi primm del növ cuntinent. In
quèll temp, pöö, hinn rivaa in Europa i Türch, che hann cunchestaa tütt el
Mediterranee uriental, anca i culòni de Venèzia e de Genua. Dopu i guèrr
d'Itàlia, cun la pas de Cateau-Cambrésis, la Repüblega de Genua l'è finida, cumè
la magiur part de la penisula, sota l'inflüensa de la Spàgna, e pöö, dopu la
guèra de Sücessiùn Spagnöla (1714), sota quèlla di Austriach e dij Piemuntes.

In del 1797 el Napuleun Bunapart l'ha tacaa i territòri Austriach in Itàlia, ma
per fàll el doveva passà anca per el Piemunt e la Ligüria. L'è passaa anca de lì
e l'ha ciappaa la vecia Repüblega genuesa, e pöö l'ha giüntaa aj territòri del
sò Imperi, nassüü in del 1804.

Cun la cadüda del Napuleun, tücc i paes vincitur hann faa un cungrèss a Viena
per stabilì la dispusiziun del növ orden del cuntinent. Tücc i vecc paes che
gh'éren prima de la rivada de l'Imperatur hinn staa repristinaa, a part le dò
Repüblegh de Venèzia e de Genua. La prima l'è andada a l'Austria, la segunda al
Piemunt, del qual l'ha següii i destìn sin a l'ünificaziun de l'Itàlia in del
1861. L'è impurtant savè che propri de una citaa ligür, Quartu (vecc cumün e
adess quartee de Genua) l'è partida in del 1860, la spediziun dij Mill de
Garibaldi (che, cumè Mazzini e Mameli, l'era ligür), che l'ha cuntribüii a
cunchestà el Süd del Paes.



https://lmo.wikipedia.org/wiki/Lenguv_indo-europei

I lengu indoeuropej i cumprendan una familia de cent e pü lengu imparentaa tra
lur. Qula familia chì la ciapa drenta quasi tütt i lengu dl'Europa, el nord del
cuntinent indian (Asia del Sud), el plató iranian (Asia del Süd-òvest), e un bel
po de l'Asia central La familia indoeuropea la gh'ha el nümer püssè grand de
parlant de tütt i famili linguistich ricunusü, e i so tusann j'hinn parlà da pü
o meno tri miliard de gent.

Al cumprent l'area dii paes ca parlenn una lengua ca la vegn dal latin vulgaar
(leench rumaanz); a inn metüü suratüt in de l'Europa del süd, föra che la
Rumanía e la Muldavia. I grandi lench neulatin a hinn l'italian, ul spagnöö
(castejan), ul frances, ul purtughes e ul rümen. I lench neulatin a hinn parlaa
in di chii paes chì, püü un quaj tocch de olter staat: ul Belgi meridiunal
(cjamaa anca Valonia), un quaj cumün in de la penisula de l'Istria in Cruazia, i
cantuni Grisgjun e Tisin in Svízzera e un quaj sit in Ungaría indué sa parla ul
rümen. In part a lur gh'inn dii lench ca gh'hann no ul status de lench uficjaj,
ma a hinn dumé lench regjunaj:

Chel grupp chì al tegn deent tüta l'Europa de nurdovest e un tocch de quela
central. Ul gross de l'Europa germanica l'è de religjun prutestant, anca se in
del süüt de la regjun (Baviera, Austria, Svízzera) sa prufessa la religjun
catolica L'area germanica la quata la Germania, la Danimarca, la Svezzia, la
Nurvegja, la Finlandia (dumé i cumün ca parlen ul svedees), l'Islànda, i isul
Faroer, i Paes Bass, un tocch del Belgju (la regjun dii Fiander), l'Austria, la
Svízzera tudesca, i dü isul britanich. In dii sécul indree un badalücch de
tudesch a inn naa a vif in de la Rüssia e in del Kazakhstan: adess a furmen ul
grupp dii tudesch del Volga; ul tudesch l'è parlaa anca da i abitaant del Süüt
Tiröö, in de l'Itàlia del nòort. Dii dialett de urigin germanica a inn parlaa in
part de la Francja (Alsazzia, regjun de la Musela, Lurena), in del Lüssemburg
(lezeburjeesh); una quaj cumünitaa germanofuna la gh'è anca in Itàlia, in dii
Dulumiit e in sü l'altupiaan de Asiach. Olter leench regjunaj germanich a inn
duperaa in Germania (l'Alemann, ul voolt tudesch. ul frisun). Una lengua
curiusa, in del muunt germanich, a l'è l'yiddish: l'è una derivazziun del voolt
tudesch, duperada da i gjüdee de l'Europa de l'est; la sa scriff cunt l'alfabet
gjüdaich.

In part a chii leench uficjaj chì, recugnussüü a livell nazziunaal, sa pöden
incuntrà anca dii leench regjunaj, minga uficjaj, cumé ul cassübian (parlaa in
de la regjun de la Pumerania in Pulònia) e ul surab, parlaa in d'un quaj cantun
de la Germania de l'est.

Ga fann part un pu' de leench, parlaa in de la zona dii isul britanich; chii
leench chì g'ann minga ul status de leench uficjaj. I leench celtich a inn i
leench Gaelich (parlaa in Irlanda, Scozzia, Galess, isul del Canaal, Curnuvaja)
e ul bretun (parlaa in Francja, in de la regjun de la Bretagna).



https://lmo.wikipedia.org/wiki/Lengua_norn

El norn l'era ona lengua germanega settentrional. L'era parlada, almanch fina a
la metaa del XIX secol, in di isoi Shetland e Orcadi. A l'era rivada lainscì
cont i Vichingh, e la derivava de la lengua norrena; per 'sta reson a l'era
compagna de l'islandes e del faroves. El par che l'ha influenzaa anca el gaelich
e 'l scots. L'ha scominciaa a descomparì in del XVIII secol; l'ultem che l'era
bon de parlalla l'era el scior Walter Sutherland (del paes de Skaw, in de
l'isola de Unst), che l'è mort in del 1850. El lenguista danes Jakob Jakobsen
(1864-1918) l'è staa bon de studià quell che ghe restava de la lengua norn per
via di testimonianz de on quai veggett in gir per i Shetland, e cont el regoeuj
i paroll che i restaven denter al dialett scots local.

Favor i ir i chimrie, helleur ir i nam thite, gilla cosdum thite cumma, veya
thine mota vara gort, o yurn sinna gort i chimrie. Ga vus da on da dalight brow
vora, firgive vus sinna vora sin vee firgive sindara mutha vus, iyv vus ye i
tumtation min delivera vus fro olt ilt, amen.



https://lmo.wikipedia.org/wiki/Legnan

Legnan, o anca Lignàn (Legnano in Italian; Ligni in Todesch antich; Ledegnanum
in Latin) l'è on comun de la Provincia de Milan con 60 262 abitant. Se troeuva
pussee a nòrd de Milan e l'è bagnada de l'Uluna. A Legnan l'ha avuu loeugh ona
famosa bataja tra l'imperador Federich I de Hohenstaufen e i comun lombard (29
magg 1176). A causa de la vitòria che l'ha avuu la Lega Lombarda, Legnan l'è
l'unega cittaa italiana, insema a Roma, a vess citada intel inn nazional de
l'Italia:

El territòri de Legnan l'è vun dij pussee sviluppaa e industrializaa in tuta
l'Euròpa. El confina con Busti Grandi, in Provincia de Vares, e infatt i dialett
dij duu paes hinn simel e on poo different dij alter varietaa del Lombard.

El nòmm de Legnan forsì el vegn de Liciniacum, nòmm daa in onor del consul roman
Luci Licini Crass.

Tucc i agn a Legnan gh'è la festa del Palio di contrad. I contrad hinn:
-Lignarel -Sant'Erasmo -Flora -Sant'Ambroeus -San Bernardino -San Magno -San
Martino -San Domenigo



https://lmo.wikipedia.org/wiki/Lambraa

Lambraa (Lambrate) a l'è on quarter de Milan, a 5 chilometer a nord-est del
center, foeura de la cerchia ferroviaria. A l'è compres in de la zona 3. El nòmm
el vegn del fiumm Lamber, che ghe passa arent.

La storia de Lambraa l'è ligada a quella de Milan: probabilment ai temp di Roman
a l'era el sò port fluviali. Quand Milan l'è staa traa giò in del 1162 del
Barbarossa, Lambraa l'è staa el sit indè che hinn staa esiliaa quei che viveva
in di rion de Porta Oriental e Porta Noeuva. I milanes hinn restaa lì confina
fina al 1167. Al temp l'eva staa nominaa borgh imperial e 'l partegniva a la
Piev de Segraa. Con la dominazion spagnoeula el borgh l'è diventaa on feud. Cont
el rivà di armad del Napoleon a Milan, Lambraa l'è diventaa on comun depersè (a
part in del period 1808-1816, in del qual a l'è stada taccaa a Milan). La fusion
definitiva cont el capploeugh lombard a l'è avvegnuda domà in del 1923.

Inoltra gh'eren vint frazion, trai quai la gh'è l'Ortiga, renduda famosa per la
canzon del Walter Valdi Faceva il Palo. A Lambraa gh'è anca ona fermada de la
linea 2 de la metropolitana milanesa e ona stazion ferroviaria, la terza pussee
granda de Milan dòpo quella Central e quella de Pòrta Garibaldi.

Cassina Cason, Casorett, Cassina Rosa, Cavrian, Cassina Oppi, Cassina San
Gregori Vegg, Cassina Bettora, Cassina Biblioteca, Cassina Ortiga, Cassina San
Faustin, Cassina Aqua Bella, Villa Landa, Villa La Palazzetta, Molin di Torrett,
Molin Folla, Molin de la Costa, Molin de la Paja, Molin Polverera, Molin
Lavanderia, Ortiga.



https://lmo.wikipedia.org/wiki/L%C3%ADmit_(matem%C3%A0tega)

La noziun da límit l'è bèla-e-intuitiva, malgraa la suva formülaziun astrata.
Per dànn una introdüzziun sémplis, a-parlaremm chí dumà dal cas di sequenz(i) da
nümer reaal e da chel di funziun reaal a una variàbil reaal.

I sequenz(i) a-inn i funziun cun dumini da definiziun N {\displaystyle \mathbb
{N} \,\!} , u, di voeult Z {\displaystyle \mathbb {Z} \,\!} (suratütt in analisa
da Fourier). Chí a-tra(c)taremm dumà ul prim cas. Cunsideraa che ogni nümer
inter l-è isulaa, là sa cunsídera nò l’idéa da límit da la sequenza: l'esist, da
fatt, dumà la suva valur. Ind altri paroll, sa-poeu nò acustàss a n ∈ N
{\displaystyle n\in \mathbb {N} } per mezz da diferent punt in N {\displaystyle
N} . Cunsideremm dunca dumà la noziun da límit per n → + ∞ {\displaystyle n\to
+\infty } ; le cjamaremm -bell'e sémplis- « límit da la sequenza».

n ≥ N 0   ⇒ l − ϵ ≤ u n ≤ l + ϵ {\displaystyle n\geq N_{0}\ \Rightarrow
l-\epsilon \leq u_{n}\leq l+\epsilon \,\!}

Sa-scriif alura lim ( u n ) = l {\displaystyle \lim(u_{n})=l\,\!} , e sa-dis che
( u n ) {\displaystyle (u_{n})\,\!} al-tend (u anca cunverg) a l {\displaystyle
l\,\!} .

Una sequenza a(d)metent un límit finii l'è cjamada cunvergent. Al-var ul teorema
seguent: Ogni sequenza convergent l'è limitada.

A) + ∞ {\displaystyle +\infty \,} e B) − ∞ {\displaystyle -\infty \,} . Per ogni
«söja da toleranza» M > 0 {\displaystyle M>0\,\!} al-cuventa che al sia pussíbil
truvà un « nümer inter da cunfidenza » N 0 ∈ N {\displaystyle N_{0}\in \mathbb
{N} \,\!} a partí dal qual i valur da | ( u n ) | {\displaystyle \vert
(u_{n})\vert \,} síen püssee grandi che M {\displaystyle M\,\!} e i ( u n )
{\displaystyle (u_{n})\,} se mantègnen positiif -int ul cas A)- e negatiif -int
ul cas B)-:

Al cuventa anca, int ul cas A) n ≥ N 0   ⇒ u n > 0 {\displaystyle n\geq N_{0}\
\Rightarrow u_{n}>0\,\!} e, int ul cas B) n ≥ N 0   ⇒ u n < 0 {\displaystyle
n\geq N_{0}\ \Rightarrow u_{n}<0\,\!} .

Sa-dis alura che ( u n ) {\displaystyle (u_{n})\,\!} al-tend (u diverg) a: A) +
∞ {\displaystyle +\infty \,\!} , B) − ∞ {\displaystyle -\infty \,\!} .

NB: Sa-parla da sequenza convergent dumà quaand chela sequenza-lí l'a(d)met un
límit finii, da sequenza divergent int i cas A) e B), da sequenza indeterminada
in tücc i òlter cas.

NB: Sa-poeu anca parlà da límit ∞ {\displaystyle \infty \,\!} quaand lim 1 ( u n
) = 0 {\displaystyle \lim {1 \over (u_{n})}=0} . Ches-chí al-resüm i cas A) e B)
e, anca ben, ul cas n ≥ N 0   ⇒ | u n | ≥ M {\displaystyle n\geq N_{0}\
\Rightarrow \vert u_{n}\vert \geq M\,\!} e però i ( u n ) {\displaystyle
(u_{n})} pòden cambià segn da manera arbitrària.

Sa-parla da süb-sequenza, u da sequenza extracta, da la sequenza ( u n )
{\displaystyle (u_{n})\,\!} quaand sa-scerníssen "dumà di" element da ( u n )
{\displaystyle (u_{n})\,\!} : inscí sa-cunsídera dumà una part da l'informaziun.
L'esempi ul püssee clàssic l-è chel di süb-sequenz(i) ( u 2 n ) {\displaystyle
(u_{2n})\,\!} di tèrmin da sitt pari, e ( u 2 n + 1 ) {\displaystyle
(u_{2n+1})\,\!} di tèrmin da sitt díspari. Püssee generalment, sa-designa cunt
ul tèrmin « estrazziun » ogni aplicaziun ϕ   :   N → N {\displaystyle \phi \ :\
\mathbb {N} \rightarrow \mathbb {N} \,\!} stregjament cressent. Alura una
süb-sequenza l'è una sequenza da la forma ( u ϕ ( n ) ) {\displaystyle (u_{\phi
(n)})\,\!} .

Una proprietaa important l'è che una sequenza ( u n ) {\displaystyle
(u_{n})\,\!} a(d)met límit (finii u infinii) si e dumà si ogni süb-sequenza ( u
ϕ ( n ) ) {\displaystyle (u_{\phi (n)})\,\!} a(d)met l'istess límit.

L'operaziun da passagg al límit l-è linear int ul sentüü seguent : si x n
{\displaystyle x_{n}} e y n {\displaystyle y_{n}} a-inn di sequenz(i) reaal
convergent, tal che lim n → ∞ x n = L {\displaystyle \lim _{n\to \infty
}x_{n}=L} e lim n → ∞ y n = P {\displaystyle \lim _{n\to \infty }y_{n}=P} ,
alura anca la sequenza x n + y n {\displaystyle x_{n}+y_{n}} l'è convergent e la
gh-ha per límit L + P {\displaystyle L+P} . Si a {\displaystyle a} l-è un nümer
reaal, alura la sequenza a ⋅ x n {\displaystyle a\cdot x_{n}} l’è convergent cun
límit a L {\displaystyle aL} . Inscí, ul conjunt??? C da tüti i sequenz(i) reaal
convergent l-è un spazi vectorial reaal e l'operaziun da passagg al límit l-è
una forma linear reaal sura C. Anca, la sequenza x n ⋅ y n {\displaystyle
x_{n}\cdot y_{n}} l’è convergent cun límit LP. Dunca ul spazi ve(c)torial C l-è
da fatt un'algebra reaal. Si P l-è nò 0, alura sa-poeu truvà N ∈ N
{\displaystyle N\in {\mathbb {N} }} tal che la sequenza x n + y n , n ≥ N
{\displaystyle x_{n}+y_{n},\quad n\geq N} l'è ben definida e cunvergent cun
límit L / P {\displaystyle L/P} .

Ogni sequenza cunvergeent l'è limitada, cunsideraa che tücc i tèrmin (salvaa un
nümer finii), a-inn deent un interval intorn al límit. Si (xn) l'è una sequenza
da nümer reaal, limitada da sura e cresseent -u anca limitada da bass e
decresseent-, alura l-è necessariament convergeent.

Ogni sequenza da Cauchy da nümer reaal l'è convergeent, u, püssee sémplis: ul
conjunt??? di nümer reaal l-è cumplet.

Si f {\displaystyle f\,\!} l'è una funziun reaal da variàbil reaal e a
{\displaystyle a\,\!} un punt dal dumini da definiziun da f, sa-dis che l ∈ R
{\displaystyle l\in \mathbb {R} \,\!} l-è ul límit da f {\displaystyle f\,\!} in
a {\displaystyle a\,\!} si :

In símbul: a − δ ≤ x ≤ a + δ   ⇒   l − ϵ ≤ f ( x ) ≤ l + ϵ {\displaystyle
a-\delta \leq x\leq a+\delta \ \Rightarrow \ l-\epsilon \leq f(x)\leq l+\epsilon
}

Ind altri paroll, sa-poeu fà f ( x ) {\displaystyle f(x)\,\!} tant vesin a l
{\displaystyle l\,\!} quaand sa-voeur, sura un interval -si assee piscin-,
intorn a a {\displaystyle a\,\!} .

In chest cas-chí, sa-scriif lim x → a f ( x ) = l {\displaystyle \lim _{x\to
a}f(x)=l\,\!} .

A poeu anca süced che, int ul punt a {\displaystyle a\,\!} , la funziun f
{\displaystyle f\,\!} la gh-hàbja nò límit finii, ma infinii. Ches-chí a-voeur
dí che, acustand-u-s a a {\displaystyle a\,\!} la valur da f {\displaystyle
f\,\!} "s'acosta" a + ∞ {\displaystyle +\infty \,\!} u a − ∞ {\displaystyle
-\infty \,\!} id est, al-deventa graant quaand sa-voeur in valur absolüda e
sa-mantegn da segn positiif (cas da + ∞ {\displaystyle +\infty \,\!} ) u
negatiif ( − ∞ {\displaystyle -\infty \,\!} ).

La formülaziun matemàtica l'è alura la segueent : per ogni «söja da toleranza» M
> 0 {\displaystyle M>0\,\!} sa-poeu truvà un « descart da confidenza » δ > 0
{\displaystyle \delta >0\,\!} tal che, quaand x {\displaystyle x\,\!} l-è vesin
a a {\displaystyle a\,\!} per manch da δ {\displaystyle \delta \,\!} , alura | f
( x ) | {\displaystyle \vert f(x)\vert \,\!} l-è püssee graant che M
{\displaystyle M\,\!} e f {\displaystyle f\!} sa-mantegn da segn costant: a − δ
≤ x ≤ a + δ   ⇒ |   f ( x ) | ≥ M {\displaystyle a-\delta \leq x\leq a+\delta \
\Rightarrow \vert \ f(x)\vert \geq M} e: f ( x ) > 0 {\displaystyle f(x)>0} pel
cas dal límit + ∞ {\displaystyle +\infty } , f ( x ) < 0 {\displaystyle f(x)<0}
pel cas dal límit − ∞ {\displaystyle -\infty } .

Ind altri paroll, sa-poeu fà f ( x ) {\displaystyle f(x)\,\!} tant vesin a ± ∞
{\displaystyle \pm \infty } che sa-voeur, sura un interval -si assee piscin-,
intorn a a {\displaystyle a\,\!} .

In chest cas-chí sa-scriif lim x → a f ( x ) = + ∞ {\displaystyle \lim _{x\to
a}f(x)=+\infty \,\!} (u lim x → a f ( x ) = − ∞ {\displaystyle \lim _{x\to
a}f(x)=-\infty \,\!} ).

NB: Anca per i funziun da variàbil reaal, sa-poeu parlà da límit ∞
{\displaystyle \infty \,\!} , quaand lim x → a 1 / f ( x ) = 0 {\displaystyle
\lim _{x\to a}{1/f(x)}=0} . Ches-chí al-resüm i cas ± ∞ {\displaystyle \pm
\infty \,\!} e, anca ben, ul cas che a − δ ≤ x ≤ a + δ   ⇒ |   f ( x ) | ≥ M
{\displaystyle a-\delta \leq x\leq a+\delta \ \Rightarrow \vert \ f(x)\vert \geq
M} però f {\displaystyle f} la-poeu cambià segn da manera arbitrària. Ches-chí
a-poeu minga süced per funziun contínui in ( a − δ , x ) ⋃ ( x , a + δ )
{\displaystyle (a-\delta ,x)\bigcup (x,a+\delta )} .

A-poeu süced anca che ul cumportameent (/kumpòrta'ment/???) local da la funziun
f {\displaystyle f\,\!} al-sia difereent « a manzina » da a {\displaystyle
a\,\!} (i.e. per i x < a {\displaystyle x<a\,\!} ) e « a drita » da a
{\displaystyle a\,\!} (i.e. per i x > a {\displaystyle x>a\,\!} ). Per esempi,
una funziun la-poeu a(d)mett un límit a drita e minga a manzina, u anca a(d)mett
düü límit difereent da ogni coté.

A-semm dunca portaa a introdü(r) i noziun da límit a drita e a manzina ; l'ünica
diferenza cunt i límit « normaj » l'è che la prossimitaa da f ( x )
{\displaystyle f(x)\,\!} cun l {\displaystyle l\,\!} u ± ∞ {\displaystyle \pm
\infty \,\!} l-è dumandada dumà per un coté da a {\displaystyle a\,\!} . I
definiziun e notaziun curespundeent devénten dunca :

Una funziun la-gh-ha un límit in un punt a {\displaystyle a\,\!} si e dumà si
la-gh-ha un límit a manzina l e {\displaystyle l_{e}\,\!} , un límit a drita l d
{\displaystyle l_{d}\,\!} e i düü a-inn istess : l g = l d {\displaystyle
l_{g}=l_{d}\,\!}

Adess cunsideremm ul cumportameent d'una funziun f -definida per ogni x assee
graant in valur absolüda- « ai límit » dal dumini da definiziun, sia quaand x
{\displaystyle x\,\!} al-cress indefinidament (límit in + ∞ {\displaystyle
+\infty } ), sia quaand x {\displaystyle x\,\!} al-decress indefinidament (límit
in − ∞ {\displaystyle -\infty } ).

Sa-poeu notà che, in chest cuntest-chí, la noziun da límit a drita u a manzina
la-gh-ha minga sentüü; da fatt i límit in + ∞ {\displaystyle +\infty } a-inn
sempru di límit à manzina e i límit in − ∞ {\displaystyle -\infty } a-inn sempru
di límit à drita.

A-diremm che la funziun f {\displaystyle f\,\!} a(d)met ul límit finii l
{\displaystyle l\,\!} in + ∞ {\displaystyle +\infty } si f ( x ) {\displaystyle
f(x)\,\!} s'acosta a l {\displaystyle l\,\!} in la mesüra che x {\displaystyle
x\,\!} al-deventa püssee grand (u « al-tend a + ∞ {\displaystyle +\infty \,\!}
 »).

Matematicament, ches-chí al-sa-tradüss per mezz dal fatt che, per ogni « descart
da toleranza » ϵ > 0 {\displaystyle \epsilon >0\,\!} sa-poeu truvà una «söja da
confidenza» M > 0 {\displaystyle M>0\,\!} al da là da la qual la nostra funziun
la-toeu valur deent l'interval da toleranza, da centru l {\displaystyle l\,\!} e
radi ϵ {\displaystyle \epsilon \,\!}  : x ≥ M   ⇒   l − ϵ ≤ f ( x ) ≤ l + ϵ
{\displaystyle x\geq M\ \Rightarrow \ l-\epsilon \leq f(x)\leq l+\epsilon }

Ind altri paroll, sa-poeu fà f ( x ) {\displaystyle f(x)\,\!} tant vesin a l
{\displaystyle l\,\!} che sa-voeur, a partí d'una söja convenieent, i.e. assee
graant.

In chest cas-chí sa-scriif lim x → + ∞ f ( x ) = l {\displaystyle \lim _{x\to
+\infty }f(x)=l\,\!} .

Tütt ches-chí al-s'ada(p)ta facilment al cas dal límit in − ∞ {\displaystyle
-\infty }  : sa-dis che f ( x ) {\displaystyle f(x)\,\!} al-tend a l
{\displaystyle l\,\!} quaand x {\displaystyle x} al-tend a − ∞ {\displaystyle
-\infty } si per un descart ϵ > 0 {\displaystyle \epsilon >0\,\!} sa-poeu truvà
una söja M < 0 {\displaystyle M<0\,\!} tal che : x ≤ M   ⇒   l − ϵ ≤ f ( x ) ≤ l
+ ϵ {\displaystyle x\leq M\ \Rightarrow \ l-\epsilon \leq f(x)\leq l+\epsilon }
e sa-scriverà lim x → − ∞ f ( x ) = l {\displaystyle \lim _{x\to -\infty
}f(x)=l\,\!} .

Diremm che la funziun f {\displaystyle f\,\!} a(d)met ul límit ± ∞
{\displaystyle \pm \infty \,\!} in + ∞ {\displaystyle +\infty } si | f ( x ) |
{\displaystyle \vert f(x)\vert \,\!} al-deventa arbitrariament graant in la
mesüra che x {\displaystyle x\,\!} al-deventa püssee graant (u « al-tend a + ∞
{\displaystyle +\infty \,\!}  »). Da püssee, f ( x ) {\displaystyle f(x)\,\!}
resta da segn positiif ( + ∞ {\displaystyle +\infty \,\!} ) u negatiif ( − ∞
{\displaystyle -\infty \,\!} ) per sti x . La permanenza dal segn l'è minga
dumandada si sa-parla dumà da límit ∞ {\displaystyle \infty \,\!} .

Matematicament, ches-chí sa-tradüss per mezz dal fatt che, per ogni «söja da
toleranza» K > 0 {\displaystyle K>0\,\!} sa-poeu truvà una «söja da confidenza»
M > 0 {\displaystyle M>0\,\!} dopu ul qual la nostra funziun prenderà valur dent
l'interval da toleranza, i.e. ( K , + ∞ ) {\displaystyle (K,+\infty )\,\!} (cas
+ ∞ {\displaystyle +\infty \,\!} ), ( − ∞ , − K ) {\displaystyle (-\infty
,-K)\,\!} (cas − ∞ {\displaystyle -\infty \,\!} ) u ( − ∞ , − K ) ⋃ ( K , + ∞ )
{\displaystyle (-\infty ,-K)\bigcup (K,+\infty )\,\!} (cas ∞ {\displaystyle
\infty \,\!} ).

Ind altri paroll, sa-poeu fà f ( x ) {\displaystyle f(x)\,\!} tant vesin a ± ∞
{\displaystyle \pm \infty \,\!} (u ∞ {\displaystyle \infty \,\!} ) che sa-voeur,
a partí d'una ??? convenieent, i.e. assee graant.

In chest cas-chí sa-scriif lim x → + ∞ f ( x ) = ± ∞ {\displaystyle \lim _{x\to
+\infty }f(x)=\pm \infty \,\!} u lim x → + ∞ f ( x ) = ∞ {\displaystyle \lim
_{x\to +\infty }f(x)=\infty \,\!} .

Tütt ches-chí s'ada(p)ta facilment al cas dal límit in − ∞ {\displaystyle
-\infty }  : diremm che la funziun f {\displaystyle f\,\!} a(d)met ul límit ± ∞
{\displaystyle \pm \infty \,\!} in − ∞ {\displaystyle -\infty } si | f ( x ) |
{\displaystyle \vert f(x)\vert \,\!} al-deventa arbitrariament graant in la
mesüra che x {\displaystyle x\,\!} al-deventa püssee graant in valur absolüda,
ma al-gh-ha segn negatiif (u « al-tend a − ∞ {\displaystyle -\infty \,\!}  »).
Da plüü, f {\displaystyle f\,\!} la-resta cun segn positiif ( + ∞ {\displaystyle
+\infty \,\!} ) u negatiif ( − ∞ {\displaystyle -\infty \,\!} ) per sti x. La
permanenza dal segn l'è minga demandada si sa-parla dumà da límit ∞
{\displaystyle \infty \,\!} .

Matematicament, ches-chí sa-tradüss per mezz dal fatt che, per ogni «söja da
toleranza» K > 0 {\displaystyle K>0\,\!} sa-poeu truvà una «söja da confidenza»
M < 0 {\displaystyle M<0\,\!} prima dal qual la nostra funziun prenderà valur
deent l'interval da toleranza, i.e. ( K , + ∞ ) {\displaystyle (K,+\infty )\,\!}
(cas + ∞ {\displaystyle +\infty \,\!} ), ( − ∞ , − K ) {\displaystyle (-\infty
,-K)\,\!} (cas − ∞ {\displaystyle -\infty \,\!} ) u ( − ∞ , − K ) ⋃ ( K , + ∞ )
{\displaystyle (-\infty ,-K)\bigcup (K,+\infty )\,\!} (cas ∞ {\displaystyle
\infty \,\!} ).

Ind altri paroll, sa-poeu fà f ( x ) {\displaystyle f(x)\,\!} tant vesin a ± ∞
{\displaystyle \pm \infty \,\!} (u ∞ {\displaystyle \infty \,\!} ) che sa-voeur,
a partir d'una söja convenieent, i.e. assee graant.

In chest cas-chí sa-scriif lim x → + ∞ f ( x ) = ± ∞ {\displaystyle \lim _{x\to
+\infty }f(x)=\pm \infty \,\!} u lim x → + ∞ f ( x ) = ∞ {\displaystyle \lim
_{x\to +\infty }f(x)=\infty \,\!} .

L'operaziun da passagg al límit (u al límit a drita/manzina) l'è linear anca per
i funziun da variàbil reaal, ind ul sentüü seguent: al-sia x0 un punt da la
re(c)ta reaal cumpletada, i.e. un nümer reaal finii u ± ∞ {\displaystyle \pm
\infty } . Si f e g a-inn di funziun da variàbil reaal che a(d)meten límit L e P
a x0, alura anca la funziun f+g í a(d)met límit, e chest límit-chí l-è L+P. Si a
l-è un nümer reaal, alura la funziun a f a(d)met límit a x0, e chest límit l-è
aL. Inscí, ul conjunt???

Si f e g a-inn di funziun da variàbil reaal che a(d)meten límit L e P a x0,
alura anca la funziun fg í a(d)met límit, e chest límit l-è LP, inscí ul spazi
ve(c)torial K l-è da fatt un'algebra reaal. Si P l-è minga 0, alura sa-poeu
truvà un interval intorn a x0 indúa f/g l-è ben definida; ul sò límit a x0 l-è
L/P.

Ciaav da la demostraziun: si 0 < x ≤ δ {\displaystyle 0<x\leq \delta } , alura 1
x ≥ 1 δ {\displaystyle {\frac {1}{x}}\geq {\frac {1}{\delta }}} .

Sa-poeu pruvà che lim x → + x 0 f ( x ) = y 0 ⇔ lim n → ∞ f ( u n ) = y 0
{\displaystyle \lim _{x\to +x_{0}}f(x)=y_{0}\Leftrightarrow \lim _{n\to \infty
}f(u_{n})=y_{0}} per ogni sequenza ( u n ) = {\displaystyle (u_{n})=} tal che
lim n → ∞ ( u n ) = x 0 {\displaystyle \lim _{n\to \infty }(u_{n})=x_{0}} , i.e.
per ogni sequenza convergeent a x 0 {\displaystyle x_{0}} .



https://lmo.wikipedia.org/wiki/L%27uomo_che_verr%C3%A0

L’uomo che verrà (L'om che'l vegnarà), l’è un film dal 2009 del Giorgio Diritti
che’l cunta d’la strag de Marsabot. La pelìcula l'è 'ndaia in distribüssión ind
le sale italiane dal 22 genar dal 2010.

El Film l'è stai girad a Radicondoli in pruincia de Siena e in pruincia de
Bulogna, cun un finansiament de 3 milion de euro e cun el 'iüt d'la Rai e dal
Minister par i Ben e le Atività Cultüràl.

Ambientad ind al invern dal 1943, L’uomo che verrà l’è incentrad ins la figüra
de Martina, ‘na fiuleta de vot an che la viu cun i sò suta al Munt Sul, miga
luntan da Bulogna. La picinina l’è l’ünica fiöla de 'na familia de paisan che,
cume tante, la fadiga par campà.

L’an prima, la pìcula l’eva perdüd un fradlin de poch dì e da alura l’ha smiss
de parlà.

Ind el disémbor, la mama l'è rimasta amò incinta. I mes i pàssun, e'l fiulin el
cress ind la pansa d'la màder. Martina la viu ind la speransa che’l butanin el
nassarà nel menter che la guera la mucarà.

Ma i fat i andaran miga insì. La sitüassión la pegiurarà sémpor püssè fin a
quand, ind la not tra el 28 e'l 29 setémbor 1944 el pìcul el vegnarà a la lüs.
Ind el stess mument i tudesch d’le SS i scatenaran ind la zona un rastrelament
sensa precedent, che’l passarà a la storia cume la Strag de Marsabot. Vec, done
e fiulin i saran prima radünàdi in cimiteri, cese e casular e pö massadi sensa
pietà.

Sensa pernsàgh un atim, la fiuleta la ciaparà la cavagna cun el butanin e la
scaparà ind la canònica de don Fornasini, vün di prevost d'la zona.

Il film el finirà cun el riturnu de Martina a la cassina d'la sò famiglia, indùe
la se ciaparà cüra dal fradlin e finalment, cun una canson de nina nana, la
turnarà a parlà.

Anca se ind i titul de cua se dis che i persunag e i fat dal film i en
imaginari, el regista e i scritur, i han cercad da met insema a la mei verità e
finsion. Difati, quaidün di prutagunista d'la pelìcula l'è esistid dabon:

El film l'è stai presentad in cuncurs al Festival Internassiunal del Film de
Ruma dal 2009, indùe l'ha vensüd el March Aureli d'Or dal püblich tame migliur
film e'l Gran Premi d'la Giürìa March Aureli d'Argent. L'ha anca venssüd el
David de Dunatel dal 2010 cume migliur film. Ind al stess cuncurs la pelìcula
dal Giorg Dritti la gh'ha avüd sédos candidadüre, tra i quai quela par la
migliur regìa.

La pelìcula l’è particular parchè l’è staia girada in part in Italian e Tudesch,
ma suratüt ind el dialet bulugnes.

Cun L’uomo che verrà, el Giorg Diritti l'è turnad a cunfruntass cun le lengue
minuritarie, dopu che, ind al 2005 l’eva esurdid cun E l'aura fai son vir,
pelìcula girada in ucitan, frances e Italian che l’ha vensüd 36 premi in gir par
al mund.

El film, destribüìd mal, l’era diventad un casu nassiunal, parchè l’era rimast
in prugramassion al Cinema Mexico de Milan par püssè d'un an e mes.

La storia l'è staia scrivüda dal stess regista cun Giovanni Galavotti e Tania
Pedroni.

Ind el cast di atur i gh’en Alba Rohrwacher, Maya Sansa, Claudio Casadio, Greta
Zuccheri Montanari, Stefano Bicocchi, Eleonora Mazzoni, Orfeo Orlando, Diego
Pagotto, Tom Sommerlatte e Raffaele Zabban.



https://lmo.wikipedia.org/wiki/Koin%C3%A9_ticinesa

La Koinè ticinesa o püssè pupularment Dialet de la feruvia l'è 'na varietà de la
lengua lumbarda ucidentala parlada in del Canton Tesin e druvada anca di parlant
di dialet lucai (in particular quei che a divergen de l'istessa koinè, per
esempi el dialet de la val Leventina), quand che i cumunichen cun parlant de
olter dialet del Tesin, di Cantun Grisgiun, del Piemunt o de l'istessa
Lumbardia.

La parlada l'è 'na spece de lengua franca nassüda a la fin dal 1800, quand l'è
staia dervüda la linea feruviaria dal San Gutard. I feruvié, ca i gh'even bisogn
de capì e de fass capì da tüti, i han finì par creà 'na lengua cumün fra Airö e
Ciass, 'na mistüra fra le parlade dei center magiur dal Tesin cume Lügan,
Belinzuna e Lucarn, che la murbidiva tüte le particularità lessical dai dialet
lucal. In de la koiné ticinesa l'è forta anca l'inflüensa dal dialet meneghin e
suratüt de quel cumasch.

El dialet de la feruvia l'è a la bas dal ticines mudern druà in de le
trasmission in dialet de la television de la Svissera taliana, in particular da
Yor Milano. La koinè l'è staia anca druada par dupià en lumbard el film de John
Ford, The Searchers, con el titul de Se ta cati ta copi.



https://lmo.wikipedia.org/wiki/Kobane

Kobanê o Kobanî (ciamàda in àrabo ach Ayn al-Arab) l’è öna sità cùrda che la se
tróa in del nòrt de la Sìria söl cunfì co la Türchìa. In del 2004 la gh’éra
44.821 abitàncc, quàze töcc Curdi (89%) con öna quach de àrabi (5%), de türchi
(5%) e de arméni (1%).

La sità l’è nasìda ‘ntùren a la stasiù di tréni tiràda ‘n pé in del 1912 da la
‘mpréza todèsca Koban Railway Company sö la lìnea che la ména a Bagdad. I cùrdi
alùra i à tacàt a fà sö di cà ‘ntùren a la stasiù, pò i è riàcc in del 1915 i
arméni che i scapàa dal genocìdio ‘n Türchia. A la metà del sécol XX i gh’éra ‘n
Kobane 3 céze arména, ma quàze tócc i arméni in di agn ’60 del sécol XX i è
‘ndàcc a stà in de la Repüblica Socialista Soviètica de l’Arménia.

Dòpo che l’è s-ciopàda fò la guèra civìl in Sìria i Unità de Protesiù Popolàr
cùrde, ol Yekîneyên Parastina Gel o YPG, i à ciapàt la sità ol 19 de löi del
2013 e i spéra de rènt indipendènt chèsto tòch de Kurdistàn che ‘l se tróa ‘n
Siria. Ol 02 de löi del 2014 la sità l’è stàcia tacàda dal Istàt Islamèch del
Irak e del Levante, alùra i cùrdi i è scapàcc in Türchia e in de la sità l’è
stàcia guèra stràda per stràda tra i peshmerga cùrdi e chèi de l’Isis.



https://lmo.wikipedia.org/wiki/Katowice

Katowice (parnúnzia: [katɔ'vʲitsɛ] (Cech: Katovice, Tudeesch: Kattowitz;
Slesian: Katowicy) l'è la décima citaa plüü granda da Pulònia, inscí cuma la
capitala da la resgjun da Silèsia, al süüt da la Pulònia, a la vora di valdej
Kłodnica e Rawa. Chesta citaa-chí l'è vün di principaj céntar indüstriaal da
Pulònia, e la citaa la plüü impurtaant da la Zona indüstriala da la Alta
Silèsia, una megalòpoli da 3.487.000 abitaant (2001).

L'àrea intuurn a Katowice, l'Olta Silésia, a l'è stada abitada da Silesiaan
ètnich finn daj primm sécuj. L'è stada da prima guvernada da la dinastía
Pulunesa di Piaast finn a l'estinziun, burlaant dopu int i dumini di Asbüürgh.
La citaa medésima l'è stada fundada íntal sécul 19, una períuda in la quaal
l'àrea l'era sota al dumini Prüssian, e Katowice l'a gagnaa ul status da citaa
íntal 1865. Abitada principalmeent da Tudeesch, Silesian, Gjüiif e Pulunees,
Katowice l'è deventada paart da la Secunda Repüblica Pulunesa grazzia aj
Powstania śląskie (videe anca, in Inglees: Silesian Uprisings), intra 1918 e
1921. L'àrea l'è stada dividüda da una cumussiun alliada, lassaant Kattowitz dal
custaa Pulunees, cunt una autunumía impurtaant. La citaa l'a fiurii grazzia a un
laarg depòsit da mineraal int i muntaagn vesinn. Una esensiva cressüda da la
citaa la dependeva sü l'estrazziun dal carbun e i indüstrii da l'azzaal,
scumenzaant düraant la revulüzziun indüstriala. Da receent, grazzia a di refuurm
ecunòmich, a gh'è staa un despiazzameent da l'indüstria pesaant veers ul setuur
terziari. Intra 1953-1956 Katowicw l'è stada reanuminada Stalinogród daj
Cumüniist Pulunees. Un bell puu da dagn eculògich i-è staa faa düraant ul
guveern cumünista, però di cambi receent aj regulameent, prucedüür e pulítich
i-a faa turná indree la plüpaart di dagn.



https://lmo.wikipedia.org/wiki/Juglans_regia

Ol Juglans regia (in Bergamàsch, in Bresà e Lumbard Ucidental: Nus;), specie de
la famèa di Juglandaceae, lè öna pianta ólta fina a 25 méter, che la é da l'Asia
Minùr e l'è stacia portada 'n Euròpa e l'è cultiada per i sò fröcc e suradetöt
per la sò lègna.

De sólet con 7 foiuline, a furma de öf, ma 'mpó a pónta e co l'òrlo intréch; la
fòia compòsta l'è lónga fina a 40 ghèi e l'è bèla érda quando l'è cresida, ma
apéna la böta i foiuline i gh'à ü culùr ért - rós.

Ol Nus l'è monòico, cioè 'l gh'à di fiùr dóma maschìi e di fiùr dóma feminìi sö
la stèsa pianta. Piö che de fiùr maschìl gh'è de parlà de 'nfiurescènsa maschìl,
ön insèma de tace fiùr maschìi. L'infiurescenza del nùs l'è ü gèner particulàr
de spiga, l'è öna spiga che la pènt in zó 'nvèce de sta sö drécia come 'n del
formét e l'è ciamada amènto. L'è töta érda, lónga fina a dés ghèi e la böta
prima di fòie o 'nsèma a i fòie.

I fröcc (i nus) i si a maia, i è grancc piö o méno compàgn d'ün öf, i è de culùr
prima ért e pò sèmper piö scùr de manimà che i marüda; tiràt vià la rösca scüra,
la signa fò la nus col sò gös de lègn de spàca per tirà fò 'l gaöm che l'è chèl
che s'maia.

Ol Nus l'è mia de confónt col Nus americà o Nus nìgher, che l'è 'l Juglans
nigra, che l'è ün ótra spéce ach se 'mpó la ghe sömèa al Nus.



https://lmo.wikipedia.org/wiki/John_Lindley

John Lindley (8 de febrér del 1799 — 1 de Noèmber del 1865) l'è stàt en botànic
inglés.

Lindley l'è nasìt a Catton, arènt a Norwich, 'n Inghiltèra, endóche sò pàder,
George Lindley, autùr de A Guide to the Orchard and Kitchen Garden, el gh'ìa 'n
vivàio. El g'ha cuminciàt a stüdià a la Norwich Grammar School. La sò prìma
püblicasiù, 'ndèl 1819, l'è stàda 'na tradusiù de l'Analyse du fruit de L. C. M.
Richard. L'an dòpo 'l g'ha püblicàt la Monographia Rosarum, con dét 'na
descrisiù de spéci nöe, coredàda de dizègn che 'l gh'ìa fàt lü stès. Endèl 1821
'l püblica amò dò òpere: Monographia Digitalium e Observations on Pomaceae come
contribùta a la Linnean Society. Póc dòpo 'l và a stà a Lóndra, edóche 'l vé töt
dét de John Claudius Loudon cól còmpet de scrìer la part descritìva de
l'Encyclopaedia of Plants.

Endèl lauràga dré a chèsta òpera, che la sarà completàda 'ndèl 1829, e dòpo ìga
stüdiàt i mòdei descritìf dei caràter distintìf, el se convèns de la süperiorità
del sistéma "natüràl" de Antoine Laurent de Jussieu, cioè 'n sistéma che 'l
riflitìa 'l gran desègn de la natüra en contrapuzisiù col sistéma "artificial"
chel 'l Linèo 'l dopràa endèl'Encyclopaedia. Le sò edèe le vegnarà aplicàde
'ndèl A Synopsis of British Flora, arranged according to the Natural Order
(1829) e 'ndèl in An Introduction to the Natural System of Botany (1831).

Endèl 1829 Lindley, che zà del 1822 l'ìa stat segretàre asistènt de
l'Horticultural Society, l'è stat numinàt titulàr de la càtedra de botànica de
l'University College de Lóndra, tìtol che 'l g'ha mantignìt enfìna al 1860; el
g'ha apò ambiàt a tègner dèle conferènse sö quistiù botàniche a pàrter del 1831
al Royal Institution, e del 1836 al Chelsea Physic Garden.

Lindley el g'ha discriìt le piànte che Thomas Livingstone Mitchell el gh'ìa
catàt sö 'ndèle sò spedisiù del 1838, e 'l g'ha scriìt 'na apendìce al Botanical
Register del 1839 endóche 'l g'ha discriìt le piànte troàde del James Drummond e
de la Georgiana Molloy de la Swan River Colony endèl'Australia ucidentàla. El
g'ha ìt 'na part importànta endèla asegnasiù a Charles Moore de la Diresiù del
Sydney Botanical Gardens.

Come profesùr el g'ha scriìt divèrse òpere scintìfiche e popolàre, e pò 'l g'hà
apò contribüìt mìa póc al Botanical Register, del quàl l'è stàt editùr per
divèrsi agn, e al The Gardeners' Chronicle, endèl qual el g'ha ìt l'encàric de
cürà 'l deartimàt orticültüràl a pàrter del 1841. L'è stàt sòcio de la Royal
Society, de la Linnean Society e de la Geological Society. L'è mórt endèla sò cà
a Bedford Park arènt al Turnham Green.

Sò fiöl Nathaniel Lindley el g'ha ciapàt la cariéra de giüdes e 'l g'ha utignìt
el tìtol de Barù.

Endèl 1841, ensèma a Joseph Paxton, Charles Wentworth Dilke e William Bradbury
el g'ha fondàt el Gardeners' Chronicle e l'è dientàt el prim editùr.



https://lmo.wikipedia.org/wiki/Jauer

El Jauer l'è 'l dialet rumancc che 'l ven parlaa tradiziunalment in la Val
Munastee 'me lengua magiuritaria. El sò nom el ven dal son "jau", una
carateristiga de la Val Munastee e del paes de Zernez (Bassa Engadina) in la
furma "jo". In del rest de l'Engadina dröven "eu" o "eau". I abitant de la Val
Munastee han 'me nom ils jauers", ciuè quei che se ciamen "jau".

El jauer l'ha mai svilüpaa una lengua de scritüra. In di scoll, fina a l'an
2008, el veniva insegnaa dumà el vallader. Dal 2009 pö la ven druvada la lengua
ünificada del Rumantsch Grischun per i ducüment scrit, cumünicaziun de
l'aministraziun e in la scola. In del 2007 el ven föra el prim codes scrit per
el jauer, cul liber Dschon Uein id atras istorias grischunas (ciuè John Wayne e
alter stori grisonn) del sciur Plinio Meyer. El liber l'è staa pübligaa 'me
audiuliber legiüü da Plinio Meyer medem.

El jauer, insema cul vallader e 'l puter, el furma el ram ladin de la lengua
rumancia. La cumünicaziun tra i varietà di trii idioma la se fa senza tropi
prublema. Un trat carateristigh del jauer l'è l'acentüaziun de quei verb che in
del rest de la Rumancia finissen cun la desinenza -ar acentüada. In la Val
Munastee quei verb vegnen acentüaa in sü la penültima silaba, e la desinenza la
ven indebulida cul diventà -er. Per esempi el verb rumancc guardár el ven
guárder. Un'altra carateristiga, che se pò vedè suratüt in cumparaziun cul
vallader, l'è la prunüncia de la silaba -an, acentüada 'me -aun (es. rumantsch
=> rumauntsch). 'Sti dò carateristigh s'ünissen in del verb cháunter (ciuè
cantà), che in del vallader l'è prunünciaa chantár.



https://lmo.wikipedia.org/wiki/Ip%C3%B2tesi_dal_cunt%C3%ADn%C3%BC

El Georg Cantor, metend in piaza la teuria assiumatega di cungiunt, el definiss
i cardinaj di cungiunt infinii, che 'l ciama alura nümer trasfinii, in del fin
de cumparà i diferent infinii. A misüra de la furmaziun de la sua teuria, el
riva a cumparà i cardinaj de N {\displaystyle \mathbb {N} } , che 'l curespund
al cüntàbil, e de R {\displaystyle \mathbb {R} } , che 'l curespund al cuntinü.
Inscì, a travers de la sua ipotesi sül cuntinü, el Cantor el «gerarchiza» quest
diferent transfinii, però, rivandu minga a demustrà la sua ipotesi. El cuventarà
specià el 1960 per savè che la fa part di prupusiziun indecidibel de la teuria
di cungiunt. Mustrandu d’altra manera l'impurtanza che i matematich ghe veden,
questa ipotesi la figüra in scima a la lista di 23 prublema de Hilbert.

Se 'l definiss ℵ 0 {\displaystyle \aleph _{0}} (alef zeru) cume 'l cardinal de N
{\displaystyle \mathbb {N} } . El sia ℵ {\displaystyle \aleph } el cardinal de R
{\displaystyle \mathbb {R} } nutaa üsüalament 2 ℵ 0 {\displaystyle 2^{\aleph
_{0}}} . El sia ℵ 1 {\displaystyle \aleph _{1}} el püssee petit cardinal
stregiament süperiur a ℵ 0 {\displaystyle \aleph _{0}} , l'ipotesi del cuntinü
la deciara che 2 ℵ 0 = ℵ 1 {\displaystyle 2^{\aleph _{0}}=\aleph _{1}} . In
d'alter termin, quest chì el significa che l'esist minga di cungiunt infinii dai
quaj el cardinal l'è stregiament cumpres intra el cardinal de N {\displaystyle
\mathbb {N} } e quel de R {\displaystyle \mathbb {R} } . Se passa dunca dal
cüntabil (u discret), al cuntínü, fasendu noma un sbaalz.

El Kurt Gödel l'ha mustraa in del 1938 che giuntà l'ipòtesi del cuntinü a la
teuria di cungiunt, definida per esempi dai assioma de Zermelo-Fraenkel, al
cambiava per nagot la cunsistenza da questa teuria, anca se se 'l giunta
l'assioma da la scernida.

Infin, el Paul Cohen a l'ha mustraa in del 1963 che l'ipotesi del cuntinü a
l'era minga demustrabila in de la teuria di cungiunt basada süj assioma de
Zermelo-Fraenkel. L’è dunca independenta da la teuría di cungjuunt.

L'ipotesi generalizada del cuntinü la deciara che a l'esist minga di cungiunt
daj quaj el cardinal a l'è stregiaeent cumpres intra ℵ α {\displaystyle \aleph
_{\alpha }} e 2 ℵ α {\displaystyle 2^{\aleph _{\alpha }}} , α {\displaystyle
\alpha } percurend i urdinaj e 2 ℵ {\displaystyle 2^{\aleph }} vesend el
cardinal del cungiunt dai part d'un cungiunt de cardinal ℵ {\displaystyle \aleph
} .

Se gh'avariss alura 2 ℵ α = ℵ α + 1 {\displaystyle 2^{\aleph _{\alpha }}=\aleph
_{\alpha +1}}  : el ghe sariss nagot intra un cardinal e 'l cungiunt dai sò
part, a manch de bigeziun. Anca questa ipotesi a l'è un indecidibil, segund i
lavurà de Gödel e Cohen.



https://lmo.wikipedia.org/wiki/Intra

Intra (in del vegg dialett ['intrɛ]; anca in italian Intra) l'è vun di duu
center principai de la città de Verbania. El rion el se troeuva in su la riva
del Lagh Magior (del sò port partissen i batei per Laven, in su la sponda
lombarda) e 'l confina a sud con Palanza: i duu center hinn separaa del cors del
riaa San Bernardin. A nord, inscambi, l'è bagnada del riaa San Gioann. El sò
patron l'è San Vitor.

Abitada giamò in de l'età antiga, in del Medioev l'è partegnuda ai cont de
Biandraa. In del 1220 l'è passada in di man del vescov de Novara: quell lì l'ha
miss in pee i fortificazzion in su la riva (che al dì d'incoeu i gh'è pu). Sotta
el domini di Viscont, in del 1339 l'ha otegnuu i sò diritt comunai. Poeu Intra
l'è stada on feud di Boromee, che hann mantegnuu la soa influenza sotta i
Spagnoeu e sotta i Savoja. In del 1927 gh'è staa taccaa i comun de Zovrall e
Trobas, e in del 1929 l'è stada la voeulta de Uncc. In del 1939 l'è stada
taccada a Palanza in del noeuv comun de Verbania.



https://lmo.wikipedia.org/wiki/Innsbruck

Innsbruck (Innschbrugg u Innschbruckh in Tirules; Puntina in Rumanc; Pons Æni in
Latin; Inomost in sluven) a l'è una cità de l'Austria de passa 120,000 abitant.
A l'è la capital del stat del Tirol e, dopu de Viena, Graz, Linz e Salisburgh, a
l'è vüna di cità püssee grand de l'Austria.

El nom Innsbruck 'l vegn del Tirules Innschbrugg, ciuè Brugg(n), che'l vör dì
punt, e Innsch che'l vör dì del fiüm Inn, e alura 'l vör dì Punt de l'Inn, Punt
sura l'Inn, u Punt in sü l'Inn.

I rèscc piö antìch che gh'è stat troàt i sögerés che la zòna l'ìa abitàda zamò
al prensépe de l'età de la préda. L'ezistènsa amò 'ncö de topònim de urìgin
pre-romàna la fà pensà che la zòna la sàpe stàda abitàda de alùra sènsa
interusiù. Endel sècol IV i g'ha fat sö 'na stasiù del ezèrcit che i ciamàa
Veldidena (el topònim l'è scamèàt enfìna ai nòst dé sóta la fùrma de Wilten che
l'è 'n quartér de Innsbruck) de le bànde de Oenipons, per protèger la stràda
comerciàla che de Verùna la portàa a Augusta Vindilicorum (Augsburg) endela
pruvìncia de la Raetia per el pas del Brènero.

La prìma mensiù de Innsbruck la remónta al nòm Oeni Pontum o Oeni Pons che l'è
la fùrma latìna che öl dì put (pons) söl Inn (Oenus). La zòna difàti l'ìa
'mportànte perchè l'ìa 'n pónt de streersamènt del Inn.

I cónt de Andechs i g'ha crumpàt la cità endel 1180. Endel 1248 la cità l'è
pasàda 'ndele mà dei cóncc del Tiröl. El stèma de la cità el reprezènta 'na
vìsta de l'alt del put söl fiöm, e l'è dopràt alméno del 1267. La vìa che la
pasàa el Brènero l'ìa apò alùra giöna de le vìe de cumunicasiù piö 'mportànte e
fàcii 'ntra 'l sud e 'l nòrd de le Alpi. La sò puzisiù e funsiù de stasiù de
trànzit la g'ha dóca favurìt el fioréser de la cità.

Innsbruck l'è deentàda la capitàl del Tiröl endel 1429 e 'ndel sècol XV la cità
l'è deentàda giü dei cèntri europèi de pulìtica e cültüra quan che 'l emperadùr
Maximilian I el fàt de Innsbruck giöna de le sò rezidènse 'ndel 1490. La cità la
g'ha beneficiàt de la prezènsa del emperadùr e monümèncc come la Hofkirche i è
pròpe del chèl tép lé. En monümènt fùnebre per el Maximilian l'ìa sta progetàt e
fat sö parsialmènt dei sò söcesùr. El complès, conden senotàfe e le stàtue de
bróns dei antecesùr véri e mìrich de la cazàda dei Asbùrgo i rèsta come giöna de
le espresiù artìstiche piö alte che gh'è a Innsbruck. En servìsio de pòsta 'ntra
Innsbruck e Mechelen l'è stat mitìt en pé endel 1490 de part de la
Thurn-und-Taxis-Post.

Ai tép de le guère napoleòniche el Tiröl l'è stat cidìt a la Baviera, aleàda de
la Frància. Andreas Hofer el g'ha guidàt 'n ezèrcit de contadì tirolés a vènser
la batàia de Bergisel cùtra le fórse ünìde de fransés e bavarés, e 'l g'ha fat
de Innsbruck la sò capitàl. Piö tarde però i fransés-bavarés i g'ha ìt la mèi sö
la milìsia tiroléza e 'nfìna al 1814 Innsbruck la g'ha fat part de la Baviera.
La duminasiàù Austriàca l'è stàda restabilìda dòpo el congrès de Vièna.

L'eròe tirolés Andreas Hofer l'è stat giüstisàt a Màntoa; i sò rèscc i è stacc
dacc endré a Innsbruck endel 1823 e sotràcc endèla céza Fransescàna.

Endel 1938 l'Austria l'è stàda anitìda a la Germània nazìsta col Anschluss.
'Ntra 'l 1943 e 'l més de bril del 1945, Innsbruck l'è stàda bombardàda 22 ólte
e la 'na reportàt dei gròs dagn.



https://lmo.wikipedia.org/wiki/Hitler

L'Adolf Alois Hitler, (Braunau am Inn, 20 avril 1889 – Berlin, 30 avril 1945)
l'è staa on politegh austriech naturalizzaa todesch, Cancelliee de'l Reich
(Reichskanzler) del 1933 e Führer de la Germania del 1934 al 1945. L'è staa
Führer (Guida) del Partii Nazionalsocialista di Lavorador Todesch
(Nationalsozialistische Deutsche Arbeiterpartei), conossuu anca cont el nomm
abbreviaa de Partii Nazista, e el massim ideòlogh de'l nazionalsocialism.

L'Adolf Hitler l'ha conquistaa el podè dovrand el scontent e l'orgoeuj ferii del
popol todesch, a causa de la perdita ne la prima guerra mondial e de la vida
grama che la dava di pensee a la Repubblica de Weimar. Cont el drovà la soa
abilità oratòria e l'insoddisfazion di class medi, l'ha presentaa on manifest
politegh cont denter nazionalism, anticomunism e antisemitism, e dòpo fatt
different(fallii Putsch in del 1923, con vòtt mes de carcer) l'è rivaa a la
Cancelleria in del 1933 e l'ha creaa la dittatura, ciappand anca la carega de
capp del paes dòpo la mòrt del president Paul von Hindenburg.

Cont on grand ed efficaz programma de restrutturazion econòmega e riarm militar,
Hitler l'è staa dree a ona politega estera aggressiva, che la gh'aveva de slargà
el Lebensraum (spazzi de vida) todesch a spesa de le popolazion de l'Europa
oriental. In tant azion de sfida a la comunitaa internazional, l'è rivaa a invad
la Polònia el 1º settember del 1939, provocand el s'ciòpp de la seconda guerra
mondial. Battuu di esercit leaa, cont i trupp sovietegh giamò rivaa in città, el
s'è tolt la vida in del sò bunker de Berlin il 30 april 1945 insemma a la miee
Eva Braun (maritada on para de vor indree).



https://lmo.wikipedia.org/wiki/Henri_Matisse

Henri Émile Benoît Matisse (Le Cateau-Cambrésis, 31 de dicember del 1869 -
Nizza, 3 de november del 1954) a l'è staa on pitor, incisor, inlustador e
scultor frances. A l'è vun di artista frances pussee important del XX secol, e
l'esponent pussee cognossuu del moviment ciamaa fauvisme.

Nassuu in d'on paes del Nord-Pass de Calais, Matisse l'è cressuu e vegnuu grand
a Bohain-en-Vermandois (Picardia), indè che i sò gent i gh'aveven on comerz de
somenza. L'era el fioeu pussee grand. In del 1887 a l'è andaa a Paris per studià
legg e lavorà 'me impiegaa. Duu agn dopo l'ha scominciaa a dipingg, intant che
l'era a cà dopo vess staa operaa per l'apendicite. In 'sta manera, come l'ha dit
anca lù, l'ha descovert ona sorta de Paradis. Inscì l'ha deciduu de vegnì on
grand artista, anca se 'l sò pà l'era minga tant d'acordi. In del 1891 l'è
tornaa a Paris per studià a l'Académie Julian, indè che l'è deventaa on istudent
de Bouguereau e Moreau. A l'inizzi el dipingeva natur mort e paesagg, second la
tradizion fiamenga, e l'ha otegnuu anca on poo de sucess. In del 1896 l'ha faa
on'esposizion de cinch quader al salon de la Società Nazional di Art Bei, e duu
de lor hinn staa anca compraa del Statt frances. In del 1897-1898 l'ha strengiuu
di raport cont el pitor John Peter Russel, che 'l viveva in Bretagna. Quell lì
el gh'ha faa cognoss a Matisse l'impressionismo e i oeuver de Van Gogh): la
rivelazion de 'sta manera noeuva de fà i quader l'ha cambiaa del tutt el stil de
Matisse. In del 1894 el gh'ha 'vuu ona tosa, Marguerite, e la soa mamm a l'era
la modella Caroline Joblau. In del 1898 inveci el s'è sposaa con l'Amélie Noelie
Parayre, che la gh'ha daa alter duu fioeu: Jean (1899) e Pierre (1900).

La soa prima esposizion l'è del 1904, ma la gh'ha minga avuu on gran bell
sucess. L'ann dopo el s'è spostaa in del sud de la Francia, per lavorà insemma a
l'André Derain; quella esperienza chì l'ha portaa a la scerna de dàggh anmò
pussee importanza al color. I quader de 'sto period gh'hann la caratteristega de
vess dipingiuu con formi piatt e lign controllaa, con l'espression che la domina
in sui detali. Al Salon d'Automne del 1905, anca alter artista hann presentaa di
quader con di scerni artistegh compagn. Per via de 'sto fatt, quei artista chì
hinn staa soranomenaa fauves ("besti selvadegh"), e Matisse a l'era recognossuu
'me vun di pussee important. Al temp, però, quell lavorà chì el voreva dì vess
criticaa de bon, già che la tradizion a l'era anmò bella forta. El Fauvismo a
l'era giamò in declin in del 1906, ma el Matisse l'ha sutaa a dipingg: i sò
quader del period in tra el 1906 e 'l 1917 hinn i pussee cognossuu e important.
El Matisse el gh'ha avuu on longh raport cont el colezionista d'art russ Sergej
Ščukin, e per lù l'ha faa La Danza, vun di sò capplavor.

Intorna al 1904 Matisse l'ha cognossuu Pablo Picasso, che l'era pussee gioven de
lù de ben dodes agn. I duu hinn vegnuu amis in de la vita e rivai in de l'art.
Matisse e Picasso s'incontraven despess in del salon parisin de la Gertrude
Stein e de la soa morosa Alice B. Toklas. La Stein, insemma anca ai sò fradei
Leo e Michael, a l'è stada vuna di colezionista e sostenidris pussee forta del
lavorà de Matisse. Anca i sorei Cone, amis de la Stein, gh'hann daa ona man
bella granda al Matisse e al Picasso. I amis de Matisse hann poeu mettuu in pee
l'Académie Matisse (1911-1917), ona scoeula privada senza pretes de guadagn,
indè che 'l Matisse l'educava i artista pù gioven.

In del 1917 el Matisse el s'è trasferii a Cimiez, on rion de Nizza. I sò quader
del desenni sucessiv hinn pussee relassaa e morbed respett a quell del period
parisin. Quella chì a l'eva ona tendenza tipega de tant alter artista dopo de la
fin de la I Guerra Mondial, e la vedom anca in Picasso e Stravinskij. Per 'sta
reson, on quai critegh d'art del dì d'incoeu el dis che i sò quader de quii temp
hinn on poo superficiai. Despoeu el 1930 però l'art de Matisse l'ha ciappaa de
noeuv del vigor. In del 1939 el s'è separaa de la soa miee. In del 1941 gh'è
vegnuu on cancher a l'intestin: guarii, l'ha scominciaa a girà cont ona cadrega
a rodell. In 'sto period l'ha segutaa a lavorà, col fà di murales, di collages
(ciamaa gouaches découpés), ilustrazion grafegh e ilustrazion in bianch e negher
per on quai liber. In del 1954 a l'è staa ciappaa de on infart al coeur, e l'è
mort. A l'è sepelii in del campsant del monastee de Cimiez.



https://lmo.wikipedia.org/wiki/Helleborus_niger

L'Helleborus niger (en bresà: bucanéve o röza de nedàl, ma apò a campùren) l'è
'na piànta de la famìa botànica de le Ranunculaceae, uriginària de l'Europa
centràl e de l'Àzia Minur. La crès en regiù muntagnùze, Àlpi, Apenìni, Carpàsi,
endèle radüre e 'ndèi bósch mìa tròp spès, sö teré calcárei.

L'è 'na piànta rizomatùza, perène che la pöl rià 'nfìna a 50 cm de altèsa del
teré.

Le fòie, che part de la bàze, i è palmàde condèn gamp lónch. I è grànde con 7-9
segmèncc, scorzégne e de culùr vért scür.

I fiùr, portàcc ensìma a 'n gamp sènsa fòie e bèl gaiàrt, i è quàze sèmper ünich
(de rar i è du), i g'ha 5÷8 tépali biànch, i ciàpa 'na tìnta ròza quan che i vé
ècc, condèn lèmbo ovàt-oblanceolàt e divèrsi stam.

El fröt l'è furmàt de 6÷7 folìcoi sgiónf, lónch presapóch 2 ghèi con dét divèrsi
granì de somésa de fùrma bislonga. El fiorés en envéren, o al prensépe de la
primaéra — a segónda de l'altitùdine — apéna che se delégua la néf.

L'Helleborus niger el vé de spès ciamàt eroneamènte bucanéve, ma chèsto nòm l'è
doperàt apò per el Leucojum vernum e (e piö coretamènte) per el Galanthus
nivalis.

La definisiù Röza de Nedàl l'è piö apropriàda e la corespónt apò a la
denominasiù popolàr en ótre lèngue, compàgn de l'inglés Christmas rose,
l'olandés kerstroos, el fransés Rose de Noël, l'italià Rosa di Natale, ecc.



https://lmo.wikipedia.org/wiki/Grech_antich

El Grech Antich (nòmm nativ: ἡ Ἐλληνική γλῶσσα o Ἐλληνικόν; trasliterazion: hē
Hellēniké glôssa o Hellēnikón; in Grech Modern: Αρχαίο Eλληνικό; trasliterazion:
Archaío Ellēnikó ) l'è l'union di dialett parlaa in de la Grecia Antiga e, in de
la soa varietaa Iònegh-Attega, l'è cont el Latin la lengua che l'ha fondaa la
civiltaa occidental. On esempi de Grech Antich l'è: "Eu bainómenoi en têi
Ouikipaideía, têi eleutherêi engkuklopaideía hê pántes dúnantai sôizein gráfein"
(= Ben vegnuu in la Wikipedia, l'enciclopedia lìbera che tucc pòden juttá a
scriv).

El Grech l'è ona lengua indoeuropea come 'l Latin, el Persian, l'Armen e 'l
Celtegh. I Indoeuropee che hinn migraa in Grecia in del 2000 A.C. parlaven el
Protogrech, che poeu el s'è evoluu in d'ona varietaa granda de dialett. Perchè
l'è avegnuda ona ròbba simel? Perchè la Grecia l'è ona region che la gh'ha on
numer grand de mont, che hann separaa i vari gent Ellenigh, donca el s'è nò
formaa on Statt unii. Se 'l gh'è nò on Statt unii, nanca la lengua la pò vess
istèssa (per esempi, anca in Italia l'è avegnuu l'istess).

Del Protogrèch hinn nassuu on numer d grand e varietaa: el Micenee (parlaa a
Micén, in del Peloponnes), el Dòregh (parlaa in Lacònia, in Macedònia e a
Creta), l'Eòlegh (parlaa in de la Grecia Central e in di isol del Mar Egee),
l'Arcadegh-Cipriòta (parlaa in Arcàdia e a Ciper) e 'l Iònegh (parlaa in Attega
e in de la part de l'Asia Minor ciamada Iònia). Nun gh'hemm minga testimonianzi
de tucc 'sti dialett chì, anca perchè la maggior part di scrittor hann scrivuu
in Attegh. Ona menzion particolara la spetta a la lengua che l'è stada doperada
per scriv i duu poema epich del poetta Omee, var a dì L'"Iliad" (ἠ Ἰλιάς) e
l'"Odissea" (ἠ Ὀδυσσεία). A longh la soa lengua l'è stada considerada on'union
tra l'Eòlegh e 'l Iònegh, ma in temp vesin a nun l'è staa stabilii che in
realtaa l'eva ona lengua artificial, fada per el meter cont el qual eren staa
scritt (ciamaa "esameter"). I duu poema hinn staa diffonduu a longh per via
oral, fin al moment in cui el dittator de Atene, el Pisistraa je ha minga faa
copià.

Poeu, dòpo la vittòria contra i Persian (479 A.C.) la s'è dervida per la Grecia
on'etaa de splendor coltural immens, in de la qual Atene la gh'ha avuu el ròl
principal. Questa etaa l'è ciamada classega. Chì la lengua Attega l'è devegnuda
la lengua de la poesia, de la filosofia (cont el Platon e l'Aristòtel), del
teater (con l'Eschil, l'Euripid e 'l Sòfochel) e de la storiografìa (con
l'Eròdot e 'l Senofont). Poeu, quand che Atene l'ha perduu la Guerra del
Peloponnes, l'Attegh l'ha mantegnuu el sò valor.

Infin, in del IV sec. A.C. Lissander III el Grand, re de Macedònia, l'ha prima
ciappaa tuta la Grecia, e poeu tucc i territòri di Persian, e l'ha faa sù
l'imperi pussee grand de l'antichitaa. Donca, per amministrà on territòri d'ona
natura tal, la serviva ona lengua unega e comun. Lisander l'era Grech, ma minga
Attegh, donca l'ha contribuii a fà ona varietaa del Grech (con bas el Attegh,
peroo) che la uniss la maggior part di dialett e che la fuss comprensibil a tucc
i sò dominaa (nanca lor eren Grech). Inscì l'è nassuda la lengua Greca comun,
ciamada in Grech per l'apunt "κοινή διάλεκτος" (= koiné diálektos). Questa
lengua chì la gh'ha avuu l'istess ròl del Toscan in Italia e l'è anca la lengua
che la ven studiada a scoeula. Anca i Roman, che hann ciappaa la Grecia in del
146 A.C. hinn staa affasinaa de questa lengua e infatt tucc i òmen de coltura la
studiaven. El Ceser quand di congiuraa l'hann coppaa l'ha dii i sò ultimm paròll
in Grech (Kaí sù, téknon?, ch'el voeur dì: "Anca tì, fioeu?"). De la koiné l'è
vegnuu el Grech Medieval e poeu quell modrno (con tucc i sò dialett). Anca i
Vangee hinn staa scrivuu in chesta lengua.

In particolar, el Iònegh (ὀ Ἰάς διάλεκτος, ho Iás diálektos) l'eva parlaa in dij
Ciclad, in la còsta turca e su quella del mar Egee (in Attega, per esempi). El
sò abecee l'e quell che poeu l'è diventaa l'abecee grech moderno. Come differenz
de la koiné, el Iònegh:

De 'sto dialett chì se sa minga tant, anca se l'è conossuu 'l fatt che l'eva vun
di lengov grech che la somejava pusse al Micenee. Come l'è indicaa del sò nòmm,
l'eva parlaa in de l'Arcadia (Peloponnes) e in de l'isola de Ciper, indove, al
dì d'incoeu, l'è parlaa on dialett pussee compagn del Grech Antich che de la
lingoa parlada in Grecia.

El Grech l'è comenzaa a vess restudiaa al inizzi del Renasiment, quand l'è
nassuda la corrent del Umanism, anca se gianmò in de l'Etaa de Mezz l'eva
doperaa in dij monastee e daj Arab (che gh'aveven ciappà dij part del territòri
dij Bizantin) comè lingoa de la filosofia. Ora, in Grèsa l'è studiaa comè da nun
el Latin, perchè el gh'hà la soa istessa funzion. In Italia l'è materia de studi
in dij licee clàssegh cont el Latin. I numer, i preposizion e i desinenz del
Grech vegnen anca mò doperaa in la nomenklatura scientìfega e médega.

Del alfabee grech deriven l'alfabee latin (ABCDEFGHIJKLMNOPQRSTUVWXYZ) e chel
cirìlegh (АБВГДЕЁЖЗИЙКΛМНОПРСТУФХЦЧШЩЪЫЬЭЮЯ).

Esemp: Ἁγαθός (bon) el se traslitera "Agathós" parchè el spirit l'è dolz. Ma
Ὁράω (vedè) el se traslitera inveci "Horáō", per el motiv contrari.

I accent pòden vess sguzz o sirconfless. L'accent sguzz poeud stà sora tucc i
vocaj e sin a la tersultima silaba, ma el sirconfless soeul sora i vocaj longh
(α, η, ι, υ, ω, ᾳ, ῃ, ῳ) e i ditongh (αι, αυ, ει, ευ, οι, ου) e sin a la
penultima silaba. Sora i ditongh, l'acent el vien mettuu adòss a la vocal final
ma s'el parnonzia sora la prima (esemp: ἀγαθοί el se traslitera agathoí ma el se
parnonzia agatzòi). La α, la ι e la υ pòden vess sia longh che cort.

Chesta modalitaa de parnonzia la se ciama "etacista" (parchè la η la se
parnonzia "E"). In Grèsa inveci la vien dovrada ona oltra fòrma de parnonzia,
ciamada "itacista", per el motiv che la η, la υ e i dittongh οι, υι e ει hinn
parnonziaa "I". Semper con chesta parnonzia, αι el se legg "E", δ "DH", β "V",
μπ "B, MP, MB" e ντ "D, NT, ND".

Πάτερ ἡμῶν ὁ ἐν τοῖς οὐρανοῖς (Pader nòster, quell in di cej) ἁγιασθήτω τὸ ὄνομά
σου· (sia santificaa el tò nòmm) ἐλθέτω ἡ βασιλεία σου· (vegna el tò regn)
γενηθήτω τὸ θέλημά σου, (sia fada la toa volontaa) ὡς ἐν οὐρανῷ καὶ ἐπὶ τῆς
γῆς·(come in cel, inscì anca in terra) τὸν ἄρτον ἡμῶν τὸν ἐπιούσιον δὸς ἡμῖν
σήμερον· (damm incoeu el nòster pan de tucc i dì) καὶ ἄφες ἡμῖν τὰ ὀφελήματα
ἡμῶν, (e rimettom i nòster debit) ὡς καὶ ἡμεῖς ἀφίεμεν τοῖς ὀφειλέταις ἡμῶν·
(come anca nunch i rimettom ai nòster debitor) καὶ μὴ εἰσενέγκῃς ἡμᾶς εἰς
πειρασμόν, (e portem minga in tentazion) ἀλλὰ ῥῦσαι ἡμᾶς ἀπὸ τοῦ πονηροῦ,
ἀμήν.(ma liberom del mal, amen)



https://lmo.wikipedia.org/wiki/Giuseppe_Zanardelli

Giuseppe Zanardelli (Brèsa, 26 de utùer del 1826 – Madéren, 26 de dezèmber del
1903) l'è stat 'n òm pulìtich italià.

El g'ha ciapàt la làurea en giürisprüdènsa a l'Üniversità de Pavìa, come aliévo
del Collegio Ghislieri.

Combatènt endèi córp volontàre 'ndèla guèra del 1848, el töl part a la campàgna
del Trentì. El ritùrna a Brèsa dòpo de la scunfìta de Novara e, per en pó de
tép, per mantignìs, el dà lisiù de derét. El colàbora col giornàl "Il
Crepuscolo" condèn quach sàgi de economìa pulitìca.

Endèl an 1859 l'organìza el soleamènt de Brèsa cutra 'l goèrno dei Austrìaci.
Iligìt come depütàt endèl stès an, ghe vé dat divèrsi 'ncàrech aministratìf, ma
'l se dedicarà 'n maniéra atìva a la carièra pulìtica apéna a pàrter del més de
mars del 1876, quan che và sö la Sinìstra, de la quàla l'ìa 'n esponènt de prim
pià.

El ciàpa l'encàrech de Ministro dei Lavori Pubblici 'ndèl prim goèrno Depretis
del 1876, el se dimèt per divergènse sùra la quistiù de la gestiù de le
cunvensiù feroviàrie. Minìstro de l'Intèrno col goèrno Cairoli del 1878, el
ciàpa 'n mà 'l progèt de rifùrma del derét de votà.

Amò 'na ólta Minìstro, staólta de la Giüstìsia 'ndèl goèrno Depretis del 1881,
el rìa a portà a fì 'l còdice de Comèrcio nöf e fà apröà la normatìva sö
l'ocupasiù de le fómne e dei minùr. Congedàt del Depretis nel 1883, el rèsta a
l'upuzisiù e 'l ghe dà vìta a la "pentarchia"; endèl 1887 el rièntra 'ndèl
goèrno del Depretis stès, sèmper come minìstro de la Giüstìsia e 'l mantegnarà
amò 'l stès encàrech apò a col goèrno Crispi sücesìf, enfìna ai 6 de febrér del
1891.

En chèsto perìodo 'l vàmbia là le rifùrma del sistéma giüdisiàre e 'l fà apröà
el prìm còdes penàl de l'Itàlia ünìda, cunsideràt giü dei pio liberài e
progredìcc 'ntra chèi en vigùr alùra: el còdes Zanardelli el vé prezentàt a la
Camera endèl noèmber del 1887, püblicàt ai 22 de noèmber del 1888, prumulgàt ai
30 de zögn del 1889 e 'l và 'n vigùr del prim de zenér del 1890. Tra le ótre
ròbe, per sò inisiatìva persunàla, se rìa a l'abulisiù de la péna de mórt.

Quan che và zó 'l goèrno Giolitti, 'ndèl 1893, el Zanardèl el tènta con töte le
fórse, de furmà en goèrno nöf, ma 'l ghe rìa mìa. Iligìt presidènt de la Càmera
'ndèl 1892 e piö tàrde amò 'ndèl 1897, el manté chèsto 'ncàrech enfìna al
dezèmber del 1897, quan che l'acèta de ciapà 'n mà amò 'na ólta 'l minitero de
la giüstìsia per el goèrno Rudinì, ma ghe tocarà dimitìs dòpo póch per vìa de
divergènse col sò coléga de goèrno Visconti Venosta sö le mizüre de ciapà per
empedéser el ripitìs de le agitasiù popolàr del més de màgio del 1898.

Dòpo de ìga ciapàt amò la presidènsa de la càmera, l'abandùna amò 'na ólta per
püdì ìga 'na pàrt atìva endèla campàgna ustrusiunìstica del 1899-1900 cutra 'l
progèt de lége sö la püblica sigürèsa. Chèsta puzisiù la alarà el sostègn de
l'estréma Sinistra endèla formasiù (dòpo che gh'è nat zó 'l goèrno Saracco) de
'n goèrno nöf, che 'l restarà 'n càrica 991 giorni, del 15 de febrér del 1901
enfìna ai 3 de noèmber del 1903.

El dà le dimisiù de Prim Minìster e 'l làsa la vìta pulìtica ai 3 de noèmber per
vìa de 'na malatìa, El mörarà poch piö tàrde de 'n més dòpo.



https://lmo.wikipedia.org/wiki/Giusepp_Sala

El Giusepp Sala (it. Giuseppe Sala; Milan, 28 de magg del 1958) l'è on dirigent
d'azienda e politegh lombard. L'è staa el comissari unegh de l'Expo 2015 e
ministrador delegaa de Expo 2015 S.p.A.. A partì del giugn del 2016 l'è sindegh
de Milan.

El s'è laureaa a la Bocconi in del 1983, per poeu lavorà in de la Pirelli.
Lainscì l'ha quattaa vari incaregh in di arei del controll de la gestion, de la
pianificazzion strategica, de la valudazzion di investiment e in di inizzativ
noeuv del business. In del 2009 l'è staa ciamaa del sindegh de Milan, la Letizia
Moratti, per vess el direttor general del comun de Milan. L'ha mantegnuu quella
carega chì fina al giugn del 2010. A partì del 2012 l'è staa el president de
l'A2A. L'è staa el rapresentant del comun de Milan in del consili de
ministrazzion de Expo 2015 S.p.A.. In del 2013 però l'è staa nominaa de l'Enrico
Letta (al temp, president del consili) comissari unegh del governa per l'Expo.

A la fin de dicember del 2015 el se candida ai primari del center-sinistra per
scernì foeura el sucessor del Giuliano Pisapia. El troeuva el sostegn de on bell
tocch de la dirigenza del Partii Democrategh nazzional e local, oltra che de
l'Umberto Ambrosoeu. I sò sfidant a hinn el Pierfrancesco Majorino, la Francesca
Balzani e l'Antonio Iannetta. El 7 de febrar el ciappa el 41% di preferenz ai
primari, e inscì el vengg la competizzion e 'l deventa el candidaa del
center-senistra. In de la competizzion elettoral per el post de sindegh el se
troeuva a confrontàss soratutt cont el candidaa de center-destra, el Stefano
Parisi. Al primm turno (5 de giugn del 2016) el se piazza al primm post cont el
41,7%, intant che 'l Parisi el ciappa el 40,8%. Al ballottagg (19 de giugn)
inveci el ciappa el 51,7% di consens, e 'l sò aversari inveci el 48,3%: inscì,
el 21 de giugn el deventa el noeuv sindegh de Milan.

El 15 de dicember del 2016 el descovriss de vess indagaa per el sò lavorà in
l'Expo e 'l scerniss de autosospendés. El vegn sostituii de la Sindega pro
tempore Anna Scavuzzo, la sò vice, per poeu tornà el 20.



https://lmo.wikipedia.org/wiki/Giusep_Verdi

El Giusepp Fortunin Franzesch Verdi (Roncole, 10 Ottober 1813 - Milan 27 Genar
1901) l'è staa on composidor talian, utor de melodramm che hinn ancamò
representaa in di teater de tutt el mond.

Verdi l'è nassuu in de la campagna de Roncole, ona frazion de Busseto (Parma),
el 10 Ottober de'l 1813. A l'è 'l fioeu de'ä Carlo Verdi, che l'era 'n
agricoltor piacentin. Anca se l'era minga ricch, el Giusepp l'è reussì a imparà
a sonà l'orghen perchè l'orghenista de la gesa de Roncole ghe l'insegnava a
gratis. Dopo quei agn, vist el grand talent de'l Giusepp, gh'è staa anca regalaa
'na spinetta de on bottiatt de'l loeugh. El Giusepp gh'aveva domà quindes agn
quand che, in de'l 1828, ona sò sinfonia de overtura, in loeugh de quela de
Rossini, l'è stada sonada in de la representazion de "El barbee de Siviglia" al
teater de Busseto. In de'l 1832 l'è andaa a Milan indoe l'haa cercaa de entraa
a'l conservatori de Milan. Purtropp el gh'aveva sorpassà el limit de età, inscì
l'ha studiaa sota Vincenzo Lavigna, maester de La Scala. In de'l 1836 a l'ha
tolt Margherita Barezzi in miee. In de'l 1839 l'è reussii a fà 'na
representazion de 'na sò oeuvra a La Scala de Milan; l'era L'Oberto, Conte di
San Bonifacio.



https://lmo.wikipedia.org/wiki/Giovanni_Segantini

Giovanni Segantini (Arch, 15 genàr 1858 – Munt Schafberg, Puntresina, 28
setembor 1899) l'è stai un pitùr d'urigin trentina.

Nassüd ad Arch, ind una famiglia in cundissión ecunòmiche dificil (i Segatini:
l’è stai pö el stess pitùr a cambià el sò cugnùm), a la mort d'la mador ind el
1865 l’è stai mandàd dal pador a Milàn, in cüstòdia d’la fiöla de prim let,
Irene. Privàd de ‘na familia vera e propia, Segantini l’ha vissüd 'na giuinessa
stupada e sulitaria, de solit vagabunda, tant che ind el 1870 l'è stai saràd sü
ind el rifurmatori "Marchiondi", dal quàl ha pruàd a scapà ind el 1871, ma el
gh'è restàd pö fin al 1873. Segantini l’è stai pö afidàd al fradelastor
Napuleón, che’l gh’èva bisògn de un garsón par el sò laburatori futugrafich a
Burgh Valsügàna, indùe el gh'e restàd fin al 1874. Prubabilmént l’è lì che s’è
svilüpàda 'na prima idéa artìstega, tant che quànd l'è turnàd indré a Milàn el
s’è iscrìt ai curs seràl de l'Academia de Brera, che ha frequentàd par quasi tri
an.

A Milàn l’ha vissüd grassie al laurà a la butega de Luigi Tettamanzi, artigiàn
decuradù, e all’insegnamént de diségn all'istitüt "Marchiondi". Chel picul
sustégn ecunomich chi el gh’ha permìss de andà, dal 1878 al 1879, a l’Academia
de Brera indùe l’ha seguìd i lessión de Giuseppe Bertini e migliuràd el propi
bagài de savè e d’esperiensa. Chi l'ha fai le prime amicisie ind el ambiént
artistich citadìn, in primis cun Emilio Longoni.

L’ha cuminciàd a pitürà ispiràd dal verìsm lumbàrd, ma bele ind el 1879, ind el
curs de l'esposissión nassiunàl de Brera, l’è stai nutàd dai critich che i
gh’han dai i prim premi: tra i prim sustenidù gh’è Vittore Grubicy, cun el quàl
l'ha stabilìd un rapòrt de laurà e de amicissia düràd par tant temp.

L'an dopu l'ha cunussüd Bice Bugatti, la dona che la sarà la sò cumpagna par
tüta la vita. Dopu el s'è trasferìd in Briansa, a Pusiàn, e l'ha lauràd grassie
al sustégn ecunomich de Grubicy, a cuntàt cun Emìli Longoni: in ‘sti an chi la
sò art la s'è distacada da le impustassión académiche giuanìl, ala ricerca de
'na furma espressiva püssè persunàl e uriginàl. Ind el 1883 Segantini el s'è
ligàd cumpletamént al sustégn de Grubicy, cun el quàl l'ha firmàd un cuntràt.

Ind el 1886 l'ha lassàd l'Italia par trasferìss a Savognin, ind el cantón di
Grisón; ind el curs dal sò percùrs stilistich l'è passàd arént al muimént
divisiunista, prima cun qual sperimentassión e cul temp in d'una manera sempor
püssè fort.

Ind a cal perìud lì, Grubicy l'ha fai 'na prumussión par lü, tant che l'è
diventàd famùs in patria e a l'estor. Ind el 1889 l'è stai presentàd all'Italian
Exhibition de Lundra e l'è diventàd ancassì un rispetàd scritùr de giurnàl
d’art. Ind el curs del stess an l'ha cuminciàd a integrà la sò caraterisassión
artìstega divisiunista cun marcade inflüénse de simbulìsm, suratüt cun alegurìe
basade sü mudèi nordich.

Ind el 1894 l'ha lassàd Savognìn e se spustàd in Engadina, a Malögia, anca
parchè el desidereva un post püssè tranquìl ala scuerta dal misticìsm: el picul
vilàg del’engandina el gh'ha permìss 'na vita sulitaria in cumpagnìa dal maestùs
e incuntaminàd paesàg alpìn che l’è mustràd in tüte le sò òpere da cal perìud
lì. Da Malögia el se spusteva apena ind i mumént de freg püssè fort, ind el curs
di quài el steva in albèrgh a Sogl, in Val Bregaja, cun qual viàg anca a Milàn.

El gh'eva un prugèt grandiùs: la realisassión dal padiglión dall'Engadina par
l'Espusissión Universàl de Parìs dal 1900: 'na custrüssión rutunda dal diàmetor
de 70 metor cun ai mür 'na gigantesca rafigürassión pitòrega dal panurama
engadinés, lunga 220 metor. Anbén el sò prufùnd travài ind l'òpera, la stesa l'è
staia spetassada par i cust trop volt. L'è vegnüd anca a mancà el prumèss
sustégn finansiari d'i albergadù engadinés, tra i prim cumitént. Par quést el
pugèt el s'è trasfurmàd ind el Tritich d'la Natüra (o di Alp), la sò òpera püssè
famusa: el tritich pitorich l'è stai però refüdàd, parchè cunsideràd miga in
sintunìa cun l'imagin türìstica che i cumitént i vurevun dà a Parìs e l'ha finìd
par es mustràd ind el padiglión italiàn.

El Giuàn l'è mort a 41 an ins al Schafberg, el munt che'l se tröva sura a
Puntresina, el 28 setembor dal 1899, culpìd da un atàch de peritunìt menter
l’era adré a pitürà. Incö el sò corp el possa ind el picul cimiteri de Malögia.

Quànd Segantini l'è nassüd, el cumün de Arch de Trent l'era suta al dumini
'ustrìegh. El picul a l'età de quator an, ind el curs de un'alluvión lè stai
salvàd da un citadìn dal paés che par quést l'è stai premiàd cun 25 fiurìn dal
guèrn de Viena. Segantini giuinòt l'ha pö vissüd a Milàn. La surela che'l
tegneva l'ha miga fai tüt el necessari par fagh ciapà la nassiunalità italiana,
anca se l'eva chièst e utegnìd de scancelà quela 'ustrìega.

Sücessivamént, datu che i capurión ‘ustrìegh i evun miga ricevüd cunferma
dell'iscrissión, par altor mai avegnüda, ind le liste dall'anàgrafe de un cumün
italiàn, l’è stai ciamàd ‘me suldà ind el esercit d'Àustria. Segantini el s'è
mai presentàd e par quést l'è stai dichiaràd disertùr.

Püssè tardi, ind el 1886, el pitùr l’è 'ndài a stà prima a Savognìn e pö a
Malögia sensa mai ciapà nianca la citadinansa svisra. Segantini el parleva cume
prima lengua in milanés e'l scriveva ind un gram italiàn. Ind i Grisón l'ha
imparàd i bas dal rumànc e miga el tudésch.



https://lmo.wikipedia.org/wiki/Gioanna_d%27Arch

La Gioanna d'Arch (in frances medi: Jehanne Darc; in frances moderno: Jeanne
d'Arc; Domrémy, 6 de genar del 1412 - Rouen, 30 de magg del 1431), conossuda
anca cont el soranomm de Tosetta de Orléans, l'è stada ona pastora e ona
guerriera francesa. L'è considerada l'eroina nazzionala de la Francia, e l'è
venerada 'me santa de la Gesa Catolega (l'è patrona del sò Paes). Nassuda e
cressuda in de la Lorena, l'ha sentuu el dover de liberà el sò Paes, che l'era
dree a perd la Guerra di Cent Agn contra i Ingles. L'ha convinciuu l'erede al
trono Carlo de Valois a daggh el comand di armad frances, e j'ha menaa a la
riscossa, per esempi cont el liberà la città de Orléans. Dopo duu agn de battaj
vittorios (1428-1430), l'è stada brancada di Borgognon, che l'hann venduda ai
ingles. Quei là l'hann processada per eresia e l'hann brusada viva. In del 1456
el papa Callist III l'ha revisionaa el process e l'ha ditt che 'l vareva minga.
L'è stada beatificada in del 1909 del Pio X, e canonizada in del 1920 de
Benedett XV.



https://lmo.wikipedia.org/wiki/Gio%C3%A0n_Sc%C3%B2t_Irland%C3%A9s

Ol Gioàn Scòt Irlandés (en latì medievàl: Johannes Scotus Eriugena: Irlanda 810
- 880) l' è stacc ü frà, filòsef, teòlogo e tradütùr irlandés.

Che lü l' éra de rassa irlandésa a l' se capìss söbet del sò nòm: defàti l'è ü
scòt, che 'l völ dì abitànt de la Scotia Maior, nòm de l' Irlanda a chi tép là;
perdepiö, in di sò scrécc a l' se firmàa Eriugena che 'l völ dì nassìt (gena) in
Irlanda (Eriu): Irlandés giöstopónt. In del 843 a l' è indàt in Galia per guidà
la Scöla Paltina del Carlo Pelàt che l' gh'à dàcc pò a' ol còmpet de tradüsì del
grégh ol Corpus Areopagiticum del Dionìs l' Areopagìta, che ol Scòt l' à stödiàt
e interpretàt in latì, co 'l redesàs apröf al Platonìsmo növ. L'à stödiàt e
tradüsìt pò a' i scrécc de l' Orìzen e di Pàder de la Capadòcia e tra chèsti ol
San Basilio ol Grànd, ol San Massìm ol Cunfesùr e ol San Grìgö de Nìssa.

La sò filosoféa la ghe và dré a chèla d'ol San Göstì in söl Platonìsmo e la
teologéa nigatìa. Sènsa döbe, l' Irlandés l'à ülìt spiegà la realtà co 'n d'ü
sistéma ragionéol e ünitàre in descórde co i contràs-cc de la religiù – che i
dìs che Dio e ol mónd i è dò realtà diferènte – e i dutréne sö la creassiù e la
olontà diìna.

Per ol Scòt, resù e féde i è debù navès de conossènsa ira, dóca a i pò mia èss
in contradissiù; però se l' fodèss issé, l' è la resù che la gh'à de prealì.
Chèsta dichiarassiù, insèma al Panenteismo (töcc i laùr a i vé de Dio e a Lü i
ghe tùrna 'ndré) che l' Irlandés l'à sostegnìt indel De divisione naturae, a i
gh'è costàde la condana de la Césa Catòlega per eresìa, che l' à püdìt ischïà
dóma grassie a la protessiù del rè. Sö la sò mórt gh'è stat cöntàt sö tàte
stòrie, öna de chèss-ce la dìs che dòpo la mórt del sò protetùr a 'l se sarès
refügiàt in Inghiltèra, endoche l'è stacc copàt fò di frà ch'i l'la consideràa
eretègh; acassibé chèsta stòria la sées la piö bèla, gh'è de mia credéga.

La persecüssiù d'ol Scòt Irlandés de part de la Césa la s'è mia fermàda co la sò
mórt. Indel 1210 la gh'è riada üna sentènsa concordare postöma, co la condana a
brüsà ol sò lìber De divisione naturae; amò 'ndel 1225 ol papa Onöre III a 'l
ghe invierà öna lètera a i escóv fransés per sircà de regòi sö töte i còpie del
libèr per mandàle al fögh zó a Roma.

Per ol Scòt Irlandès, la filosoféa e la teologéa i è 'l stès laùr. Defàt lü 'l
dìs issé: <<La ira filosofèa l' è la ira religiù, e per convèrs, la ira religiù
l' è la ira filosoféa>>. Filosofà l' öl dì èd e riconóss ol valùr e la stabeletà
di prensépe ch'i stà al pè de la ira religiù. Prope per chèsta sò intréga
identificassiù di prensépe religiùs co 'n d chèi filosofègh, l' Irlandés el s'è
facc tacc nemìs. Moral che per ol frà, ol ligàm e l'indà 'ntis tra féde e resù
l'è intrìnsech, perchè töte dò i è generàde de öna stèsa caösa, che la sarès la
Sapiènsa diìna, che la s'è manifestàda 'ndela Sacra Scritüra. Se l'è mia
sostegnìda de la resù, la féde la ris-cia de trabalà, issè ol Scòt Irlandés el
rìa a dì che bisògna <<crèt a chèl che se dìs co 'n d verità 'dré a l' önègh
prensépe di laùr.>> e <<'ntìnd chèl che co 'n d verità a'l se crèt.>>. Dóca, in
chèst, l' Irlandés el se fa féss derét al pensér d'ol San Göstì, che per lü 'l
valìa ol credo ut intelligam et intelligo ut credam (crède per capì e capésse
per crèt).

Dóca ol Scòt Irlandés a 'l mèt zó la sò teoréa del divì a partì del Platonìsmo
Növ, ma a 'l ghe càssa dèt pò a l' idéa cristiàna de la natüra personàl de Dio,
Creatùr d' ol mónd. Per ol filosòfo, Dio l' è l' önéga realtà ira, e dóca l'
önègh “personagio” de la sò filosoféa: defàt, töcc i laùr i dipénd e i è
generàcc de Lü e töcc i laùr a ghe tùrna sèmper indré a Lü, per l' Irlandés che
'l ghe dìs a l' insèm de töcc i laùr “natüra” e dezà che la natüra l' è ingual a
Dio, lü in lé a'l desmes-cia fò i quatèr divisiù de l' esèr divì. Lùre i è:

1. la natüra mia creàda e creànt che l' è Dio; l' Eser divì, in chèsta prima
divisiù, l' è consideràt comè prensépe prim, etèrno, e che 'l rèsta sèmper chèl;
a la sò conossénsa l' òmen a 'l pöl domà fermàss, sènsa però mai rià a üna dègna
representassiù e comprensiù. Defat, Lü a 'l pàssa fò 'd sura la natüra, la
bontà, la sostànsa e dóca chèl che 'l se dìs de Lü in di Scritüre l' è dìcc mia
per Lü in Sè stès, ma per nóter, ach per chèl che 'l reàrda, presémpe, la
Trinità. Dóca co l passà fò 'd sura töt chèl che l' è èrt a nóter, la realtà de
Dio l' è ol mia èss, ntìs comè chèl che süpera ol confì de l' èser. Chèsta idéa
la sarà pò töcia sà amò per la formassiù de la teologéa nigatìa del Nicòla Cüsà
e de óter teològi e filosòfi.

2. La natüra creàda e creànt che l' è ol Vèrb procedént de Dio: pò a in chèsta
segónda divisiù Dio l'è ol Creadùr di caöse prìme o di esemplàr originài de töcc
i laùr. Chèssce “spéce” o “fórme” i è face del pensér divì. I è etèrne comè Dio,
e, in quànt creadùre de töcc i laùr, i pò a üna Sò manifestassiù. L' è ciàr che
in chèsta divisiù l' Irlandés a 'l tö sà amò ol concèt platònegh di idèe, co n d
' üna spiegassiù in ciàv cristiàna.

3. La natüra creàda e mia creànt che l' è töta la realtà materiàl ( o fìsega)
cassàda lé indel tràmet e indel tép: chèsta divisiù la sarèss la manifestassiù
di idée divìne (co 'n d' ü óter reciàm a la teprèa di idée platòneghe), perchè
l' ünivèrs intrégh, 'ntìs comè ùrden fìsegh, a 'l vegnerèss zó di resù ideài, e
'l sarèss efèt de chèle caöse primordiài preséncc indel Vèrbo divìno. Dóca l'
ünivèrs l' è creàt e etèrno, perchè l' esìst indel Vèrbo etèrno, e 'l sarèss
fàcc de spirèt e còrp, comè ü grànd organìsmo viv. I laùr materiài che i 'l la
fùrma i sarèss dóca adóma ün' aparènsa, perchè ol sò fondamént genüì l' è
spiritüàl. Pò ach a chèsta tési l' è töcia sà amò d' ol Platonìsmo Növ, che 'l
dìs issé che gh'è öna sostànsa önega, che l'è chèla divìna, e ol mónd l' è adóma
öna manifestassiù de chèsta sostànsa (teofania, o manifestassiù divìna). Per ol
Scòt Irlandés, dóca, >>Deus fit in omnibus omnia>> (Dio a 'l deénta töt in töcc
i laùr), pròpe comè per ol Pseudo Dionìs ol Aeropagìta.

4.La natüra mia creàda e mia creànt, che l' è Dio stèss, 'ntìs comè ergü che töt
ol Creàto a 'l ghe ténd là, chèsta divisiù la reapresénta Dio come méta e fì del
mónd, dezà che töt chèl che 'l vé de ü prensépe a 'l ghe dà natöralmént a
tornàga . Dóca ol filòsofo 'l presénta là i argomèncc del vegné zó e turnà al
prensépe, carateréstegh del Neoplatonìsmo. In töt chèst, perdepiö, l' ómen a 'l
se tróa indel mès tra ol mónd di còrpi e chèl di esènse; per l' Irlandés, l'
ómen l' è ün' ünivèrs pissenì che, co l' inteligènsa a'l ghe rüga dét indela
resù piö profónda di laùr, el sìrca de ritroà ön' esènsa ünega, che la pàsse fò
'd sura la smarmaiada e la quantità confüsa del mónd materiàl e del mónd
inteletüàl. Dóca chèl che 'l se premüra de sircà chèsta primordiàl ünità, el
capìss che i laùr che i è creàcc emortài, a i è invèsse coetèrne al Vèrbo perchè
espressiù di esènse. Gràssie a la féde e a la resù l'òmen el rìa a catà ol
divìno che gh'è 'ndèl mónd, e issé 'l contribüìss al tornà indré de l' ünivèrs a
Dio. L' inteligènsa de l' ómen, dóca, l' è adóoma öna rissórsa per contemplà ol
Vèrbo, ma lé la pöl perdès vià dét in di laùr e pèrd la capassità de conóss la
erità. La redensiù de l' inteligènsa, che per sò natüra de lé l' è destorziàda
da la erità, la pöl vègn adoma per mèret del Signùr, che 'l rènd possìbel turnà
a la conossènsa che Dio 'l gh'à del mónd e de Lü stès.

Issé, dóca, i quatèr natüre a i fà ü sircól divì, endoché Dio stès l'è 'l pèrno,
e che 'l se manifèsta in manéra contìnüa e etèrna, sènsa mai ndà fò de Lü,
perchè a 'l crea töt deperLü , dét in de Lü e per Lü. Pò a in chèsta proposissiù
ol Scòt Irlandés l' è derét al San Göstì che 'l pàrla de sércol ermenèutegh
reard a resù e féde.

Ol Gioàn Scòt Irlandés l' è stacc a ü gran sostenidùr de la libertà de l'òmen,
suradetöt cóntra la negassiù che 'l n'ìa fàcc frà Gödescàlch: chèst' öltem, co
l'interpretà in manéra estréma e leteràl i proposissiù del san Göstì d'Ipóna,
l'ìa furmàt la dutréna de la Dópia predestinassiù, e 'l sostegnìa che Dio,
'nfina del prensépe, l'à destinàt di ómegn a la salvèssa e al bé e di óter a la
perdissiù e al mal. Ma ol Scòt Irlandés el respónd che l'è mia pussìbel adossàga
a Dio öna pre destinassiù, 'ntìsa comè “destinà prìma” perchè in Dio a 'l ghè
mia ü prìma e gnach ü dòpo. Lü 'l part da la teologéa nigatìa del Dionìs, e
perdepiö 'l dìs issé che l'è mia pussìbel afàcc condissionà la olontà. El se
rifà menimà al Göstì, e 'l dìs issé che 'l mal l'è mia öna realtà, ma ü mia –
éser e dóca Dio 'l la conóss mia se de no 'l la crearèss perchè 'l pensér e
l'atività in Dio i è l'istèss laùr. Dóca ol mal l'è öna mancànsa de perfessiù o
sedenò öna nigassiù de realtà. Isé che 'n Dio ghe pöl mia éss afàcc presiènsa
del mal de l'ómen, e de conseguènsa ghe pöl mia èsga predestinassiù al mal. Ol
caràter esensiàl de l'ómen, l'è per l'Irlandés, ol lìber arbìtrio, che öl dì la
possibilità de fà pecàt o de mia fà pecàt; tamèn, acassibé lìber l'òmen 'l pöl
godì de la Gràssia divìna. Però chèsto pensér el l'à esponìt a l'acüsa de
Pelagianésem e defàt la sò dutréna la sarà condanàda de dù congrèss.



https://lmo.wikipedia.org/wiki/Gianni_Brera

El Giuan Lüis Brera (San Sanon, 8 setémbor 1919 – Cudogn, 19 desémbor 1992),
cugnussüd cume Gianni Brera, l'è stai un giurnalista e scritur lumbard.

Par mérit d'la sò inventiva e grassie a la sò padrunansa d'la lengua italiana,
l'è cunsiderad da tanti cume quel che püssè de tüti l'ha inflüensàd el
giurnalism spurtìu italian dal 1900. Lü el se presenteva insì:

«El mè ver num l'è Giuan Lüis Brera. Son nassüd el vot de setémbor dal 1919 a
San Zenon Po, in Pruincia de Pavia, e son cressǜd lìbor o quasi fra busch, riu e
mülént (...) Mi son padan de riva e de gulena, de busch e de sabion. Me son
scuert fiöl legitim dal Po»

El Giuan l'ha ciapad la làurea in scienze pulìtiche a l'Üniversità de Pavìa ind
al 1943, ménter el presteva servissi 'me tenent paracadüdìsta ind la Division
Fòlgore.

Ind al 1944 l'ha riparad in Svisra par scapà a la Gestapo, che la penseva che lü
l'era un partigian. Turnad in Italia, l'ha fai part d'la resistensa in Val
d'Ossola, 'me 'ütànt de camp d'la Brigada Comoli che la feva part d'la Division
Garibaldi Redi.

Ind la sò esperiensa ind la resistensa l'ha urganisad un pian che l'ha salvad el
trafor dal Sempion da la distrüssión. Brera el s'è sémpor vantad che ind la sò
cariera da militar e anca 'me partigian, l'ha mai sparad un culp de pistola a un
om e l'ha mai massad nissün.

Turnad a la vita da civil, ind al 1945 l'è stai ciamad da Bruno Roghi a la
Gazzetta dello Sport, el püssè impurtant giurnal spurtìu italian. Ind al 1949,
dopu un furtünàd reportage dal Tour de France, n'è diventad diretur. L'è stai
insì el püssè giuin diretùr ind la storia dal giurnalism italian.

Ind al 1944 l'ha spusad Rina Gramegna e insema i gh'an avüd quàtor fiöi: el
Franco (1944-1944), el Carlo (1946-1994) che l'era pitur, el Pavol (1949) che
l'è giurnalista e scritur e el Franco (1951) che'l fà el müsicìsta.

Ind la sò cariera giurnalìstica, el Giuan l'ha scrivüd anca par Il Giorno, Il
Giornale, Il Guerin Sportivo e La Repubblica. I sò artìcul i en stai tradut in
tante lengue. Brera l'ha scrivüd anca d'i manüài, sag, rumans, racunt e pièce
par el teàtor e par la radio. El sò rumans püssè famus l'è Il corpo della
ragassa che ind al 1978 l'è stai adatad par el cìnema da Alberto Lattuada cun la
regìa de Pasquale Festa Campanile.

El Giuan l'è mort ind la sò Padania el 19 disémbor dal 1992 in un incident
stradal, ménter el turneva a cà da Malé, ins la strada che culega Cudogn a
Casal. Ind al 2003, l'Arena Cìvica de Milan l'ha ciapad el sò num.

El Giuan l'ha cread un stil giurnalìstich növ, basad ins una fecunda vena
leteraria e de narassion e ins una prufunda cunuscensa d'la cultüra clàssica.
L'ha inventad tante parole e l'ha adatad in ambit spurtìu el stil d'la
tradission lenguìstica italiana, sia de lengua nassiunal, sia de lengue
minuritarie.

El Giuàn l’è stai bon da met insema da dritu, toch de lengua italiana e toch de
lengue straniere, cun i parlad regiunai e ind el specifich cun i mod de dì
tipich d'la lengua lumbarda. Brera l’ha anca fai diventà famus el topònim
Padania, a indicà la val dal Po o el Nord Italia in general.

Par tüti 'sti mutìu el Giuàn el s’è guadagnad ins al camp la scumagna de "Gran
Lumbard", bele druada par el Carlu Albert Pisani Dossi e passada par i man e
l’àpiss del Carlu Emiliu Gadda.

Ind al rumans Celeste Tenebra, che’l parla d'la falimentar spedission d'la
nassiunal italiana ai mundiài de Germania dal 1974, el Giuan Arpino l’ha definid
la figüra del Brera ind al persunag del "Grangiuan".

Brera l'ha fai scola insì tant che l’è stai inventad l’agetìu negatìu “brerini”,
druad par tüti quei giurnalista che in un qual mod i cupieun el sò stil, sensa
però avegh un egual talent lenguìstich. I sò denigradù invece l’han classificad
cume un "gran parulé" ben poch spurtìu.

Tifus dal Genua, l’ha cread par la squadra dal cör la definission de "Vec
Balurd", che l'è druada amò anca al dì d'incö fra le scumagne cun le quai i
tifus ligur i ciamun cun amur la furmassion.

El Giuan l'ha ligad prufundament el propri num a la filusufìa calcìstega dal
cadnass a l'italiana.

La truada de tirà via un atacant e met un difensur sensa cumpit da marcadüra (el
famus libero) l'è nassüda in Svisra ind i an trenta. L'invenssion la g'ha avüd
sübit sücèss ind al mundial dal 1938, indùe la squadra svisra l'è reussida a
süperà ind un dupi cunfrunt la furmassion austro-tudesca. La parola "verrou" cun
la qual i svisser i han batesad ch'la tàtica chi, l'è staia vultada leteralment
cun "catenaccio" in Italia, ma l'è stai apena ind el curs d'i an cinquanta e
sessanta che chel modul chi l'è stai ciapad in cunsiderassion ind la penìsula:
Gipo Viani e Nereo Rocco n'en stai i sperimentadù, ménter Gianni Brera l'era el
teòrich.

Brera el penseva che par turnà a vens, l'Italia la gh'eva da druà el cadnass. El
diseva, tra i àltor rob, che i italian i erun miga fisicament al livel d'i àltor
pòpul e che par quest i pudeun miga giugà un balon sistematicament ufensìu par
90 minüt: a purtà la furmassion al sücèss i saressun stai, a sò avis, sémpor
persunag de cunfin che, cume Cavour e De Gasperi ind la storia pulìtica dal
paes, se ciapeun in carich la nassiunal par giugà da fürb sensa scunsümà
energìa, cun tàtica e upurtünìsm.

El prutòtip del sò alenadù ideal l'è stai el CT d'la nassiunal campion dal mund
ind al 1982, el furlan Enzo Bearzot, anca se in ch'la circustansa lì Brera l'è
stai prutagunista de un clamurus erur: a l'esordi d'la trasferta spagnöla l'ha
dichiarad che se l'Italia la saress diventada campion dal mund, lü l'avaress
percurs a pé la distansa tra la sò cà de Milan e un santuari de devussion
mariana lumbarda; un mes dopu el triunf al Santiago Bernabeu, el Giuan el s'è
fai futugrafà vestid da galeot ménter el saliva el sagrad d'un santuari a pé
partera.

Anca se el sò pensé l'è stai criticad de spess, Brera l'ha difes fin a la fin la
sò vision. Anca par quest l'ha mai vist de bon ög Arrigo Sacchi e la sò idea de
giögh d'atach. Brera el penseva che i merit d'le vitorie dal Mìlan de Sacchi i
erun püssè ind i giugadù ulandes che ind la strategìa de l'alenadù.

Le pulémiche però che han fai si che Brera el diventass famus ind el curs d'i an
'60 i erun ligade principalment al Golden Boy dal Mìlan, Gianni Rivera e, püssè
in general, a tüti i giugadù tècnich ma miga cumbatìu che poch i centreun cun la
sò filusufìa calcìstega. Chi giugadù chi i erun invece sustenüd da la scola
napulitana e dal sò capurion Gino Palumbo.

Brera l'ha suranuminad Rivera abatin e l'è andài cuntra a la sò cunvucassion in
nassiunal tanti volt, anca se l'ha sémpor pensad che l'era inteligent sia cume
giugadù, sia cume persuna. Anca se el giugadù l'ha vensüd de tüt a livel
nassiunal e amò püssè a livel internassiunal cun el Mìlan, la pulémica cun el
campion d'i casciavit la s'è mai placada, tant che l'è entrada ind al imaginari
calcìstich italian. Brera e Rivera i s'en però sémpor rispetad, tant che dopu la
mort dal giurnalista, l'uramài ex abatin, l'è stai tra i fundadù de
l'assuciassion Amìs de Gianni Brera, incö diventada Simposio Gianni Brera.

Ind i an setanta e utanta Brera l'ha indirissad la sò crìtica vers el regista
d'la Fiurentina e d'la nassiunal Giancarlo Antognoni e ins al fantasista de
l'Inter Evaristo Beccalossi, sémpor par la sò insuferensa par i giugadù tècnich
ma miga agunìstich. Scund al giurnalista, la sò pusission la g'ha pruvucad ind
el curs d'i an tanti prublema cun giurnalista e tifus de pensé diferent.

El Giuan l'ha cread tante indimenticàbil scumagne che i en rimaste ind la
memoria d'i tifus sportìu e miga: Acacon par Helenio Herrera, Acachin par
Heriberto Herrera, el Cavalier par Silvio Berlusconi, el Russ Sguladù par
Eugenio Monti, Baron Trichetrache par Franco Causio, Abatin par Gianni Rivera,
Rumb de Trunada par Gigi Riva, Pulicion o Puliciclon par Paolo Pulici, Bonimba
par Roberto Boninsegna, Piper par Gabriele Oriali, Piscinin par Franco Baresi,
Simba par Ruud Gullit, Re Puma e Prestipedadù par Maradona, Massinissa par
Pietro Paolo Virdis, Deltaplan par Walter Zenga, Stradivialli par Gianluca
Vialli, Massandro par Sandro Mazzola, Felix-de-Mundi o Nigula Russa par Felice
Gimondi, Peppinoeu par el culega Beppe Viola e la Gensianela Napulitana par
l'àltor culega Antonio Ghirelli.

El ducümént üficiàl de custitussion d'la prima squadra calcìstega d'Italia, el
Genoa Cricket and Football Club fundad el 7 setembor dal 1893, che'l se penseva
pers par sémpor, l'era in realtà passad di man in man fin a rivà in ültim in
pusses del Brera. Dopu la sò mort, el ducümént l'è stai ritruad fra i palpé de
Brera e ricunsegnad da la famiglia dal giurnalista a la sucietà dal Genua, che
ura el mustra ind al müsé dal balon ind el sit d'la Fundassion dal Genua de
salita Dinegro a Corvetto, insema ad àltor ducümént, amarcord, maiete e el balon
uriginal d'la final dal prim campiunat italian.

Dù racolte tematiche de lìbor d'la bibliuteca persunal de Brera i en staie
regalade da la famiglia a le bibliuteche comünài de San Zanon (cultüra regiunàl)
e Busis (sport).

Le pipe dal scritur i en staie cumprade da la Pruincia de Vares par una mustra
permanent.



https://lmo.wikipedia.org/wiki/Germ%C3%A0nia

La Germania, official Republega Federala de Germania (todesch: Bundesrepublik
Deutschland) l'è on paes de l'Euròpa centro-ocidentala cont pussée de 82 milion
d'abitant. El confina cont la Francia, el Belgi, i Paes Bass, el Lussemburgh, la
Danemarca, la Polònia, la Republega Ceca, l'Austria e la Svizera.

Deutschland, Deutschland über alles, über alles in der Welt, wenn es stets zu
Schutz und Trutze brüderlich zusammen hält. Von der Maas bis an die Memel, von
der Etsch bis an den Belt. Deutschland, Deutschland über alles, über alles in
der Welt.

Deutsche Frauen, deutsche Treue, deutscher Wein und deutscher Sang, sollen in
der Welt behalten ihren alten schönen Klang. Uns zu edler Tat begeistern unser
ganzes Leben lang. Deutsche Frauen, deutsche Treue, deutscher Wein und deutscher
Sang.

Einigkeit und Recht und Freiheit für das deutsche Vaterland, danach laßt uns
alle streben brüderlich mit Herz und Hand. Einigkeit und Recht und Freiheit sind
des Glückes Unterpfand. Blüh' im Glanze dieses Glückes, blühe deutsches
Vaterland!

Germania, Germania inanz de tüt el rest al mund, se l'ha resta semper ünida cunt
fradelanza in de la difesa e in del sustegn. Del fiüm Maas finn al Memel, de
l'Ades finn al Belt. Germania, Germania inanz de tüt el rest al mund.

Tusann tudesch, fideltaa tudesca, vin tudesch e cant tudesch gh'hann de mantegnì
'l so bel, vegg sun in del mund. E ispiràn a nobij aziun per tüta la vida.
Tusann tudesch, fideltaa tudesca, vin tudesch e cant tudesch.

Ünidaa e driss e libertaa per la patria tudesca pruèmegh tücc insema a utegnij,
tücc insema cunt anema e corp Ünidaa e driss e libertaa hinn la prumissa a la
felizidaa. Fiuriss in del sberlüsciá de chela felizidaa chi, fiuriss, patria
tudesca!



https://lmo.wikipedia.org/wiki/Geoffrey_Chaucer

Geoffrey Chaucer (Londra, 1343 plu o manc – Londra, 25 de otovr 1400) l'è stad
un scrittor, poëta, cantant, burocrat e diplomateg ingles.

El Geoffrey Chaucer l'è nassud a Londra intorn al 1343 da una fameia de mercants
de vin cond li belle palanqe adree. Li prime documentazion qe a 'm g'ha le se
referissen a quand l'è diventad paj de la contessa de l'Ulster, Elizabeth de
Burgh, plu o manc ind el 1357. Duu agn despœ l'entra ind l'armada inglesa e ind
el 1359 al vegn fait prejoner ind l'assedi de Rhemis, per pœ vesser rescatad.

Intorn al 1336 al s'è sposad cont la Philippa Roet, dama jovena de la regina
Philippa de Hainault, moër del Eduard III, da la qual al g'hav almanc trii o
quatr s'ciets. In quei agn qì l'è ativ a cort con divers lavorar, anca
diplomateg, qe a le portarà a viajar un frac al de fœra de l'Inghilterra. In
particular l'andè in Italia intrà el 1372 e el 1373, e pœ anc'mò ind el 1378. In
quei agn qì al scriv la plupart de li so œvre, intratant qe al segutava a
lavorar per el stat cond i incareg sempr plussee de prestij.

La so prima œvra de prestij l'è "The Book of Duchess", poëma narrativ ins el
modell de la vision allegorega. El poëma l'è stad scrivid intra el 1369 e el
1374, in ocasion de la mort de Blanche, duqessa de Lancaster, moër del so amix
John de Gaunt.

L'œvra despœ l'è prusmabelment "Anelida e Arcite" (1376-79), poësia de 357 vers
influenzada da la "Teseida" del Boccaccio. L'œvra medema la segna el passaj del
Chaucer da una poësia piena de modei frances refinads ai modei toscan, forsi
plussee profonds.

De quei agn qì l'è anca "The House of Fame" (1379-80), poëma in trii lebr, basad
in su un insomi e influenzad en maniera importanta da la "Divina Commedia".

"The Parliement of Foules" (1382-83) l'è un oltr insomi allegoreg, ma œn bel po
plussee complegad ind el stil e ind la scrittura respeit a quei inanz.

"Troilus and Criseyde" (1335) l'è forsi l'œvra plussee refinada del Chaucer.
Anca siben qe el Troel al diventa el prefeit cavalier de la tradizion cortesa,
la Criseida la resta la vera protagonista. Qesta l'è la feminilitaa incarnada,
un personaj fomnin ben complegad. El poëma l'è caraterizad da l'equilibri del
pis del destin e el liber arbitri dei omen.

"The Legend of Good Women" l'è del nœv una vision. Li enn dex istorie de fomne
da ciapar a esempi, namorade e fidele. Li fonts li enn prencepalment classege:
Omer, Virjei, Ovidi e Ijin.

L'è forsi "The Canterbury Tales" la so œvra plussee cognossuda, anca se miga
terminada. Li enn de li novelle collegade da una cornix cumuna: el pellegrinaj
in vers la Catedral de Canterbury per far-g reverenza a la tomba del sant Thomas
Becket.

Ind el prolog i pellegrin i vegnen caraterizads vun a vun cond una bella ironia,
da un narrador qe inscambi al fa apparir de vesser un tarluc. Li novelle li dann
una vision completa de li forme literarie del Mediev: romanz cortes ("Knight's
Tale"), fabliau ("Miller's Tale"), lai bretoneg ("Franklin's Tale"), lejende dei
sants ("Prioress's Tale"), exemplum ("Pardoner's Tale"), favola animalesca
("Nun's Priest's Tale"), sermon ("Parson's Tale").

El prolog jeneral (858 vers) l'è la descrizion de la compagnia dei pellegrin, da
la qual la vegn fœra la condizion soçala specifega de ognun. L'ost, el coo de la
compagnia, al g'ha l'idea de inviar una gara de novelle. Ogni pellegrin al
g'havarà da cuntar quatr novelle, a quell qe al vençarà ge vegnarà pagada una
cena.

El cunt de la Comar de Bath al fa veder 'mè l'era el rœl de li fomne ind el
mediev. El personaj de la fomna de Bath l'è el plussee ciar e mei definid dei
pellegrin. Ind el prolog la fomna la descriv i so cinc marids e la so
determinazion de lee a haver-g sempr el controll de li relazion. Prategament la
novella la cunta un episodi arturian basad in sul motiv de la "loathly lady".

El cunt del Ciareg de Oxford l'è una sort de exemplum ins l'ultema novella del
Decameron del Boccaccio. Qì la pazienza de Griselda la respegia l'incontrari de
la comar de Bath, l'è el simbol medem de l'obedienza e passivedaa feminil. La
posizion del Chaucer respeit al rœl de li fomne l'è però miga facil de
interpretar; defait la novella l'è terminada da un "envoy" ironeg ind el qual
l'autor stas l'inziga i fomne a comportar-s miga compagn de la Griselda ma a
vesser plussee combative e prepotente ind el matrimoni.



https://lmo.wikipedia.org/wiki/Gallien

El Publi Licini Egnazi Gallien, mej conossuu cont el sòll nòmm de Gallien
(Latin: Publius Licinius Egnatius Gallienus; 218-268) l'è staa on imperador
roman (253-268) famos per la soa riforma de l'esercit e per el sò valor in
guera. L'è andaa sù al podè insema al pader Valerian in del 253 e quand quest
chì l'è staa ciapaa in batalia di Persian l'è restaa l'unich imperador finna a
la mòrt. Duranta el sò regn gh'hinn staa dò secession (l'Imperi di Gali e 'l
Regn de Palmira) e on gran numer de usurpador.

Voeuna di magior font biografegh de la vida del Gallien a l'è l'Historia
Augusta, che però l'è ostil al sò lavorà perchè la gh'ha el pont de vista del
Senaa roman, el tradizional avversari de tucc i imperador.

El Gallien l'è nasuu in del 218 del Valerian (member de la class senatòria) e de
la Egnazia Mariniana. Prima del 242 l'ha sposaa la Cornelia Salonina, de la qual
el gh'ha avuu almen trii fioeu (Corneli Valerian ciamaa di vòlt anca Valerian
II, Corneli Salonin, Ignazi Marinian).

Quand el pader l'è diventaa imperador, el Senaa l'è staa content, perchè a l'era
vun de lor, e donca el gh'ha minga avuu di problema a nomenàll Ceser. De fatt,
on fracch de imperador gh'aveven l'abituden ad vess insema sul trònn cont el
pròpri fioeu, in del III secol. I duu imperador s'hinn dividuu i loeugh de
governà: al Valerian l'Orient, al Gallien l'Occident.

El pericol magior a òvest l'era la continua imigrazion di tribuu germanegh di sò
terr drent a l'Imperi. Tra 'sti pòpul gh'eren i Franch, i Alemann e i Marcomann.
El Gallien l'è reussii, in di primm agn, a difend el confin grazie ai
fortificazion ch l'ha faa sù a Trevir e Colònia. Ma in del 257-258 i invasion
hinn diventaa pusee pericolos: i Franch hinn rivaa finna a la Spagna (Tarragona)
e i Alemann finna a Milan. Tutt e dò i tribuu hinn staa sconfigiuu, ma
intrattant el general Ingenuo, comandat di soldaa in Panònia e Mesia, el s'era
rebelaa. Gallien però l'è riessii a batt anca lù, e l'istess l'ha faa cont el sò
successor, el Regalian.

Per evità alter invasion germanegh, l'ha ciapaa come concubina la tôsa del re di
Marcomann (ciamada Pipa), che hinn diventaa donca leaa de Roma.

La mòrt del pader in Orient l'è staa on avveniment assee important sia per el
Gallien che per tutt l'Imperi. De fatt, i nemis di Roman hann pensaa de podè
tacà l'Imperi senza tròpp problema, e i provinz al confin hann nomenaa imperador
di usurpador per garantìss ona presenza imperial. L'è staa inscì che hinn nasuu
l'Imperi di Gali a òvest e 'l Regn de Palmira a est, senza cuntà el tentativ di
Macrian de ciapaa tutt l'Imperi.

Prima de tutt el Gallien, l'unich ver imperador, el gh'ha avuu de batt el
general Pòstum, che 'l comandava i soldaa del Reno quand che 'l Gallien el
combateva l'Ingenuo. El Pòstum l'è riessii a fà massà el fioeu de l'imperador
Corneli Salonin e 'l prefett del pretòri Silvan, ma l'ha minga voruu espandes
oltra a la Galia. El Gallien l'ha poduu nò ciappà i territòri perduu in
Occident.

I soldaa in Orient, dòpo la mòrt del Valerian, aveven elegiuu imperador i fioeu
del Macrian Magior, Macrian Minor e Quiee. I Macrian, iutaa del prefett Balista,
hann provaa a batt el Gallien, ma hinn staa faa foeura in d'ona batalia in
Tracia, menter el Quiee l'è staa casciaa via del trònn del re de Palmira Odenaa.

In del 268 el Gallien l'ha batuu ona part di Gòtt che aveven tacaa l'Imperi, ma
el gh'ha avuu de tornà indree in Italia perchè el sò general Aureol (quell che
l'aveva vingiuu i duu Macrian) el s'era rebelaa, sperand in d'on aiutt del
Pòstum. El Gallien l'ha sconfigiuu in su l'Ada e l'ha assediaa a Milan. Chì però
l'è staa faa foeura in d'ona congiura, a la qual fòrsi l'era minga forest el sò
successor, el Claudi II. Per vorè quest chì el Senaa l'ha faa diventà on dio.

L'Eusebi de Cesarea el dis che 'l Gallien l'è staa tolerant. De fatt, al
contrari del pader, che l'aveva perseguitaa i Cristian, el Gallien l'ha conceduu
la libertaa de cult, remagnuda finna al regn del Dioclezian.

Finna a quel moment la difesa de l'Imperi l'era basada de ona longa linea
statega de soldaa miss ai confin de l'Imperi. Ma el Gallien l'ha vist che l'era
minga ona bona tecnega per difend l'Imperi, e i repetuu invasion barbaregh
l'aveven confermaa. Donca l'ha adotaa ona strategia giamò doprada duranta el sò
secol ma mai renduda offizial: quela de creà di còrp militar de riserva (ciamaa
in latin comitatenses) che fudessen pront a rivà depertutt in cas de pericol. La
magior part de sti soldaa eren di cavalier, pròpri per quistion de velocitaa.

I generai che comandaven sti riserv gh'aveven traj man on gran podè, e l'è minga
on cas che di imperador futur come el Claudi II ò l'Aurelian fudessen pròpri di
comandant di comitatenses primma de salì al trònn.

El period duranta el qual el Gallien l'ha governaa deperlù (260-268) l'è staa
anca on'etaa de art e cultura. L'è staa pròpri in sti agn che l'è nassuda la
filosofia del Neoplatonism (el fondator de la qual, el Plotin, l'era anca on
amis de la còppia imperial). El Gallien l'ha anca renovaa i ligamm con la
cultura greca, e de fatt l'è staa nomenaa arcont epònim de Aten e iniziaa ai
mystéria de Demetra a Elèusi.



https://lmo.wikipedia.org/wiki/Galileo_(sonda_spasiala)

Galileo l'ìa 'na sónda spasiàla automàtica sènsa equipàgio, asemblàda e gestìda
del Jet Propulsion Laboratory per cönt de la NASA a mandàda stüdià el pianeta
Giove e i sò satèliti. L'è stàda dedicàda a l'astronomo toscà Galileo Galilei.
L'è stàda lanciàda ai 18 de utùer del 1989 del Space Shuttle Atlantis, endel
córs de la misiù còdes STS-34. L'è riàda de le bànde de Giove ai de dezèmber del
1995 dòpo de 'n vias de 6 agn, endel qual la g'ha sfrötàt la fórsa
gravitasiunàla de la Tèra e de Venere per ciapà la ónda nesesària per viagià a
la velocità prestabilìda.

La sonda Galileo, endel córs de la sò misiù la g'ha utignìt divèrsi rezültàcc:
l'è pasàda per la prìma ólta arènt a 'n asteroide, la g'ha scuprìt per la prìma
ólta en satèlite entùren a 'n asteròide, l'è stada la prìma sónda a mitìs en
òrbita entùren a Giove e a lancià 'na sónda endèla sò atmosféra.

Ai 21 de setèmber del 2003, dòpo ìga pasàt 14 agn endel spàsio e 8 endel sistéma
de Giove, la misiù l'è stada cunsideràda terminàda e l'orbiter l'è stat mandàt a
destrügìs endèla atmosféra de Giove per fà che ògna batério terèstre che püdìa
troàs amò sö la sónda el nés mìa a contaminà 'na quach lüna de Giove.



https://lmo.wikipedia.org/wiki/G%C3%B6lem

El Gölem (en Italià l'è ciamàt Monte Guglielmo) l'è 'n mut de le preàlpi bresàne
de 1957 méter de altèsa.

El nòm Gölem (en bresà prununciàt [ˈgølem]) l'è stat italianizàt en Monte
Guglielmo alméno del sècol XVII, ma la versiù italianizàda la rènt mìa
l'etimulugìa giösta che l'è piötòst ligàda a la paròla latìna culmen (en Italià:
culmine), de la qual derìa apò a le paròle del dialèt cùlem e cùlma cioè mut de
média altèsa còi fiànch mìa tròp en pé.

Càzo rar endèna regiù cóme la Lombardìa — endóche al momènt l'è mìa ricunusìda
nösöna segónda lèngua uficiàl en bànda al Italià — la denominasiù locàl l'è
riportàda 'nsèma al topònimo italianizàt apò a 'ndèla cartografìa uficiàl del
Istituto Geografico Militare e söle cartìne del Touring Club Italiano.

El Gölem el se tróa a caàl de la crèsta de mut che la sepàra la média Val
Trompia de la cónca del Lac d'Izé. El pónt piö alt del Gölem l'è ciamàt Dòs
Pedàlta (1957 méter) ma la méta piö frequentàda l'è piötòst el dosèl ciamàt
Castèl Bertì (1948 méter) che 'l se tróa 'n quach sentenér de méter piö a Sud e
'ndóche gh'è 'l monüment del Redentùr.

La crèsta del Gölem la prezènta dele ótre vète minùr, come la Córna Tiràgna
(1857 méter) a Sudèst, la Pónta Caravìna (1847 méter) a Nordòvest e 'l Dòs dèi
Stalècc (1717 méter) a Est.

El Gölem l'è séde de 'na córsa a pè de 'mportànsa nasiunàl, la Proài-Gölem, che
de Proài d'Izé la rìa 'nfìna sö 'n sìma al mut. El percórs l'è lónch piö o méno
30 chilòmetri e 'l ràta sö dré ai sentér che pórta sö 'nfìna a la vèta. La gàra
la vé fàda 'ndèl més de zögn.



https://lmo.wikipedia.org/wiki/Funema

Int i lengu natüral, un funema l'è l'ünità strutüral püssè picinena che la porta
significaa. I funema j'hinn no segment fisich de per lur, ma j'hinn, in sens
teuretich, categurisassion de segment.

Un esempi d'un funema i lumbard l'è la /s/ int i parol sura, stiva, e pressia
(quand che se fa la trascrission, i funema i se metan tra i parentesi de sbiess,
insì /s/).

Qui esempi chi de /s/ j'hinn cunsideraa suta l'istessa categuria, anca se in
ogni parola j'hinn pronunciaa in minera non propi inguaa. De suvent, i
maderlengua i catan no fö qui diferens chi, perchè el funema el fa da umbrela a
di son che j'hinn funetica ment cunsideraa cume ünità distint (qui ünità chi
j'hinn ciamaa fon).

Un test ch'u se fa per ved se un son l'è un funema l'è el test di pari minim:
sarissa a dì di parol che j'hinn diferent dumà int el son ch'u se interessa.
Presempi, in certi variant di zon central e sud de l'Insübria, i parol seri
(minga per rid) e zeri (püssè d'un zero) j'hinn parnunziaa /seri/ e /zeri/, e
quindi i dimustran che /s/ e /z/ j'hinn dü funema separaa in quej variant chì
(ma non in tüt i variant del lumbard, presempi in Ticines). La mancansa d'un
cuntrast del gener in talian (la [s] la se veda dumà prima d'una cunsunanta
surda menter la [z] dumà prima d'una cunsunanta sunora, presempi [sporko] e
[zberla], e la parnonzia de rosa cume [rOza] o [rOsa] la cambia no el
significaa) el mustra che i dü son j'hinn no funema separaa, ma alofuni del
funema /s/.



https://lmo.wikipedia.org/wiki/Freising

Freising (Frisinga 'n latì, italià e portoghés; Frisingue 'n fransés) l'è 'na
cità todèsca sitüàda 'ndèl Land de la Baviera, 'ndèl distret de l'Alta Baviéra
(Oberbayern). L'è 'l capolöch del circondàre omònim.

La g'ha 45 806 abitàncc (dato del 31. Dic 2013) e la se tróa söl fiöm Isar a 'na
vintìna de chilòmetri a nòrd de Mònaco, póch delóns de l'aeropórt internasiunàl
de la capitàl bavaréza.

Endèla zòna gh'è stat troàt dei rèscc de l'Età del Bróns, ma gh'è mìa pröe per
stabilì 'na continuità de chèl insediamènt lé co l'abitàt de Frigisinga endóche
s'ìa stabilìt San Corbinian endèl an 724.

Freising l'è 'n cènter religiùs importànte e l'è séde de diòcezi (Arcidiòcezi de
Mònaco e Freising). A Freising tralàlter gh'è stàt fàt prét endèl 1951 e l'è
stat vèscof del 1977 al 1982 el Joseph Ratzinger, cioè 'l papa Benedèt XVI.

La cità la vé sö 'ntùren a du còi. Söndèn giü, chèl ciamàt Domberg, gh'è la
Catedràl, söl óter, chèl ciamàt Weihenstephan, gh'è la séde stòrica de chèla che
l'è cunsideràda la fàbrica de bìra piö ècia del mónt (la Bayerischer
Staatsbrauerei Weihenstephan). Tacàt a la fàbrica de bìra gh'è apò a
l'Università de Scènse Aplicàde (la Fachhochschule Weihenstephan).



https://lmo.wikipedia.org/wiki/Francesco_Sangalli

El Francesco Sangalli (Ceco Sangall) l’era un composidor Lombard qe l'è nassid
el 31 de jenar 1820 a Romaneng, vixin a Crema, in provinça de Cremona e l’è mort
el 22 de setember 1892 a Vares.

I so jenitor i se ciamaven Gigi Sangall e Rosa Dognin. Quand qe’l g’ha havid
vundex agn, l’è andad a Milan al Conservatore, indov el g’ha studiad el piano e
la composizion musegal. Là al g’ha cognossid el so amix e collega Jovan Botesin.

Dopo qe’l s’è diplomad con sucess, al s’è dedicad a l’insegnament e a la
composizion de musega operistega e de camera. El g’ha componid plussee de cent
lavor musegai e canzon per piano e per orgen, qe i enn de grand qualitaa e i
presenten un modernism evident in confront de ‘l stil de la so epoca. A 25 agn
el g’ha componid la so œvra principal, “Alboino”, qe l’è staita rapresentada al
famos Teater la Scala de Milan.

Indel 1888 el g’ha componid una Messa per tre vox, qe el l’ha fait diventar un
poo plussee famos, anca per tœts i so merets.



https://lmo.wikipedia.org/wiki/Forl%C3%AC

Forlì (en romagnöl: Furlé: en latì l'ìa ciamàda: Forum Livii) l'è 'na cità de
l'Emilia Romagna, capolöch de la Pruvincia de Forlì-Cesena. La g'ha 118 359
abitàncc (dàto del Dicember 2013 ), 'na superfìce de 228 km² e 'na densità de
popolasiù de 519 ab./km². El cunfìna coi cümü de Bertinoro, Brisighella (RA),
Castrocaro Terme e Terra del Sole, Faenza (RA), Forlimpopoli, Meldola,
Predappio, Ravenna (RA), Russi (RA).

Forlì l'è 'na cità de la Romagna, a póch chilòmetri de le prìme culìne del
Preapenì Tosco-Romagnöl, a 'na trentìna de chilòmetri de la riviéra romagnöla.
La periferìa l'è tocàda del fiöm Montone (che de le bànde del quartér de
Vecchiazzano 'l ricéf le àive del fiöm Rabbi, per dòpo sfiurà i mür de la cità
de le bànde de la Pórta Schiavonia), e del fiöm Ronco che 'l streèrsa 'l quertér
omònim a la perfiferìa de la cità.

La se tróa sö la via Emilia, a 63 km de Bologna, 14 km de Faènsa e 19 de Cesena,
e per vìa de la Via Ravegnana l'è colegàda co Ravenna che la se tróa a 25 km.



https://lmo.wikipedia.org/wiki/Flensburgh

Flensburgh (Flensburg in todesch; Flensborg in danes e in bass sasson;
Flensborre in Jutlandes del sud; Flensborag o Flansborj in frison del nord;
Flensbourg in frances; Flensburgo in italian e spagnoeu) l'è ona città de la
Germania del nord cont ona popolazion de 90.000 abitant.

Flensburgh la se troeuva in del Land del Schleswig-Holstein, e l'è foeura di
circondari (anca se gh'è on circondari ciamaa Schleswig-Flensburg). L'è proppi
vesina al confin con la Danimarca, e l'è bagnada del Mar Baltigh. Ghe viv ona
minoranza lenguistiga danesa.

L'è stada fondada in del XIII secol e l'ha taccaa sù a cress dopo del declin de
la Liga Anseatiga. Tra el 1480 e 'l 1864 l'è stada vun di port pussee important
de la Danimarca, che al temp la dominava el Schleswig. In del 1864 l'è passada a
la Prussia e de allora l'è andada 'dree a la storia todesca. Duranta la Segonda
Guerra Mondial la gh'ha 'vuu quasi nissun dann. In del 1945 el successor de
Hitler a la guida del III Reich, l'ammiraj Karl Dönitz, l'è scappaa de Berlin a
Flensburgh insema al sò governa per vegnì minga ciappaa di Russ: ma l'è staa
proppi chì che l'è staa faa presonee di Leaa.



https://lmo.wikipedia.org/wiki/Fagus_sylvatica

Ol Fagus sylvatica (in Bergamàsch e Bresà: Fó; in Insübregh: Foo), specie de la
famèa di Fagaceae, l'è öna pianta ólta fina a 30 méter, che la é da l'Eüròpa
centràl e che s'pöl troà da la Spagna e da la Grécia sö fina al mesdé de
l’Inghiltèra; la se tróa sö i Alp tra i 600 e i 1300 méter söl lièl del mar.

Ol Fó l’è öna pianta ‘mpó cumplicada, de fati ghe piàs dóma i pòscc ömecc, ‘ndóe
l' piöf de spès, con di teré frèsch, co la temperadüra che la sbale mia de cólp
e sènsa tate şelade, però l’ sopórta bé l’umbréa. L’ crès de spès desperlü, ma
ach ‘nsèma a i rùer, i bèdole e i paghér.

I è de culùr ért iscür e sberlüsènt, a furma de öf impó slongade, co l'òrlo
'ntréch, ma bèl ondulàt e pié de péi picinì picinì; la fòia l'è lónga da i 5 a i
10 ghèi.

Ol fó l'è monòich, cioè 'l gh'à di fiùr dóma mas·cc e di fiùr dóma fèmina sö la
stèsa pianta, ach se piö che de fiùr gh'è de parlà de 'nfiurescènsa, ön insèma
de tace fiùr. L'infiurescensa mas·cc del fó l'è ü gèner particulàr de spiga, l'è
öna spiga che la pènt in zó 'nvèce de sta sö drécia come 'n del formét e l'è
ciamada amènt e per de piö 'n del fó l’è ach redunda e de culùr maròn.

I fröcc (i fagie) i è di spéce de nus legnuse lónghe 2 ghèi che i è ‘ncartosade
dét in d’ün astöcc ‘mpó spinùs fai da 4 valve che i se dèrf fò quando che la
fagia l’è marüda.



https://lmo.wikipedia.org/wiki/Estelada

L’Estelada l’è la bandéra indipendentista de la Catalùgna e de töcc i Paìs
Català e l’è ‘l sìmbol de la òia di català de ès indipendèncc. Ol nòm Estelàda
in lèngua catalàna ‘l völ dì stelàda, con la stèla e gh’è de sotaintènt Senyera.

De fàto la Estelàda, isé come me la cognòs al dé de ‘ncö, l’è öna Senyera, la
bandéra üficiàla de la Catalùgna, che de la bànda de l’àsta la gh’à dizegnàt ü
triàngol e ‘n del triàngol gh’è dét öna stèla. S’pènsa che la sìes nasìda in del
1908, ma al prensépe l’éra diferènta da chèla del dé de ‘ncö, de fàti la gh’éra
ü rómbo blö in del mès e dét in del rómbo öna stèla. La sarès stàcia pensàda dal
Vincenç Albert Ballester, ativìsta del partìt Unión Catalanista, che l’à ciapàt
ezèmpe da la bandéra de Cuba e de Puerto Rico. De fati dòpo ès istàcc a Cuba
l’éra restàt impresiunàt dal comportamét di cubàni che i combatìa cóntra l’Impér
Spagnöl.

L’Estelada dovràda al dé de ‘ncö l’è nasìda in del 1918 e ‘l triàngol l’è blö e
‘l regórda ‘l ciél e dé dét gh’è öna stèla biànca che la regórda la òia di
català de pödì decidì del sò fütür e chèsta bandéra l’è ciamàda Estelada blava,
cioè Estelada blö.

In del 1972 l’è nasìda öna ótra Estalada che la gh’à la stèla rósa e ‘l triàngol
zàlt, che l’è ciamàda Estelada vermella, cioè Estelada rósa o ach Estelada
groga, cioè Estelada zàlda e l’è dovràda suradetöt da chi de mansìna.



https://lmo.wikipedia.org/wiki/Es%C3%A0gon

'l esàgon l'è öna figüra geomètrica piàna, ü polìgon che 'l gh'à sés làti;
menimà se ciàma esàgon regolàr, ün esàgon che 'l gh'à i sés làti töi lónch istès
e i sés àngoi töi gràncc istès e cioè de 120 gradi.

Per troà 'l perìmeter d'ü esàgon, se 'l esàgon l'è mia regolàr, mè fà l
somatòria de töcc e sés i làti, menimà se l'è regolàr bàsta fà.

'ndóe l l'è 'l làto, a l'è l'apotéma e 6l e 2P i'è 'l perìmeter. Per capì chèsta
fórmula, bàsta pensà che 'l esàgon 'l sìes facc de sès triàngoi regolàr e per
ògnü de chès-ce triàngoi 'l làto del esàgon l'è la bàze, menimà l'altèsa l'è 'l
apotéma, isé per troà l'àrea de ü de chès-ce triàngoi s'fà come per töcc i
triàngoi, cioè bàze per altèsa e pò gh'è de dividì töt per dù, e alùra per troà
l'àrea del esàgon l'è asé moltiplicà per sés.

'ndóe l l'è 'l làto e ns' l'è 'l nömer stàndard che per 'l esàgon l'è piö o méno
2,59808.

Dezà che la Frànsa la gh'à ün aspèt che 'mpó a la luntàna 'l ghe sömèa a ün
esàgon, i Francés i è üzàcc a ciàmà la Frànsa col nòm de L'Hexagone.



https://lmo.wikipedia.org/wiki/Edmund_Spenser

Edmund Spenser (1552 - 1599) al pœl vesser considerad el prim grand poëta de
l’angles moderen. L’è el poëta qe al fa su una sort de sintesis in tra elements
descompagn ind la poësia ai temp dei Tudor: l’influenza dei poëta in latin del
Renassiment e dei poëta volgar franzes e taian, l’eredidaa dei classeg, li nœve
corrents de penser relijos e filosofeg, la sperimentazion ind la versificazion
de poëta compagn del Thomas Wyatt e de l’Henry Howard, sota l’esempi del Chaucer
medem.

La prima œvra importanta del Spenser l’è “The Shepheardes Calendar” (1579), un
insema de dodex egloge, dei dialog pastorai, ispirade ai mis de l’ann. Dedicada
al Philip Sidney, l’œvra la ciapa a modell li Bucoliche del Virjei, ma anc’pò de
li œvre pastorai ben plussee recente, tant’me li egloge de Batista Spagnœl el
Mantovan (1447 - 1516), del Petrarca (1304 - 1374) e del Boccaccio (1313 -
1375). L’introduzion, ind la qual i vegnen magnifegade li abilidaa poëtege de
Spenser, l’è firmada da l’Edward Kirk, compagn de studi del poëta a Cambridge.
Ind el 1591 Spenser al publega i “Complaints”. Ind el volum i se pœden notar
“The Ruins of Time”, in sul tema de l’ubi sunt, “The tears of the Muses” in sul
declin de li arts, “Virgil’s Gnat”, voltadura in otave de Culex, un epilli latin
prusmabelment del Virjei, e “Mother Hubbard’s Tale”, satira nimalesca ins la
socedaa del so dì. Del 1595 i enn i “Amoretti”, un insema de 89 sonets amoros a
la manera petrarqesca, dedicads e ispirads da l’Elizabeth Boyle, futura moier
del poëta. De l’ann medem l’è anca vun dei colem poëteg del Spenser,
l’“Epithalamion”, poëma q’al celebra el so matrimoni, cont el meter insema con
abilidaa remarcabela tematege convenzionai e sentiments personai. L’ann qe al
vegneva Spenser al publega “Four Hymns”, quater composizion ins l’Amor, la
Belleza, l’Amor Celest e la Belleza Celest, ind li quai l’è evident l’influenza
del neoplatonisme.

“The Faerie Queene” l’è l’œvra maestra del poëta, anca se miga terminada; la pœl
vesser considerada el tentativ de meter insema ind un’œvra grossa e ingualada
tute li corrents de penser del so temp. Li ispirazion i enn plusse: l’allegoria
e ‘l romanz medieval, l’epega cavalleresca, l’etega aristotelega, platonisme e
neoplatonisme, l’umanesem renassimental, l’idealisme protestant, el folklor
angles, l’epega taiana, el patriotisme lisabetian. El modell plussee imediad
pusta al resta l’“Orlando Furioso” (1516 - 32) del Ludovico Ariosto. El Spenser
al deciara li so intenzion e li so ispirazion ind una litera al Walter Raleigh,
inserida ind la prefazion a l’edizion dei prim trii liber ind el 1590, ind la
qual l’inxubiss anca el pian de l’œvra.

El Spenser l’ha portad a termen nomà 6 liber ins i 24 inizialment pensads. I
prim trii ind el 1590, quei despœ ind el 1596. La concezion jenerala de l’œvra
l’era pensada in su 12 liber, çasqevun basad ins un divers cavaier qe al
g’haveva da representar 12 virtuu privade, e olter 12 impientads in su rè Artur
qe i g’havevan de representar 12 virtuu publege. La cerna de li virtuu l’era
essenzialment basada ins l’etega aristotelega, desmezada da la vision cristiana
de san Tomas d’Aquin (1225 - 1274).



https://lmo.wikipedia.org/wiki/Diffusion_del_lombard_foeura_de_la_Lombardia

El lombard l'è la lengua locala pussee parlada in de la Lombardia, e che la viv
in diglossia cont el italian. El lombard però l'è difonduu anca foeura de la
Lombardia, in d'una quaj region taliana, in d'on quai canton de la Sguizzera e
in d'on quaj alter post, parlaa di fioeu di emigrant lombard.

In de la part orientala del Piemont, in di provincc del Verban-Cusi-Ossola e de
Noara se parlen di dialet de tipo lombard. Intant che in del VCO la vesinanza al
model ocidental (milanes in de la zona di lagh, tesines in de la vall) l'è facil
de trovà, in del Noares a poeudom truvà di element de transizion bei fort cont
el piemontes oriental. El confin lenguistegh a l'è de met in d'ona zona che la
va de la Sesia (a ovest) e la Gogna (a est), con vari sfumadur de transizion.
On'oltra zona curiosa l'è quela del Tortones, in de la Provincia de Lissandria:
lilinscì i dialet parlaa vegnen disputaa tra l'emilian e 'l lombard, anca se
incoeu la sumeja pussee plausibela la prima ipotesi.

El lombard a l'è parlaa in de la part occidentala del Trentin: in di comun al
confin con la Lombardia se parla on dialett lombard oriental compagn, per
esempi, de quel parlaa in de la Val Vestin. Pussee che se va denter ai vai, se
troeuven carateristegh pussee originai. El status di dialet nones e sulander l'è
incert: gh'è chi che voeur considerài di dialet ladin e olter che (suratut per
quel che 'l reguarda el sulander), i pensen che sien di dialet lombard alpin. In
del rest de la provincia se parlen di dialet de la lengua veneta, anca se gh'è
di fort transizion cont el lombard.

In tut la Svizzera italiana (tut el Canton Tesin e i vai "taliann" di Grison,
cioè Mesolcina, Calanca, Bregaja e Pos'ciav) se parlen di variant del lombard.
In del Tesin i dialet de Lugan, Belinzona e Lucarn poeuden vess consideraa di
variant del model milanes, intant che quei parlaa in di vai hinn pussee de tipo
alpin. A bon cunt, el dialet de "koinè" parlaa in del Cantun (oltra che in
Mesulcina e Calanca) l'è modelaa propi in sui variant citadinn de Lugan e
Belinzona. El dialet bargajot el presenta di fort tratt comunabij cont el
rumancc Engadines. Infina, el pos'ciavin el pò vess tiraa denter ai variant de
la Valtolina.

Tra l'alter in Svizzera el lombard (che l'è el "dialetto" per eccellenza) l'è
ancamò assee drovà, anca di giovin e la RSI trasmett di oper culturaj in
ticines. El lombard l'è no recognosuu offizialment, ma l'è studiaa e protegiuu
da una istituzion del Canton, el Centro di dialettologia e di etnografia.

El lombard l'è ancamò parlà dai migrant, o dai fioeu de lpr, che parlaven el
lombard. Vun di esempi pussee famos l'è Villa Lugano, in Argentina, indoe i
abitant parlen el ticines.

Besogna tenè a ment che 'l Dialet piasentin 'l gh'ha mia ona classificazion
precisa.



https://lmo.wikipedia.org/wiki/Dialett_tabarchin

El Tabarchin (nòmm nativ: Tabarchin) l'è on dialett ligur simel a quèll de la
citaa de Pej (Provincia de Genoa) e parlaa in dò isol intel sud de la Sardegna,
l'isola de Sant'Antioch e quèla de San Pè. I comun indove quèst dialett a l'è
parlaa hinn Carlfòrt (a San Pè) e Calasèta (Sant'Antioch). Quèst duu paes hinn
intela Provincia de Carbònia-Iglesias.

L'origin de quèsta isola lingoistega (in tutt el rest de la Sardegna se parla el
Sard) l'è situada intel 1738, quand dij colòni ligur de Tabarca (al dì d'incoeu
in Tunisia) hinn scappaa de la condizion de s'ciav intela qual eren staa portaa
del Signor de Tunis e hinn rivaa in Sardegna. Chì regnava el Carl Emanuel III de
Savòja, che'l i ha ospitaa e daa lor i territòri de Calaseta (giamò esistent) e
l'isola de San Pè, che l'era minga abitada. I ligur s'hinn stabilii lì e ghe
viven anmò. Duranta tucc quèst aveniment, quèst personn hann conservaa el sò
dialett, senza mes'ciàll a l'Arab (quand eren dij s'ciav)o al Sard e donca
l'esist anca adess.

El Tabarchin l'è staa anca recognossuu de la Region de Sardegna comè ona lingoa
minoritaria che l'è de protegg, insema al Gallures, al Catalan de Alghee e al
Sassares (el Sard l'è ona lingoa offizzial de la region).



https://lmo.wikipedia.org/wiki/Dialett_padovan

El dialett de la città de Padova el se vesina a quell de Venezia, intant che
quei pussee rustegh e arios conserven anmò di caratteristegh pussee locai.

El padovan el gh'ha 'vuu anca ona certa importanza in de la litteradura veneta
del Cincent. In quell period chì, de fatt, a l'è nassuda ona produzion de
componiment goliardegh e scherzos, scrivuda giò tutta in "pavan" (forma veggia
de padovan). L'autor pussee important e cognossuu a l'è staa el Ruzante (nassuu
Angelo Beolco), che l'è consideraa vun di autor pussee significativ del XVI
secol. El pavan a l'è anca important per studià la storia de la lengua veneta in
di secoi, per tutt i sò formi arcaegh che al dì d'incoeu esisten pù.

Cittadella l'è ona città in del nord de la Provincia, arent al Visentin. Savarì
dunque che al tempo del primo re de Sipro, dopo che Gofredo de Buglion gavea
conquistà la Tera Santa, una nobildona de Guascona la xe andà in pelegrinagio al
Santo Sepolcro. Intel tornare indrio, co la xe arivà a Zipro, la ga trovà quatro
canagie che ga usà de le brute malagrazie. E ghe ga tanto brusà la fassenda, che
la se ga pensà de andarghe a squaquarar tuto al re. Ma ghe xe stà dito che la
gavaria butà via el fià, perchè 'l re 'l gera un cussì poco de bon, che no solo
no 'l faseva giustizia giustizia de le ofese fate ai altri, ma che 'l se gratava
anca de quele che i ghe faseva a lu; e se qualchedun el gavea de la rabia in
corpo, el se sfogava a farghe de le insolense e de le asenàe. La dama, co la
sente 'ste cose, no savendo come vendicarse, la pensa (per consolarse del sò
brusor) de darghe una bona lesion al re in persona. Fifando la ghe va davanti, e
la ghe dise: "Mi no son vegnuda da ti perchè me speta d'esser vendicà de quele
insolense che me xe stà fate; ma in compenso te prego che te me insegni come che
te fé a soportar quele che sento che te vien fate a ti; perchè possa, drio el tò
esenpio, lassarmele passar; e Dio sa se no te le sedaria de cor, tanto te si
bravo de soportarle". El re, che 'l gera stà senpre una marmota, ga parso che
alora el se desmisiasse; perchè 'l ga consà per le feste quei che gavea maltratà
la dama; e pò el ga senpre continuà a farghe far giudizio a tuti quei che
gavesse fato qualche bruta asion in disonor de la sò corona. Giovanni Papanti, I
parlari Italiani in Certaldo, 1875, pag. 325

Digo dunque che nei tempi del primo re de Cipro, dopo che Gofredo de Buglion
s'ha impadronìo de Terasanta, xe nato che una contessa la xe andà in
pelegrinagio al Santo Sepolcro; e tornando indrio, arivà a Cipro, la xe stà
insultà da di berechini. E ela, disperà de 'sto fato, l'ha pensà de ricórare al
re; ma ghe xe stà dito da qualchedun che la butaria via el fià par gnente,
perchè 'l gera cussì un roton che non solo no 'l vendicava co giustizia le ofese
dei altri, ma anzi el tolerava da vile tantissime altre fate a lu; tanto che
qualunque aveva un dispiasere, el lo sfogava cercando de farlo rabiar, o de
svergognarlo. La dona, sentindo questo, disperà de poderse vendicare, per
trovare qualche sfogo, la ga giurà de voler pónzare la viltà del re. E andà
davanti a lu la ga dito: "Maestà, mi no vegno a la vostra presensa co la
speranza de essar vendicà de un'ingiuria che me xe stà fata; ma par avere una
sodisfassion ve prego de insegnarme come fè vu a sofrire quele che ve vien fate;
perchè, imparando da vù, possa anca mi sofrir la mia. La quale, sa 'l Signore
che, se mi podesse, ve la daria a vù, zà che che sì cussì bravo da soportare".
El re, che fin alora gera stà un poltron, come svegiandose, cominsiando da
l'ingiuria fata a 'sta dona, che 'l ga punìo severamente, l'è deventà
severissimo persecutore de tuti quei che d'alora in poi i ofendesse l'onore de
la sò corona. ibidem, pagg. 325-326

I Z vann parnonziaa tant 'me [θ] Donca a ve dirò che ai timpi del primo re de de
Ziprio, daspò che Gotafredo Bugion se ga fato paron di Luoghi Santi, l'è capità
che 'an zetaìna de Guascuogna la se ga fata pelegrina e l'è 'ndà a 'isitare el
Santo Sepurchio; e tornando de live l'è rivà a Ziprio, e par sò mala desgrazzia
l'è stà malmenà malamentre da zerti brigantazzi. E donca alora ela, no possando
darse paxe, e gnan' no sapiando cossa fare altro, la s'è resolùa da nare dal re,
ghe ghe fesse raðon elo. Ma gh'è stà dito anca da chi che gh'éa la scognissinzia
de quel re che la faìga la saria stà perdùa, parchè 'l gera de 'na pele cussita
mola e cussì puoco da ben, che no solamentre no 'l ghe faxea 'endeta co
giustissia a chi che ghe contava le sò inðurie, che i gh'esse fate a lori; ma,
che xe an' peðo, el soferéa an' quele che i ghe faxea a elo medemo; e cussita
chi che gh'ea bìo da elo qualche sgambaruola, el se sfoghea co fagandoghene an'
igi a lu; e elo le sorbea ðo politamentre, senza saerse scassarse le mosche d'in
zerca. Quando che quela grama de quela femena la ga bìo sentisto 'sta noela,
desparà de no 'ére chi che la consolesse intela sò tribolazion, e chi ghe che
levesse quel pimento che la gh'aéa intel core, la ga pensà de 'olere de posta
darghe 'dosso a la mixeria de quel re; e sgnicando la se ga prexentà denanzi e
la ga dito: "Sacra Maestà, mi no vegno chive da vu parchè me fè giustizia de
quel che contra mi m'è stà fato; ma in pé de questo ve prego ch'a me insegnè
comuò ch'a fè a soferire tanti tuorti e tante malegrazie e soprafazion, ch'a
intendo, che tuto el ðorno ve vien fato a vu da questo e da quelo; parchè mi,
imparando da vu, a podaria pò parar ðo co pasinsia an' mi i maltraminti che m'è
stà fati a mi. E se mi lo poésse fare, che Dio me castighe, che 'ontiera a ve
donaria a vu el dano e la verguogna che m'è tocà a mì, da ðà ch'a 'eðo ch'a ghì
bona foða da portare intela schina". El re, che infina a quel momento el gera
stà tardivelo e da puoco, fè conto che 'l se desdromensesse coi raðonaminti de
quela femena; e scomensando a fare le 'endete da omo valente de quelo che i
gh'ea fato a ela, l'è deventà despò cussita fastibioso, tragando de cao e de pé
contra quigi che se ris'cesse contra l'anore de la sò corona, che daspò de 'lora
agnun tremava di fati sò. ibidem, pagg. 326-327

Piove di Sacco a l'è on comun de la Bassa, a sud est de Padova e arent al
Venezian. A digo dunque che quando regnava el primo re de Cipro, e che Gotifrè
de Buglion gavea zà ciapà la Tera Santa, a xe nato che una nobile signora de
Guascogna xe andada in pelegrinagio al Santo Sepolcro; e tornando indrio la ga
incontrà a Cipro dei assassini che ghe n'ha fato strage. A podì imaginarve i
pianti e i sighi: e la xe montà tanto su le furie che la voleva andare dal re
per protestare; ma a ghe xe stà dito che che la saria fadiga butada al vento,
perchè 'l gera tanto un cogion e un bon da gninte, che inveze de fare rispetare
i altri, el se lassava menare per el naxo e insultare da tuti; e quando
qualchedun gavea la luna, el se la sfogava con lu mandandolo in malora. Alora la
signora ga dovudo metere el sò coresin in pase; ma per poderse sfogar anca ela
strapazzando el re, la xe andada da lu pianzendo e la ga dito: "Altezza, mi a no
só miga vegnuda da ti co la speransa che te me vendechi de quelo che i me ga
fato; ma perchè, per consolarme, te me insegni come che te fa a torte suxo in
paxe tuto quelo che sento che i te dixe a ti, e cossì possa aver la pazienza de
soportare 'sta ingiuria, che ciamo testimonio la Madona a veder quanto
volentiera lasseria a ti, che a te ga le spale cossì bone". El re, che fin alora
parea che 'l fusse stà indormensà, el se ga pò svegià finalmente e 'l xe deventà
un de quei peverini che che no ve digo: intanto el ga scominzià a vendicar la
signora, e pò el xe stà diventà sempre tremendo co quei che ofendea la sò
Maestà. ibidem, pagg. 329-330

Villa Estense a l'è on comun de la Bassa, a sud ovest de Padova e minga delongg
del confin con la Provincia de Rovigh. Anca in 'sto dialett, i Z vann parnonziaa
tant 'me di [θ]. El son [z] l'è sostituii de la D. Digo donche che al tempo del
primo re de Zipro, co xe stà ciapà Terasanta da Gotifrè de Bulgione, xe nato che
'na dentil femena de Guascogna xe nà al Sepulcro; e da chive retornà a Zipro, xe
stà insultà in modo bifolco da alcuni scavezzacoli. Per 'sta cossa, no catando
gnessun piazere, e dala per la rabia, la ga dito ne la sò testa: "Bogna che vaga
denanzi del re perchè me fazza giustizia. Ma 'na persona ga dito: "Cara vu, vu
perdì la fadiga per gnente, parchè el re xe 'na fegura trista e puoco de bon;
elo no solo no fa giustizia de le ingiurie che i ghe fa ai altri, ma gnanca de
quele che elo, da vile, el rizeve, e sì che per sfogarse i ghe ne usa de tute le
sorte!". Có la ga savesto 'ste cosse, ghe xe caista tuta la speranza. Ma per
catare 'na consolazion al sò despiazere, ga fissà de póndere el re nel sò
debole; e nà, piandendo, denanzi de elo, la ga dito: "Sior, bogna cognossere che
mi no ve vegno denanzi parchè me fè giustizia de l'insulto che go rezevesto, ma
inveze ve prego che m'insegnè vu, che sì tanto bravo, come fè a tuore suxo in
paze tuti quei che sento che i ve fa; parchè, imparando da vu, sipia anca mi
capaze de soportare co pazienza el mio; e 'sto insulto, lo sa el Signore, se mi
lo podesse ve lo daria volentiera, perchè cognosso che sì brao da portarlo". El
re, che xe stà fin chì duro e inzucà, squasi se fusse desmissià dal sono, ga
scomenzà col fare severa giustizia de l'ingiuria che la ga rezevesto 'sta
femena, e 'l se ga fato un vero persecutore de tuti quei che da quel ponto
inanzi gavesse fato qualcossa contro l'onore de la sò corona. ibidem, pagg.
330-331

Villatora l'è ona frazion de Saonara, on paes arent a Padova e a la Provincia de
Venezia. A digo donca che intei tenpi del primo re de Cipri, despò che Gottifrè
di Buglione ga 'incesto la Tera Santa, xe nassùo che 'na dentildona de Guascogna
xe andagà al Sepuolcro pielegrinando, e da live 'egnendo indrio, rivesta a
Cipri, la ga recevesto da certi omani puoco buoni de le malegrazie. Pra
conseguenzia 'sta femena travagià, e senza cosuolazion duolendose, ghe xe
'egnesto intel cerbero de andagare dal re a duomandarghe vendicazion; ma la ga
saesto da certi ch'a la sirìa strussiaùra s'giaentà al vento, prechè 'l menea
'na 'ita cussita puoco onuorata e puoco da ben, ca no suolo le insolenzie dei
altri l'endicasse co giustizia, ma incamò un desporposito ca ghe 'egnea a lu usè
senza creanza el tuolerava; praciò, qualunque ca gaéa qualche 'endicazion, el la
sfuoghea co l'usaghe qualche oltragio o 'ergogna. Qualmente saesto 'sta noitè la
femena, senza speranza de 'endicazion, pra dasse qualche sfuogo al despiacere,
ghe xe 'egnesto el pensiero de assegiare la meseria del re medemo; e andagà
denanzi de lu piandendo, la ga dito: "Segnor mio, mi a no 'egno a la tò
presenzia pra gaére 'endicazion de l'oltragio ca me xe stà usesto, ma in pruò
del medemo a te priego da insegname cuomò ti a te tuoli le malagrazie ca mi
cognosso ca te vien usè, prachè imparando da ti a puossa incora mi suoportare co
pazienza la mia, la quale sa el Segnore se mi lo puodesse fare, ben 'olentiera a
te donaria, prachè cussita buon a te sì da suportale". El re, che mente aluora
xe stà priego e induzioso, squasi desdromenzandose dal sono, scomenzando da
l'oltragio usesto a 'sta femena, che 'l ga seeramente 'endicà, el xe 'egnesto
parsecutore faroce da quanti ca cuontro l'onuore de la sò corona da live inanzi
fusse caisti in qualche mancanza. ibidem, pagg. 331-332



https://lmo.wikipedia.org/wiki/Dialett_mantovan

El Mantovan (nòmm local: dialét mantuàn) a l'è on dialett neolatin che 'l
partegn al grupp gall-italich. El s'è discutuu a longh se 'l mantovan el faga
part del Lombard ò de l'Emilian, perchè, come alter dialett al confin tra i duu
grupp lenguistich (el Piasentin, el Paves, el Cremones...) el gh'ha
caratteristegh de tutti e duu. A bon cunt incoeu el ven classificaa come dialett
emilian, anca se questa distinzion l'era stada giamò fada del Biondelli in del
1853 (e lù l'ha ditt che 'l Mantovan el fa de la variant mantovan-ferraresa de
l'Emilian).

El mantovan, intes come on dialett de l'Emilian compagn del Mirandules e del
Ferares, a l'è parlaa a Mantova e in tutta la zòna meridional de la provincia,
due hìin parlà i dialet de l'Ultrepò mantuan che hìin puttòst compagn anca al
dialett guastalles (comun de Guastalla, Luzzera e Reggioeu) e a quell de Borett
e Gualtee. A nòrd inveci i parlà hinn pussee vesin al Bressan e al Verones, e
ciapèn el nom de parlàt ólt mantuà. I comun indove se parla nò el Mantovan ma se
parla l'ólt mantuà a hinn, Aquanegra, Asola, Cannee, Casalmòr, Casalòld,
Casalroman, Castell Goffred, Castion, Cavriana, Ceresara, Gòit, Guidizzoeu,
Mariana, Medol, Monzamban, Piubega, Redondesch, Solferin, Sermed e Vòlta.

A Sabbioneda, Viadana, Pomponesch e Doeusol el dialett a l'è on poo different
del mantovan, perchè 'l gh'ha anca di influenz del Cremones e del Parmesan.

ATTENZION: El Mantovan chì de sotta l'è scrivuu con l'ortografia oriental
unificada.

In general, la formazion de la fras in Mantovan l'è minga tròpp different de
quella in Lombard. Per esempi, anca in Mantovan l'esista la costruzion de dree
pù l'infinii, per esempi: A gh'è un bagèt müs ca l'è dré ciücàr la sò tèsta
incòst al mür La negazion l'è fada compagn del Frances, ciuè cont ona partesella
negativa sia al principii che dòpo del verb: Mì an g'hò mìa bèsi.

Pàdar nòstar, ch'at sè in ciél, ch'al sìa santificà al tu nom, ch'al vegna al tu
règn, ch'la végna fàta la tu volontà, in ciél cóm in tèra. Dàs incò al nòstar
pan cutidiàn, e armèt a nuàltar i nòstar débit, isè com nuàltar li armètom ai
nòstar debitùr. E non indùras in tentasiòn, ma réndas lìbar dal mal, amen.

Ón òm al gh'avéva dü fiöi. E 'l piü zóvan 'd lór l'ha dit a sò pàdar: "Papà, dam
cla part de patrimòni che am tóca!" e lü al g'ha divìs la ròba. E dòp pòchi
gióran, mücià sü tüt, al fiöl piü zóvan l'è andà ind una tèra luntàna, e là l'ha
strüsià la sò sustànsa, vivènd da lüsüriùs. E dòp ch'l'ha 'vü cunsümà tüt, è gnü
in quèl sit 'na gran carestìa, e lü stès l'ha prinsipià a vér de bizógn. E l'è
andà e 'l s'è mìs a servìr ón sitadìn de cla tèra, che 'l l'ha mandà ind la sò
campàgna, perchè cundüzès föra i pursèi. E l'avrìa vulü impinìras la pànsa có le
giànde che mangiàva i pòrch, ma nisün gh'an dàva. Alùra, turnànd in lü stès,
l'ha dit: "Quànti servitùr in càza 'd mè pàdar i g'ha del pan in abundànsa, e mì
chì möri de fam! Am farò spìrit e andarò da mè pàdar e agh dirò: "Papà, hò ofés
al Signùr e tì; zà 'n són dégn d'ésar ciamà tò fiöl; tòm cóme ón di tò
servitùr". E al s'è tòlt sü e l'è andà vèrs sò pàdar. Quand l'éra ancùra luntàn
sò pàdar al l'ha vist, al s'è mòs a cumpasión e, curèndagh incùntra, al s'è bütà
e l'ha bazà. E 'l fiöl al g'ha dit: "Papà, hò ofés al Signùr e tì. Zà 'n són piü
dégn d'ésar ciamà tò fiöl". Ma 'l pàdar l'ha dit ai sò servitùr: "Prest, purtègh
chì la piü bèla vèsta e vestìl, metìgh l'anèl al dit e le scàrpe ai pè; e menè
chì ón vdèl ingrasà, masèl e magnémal e stém alégar; parchè 'stu mè fiöl l'éra
mòrt e l'è resüsità, l'éra pèrs e l'è stà truà!" e i s'è mìs a magnàr. Intànt sò
fiöl piü vècc e, quand l'è turnà e l'è stà darént a càza, l'ha sentì ch'i sunàva
e i cantàva. E l'ha ciamà 'n servitùr e 'l g'ha dmandà cus'éra cla ròba. E quèst
al g'ha dit: "È rivà tò fradèl e tò pàdar l'ha masà 'n vdèl gras, parchè l'è
turnà san e salv". L'è andà sübit in còlera e no 'l voléva 'ndàr déntar; sò
pàdar dùnca l'è gnü e l'ha cuminsià a pregàral. Ma quèl, rispundèndagh, l'ha dit
a sò pàdar: "Ècu, tanti an che 't sèrvi, e an hò mài trascürà i tò órdin, e 'n
at m'hè mài dà ón cavrét da magnàr cói mè amìgh; Ma, sübit rivà 'stu tò fiöl,
che l'ha strüsià tüt al sò cun dle sgualdrìne, at g'hè fat cupàr ón vdèl
ingrasà". Ma quèl al g'ha dit: "Fiöl, tì 't sè sémpar cun mì, e tüt al mè l'è
tò; Ma l'éra bén giüst magnàr e star alégar, parchè 'stu tò fradèl l'éra mòrt e
l'è resüsità, l'éra pèrs e l'è stà truà". Bernardino Biondelli, Saggio sui
dialetti-gallo italici, 1853, pag. 239

[...] Attilio Zuccagni Orlandini, Raccolta di dialetti italiani con
illustrazioni etnologiche, 1864, a partì de pag. 53

A ì dùnca da savér che ind al tèmp che a Cìpri a gh'éra 'l prim rè, dòp che
Gofrè ad Büglión l'avéa ciapà Tèra Sànta, è sücès che üna gran siùra francéza
l'è andàda al Sepülcar dal nòstar Siùr, e ind al turnàr indré l'è pasàda par
Cìpri, dùva du scavesacòi i 'gh n'ha fat da tüt li sòrti. E lé, daspràda par la
sö disgràsia, l'ha pensà d'andàr dal rè a fàras giüstìsia. Ma i g'ha dit ch'la
podéva vansà, che al rè l'éra acsì da pòch ch'al n'al s'la toléva gnanch par lü,
e ch'al mandàva zò li piü gròsi ingiüri ch'i 'gh fàva, in manéra che tüti i
podéva fàrach quèl ch'i voléva. Ascoltànd 'sta siùra 'sti còzi chì, e conoscénd
che par lé a n'ach podéva ésar piü rimédi, l'è volüda andàr l'istès dal rè par
fàrgan 'na bèla; e pianzénd cóme mài, la g'ha dit: "Cara 'l mè siùr, mé a 'n sòn
mìga chì da vü parchè a 'm fèghi qualcòza par mì da quèl ch'a m'è stà fat, ma
sulamént sòn gnüda a pregàrav ch'a m'insgnèghi cóma fè a süpürtàr tüti i insült
ch'i 'f fa, parchè ànca mì pòsa imparà a süpürtàr i mè, che al sa al Signùr, s'a
podès, a v'ià donarìa vontéra, parchè sò che vü a sì brav da pasàrvla vìa". Al
re, santénd 'stu discùrs, al s'è tüt vergugnà e, facéndas spìrit, l'ha cominsià
intànt a castigàr bén chi birbùn ch'éva ofés la siùra francéza, e pò dòp l'ha
seguità a far giüstìsia par lü, e difèndar l'unùr dla sö curùna, el n'ha lasà
pasà piü nisüna. Giovanni Papanti, Parlari italiani in Certaldo, 1875, pag.
267-268

Dónca av dìghi ch'al témp dal prém rè 'd Cìpri, dòp che Gotifrè 'd Bügliòn l'avè
ciapà la Tèra Sànta, è sücès che 'na siùra 'd Guascógna l'è andàda in
pelegrinàcc al Sepùlcar e ind al turnà indré l'è pasàda per Cìpri, dùa l'è stàda
maltratàda da di balòs. Lé, tüta rabiàda per st'asiòn, e non savènd còza fà,
l'ha pensà d'andà dal rè; ma i g'ha dét sübit che 'l sarés témp trat vìa
inütilmènt, parchè l'éra 'n òm tant da póch e stras, che nò 'l tolìva al strach
d'vendicà gl'insült fat a chiàter, ma gnànca cói fat a lü; tant l'è véra che cói
ch'a gh'ìva qualcòs cóntra 'd lü, i sa sfogàva fazèndagh ògni sòrt d'asiòn. Cla
siùra che, santènd acsé, l'ìva pèrs ògni sperànsa d'èsar vendicàda, per volés
procurà 'na sudisfasiòn in mès al sò dispiazér, l'ha pensà 'd volì dàgh al rè,
in bùna manéra, dal bòn d'angót; e, andàndagh pianzulènta davànti, la g'ha dét:
"Càra 'l mè siùr, mé végni mìa ché pr'èsar vendicàda di insült ch'i m'ha fat, ma
parchè t'am fàghi almèn al piazér d'inseiàm cmüta 't fè a portà tüti cói che, da
cól ch'a sènti, i 't fa 'nca a té; parchè, quànd aró savì cmüta 't fè, alùra
podró portà con püsè pasiènsa cól ch'i m'ha fat a mé; cla pasiènsa ch'la sa 'l
Signór, s'avès da pudì at vorès donà, zà che at sè portàla acsé bén". Al rè, che
fin alùra l'éra stà trascurà e pìgar, cóma s'al s'füdès tüt in 'na vòlta
dasmisià, cominciànd di insült fat a 'sta dóna, ch'al g'ha vendicà a sangh, l'è
dventà rigorós cóntra tüti cói che dòp i s'è ris'cià da fà qualcòs cóntra l'onór
dla sò coróna. ibidem, pagg. 263-264

A digh dónca ch'al témp da prim rè 'd Cìpri, dòp che Gofrè 'd Bügliòn l'ha
desliberà Gerüzalèm dài Türch, gh'éra 'na siùra ch'l'è 'ndàda par 'n aòt al Sant
Sepùlcar e, ind al turnàr, quànd l'è rivàda a Cìpri, da 'nsoquànti da 'sti
scavesacòi agh n'è stà dit e fat da tüt li sgnàdi. 'Sta pòvra dòna an s'an
pudènd dar pas, la voléva andàr dal re, par fargh insgnàr. Ma i g'ha vulü far
crédar ch'l'era fadìga pèrsa: che lü l'éra csì trascüra e csì da póch, che
pasiènsia pr'i tórt ch'a 's fàva ai àltar, ma ch'al na s'an toléva gnànca par
chi tànti ch'igh fàva a lü, ch'l'éra fin 'na vargógna màrsa, tant che chi gh'éva
bìla al s'dasfugàva con di insolènsi a lü. 'Sta dòna, daspràda 'd vendicàras,
par fàrsla un póch pasàr, la s'è mìsa in tèsta d'andàr a smüstasàr al rè d'èsar
csì mìzar. E, tòltas sü pianzànd, quand la s'è vìsta d'adnans a lü, l'ha tacà a
dir: "Al mè siùr, mì an són mìnga gnüda parchè vója giüstìsia, ma par tüt
rimédi, av préghi ch'a m'insgnèghi cóma fè vü a mandàr zó tant da ladìn tüti
cl'ingròsi che mì a sò ch'iv fa, parchè da vü imparànd ànca mì pòsa con
pasiènsia supurtàr l'ingiüria ch'i m'ha fat: che, s'a pudès, al Signùr al la sa
quànt vuluntéra v'la donaréa a vü, pòst ch'a fè csì bèl a supurtàli". Al rè, che
infin alùra l'éra stà intrégh e mìzar, a pars cóma ch'al s'dasmisiès e, tacànd
da l'ingiüria da 'sta dòna, ch'al l'ha castigàda ma da bòn, l'è dvantà 'l pü
sütìl ch'agh sìa mài stà, che guài dòp a tucàral ind l'unùr dla sò curùna.
ibidem, pag. 268

Av dìgh dónca che ind i témp dal prim rè ad Cìpri, dòp che Gofrè ad Bügliòn l'ha
avü vint Tèra Sànta, è sücedü che una zentildóna ad Guascógna l'è andàda in
pelegrinàcc al Sepùlcar, e quand l'è turnàda da 'd là, arivàda ch'la fü a Cìpri,
da chi óm ch'an g'ha cör, da vilàn la fü insültàda. Lé, tüta duluràda sènsa
nesün ch'la cunsulès, lamentàndas la pansè d'andàr dal rè a dar zò la sò
denünsia; ma 'gh fü dét da alcün ch'la gh'andarè per gnènt, perchè l'éra tant al
gran balòs e pòch ad bòn che, invéze ad far giüstìsia ai àltar, quand lór i éra
ufés, l'éra tant vil ch'l'an supurtàva tànte d'insolènse per sua màrsa vargógna,
e tüt quèi gh'avévan di dispiazér, i sa sfugàvan col fàragh ün quàlch insült o
svergugnàral. La pòvra dóna, sènsa sperànsa 'd far vandèta, per cunsulàras ün
pòch dla sò nòia, la s'è decìza 'd volér musgàr la mizéria dal rè; e, pianzènd,
la gh'è andàda davànti e la g'ha dit: "Car al mè siór, mì an vègn mìnga a la tò
prezènsa parchè mì am aspèta che tì a fàsi vandèta dl'ingiüria ch'm'è stàda fàta
ma, in cumpèns ad quèla, at prégh che at m'insègni cóme at sufrìsi quèle che a
sò ch'i 't fa, parchè imparànd da tì, mì a pòsa supurtàr la méa, che lü, al
nòstar Siór, al sa se mì a podès far, luntéra at la darìa, parchè tì 't sè bòn
ad purtàran ün mücc". Al rè, che fin d'alùra l'éra stà tard e pégar, cóm sa 'l
sa 's füs dasmisià, l'incuminzè da l'ingiüria fàta a 'sta dóna, che con tüt la
ràbia al l'ha vendicàda, ad ésar ün rigurùs parsecütór ad tüt quèi che cóntra
l'unór dla sò curóna i avès fat quèl in séguit. ibidem, pagg. 268-269



https://lmo.wikipedia.org/wiki/Dialett_lecches

A l'è staa despess ligaa al dialett comasch anca se, per di reson geografigh,
storigh e colturai, l'è semper staa pussee vesin al milanes e al brianzoeu
oriental: de fatt Lecch la partegn a la diocesi milanesa e a la veggia provincia
ducal, menter che Comm la se trovava in d'ona altra diocesi e contad.

El dialett lecches spetasciaa l'è parlaa domà a Lecch e in di comun de la zona,
in sui spond orientai del Lagh de Comm fina al Pian de Spagna. I alter parlad de
la provincia lecchesa gh'hann influss comasch, brianzoeu o bergamasch, menter in
de la Valsassina el dialett l'è puttòst particolar.

El dialett lecches (soratutt quell del centro) el se slontana minga tant del
Milanes, e quella vesinanza chì l'è cressuda anmò col passà di agn. A bon cunt,
in di rioni de Lecch, che per on bell poo de temp hinn staa comun indeperlor,
gh'è despess di differenz respett a la parlada del centro comunal. El Lecches,
per la osa posizion de confin cont el Lombard oriental, el gh'ha di influenz
bergamasch. Insomma, se femm on confront cont el Milanes, a troeuvom quei
caratteristigh chì:

Già che 'l Milanes a l'era la variant pussee importanta del Lombard occidental,
per on bell poo de temp i scrittor lecches che faseven di oper in dialett j'hann
faa in Milanes (per esempi, el Togn Ghislanzon, 1824-1893). Domà in del
Noeuvcent vegnen foeura i primm autor che scriven intenzionalment in Lecches:
tra de lor a cuntom Uberto Pozzoli (1901-1930) e Luigi Manzoni (1892-1979). Anca
al dì d'incoeu la resist ona certa litteradura local, soratutt poetiga: per
esempi in del 2011 el scior Antonio Bellati de Premana (Valsassina) l'ha voltaa
in vers el romanz I Promessi Sposi in del dialett del sò paes: Ol Renz di
Tramajin e la Luzie di Mondell, spos promettuu.

Disi donca che in di temp del primm re de Cipri, dopo che la Terra Santa l'è
stada conquistada da Gottifred de Buglion, l'è succeduu che ona donna nobila de
Guascogna l'è andada come pellegrina al Sepolcher e, tornand indree, arrivada a
Cipri, l'è stada maltrattada da certi baloss. E per quest, rabbiada foeura de
moeud, l'ha pensaa de presentà i sò quarell al re; quaighedun gh'hann ditt de
minga trà via el fiaa, perchè 'sto re l'era inscì on cojon che minga domà l'era
gnanch bon de fà vendetta per i olter ma, de ciolla, el taseva anca quand l'era
insultaa lù stess, e se quaighedun gh'aveva on quai dispiasè, el se sfogava
addoss a lù. La sciora, sentuu 'sta storia, disperand de vendicàss, la s'è
determinada de fà capì el sò debol a 'sto re e, piangend, la s'è presentada a lù
e la gh'ha ditt: "Maestà, mé vegni minga ché per vess vendicada di ingiuri che
m'è staa faa; ma almen desideri de savè come te feet a supportà inscì
pacificament i tort che, come hoo sentuu a dì, té te ricevet, perchè almen poda
imparà a dàmm pas dei mè dispiasè, che Dio lo sa se mé i regaleress volontera,
dal moment che te seet faa inscì polid a supportài". El re, che fin allora l'era
semper staa pigher e poltron, come 'l se foeuss dessedaa, cominciand dai tort
faa a 'sta sciora, el s'è miss a vendicà semper tutt i ingiuri che se foeuss faa
a la soa dignità. Giovanni Papanti, Parlari italiani in Certaldo, 1875, pagg.
186-187

On omm el gh’era duu bagai. E chell pussee gioven el gh'ha dii al sò pà: "Oh,
pà, damm la part che me pertocca!" e 'l pà l'ha spartii la soa robba in tra i sò
duu bagai. On quai dé dopo, mettuu insemm i sò robb, el bagai pussee gioven l'è
partii per andà in d'on sitt lontan. Là l'ha majaa foeu toeutt i sò danee cont
ona vita de baldoria. Quand che 'l gh'ha avuu pioeu gnà cinch ghei, gh'è ruvaa
ona gran carestia in del paes indove che l'era e allora el bagai l'ha taccaa a
paté la famm. L'è naa a lavorà in de vun de chell paes e 'l sò padron l'ha
mandaa in di sò camp a stàggh adree ai porscei. El bagai el voreva impiendes el
venter cont i giand che mangiaven i porscei, ma nissun gh'ja dava. Allora, in
tra de lù, l'ha pensaa: "Quanti operari in cà del mè pà i gh’ha pan fina ch'i
voeuren, e mé inveci chechiscé moeuri de famm! Levaroo soeu, naroo in del mè pà
e ghe disaroo: Oh, pà, hoo faa peccaa contra el Signor e contra de tè! Me meriti
pioeu de vess ciamaa el tò bagai, trattem come vun di tò operari." L'è levaa
soeu e l'è 'ndaa in del sò pà. Prima anmò de ruvà a cà, el sò pà l'ha veduu, el
s'è ciappaa compassion, el gh'è corruu incontra, el gh'ha traa i brasc al coll e
l'ha basaa. Allora el bagai el gh'ha dii: "Oh pà, hoo faa peccaa contra el
Signor e contra de té, me meriti pioeu de vess ciamaa el tò bagai". Ma el pà el
gh'ha déi ai sò servidor: "Soeu, soeu, portii el vestii pussee bell e mettìghel
soeu, mettìgh on anell al dii e i scarp ai pee; portee scià el vedell chell
grass, coppìll e dopo mangemm e femm festa! Perchè chell bagai l'era mort e l'è
tornaa in vita, el s'era perduu e l'emm trovaa anmò". E i hann taccaa a fà
festa. Ma el sò bagai pussee grand l'era in del loeugh e quand che l'è tornaa a
cà l'ha sentuu a sonà e cantà. Allora l'ha ciamaa vun di servidor per savè 'se
l'era succeduu cossè. El servidor el gh'ha dii: "L'è ruvaa el tò fradell e 'l tò
pà l'ha mazzaa el vedell chell grass perchè l'ha ritrovaa san e salv". Allora el
fradell el s'è inrabbii e 'l voreva mia 'ndà dent in cà. El sò pà l'è andaa de
foeu e 'l s'è mettuu a pregàll. Ma el bagai el gh'ha responduu inscé al sò pà:
"L'è tanti ann che te servissi e hoo semper faa toeutt chell che t'heet voruu,
ma té te m'heet mai daa on cavrett de mangià cont i mè amis. Ma 'dess che 'l mè
fradell l'ha mangiaa foeu toeutt cont i puttann, té t'heet mazzaa per lù el
vedell chell grass". Ma el pà el gh'ha dii: "Car el mè bagai, té te seet semper
insemm a mé, e toeutt chell che l'è mè l'è anca tò; l’era de giusta de fà festa
perchè 'l tò fradell l'era mort e l'è tornaa in vita, el s'era perduu e l'emm
trovaa ancamò". (Vocabolario Italiano-Lecchese e Lecchese-Italiano, 2001)



https://lmo.wikipedia.org/wiki/Dialett_ciavennasch

El ciavennasch l'è parlaa pu o manch in tutta la Val Ciavenna (e in di sò dò
diramazzion: la Val di Giust e la Val Bregaja italiana), ma dialett con
caratteristegh compagn de quei de la vall je troeuvom anca in d'on quai paes de
l'alt Lagh de Comm, compagn de Soregh, Curcc (frazzion de Colegh) e Gera.
Inscambi, el dialett de Novaa el pò vess consideraa ona variant laghee. Gh'è on
queidun che 'l mett el Ciavennasch e 'l Valtolin in de l'istess grupp del
lombard ocidental, ma i diferenz in tra i duu parlà hinn bei fort (anca se l'è
ciar che partegnen a l'istessa lengua). Al dì d'incoeu el dialett de Ciavenna a
l'è semper pussee vesin al modell milanes e comasch, e l'ha perduu tanti
carateristegh tipegh di dialett rustegh. Quii là inveci se conserven, per
esempi, in di dialett de Gordona, de Samolegh, de la Val di Giust e de la banda
italiana de la Val Bregaja (besogna dì che però anca el dialett bregajott
"lombard" l'è bell diferent del dialett bregajott "grison".). Inoltra se cred
che 'l dialett ciavennasch "pur" el fudess parlaa in de la frazzion de Us'cion
almanch fina ai agn '70, e in quei de San Gioann e Pianazzoeula almanch fina a
la generazzion precedenta.

El lessegh el se vesina a quell di dialett lombard del Lagh de Comm e, pussee in
general, anca del rest del lombard ocidental. Oltra a 'sti paroll, besogna
regordà anca on certo numer de paroll todesch, rivaa in Val Ciavenna cont i
boschiroeu che andaven a lavorà in Svizzera e cont i sfrosador che passaven de
'na banda a l'altra del confin. Inoltra besogna regordàss che fina al 1797 la
Val Ciavenna l'è stada sotta el domini di Grison. El bregajott el gh'ha anca di
influenz lessicai romancc.

Compagn de quell che suced anca in alter vallad alpinn, i abitant de Olmo (in de
la Val di Giust) doperaven anca on gergo segrett ciamaa dobbion. Al dì d'incoeu
però le cognoss quasi pu nissun.

El ciavennasch, anca se l'è on dialett periferegh, el gh'ha avuu on quai autor
che l'ha doperaa per scriv giò quaicoss. El primm poeta a scriv in ciavennasch a
l'è staa el Giovann Bertacc (it. Giovanni Bertacchi), important professor
universitari e studios de la letteradura italiana. On olter autor pussee recent
a l'è staa el dotor Pierangelo Mazzoleni.



https://lmo.wikipedia.org/wiki/Dialet_laghee

El laghee a l'è un insema de dialett dela famiglia del Lumbard ucidental dela
lengua Lumbarda che ienn parlaa süla riva ucidental del lagh de Comm.

Dunca i dialett ienn parecc e pitost diferent vün de l'oltru, a segunda di paes
o di vall. El gh'è sumea un poo al dialett cumasch e al dialett ticines, però di
volt la diferenza a l'è propi tanta, per esempi cul cavargnon che se parla in
Val Cavargna o cul muncecch che se parla sü sura a Dongh.

Se cunsiderum el Milanes cume variant principal del Lumbard ucidental, poden
vess truvaa vari diferenz tra la parlada meneghina e 'l Laghee (variant de
Mezzegra).

Un om el gh'eva düü fiö. E 'l püssee penin de lur el dis al pà: "Pà, dam el fat
mè!" e 'l pà el gh'ha spartii la roba. E de lì a poch dì, el fiö püssee penin,
faa sü fagot, l'è andaa a girà in d'un paies luntan, induvè l'ha mangiaa tüt el
fat sò menand vita cativa. E dopu che l'ha spendüü tüt el fat sò, una carestia
fiulona la s'è fada sentì in quel paies, siché lü l'ha scumenzaa a patì la fam.
E l'ha tolt sü a metes al servizzi de un padron de quel sit, che l'ha mandaa in
di sò lögh a cürà i purcei. E lü el cercava d'impienì el butasc dei giand che
mangiavan i purcei, ma nessün ghe ne dava. Inlura, pensand ai sò cas, l'ha dii:
"Oh, che mota de giurnad del mè pà gh'han del pan a despressi, e mì crepi de la
fam!" Mi tujaroo sü e anderoo del mè pà e ghe disaroo: Pà, mì hoo falaa contra
el ciel e inanz a tì. E meriti minga de vess ciamaa tò fiö: dam un post de tò
famej". Lü donca l'ha tolt sü e l'è vegnüü dal sò pà: e lü, quand l'era ancamò
de luntan, el sò pà l'ha vedüü e ghe n'ha 'vüü cumpassion e l'ha curüü e 'l ghe
s'è bütaa al col e l'ha basaa. E 'l fiö el gh'ha dii: "Pà, mì hoo falaa contra
'l ciel e inans a tì; e meriti minga de vess ciamaa tò fiö". Ma el pà l'ha dii
ai sò servitur: "Tuvii scià el vestii de la festa, e metìghel sü, e metìgh dent
un anel al dit e metìgh sü i scarp! E menee scià el vedel ingrassaa e cupél; e
majem, e fem una sceriada; perchè 'stu mè fiö l'eva mort, e l'è risüscitaa;
l'eva perdüü, e l'em truvaa". E s'hin metüü a fà festa cumè. Inlura el sò fiö
püssee grand l'eva föra in di lögh; e vegnend indree, quand l'è staa arent a cà,
l'ha sentii a sunà e a balà. E, ciamaa vün di servitur, l'ha dumandaa cusa
vurevula dì quela roba. E lü el gh'ha dii: "El tò fradel l'è turnaa a cà, e 'l
tò pà l'ha mazzaa el vedel ingrassaa perchè l'ha quistaa ancamò san e salv". Ma
lü l'ha faa caprizzi e l'ha minga vulüü andà dent. Donca el sò pà l'è vegnüü
föra e la pregava de andà dent. Ma lü respundend l'ha dii al pà: "Vitel lì,
giamò tanci an mì te servissi, e gnanca una volta hoo disubedii ai tò orden; e
pö mai te m'heet daa un cavret per stà alegher insema ai mè amis. Adess mò che
'stu tò fiö, che l'ha majaa tüta la tua roba cui bagasc, l'è turnaa a cà, tì te
gh'heet mazzaa el vedel ingrassaa". E lü el gh'ha dii: "Fiö, tì te seet semper
insema a mì, e tüta la roba mia l'è tua; Dunca besugnava fà festa e stà alegher,
perchè 'stu tò fradel l'eva mort e l'è resüscitaa; l'eva perdüü e 'l s'è
truvaa". Pietro Monti, Vocabolario dei dialetti della città e della diocesi di
Como, 1841, pag. 417-418

Donca mì disi che in di temp del re de Ziper, dopu che Gufred de Büjon l'ava
ciapaa Tera Santa, l'è sücedüü che 'na bona sciura de Guascogna a l'è nada in
pelegrinagg al Sant Sepulcher; in del turnà a cà, quand l'eva rüvada a Ziper,
ona manega de lifroch vilan i l'han tolta a perzipità. Lee la se ne casciava, e
no pudend fà passà el magon, l'ha pensaa de nà del re a met giò quarela; ma
quaighedün i gh'han dii che l'eva fiaa traa via, che quel re l'eva 'n por
tabalöri che, inscambi de vendicà i olter, el mandava giò quii balussad che ghe
faven anca a lü; e inscì tücc quii che ghe l'aveven sü con lü i se n'impagaven
fasendeghen 'na quaivüna. Quela sciura, quand che l'ha sentüü inscì, desperand
de utegn vendeta, tant per cunsulàss on zich, l'ha pensaa de casciàghela a quel
re, e fàl nicorgg che l'eva 'n biciulan; e, tüta caragnenta, la ghe s'è
presentada e gh'ha dii: "O sciur, mé vegni minga scià a pregàt de vendicàm de
quii balussad che hoo patii, ma inscambi te preghi de 'nsegnàm coma te feet mò
mai a ciapàt sü mocc mocc quii che te fan a té, e inscì, imparandel de té, poda
anca mé ciapàm in pas i mè fastidi; che, se 'l pudess, le sa el Signur come i
bütaress tücc vuluntera adoss a té, che t'i suportet inscì cucc e cuntent". El
re, che infina alura l'eva staa 'n margnach indurmentaa, el s'è dessedaa fö; e
scumenzand l'ha vendicaa i birbunad che l'ava patii quela pora sciura, e pö el
s'è metüü a fàla pagà salada a tücc quii che fasessen vergot contra de lü e del
sò unur. Giovanni Papanti, Parlari italiani in Certaldo, 1875, pag. 184-185

Un an fa el mè nonu, che ier l'ha cumpii utant'ann, el m'ha cüntaa a mì e la mì
surela questa storia. Gh'era una volta in un paes penin, un óm che 'l gh'èva dü
fiöö. Un dì el fiöö püssee sgióen dei düü fraðéi l'è 'ndaa del sò pà e 'l g'ha
ðii: "Pà, vöri tüt quel che me speta, dèm quel ch'è mè!". El vécc, che 'l ghe
vurìva tan' ben ai só fiöö (forse anche trop) l'ha faa quel che lü 'l vurìva. El
fiulòt un poo ðe ðì dopu l'ha ciapaa tüt i sò soldi e 'l n'è 'ndaa. In un paes
luntan l'è 'ndaa a viv ben, a 'nciuchìss inséma ai só amis, e balà inséma ai
donòt. Inscì in pochi setimann l'ha majaa fö tüt e l'è restaa senza pü negót.
Cusa gh'èrel de fà? Cume saréssel scampaa? Dùe saréssel andaa a truà un toch de
pan? Finalment l'è 'ndaa ver' un cuntaðin e 'l g'ha ðumandaa: "G'hii minga
besogn d'un faméj?". "Sì", el g'ha respundüü el cuntaðin, "ma cume te sèe, quest
ann gh'ém aüü tanta pruìna, tanta aqua e per giónta anca la tempesta. Inscì pòði
apéna dàt un poo de pan e negót d'òltro". "El necessita minga che te me ðèet
òltro: basta che möri minga!". "Tüt i ðì te andrèet fö in del mè praa a pasculà
ei ción e i mè pégur: sèt cuntent?" E 'l puerèt l'è 'ndaa al pascol a portà 'l
bestiam dal zó paðrón tanti uólt". Ma quan' lü el veðìua un ción grass che 'l
mangiàua i giand, el disìua den' de lü: "Pòver mì! Se füss restaa cà mia! Cume
l'era mej, cume l'era bel dal mè pà! Inveci adess stoo maa!". E per minga murì
el mangiàua erba, raðis, e pö 'l piangìua: "Almeno che poðaréssi tornà indree di
mée!". E piangg incö, piangg duman, el na puðìua pü: la fam e i dolóo la faven
vegnì sempro püssee magro. Dop un par de mes, anca se la cà del zó pà l'èra
luntan, l'ha penzaa de turnà indree. Dopu che l'ha caminaa parecc dì e parecc
nocc, l'è riuaa in pee biót e tüt scarpaa, nel paes dóe stava el zó pà e la só
mama. Quand el só pà l'ha veðüü a vegnì avant, aðasi aðasi, a rasent a la sces
del curtil, cun i ögg bass, l'ha vusaa ða la cuntentézza, el gh'è curüü incuntra
e 'l l'ha basaa, sü la front, sü la facia, sü la bóca. "Nò, pà, basom minga! Sun
staa trop cativ! I mè pecaa i è trop grand: mériti piü de vess tò fiöö: son vün
di tò faméj!". El pà l'ha ciamaa là ses faméj e 'l g'ha ðii: "Purtèm scià el
vestii püssee bel che g'hòo, e metìghel sü! E pö metii den' l'anél an del dii, e
i scarp an di pee! Viòltri là sgió ciapè l'aqua, impizzè 'l fögh e cupè el veðél
püssee bel che g'hòo, perchè vöri fà festa! Vardii: quest mè fiöö l'èri perdüü e
inveci adess l'hòo truaa de növ". E pö el z'è sgiraa vers el fiöö: "Andém!" el
g'ha ðii, e l'è 'ndaa de dent sübet in cà cun el fiulòt, e lü el tegnìua con
tücc dó i man la manzina del só pà. E tüt el dì han mangiaa, han bevüü tan' vin
e han cantaa tanti bei canzón. Vivaio Acustico delle Lingue e Dialetti d'Italia



https://lmo.wikipedia.org/wiki/Dialet_istrian

L'istrian a l'è parlaa in di region de l'Istria e de la Dalmazia (Italia,
Slovenia e Croazia) e in di comunità di esiliaa italian in gir per l'Italia (per
esempi Triest, Turin, Milan, Genova e Roma) e per el mond (Australia, Canada,
Statt Unii). Lenguisticament, a se pò dì che l'è ona variant del venet colonial,
cioè quei parlà veneti nassuu per via de l'influenza veneziana, che despess hann
scasciaa via i vegg lengov neolatinn che esisteven prima. In Istria e in
Dalmazia, per esempi, el veneto l'ha portaa a l'estinzion del dalmategh e al
redimensionament de l'istriota. L'istrian l'è ben assee compagn del dialett
triestin, e despess i dò parlad vegnen tegnuu insemma cont el nomm de dialett
giulian. Compagn de lù, per via de la dominazion austriega e ungheresa,
l'istrian el gh'ha 'vuu di bei influenz de alter lengov: in tra quest a poeudom
cuntà el todesch, l'ungheres (soratutt a Fiumm) e, soratutt, el sloven e 'l
croatt. On esempi tipegh de dialett istrian (per vess pussee precis, dalmata
cont ona quai influenza de l'italian) a l'è 'l descors cognossuu 'me Ti con nu,
nu con ti. In tra i caratteristegh pussee important a poeudom trovà:

Mi pò ghe digo che al tenpo del primo re de Zipro, dopo che Gofredo de Bulion el
ga conquistà la Tera Santa, xe nato che una pulita dona de de Guascogna se ga
portà in pelegrinajo al S. Sepolcro da dove, quando la xe tornada e come la xe
arivada a Zipro, xe stada da birbanti fuor de modo insultada. E de questo ela,
tormentandose senza costruto, la ga pensà de andar lagnarse dal re; ma
qualchedun ga dito che la perderia la fatiga, perchè lu jera de cossì bona
pasta, che non solo no castigava come se doveva le insolenze che ghe jera fate
ai altri, ma che inveze da vil soportava anche quele che a lu stesso i ghe
fazeva: in tanto che chiunque gaveva qualche tormento, lo sfogava col farghe
insolenza o maschera. Come la dona la ga intexo la cossa, persa la speranza de
vendicarse, per consolarse ne la sua aflizion, la ga deziso de voler un poco
tormentar el mixero re; e se ga portà a pianzer davanti a lu e ghe dixe: "Scior
mio, mi no te vegno davanti perchè me aspeto de vendecarse de la injuria che me
xe stada fata; ma per sodesfarme de quela, te prego che ti me insegni come ti ti
sofri quele che xe fate a ti perchè, quando da ti inpararò, posso anche mi con
pazienza soportar la mia; la quale (lo sa Idio) se me riesse, de cor de zederia,
zà che ti xe coxì bon conpatidor". El re, fin alora tartaruga e bon da gnente,
come se 'l se resvejasse dal sono, cominziando da la injuria che la ghe jera
fata a la dona, e che con rigor ga vendicà, senza conpassion perseguitava
chiunque da quel tenpo cometeva qualche coxa contro l'onor de la sua corona.
Giovanni Papanti, I parlari italiani in Certaldo, 1875, pag. 603-604

Digo dunque che ai tempi del primo re de Zipro, dopo che Gofredo de Buglion
gaveva conquistà Tera Santa, xe nato che una gran signora de Guascogna xe andada
in pelegrinagio al Santo Sepolcro e, tornando da de là, la xe arivada a Zipro,
dove certi perfidi canaje l'ha insultada in una maniera assai bruta. Quela
povera signora, tocada nel vivo, non la ghe podeva più da la rabia, e la s'ha
pensà d'andarse a lagnar dal re. Ma i ga dito che 'l saria tempo perso perché 'l
re jera tanto un trascurà e un bon da gnente, che no solo no 'l castigava le
ofese dei altri, ma gnanca le propie; come un scempio 'l se le toleva su tute
che jera propio una vergogna, tanto che se qualchedun gaveva uno sul naso, el se
sfogava col farghene de le bele. Sentindo questo la signora, e vedendo che non
ghe jera speranza de poderse vendicar, per consolarse in qualche modo la ga
deziso de pizigarlo, 'sto ridicolo de re. Pianzendo la xe andada dunque da lu e
ga dito: "Mio signor, vegno da ela no perché me aspeti che la me faza giustizia
de l'ofesa che ho rizevudo, ma per pregarla che la me faza 'l piazer
d'insegnarme come la fa ela a sorbirse in santa pase quele ch'ogni giorno, per
quel che i dixe, ghe vien usae; cussì impararò anca mi a soportar con pazienza
la mia; e Iddio sa! se podessi con che voja che ghe la regalarìa, a ela, che ga
tanto bon stomego". El re, che jera prima prima un zoco, a la fin ga 'verto i
oci: el ghe l'ha fata pagar salada a quei ch'aveva insultado la signora, e da
quel momento el s'ha messo i mustaci e l'ha scominzià a darghe adosso senza
remission a quanti non rispetava l'onor de la sua corona. ibidem, pag. 606-607

Digo dunque che ai tenpi del primo re de Zipro, dopo la conquista de la Tera
Santa fata da Gofredo de Buglion, xe acadudo che una gentildona de Guascogna la
xe andada in pelegrinagio al Sepolcro, da dove tornando, arivada in Zipro, la xe
stada da de le canaje vilanamente oltragiada; per la qual cossa dolendose più de
quanto se pol dir, la s'ha pensà de ricórer al re. Ma i ga deto che saria fatiga
butada via, perchè 'l re jera cossì un caìa e cossì un bon da gnente, che non
solo nol puniva i torti fati ai altri, ma con vergognoxa debolezza el ghe ne
sofriva senza numero de quei fati a lu proprio; in modo che ognun che gaveva la
luna se la prendeva con lu, fazendoghe qualche afronto o insulto. Sentindo
questo la dona, no sperando più d'aver giustizia, per rifarse la s'ha pensà de
darghe al deto re una mustazzada; e, andada pianzendo da lu, la ghe dixe:
"Signor, mi no vegno da ti perchè aspeto d'esser vendicada de l'ingiuria che i
m'ha fato: ma solo te prego, in conpenso, de insegnarme come ti fa a sofrir
quele che i te fa a ti; perchè, inparando da ti, mi possa tolerar con pazienza
la mia, che Dio lo sa se, potendo, no te la donaria volentieri, vedendo che le
soporti tanto ben". El re, che fin alora jera stado come un stuco, quaxi se 'l
se svejasse e scominziando dai insulti fati a quela dona (che l'ha vendicado
teribilmente), el xe diventà un severissimo persecutor de ognun che fazesse
qualche cossa contro l'onor de la sua corona. ibidem, pag. 608

Digo dunque che ai tenpi del primo re de Zipro, dopo la conquista de Terasanta
fata da Gofredo de Buglion, s'ha dado el caxo che una zentildona de Guascogna xe
andada in pelegrinajo al Santo Sepolcro, da dove tornando, arivada che la xe a
Zipro, de le canaje infami la ga vilanamente ofexa, e che ne la sua disperazion
ghe xe vegnudo in testa de ricórer al re. Ma qualchedun ga dito che 'l saria
tenpo perso, perchè 'l jera tanto un marzoco e bon da gninte che no solo nol
castigava come se doveva le ofexe che rizeveva i altri, ma gnanca quele che i
ghe fazeva a lu stesso e che 'l se ingiotiva la spuazza con una rassegnazion
vergognoxa; de modo che tuti quei che gaveva qualche cossa che 'l ghe bruxava
intel cor contra de qualchedun, i sfogava inveze in tute le maniere la sua rabia
con lu. Sentindo questo la zentildona, e che no ghe jera nissuna speranza de
vendeta, la s'ha pensado de farse corajo e de volerlo pónzer un poco per
mandarlo avanti; e andada da lu pianzendo, la ga dito: "Maestà!, no son vegnuda
zà per aver giustizia dei maltratamenti e de le ofexe soferte; ma perchè, in
conpenso de queste, me insegnè come che soportè vu tute quele che sento che ogni
giorno ve vien fate dai altri. E cussì inparando da vu el modo, me sorba in
santa paxe anca mi quele che Idio sa con quanto piazer (se podessi) ve le
zedaria a vu, zà che mostrè d'aver cussì un bon stomego". El re, che fina alora
jera stà ismatunìo e incantado a scoltarla, come che 'l se desmixiasse in quel
momento dal sono, cominziando a castigar coi fiochi le ofexe fate a quela
zentildona, el xe diventado un persecutor vergognoxo de tuti quei che da alora
in avanti se fusse azardai de far cossa che podesse ofender l'onor de la sua
corona. ibidem, pag. 608-609

Digo donca che ai tenpi del primo re de Cipro, dopo che xe stada prexa la Tera
Santa da Gofredo de Boglione, xe nato che una signora de Guascogna xe andada in
pelegrinagio al Santo Sepolcro, e de là tornando, arivada a Cipro la xe stada da
certe canaje de omeni tratada vilanamente; e per questo ela lagnandose, la ga
stabilì de andar dal re. Ma ghe xe stà dito che 'l saria tenpo perso, perchè 'l
jera un omo cossì timido e da gnente che no solamente nol ghe faceva giustissia
ai altri per le ofexe che i riceveva, ma che ansi el strenxeva le spale a quele
che i ghe faceva a lu con una rassegnassion vergognoxa; e cossì quei che gaveva
qualche cossa contro qualchedun, i se sfogava col farghe qualche dispeto.
Sentindo questo la signora, e vedendo che no la gaveva speransa de far vendeta
in nissuna maniera, la ga pensà de farse coragio e de stussigarlo tocandolo sul
vivo. E, andanda da lu pianxendo, la ga dito: "Sior mio, mi no vegno da vu
perchè me fè giustissia de le ofexe che me xe stàe fàe: ma perchè, in conpenso
de quele, me insegnè come che vu soportè quele che, per quanto me xe stà dito, i
ve fa ogni giorno. E cossì inparando da vu, podarò soportar con passiensa le
mie, che Dio sa con quanto gusto, se podessi, ve le cedaria a vu, che savè
tegnerle cossì ben". El re, che sin a quel momento jera inzuchìo e pegro, el
s'ha svejà come dal sono; cominciando a castigar con rigor le ofexe che i ga
fato a quela signora, e dopo el xe deventà inexorabile con tuti quei che da quel
momento in avanti i se avessi axardà de far qualunque picola cossa che podesse
tocar l'onor de la sua corona. ibidem, pag. 611

Ve conto donca che ai tenpi del primo re de Cipri, dopo che Gofredo Buglion ga
fato la conquista de la Tera Santa, xe nato che una xentildona xe andada in
viaxo de devossion al Sepolcro. Tornando indrio da quel logo e arivada a Cipri,
la xe stada sporcamente insultada da una manega de briconi. No podendose dar
paxe per el dolor, la ga pensà de andar a lagnarse dal re. Ma ghe xe stà dito da
certuni che la butaria el fià al vento, perchè 'l re jera cussì ladin de costume
e cussì poco de bon, che no solamente nol castigava con justissia le ofexe dei
altri, ma ansi con vergognoxa debolessa el soportava tute quele che a lu ghe
vegniva fate; tanto che chi gaveva calche dispiaxer che ghe roxegava, se sfogava
col farghe oltragio e svergognarlo. Sentìa 'sta cossa, e persa ogni speransa de
aver justissia, la dona, per ciorse in calche maniera 'sto bruxeghin, s'ha ficà
in testa de voler ciapar el re del sò lato debole. E, andada pianxendo davanti
de lu, la ga dito: "Sior mio, mi no vegno a la tò prexensa perchè me aspeti che
ti me daghi sodisfassion de l'ofexa che me xe stada fata; ma in conpenso te
prego de insegnarme comódo ti fassi soportar le ofexe che go sentìo a dir che te
vien fate: perchè, inparando da ti, sapia con rassegnassion tegnirme la mia, che
in verità, se me fussi possibile, te la voria regalar, xa che ti ga cussì bone
spale de portarle". El re, che pareva fin alora insucà e insenetìo, verxendo i
oci come se prima el dormisse, l'ha cominsià a farghe justissia coi fiochi a
'sta dona, e pò el xe deventà severo persecutor de tuti quei che da quel xorno
in avanti i gavesse fato calche cossa de mal contro l'onor de la sò corona.
ibidem, pag. 612

Digo dunque che ai tenpi del primo re de Zipro, dopo la conquista de Terasanta
fata da Gofredo de Buglion, una zentildona de Guascogna xe andada in
pelegrinagio al Santo Sepolcro; essendo arivada in Zipro, la xe stada
vilanamente vilanamente oltragiada da alcuni omeni scelerati. Mentrer che ela se
doleva de questo senza poderse dar paze, la s'ha pensà de andarsene a lagnar
davanti al re; ma qualcun g'ha dito che la saria fadiga persa, essendo lu cussì
bonato e scempioldo, che no solamente nol fazeva giustizia dei afronti fati ai
altri, ma anzi con vergognoxa viltà el sofriva in santa paze le infinite
ingiurie che i altri i ghe fazeva a lu; de modo che ognun che gaveva qualche
passion, el se andava a sfogar con lu, fazendoghe qualche insulto o qualche
vergogna. La qual cossa sentindo la dona, persa ogni speranza de otégner
vendeta, per provar una qualche consolazion, la s'ha messo in testa de voler
pónzer un tantin l'indolenza de quel re. Ed essendose prexentada pianzendo
davanti a lu, la g'ha dito cussì: "Maestà, mi no ve vegno no davanti per aver da
vu vendeta de l'ingiuria che me xe stada fata; ma, in sodisfazion de quela, ve
prego d'insegnarme in che modo possiè vu sofrir tute quele che, come ve sento
dir, ogni giorno ve vien fate: perchè, inparando da vu, mi possa sofrir
pazientemente la mia che. E lo sa Idio se, suposto che se podesse far 'sto
barato, ve lo daria volentieri a soportar a vu, che sè tanto bravo a sofrirghene
tante". El re, che fin alora jera stà tardo e pigro, come se 'l se svejasse dal
sono, incominziando da l'ingiuria fata a 'sta dona (che 'l ga vendicà con tuto
rigor) el xe deventà rigoroxissimo persecutor de tuti quei che d'alora in avanti
gavesse comesso el più picolo falo contro a l'onor de la sua corona. ibidem,
pag. 612-613

Digo dunque che inti tenpi del primo re de Cipro, dopo che la Tera Santa jera
conquistada da Gofredo de Buglion, xe nato el caxo che una zentildona de
Guascogna la xe andada come pelegrina al Sepolcro, da dove tornando, arivada in
Cipro, la xe stada da certe fezze de òmini vilanamente insultada. E de 'sta
cossa, senza che nissun la consolasse, la ga pensà de domandar giustizia al re;
ma ghe xe stà dito da qualchedun che la perderia la fadiga, perchè lu el jera de
una vita cussì mufa e cussì de gnente, che no solamente con giustizia nol
vendicava i insulti dei altri, ma anzi tanti e tanti che a lu i ghe vegniva fati
intela maniera più sporca li soportava: al punto che chiunque gaveva qualche
rùxine, col farghe insulti el se sfogava. La dona, sentindo 'ste cosse, persa la
speranza de la vendeta, per cavarse un poco de la sua amara, la se ga impensà de
voler tacar la mixeria del deto re. E andada davanti de lu pianzendo, la ghe
dixe: "Signor mio, mi no vegno a la tua prexenza per aspetarme vendeta de
l'insulto che me xe stado fato, ma invece de quela te prego che ti me insegni
come ti xe bon de sofrir quei che mi so che i te vien fati: aciochè, inparando
da ti, possa anca mi con pazienza soportar el mio; che lo sa Idio, se lo podessi
far, volentieri te lo donaria, zà che ti ga cussì bone spale". El re, che fin
alora jera stado fiacoxo e pegro, come 'l se svejasse dal sono, scominciando da
l'insulto fato a 'sta dona (che senza mixericordia el ga vendicà), el xe diventà
rigoroxissimo persecutor de ognun che d'alora in poi cometesse qualcossa contro
l'onor de la sua corona. ibidem, pag. 615-616

Dunque mi digo che in quela volta che Zipro ga avudo el sò primo re, dopo che
Gotifrè de Bujon ga guadagnà la Tera Santa, xe nato ch'una zentildona de
Guascogna, che se gaveva invotà de andar al Santo Sepolcro, quando la xe tornada
indrio, vegnuda a Zipro, la xe stada malmenada da zerti cativi sojeti in modo
assai grubian. E per questo, dolindoghe 'l cor, la ga pensà de andarli a
lementar dal re; ma ghe xe stà qualchedun che ga dito che fosse fadiga persa,
perchè 'l jera tanto cianpa e tanto poco de bon, che non solo nol fazeva
justizia de le ofexe che vegniva fate a lui; e intanto, chi che gaveva del
rùzine, el podeva sfogarse col farghe qualunque sorta de figure. La dona, có la
ga sentido 'sta cossa, disperada de no poderse vendicar, no la se ga dà paxe sin
tanto che no la ga stabilì de stuzzigar la mixeria de 'sto re; la xe andada
piangendo da lui e la ga dito: "Signor mio, mi no vegno davanti da lei perchè la
me fazi justizia de l'ofexa che me xe stada fata; ma per mia sodisfazion la
prego d'inpararme come ghe se dà de sofrir quele che, come me se dixe, le ghe
vien fate a lei: aziochè inparando da lei, mi podessi darme paxe de la mia, che
Dio lo sa, se mi potrei far, ghe la regalassi de tuto cor, zà che lei la xe
tanto bon". El re, che sin alora el jera una fiaca e tanto pigron, squaxi che 'l
se dismixiasse, el ga scominzià da la ofexa fata a 'sta dona (che fortemente 'l
ga vendicà) e 'l xe diventà d'alora severo persecutor de tuti quei che gavesse
fato qualche dixonor a la sua corona. ibidem, 621



https://lmo.wikipedia.org/wiki/Dialet_de_l%27Ultrep%C3%B2_Paves

I dialet de l'Ultrepò Paves hin quel insema de variant de transiziun in tra el
Lumbard e l'Emilan che hinn parlaa in de la zona de l'Ultrepò Paves.

I dialet ultrepadan se tröven spantegaa in tüt l'Ultrepò paves, del qual vöna di
cità püssee impurtant a l'è Vughera. Cume che l'è nurmal, püssee che se vesinen
al cunfin cun l'Emilia, quei parlà chì i ciapen di carateristegh semper püssee
emiliann e, in de la Val Stafura, anca ligür. Un dialet pütost cumpagn de quel
ultrepadan a l'è 'l dialet turtunes. In tra i carateristegh püssee impurtant a
pödum truvà:

Dis ädóncä che int i temp dël prim re 'd Cipro, dop la conquistä dlä Terä Säntä
fatä dä Gofred äd Büglión, l'è sücess che ünä nobildonä 'd Guäscognä l'è ändatä
in pelegrinagg al Sepólcär, e quänd l'è tornaa, ärivaa in Cipro, di bäloss i
gh'hän fat di vitüperi. Lee, pödendäs nò consolà, l'ha pensaa ben d'ändàss a
lämentà däl re. Ma i gh'hän dii che lü l'erä tänto trascüraa che no sol äl favä
nò giüstisiä ai ofes patii dai altär, ma incäsì cui ch'i 'gh favän a lü për
gross ch'i füssän ni soportavä, ä lä mirä che se quaich d'ün äl gh'ävivä quaich
fastidi, 'l se sfogavä fändägh quaich figürä. Sentendä 'stä robä lä donä,
sävendä pär cmè fà pär vendicàss, tant pär consolàss ün poo l'ha pensaa 'd vorè
in quaich mänerä fà pentì 'l re dlä sò mänerä 'd fà e, ändändä piänzend dädnäns
a lü, la gh'hä dit: "Sciór, mì vän nò a la tò presensä pär vendicàm dl'ingiüriä
ch'i m'hän fata, ma in sò ripärässión ët pregh dä möstràm cmè ch'a't fee tì a
sofrì cui ch'i 'm disän ch'i 't fän, che inscì impärärö a soportà culä ch'i
m'hän fat a mì, ch'ä 't regäläriss volonterä sä podiss, dä già che tì 'l see
pörtài inscì ben" Äl re, fén älór pigär e trascüraa, quasi ch'u 's dessedass dä
dormì, cominciändä da l'ingiüriä fatä a culä donä, che l'ha vendicaa
teribilment, l'è dventaa tremend cónträ tüti cui che d'älór in pö i han mäncaa
'd rispet ä lä sò coronä. Giovanni Papanti, I parlari italiani in Certaldo,
1875, pagg. 351-352

Ün om äl gh'ävivä düü fiö. E äl second l'ha dit äl sò padär: "O pà, dem lä part
dlä robä ch'äm tócä!" e lü äl gh'ha spärtii in tra lór lä sò sostänsä. E dä lì a
poch dì ävend miss tütcoss änsemä, äl fiö därdè äl s'n'è ändat in päis lontän, e
là l'ha consümaa tüt äl fat sò ä bägurdà. E quänd äl gh'ha 'vüü pü gnent, in cól
päis ä gh'è stat 'nä grän cäristiä, e l'ha cominsiaa a mäncà 'd tüt äl
necessari. E l'è ändai e 'l s'è miss gió äpress äd vün di äbitänt äd cól päis,
ch'äl l'ha mändaa a ünä sò pussión ä cürà i gugnö. E äl särcavä 'd cävàss lä fam
coi giänd ch'ä mängiavän i gugnö, e änsün ä 'gh ni davä. Ma pö pensänd a la sò
sitüäsión, äl s'è miss ä dì: "Qänti servitur in cà 'd mè padär i gh'hann däl pän
a brass, e mö chì cräp äd lä fam! Sältärò sü, ändärò ä cà 'd mè padär e 'gh
dirò: O pà, hoo fat di pcaa cónträ däl Signór e incónträ 'd vu! Ah! ch'ä són pü
dägn äd vess ciämaa voss fiö; trätém tärequal vün di voss servitur". E, sältänd
sü, äl s'è portaa dä sò padär; e in cól méntär ch'l'erä äncór lontän, sò padär
äl l'ha sgosii, äl s'è miss ä compässión, e 'l gh'è ändat incónträ e, trändägh i
brass al col, äl l'ha bäsaa. E 'l fiö äl gh'ha dit: "O pà, gh'hoo fat di
mäncäment cónträ däl Signór e cónträ 'd vu; són piü dägn äd vess ciämaa tò fiö".
E älórä sübet äl padär l'ha comändà ai servitur: "Prest, tirè ä män äl pü bel
vestid e metìgäl ädòss, e mätègh in did l'anè e i scarp ai pè; Mnè chì äl videl
grass e mässèl, e ch'äs mängiä e ch'äs stagä in grän ligrìä pärchè 'stu mé fiö
l'erä mort e ädess l'è ärsüssitaa; l'erä pers e äl s'è truvaa" E i hänn cominsaa
ä mängià e bev. Intänt äl prim fiö l'erä in cämpägnä e, tornändä per vnìssän ä
cà, l'ha sentii ä sonà e bälà. E l'ha ciämaa ä vün di sò servitur csa l'erä 'stu
bordel. E lü äl gh'ha rispost: "L'è ärivaa sò frädè, e sò padär l'ha fai mässà
ün videl grass, pärchè äl l'ha tornaa ä ved sän e salv". E lü sübet l'è ändai 'n
coldrä, e 'l vorivä pü ändà in cà; äl padär l'è 'gnüü förä e l'ha cominsaa a
pregàl. Ma lü l'ha rispost e l'ha dit ä sò padär: "I henn giämò tänti änn che mì
ät serv, e n'hoo mai mäncaa d'obdì ai tò comänd; e mai üna voltä ät m'hee dat ün
cravén dä podì god coi mè ämis; Ma dop ch'è vnüü ä cà 'stu tò fiö ch'l'ha
consümaa tüt äl fat sò con di väcass äd donn äd malä vitä, t'hee mässaa 'l videl
grass!". Ma 'l padär äl gh'ha dit: "Oh, äl mè fiö, tì t'è sempär con mì, e tüt
quel che gh'hoo l'è tò; Ma l'erä giüst dä stà älegär e fà festä, pärchè 'stu tò
frädè l'erä mort e l'è ärvistaa; l'erä pers, e äl s'è trovaa".

L’Apenén, la cädenä äd muntagn che 'me ‘na spena dursal la traversa tütä la
penisula itäliana äl cumencia a l’altässä dël pass dël Türchén, fra Genua Voltri
e Lissändria. Un quaidün äl fa l’ipotesi che ‘l nom Apenén äl vena da Pen, äl
diu ligür di bosch e di muntagn; da chi lü i sarissan pö derivaa incasì i nom di
mont Pëna e Pënës.

Padar Noster che t'see int i ciel ca'l sia santificà 'l to nom ca 'l vena 'l to
regn ca sia faja la to vuluntà insì in ciel tant 'me in tera



https://lmo.wikipedia.org/wiki/Dialet_brianz%C3%B6

El brianzoeu (parnonzi locaj: [brjaŋ'søː], [brjaŋ'tsøː], [brjaŋ'søːl]) l'è on
insemma de dialett ocidentai de la lengua lombarda.

El brianzoeu el ciappa el sò nomm de la Brianza, ona region a nord de Milan, e
che al dì d'incoeu l'è spantegada in tra i provincc de Monscia, Lecch e Comm (e
on tocchell anca de quella de Milan). La Brianza, che la gh'ha mai avuu ona
storia politega indipendenta de quella milanesa, la gh'ha nemanch di confin ben
precis: storicament l'era ciamaa inscì domà el tocch de terra strengiuu in tra
el Lamber e l'Adda; menter al dì d'incoeu la Brianza la s'è slargada almeno fina
al Seves a ovest e fina ai laghett prealpin e a la Vallassina a nord; inoltra
l'ha tiraa dent anca la città de Monscia. Donca l'è ciar che poeudom minga trovà
on nucli precis del brianzoeu comè dialett lombard: a segonda di zonn a gh'è
influenz milanes, comasch, lecches e, arent a l'Adda, anca bergamasch. Ona
division geografica di vari parlà brianzoeu la pò vess quella chì:

Come emm giamò ditt, el brianzoeu l'è on grupp de dialett parlaa in Brianza che,
a segonda de la zonna, porten el Milanes a vegnì Comasch o Lecches. Besogna poeu
savè che fina al Noeuvcent el Brianzoeu l'era mai staa consideraa 'me on dialett
indeperlù, ma semper compagn de ona variant del Milanes

In de l'Appendis del dizionari del Cherubin (de indè che l'è stada ciappada la
citazion chì de sora) gh'era ona prima descrizion di caratteristegh del
brianzoeu, che la faseva vedè comè che in 'sto dialett ghe fudessen di variazion
de parnonzia e de lessegh (despess vesinn al milanes antigh).

Storicament s'è scrivuu el brianzoeu con la grafia milanesa. Al dì d'incoeu, per
via de l'influenza coltural de l'italian (ma anca tesinesa), s'hinn spantegaa
anca grafii pussee "fonetegh".

Disi donca che al temp dal primm re da Cipro, dopo fada da Goffredo da Buglion
la conquista di Terra Santa, l'è succeduu che ona gentildonna de Guascogna
l'andass in pellegrinagg al Sepolcar da Nostar Signor e, in dal tornà indree,
arrivand in Cipro la dass in certi infamm ca gh'hann faa on tir da baloss. La
povera sciora, foeura da lee par ol dolor da l'affront, l'ha pensaa d'andà a
sfogàss in dal re e mett giò 'n ciocch contra quei birboni. Ma gh'hann dii che
la teness a man ol fiaa perchè quell re l'era inscì bombason e lasagnon che,
oltar ca castigà i tort faa ai oltar, ga 'n fasevan a lù sine fine e de quij che
se scuriss la vista, e lù el ga faseva la ricevuda e bon dì scior Rocch; sicchè
chi ga l'aveva con lù no 'l teneva goss, ma 'l ga diseva sul muso roba de ciod
senza mandàgghel a dì. La sciora, a 'sti paroll l'ha capii senz'oltar che quant
a vendetta l'eva bell e fada: ma tant e tant in dal re l'ha decis d'andàggh
l'istess par avèggh almen on diversiv al sò magon col dàggh ona bona staffilada
da quella soa porca flemma da incuràss da nient. La ga sa presenta donca coi
madonninn ai oeugg, e "Signor mio" la ga dis, "che no 'l creda nò ca mì venga a
la soa presenza con la speranza da vedèmm vendicada da la grand ingiuria che
m'hann faa, nò, che non m'aspetti da lù questa soddisfazion; ma inscambi al
preghi d'insegnàmm coma 'l fa lù sopportà quei ca ga fann, coma senti, tutt i
dì. Parchè, imparand da lù, potrò portà in pas anch mì la mia. Ca sa mì podess
dàlla via, la sa ol Signor sa va la daravv volontera a lù ca l'è inscì bravo a
dàggh passada ca l'è peccaa a no fàgghen". L'è staa coma sa ol re, staa fina
allora coma on omm de strasc, al sa svegliass in quell pont da ona gran dormida;
e, cominciand dal vendicà l'ingiuria fada a 'sta signora, guai da lì innanz a
chi fasess on scrizz ca fuss da smacch a la soa corona; ol perdon l'era a
Meregnan; al ga dava addoss con ona furia ca, povar lù, non l'era nanch salv in
gesa. Giovanni Papanti, I parlari italiani in Certaldo, 1875, pagg. 288-289

Erba l'è vun di centri pussee important de la Brianza comasca. Disi donca ch'al
temp dol primm re de Zipro, dopp che Goffred de Buglion l'ha vengiuu la Terra
Santa, l'è capitaa che ona gran sciora del paes de Gascogna l'è andada a visità
ol Sepolcher e, tornand indree, appena l'ha mettuu pee in Zipro, l'è stada
maltrattada da cert barabba degn de galera. Foeura de lee per ol magon de no
avèggh nanca on can che l'agiutàss, l'ha pensaa ben d'andà dal re a dimandàggh
giustizzia; ma quaichedun gh'ha ditt che la trava via ol fiaa, perchè lù l'eva
on omm inscì flosc e mal in gamba, che non solament no 'l faseva minga
giustizzia a quij ch'even staa ingiuriaa, ma senza pont d'onor ol buttava 'dree
di spall tucc i despett che la gent ghe faseven a lù; sicchè tucc quij che
gh'aveven on quai despiasè se sfogaven contra de lù svergognadol. La donna,
sentuu 'sti bei coss, col magon de no podess refà, per consolàss on poo del sò
despett l'ha risolvuu de andà a inzigà la poltronaria de 'sto re e, andandeggh
innanz coi lagrem ai oeugg, la gh'ha ditt: "Ol mè scior, mì vegni minga da tì
perchè specci d'avèggh soddisfazion di ingiurii che m'hann faa; ma, per
sollevàmm on poo, te preghi d'insegnàmm come te feet tì a no badàggh a quij che,
come senti, te fann a tì; inscì impararoo anca mì a rassegnàmm in santa pas a la
mia che, le sa ol Signor, come te la regalaria volontera a tì, già che te
gh'heet i spall gross assee per portàlla!". Ol re, che fin allora l'eva staa
come indormentaa, l'ha paruu dessedàss e, scomenzand a gastigà de bon pes quij
che aveven trattaa de villan 'sta donna, l'è doventaa fier e senza misericordia
con tucc quij che dopp d'allora gh'avessen 'biuu coragg de mancà de respett a la
sò corona. ibidem, pag. 186

Massajoeula l'è ona frazion del comun de Massaja, al dì d'incoeu in provincia de
Lecch. Disi donca che ai temp del primm re de Cipri, dopo che 'l Gottifrè de
Buglion l'ha conquistaa la Terra Santa, l'è capitaa che una bella donna de
Guascogna l'era andada in pellegrinagg al Sepolcher e, tornand indree, prima de
rivà in Cipri l'ha trovaa una compagnia de scellerati mascalzoni che hann avuu
el coragg de oltraggiàlla. Lee, naturalment, nò podend dàss pas de l'offesa
ricevuda, l'ha pensaa de ricorr al re per avèggh una soddisfazion; ma gh'è staa
gent che l'hann visada che la perdeva el temp e la fadiga, che 'l re l'era un
lifrocch senza voeuja de fà ben e che 'l sarav staa l'ultim di sò penser quell
de vendicà l'onor di sò suddit; lù, che 'l se lassava vegnì coi pee sul coll de
tucc senza sbrottà! Allora lee, sentend inscì, desperand de podèss vendicà, la
s'è risolta, tant per fà quaicossa, de andà del re a rinfacciàggh i soeu viltà.
Difatti la va, la ghe se presenta denanz piangend e la ghe dis: "Oh, el mè
scior! Cred minga che vegna a seccàtt la gloria per ottegnì giustizia de la
balossada che m'hann faa ma, per mia soddisfazion, te preghi domà d'insegnàmm
come te feet tì a mandà giò senza scomponnet tutt quij infamità che senti a dì,
che te fann tutti i momenti; inscì almen impararò anca mì a sopportà con
pazienza la mia disgrazia, che Dio sa cossa pagaria a savè fà oreggia de mercant
come te feet tì!". El re, che fina allora l'era staa pigher e senza pontili, a
'sti paroll el s'è comè dessedaa d'un sogn e, cont una forza de sciavatt tutta
noeuva, l'ha vendicaa l'ingiuria fada a quella povera donna, e dopo d'allora
nissun ghe la podeva fà che, ovei!, al minim insult che ghe fasevan a la sua
corona, el casciava foeura i griff comè un leon. ibidem, pagg. 187-188

Preserp l'è vun di comun pussee a nord de la Brianza, in del Triangol Larian, ai
pee de la Valassina, tant che oramai el gh'ha on dialett quasi pussee comasch
che brianzoeu. Scià che ve la cuntaroo. Ai temp del primm re de Cipri, dopp che
Gottifrè de Buglione l'eva faa la conquista de la Terra Santa, ona bella sciora
de Guascogna, che l'eva faa ol viagg par vidè ol Santo Sepolcro, la tornava in
scià e l'eva ruvada a Cipri. Là la s'è imbattuda con di villanoni che gh'hann
faa di scherz minga bei; e lee, 'sta sciura, inscì mai travajada, gh'è vegnuu in
del coeur de rimostràss al re; ma gh'è ben staa l'omm che gh'ha dii che la trava
via ol temp par nigott; perchè ol re l'eva on omm inscì poch de ben che, denanz
che fà giustizzia ai olter, el gh'eva gnanca ol coragg de fà vendetta de quell
che ghe pertoccava a lù; e se on pover omm el nava a lumentàss d'on quai
dintort, l'eva inguaa de dàggh el gust a lù de colmà el stee. 'Sta sciora, a
sentì costù, siccome l'ha comprenduu che l'eva inutel a vorèlla toeu con quij
baloss, in allora, tant par consolàss on poo lee, l'ha volsuu fàgghela a ol re.
E la ghe s'è ripresentada e la s'è missa a piangg, e l'ha gh'ha dii:"Ol mè
scior, mì gh'hoo golza a vegnì denanz a vuscioria, minga perchè mì speccia ona
vendetta del dintort che m'hann faa a mì; ma, tant par spazzàss via on poo del
dispiasè, son tant de recomandàss de fàmm la bona grazia de fàmm imprend come
fee vù a mett ol vost coeur in pas e portà tanta pascienza tucc i voeult che
v'en fan vuna a vù, che ve 'n fann tanci, almanca per quell che se sent intorna;
che mì 'sta voeulta boeugna che imprenda de vù, perchè l'è buttada tant grossa
che, ve 'l disi dal bon (e al le sa Quell là volt, che 'l lengg in del mè
coeur), ve la regalariss propri a vù, de tant che sii bravo a scurlìi giò". Ol
re, che l'eva sempro staa quas incantaa, a sentì 'sto detto, l'è pars che che 'l
se dessiass; e, subet al present de 'sto success chì, l'ha comenzaa a fà ona
gran vendetta; e poeu, andanden innanz, l'è duventaa propri cattiv desformaa per
tucc quij che tenteven de fà on dintort a l'onor de lù o del sò trono. ibidem,
pag. 188



https://lmo.wikipedia.org/wiki/Dant_Ligher

El Dant Ligher (Dante Alighieri in talian) l'era un pueta, scritur e pulitegh
talian nassüü a Firenz, famus suratüt per vegh scrivüü la Divina Cumedia, l'övra
püssee granda in la literadüra taliana, nöss che tra i püssee impurtant in chela
mundial. L'è cunsideraa 'me el pader de la lengua taliana insema al Francesco
Petrarca.

El so nomm, per el Jacob Ligher, l'è un ipocoristich de Dürant: in di ducümenc
al gh'era anca el patrunimich Alagherii o 'l gentilizi de Alagheriis, menter la
variant Alighieri la s'è furmada dumà cunt el rivà del Boccaccio.

El Dant Ligher l'è nassüü in del 1265, in tra el 14 de Magg e 'l 13 de Giügn,
sota el nomm de "Durante Alighieri." La so fameja l'era impurtanta in Firenz, e
la dava sustegn al Papaa. La mader del pueta l'è Bella degli Abati. L'è morta
quand ch'el Dant el gh'eva sett agn, e l'Alighiero prest l'ha tö miee anmò, 'sta
völta la Lapa di Chiarissimo Cialuffi. Lapa l'ha 'vüü dü fjöö, el fredel del
Dant Francesco e la surela "Tana" ( versiun brev de "Gaetana").

A L'è staa numinaa anca Priur de Firenz, la carga pulitega püssee impurtanta a
chel temp, in del 1300. El so urientament pulitegh l'era di guelf bianch, in
upusiziun a chij negher. Quand che i guelf negher i ha tö 'l puder de la cità,
in sö scernida del Papa Bonifacio VIII, el Dant l'è staa sbatüü föra de Firenz,
e la so cà l'è stada bütada giò.

El Dant l'ha cumbatüü in del front di trupp di Guelf in labataja de Campaldino
(11 de Giügn, 1289). Apus de la vitoria el Dant l'ha tö un'impurtanta part in la
vita püblega.

Quand ch'el Dant l'eva 12 agn, in del 1277, l'ha tö miee la Gemma di Manetto
Donati. El Dant l'era giamò burlaa giò in amur cunt un'oltra tusa, la Beatris
Portinari che l'è menziunada pür in la "Divina Cumedia", (cugnussüda anca 'me
Bice). Agn apus del sò matrimoni cunt la Gemma l'ha incuntraa la Beatris anmò.
L'è deventaa interessaa in del scriv puema.



https://lmo.wikipedia.org/wiki/Dalila_Di_Lazzaro

La Dalila Di Lazzaro (Üdin, 29 de genar dal 1953) l'è 'na atris e scritura
Taliana.

L'è stada vüna di püssee famus fotumudel e atris de l'Eüropa in di agn '70, '80
e '90. La s'è trada 'ndree de la carera de atris la prima volta in del 1991,
quand che l'è mort el sò fiöl Christian. Püssee tard l'è turnada 'ncamò a fà di
scenegiaa par la televisiun, ma in del 1997 la gh'à avüü un brüt incident in
motu che l'ha missa in lecc per dü agn. Par che'l mutiv chi l'ha decis de trass
indree dal mund del cinema.

L'è 'na paladina del muiment par l'aduziun de fiulit, de la gent minga spusada.
Anca se la gh'à 'na vertebra dal col cun di prublema che la ghe dà fastidi, l'ha
scumincià a fà la scritura de rumanz.

L'è anca turnada in television a cüntà sü la sò storia e a presentà i sò liber e
in del 2013 l'è turnada anca al cinema cum atris in del film "L'ultima ruota del
carro" del Giovanni Veronesi e in del 2014 ghà avu una partecipasion in de la
fiction en television Rodolfo Valentino - La leggenda.

La Dalila la vif e la laura a Milan e 'l grand Milan l'ha acetada con tant afet.



https://lmo.wikipedia.org/wiki/Dairagh

Dairagh ò anca Dairaa (in del dialett del sit [da'jɑ:gu]; italian: Dairago) l'è
on comun de la Provincia de Milan con 6 331 abitant, al confin con la Provincia
de Vares (Busti Grand).

I primm abitant del loeugh hinn staa i popolazion ligur de origin
pre-indoeuropea, seguii poeu di Celta: a quell period chì se fà derivà el
topònim -agh, che l'indicava i poppietà de terra. Dòpo el domini roman, Dairagh
l'ha conossuu on period noeuv de splendor in del Medioev Bass, quand che l'è
stada sede de ona piev milanesa e vun di capploeugh stòrich del Contad de
Burgaria, voeuna di contee che la divideven la marca de Lombardia duranta i
dominazion di Longobard, Franch e del Sacro Roman Imperi Germanich.

El document scritt pussee antich conservaa l'è ona pergamena del Medioev Alt, de
l'ann 922, in de la qual l'è nominaa Domenegh, arcipret de la gesa de San Genesi
in Dayrago, che l'è stada reggiuda in seguit de on prevòst e la gh'ha avuu
on'importanza granda in camp religios e social: el Liber Notitiae Sanctorum
Mediolani del Goffred de Busser (1280) el dis che sòtta la giurisdizion de la
Piev de Dairagh gh'era ben 46 ges.

Duranta tutt el Medioev el paes l'ha conossuu minga svilupp urbanistich ò
demografich, tanto che in del Settcent el cuntava manch de 500 e l'è vegnuu vun
di center minor de la soa piev medemma. Isolaa in la campagna, reggiuu de
on'economia prevalentement agricola fina al segond dòpoguerra, Dairagh l'ha
gh'ha avuu on degrad progressiv, con la conseguenza de la perdida de
l'indipendenza comunal (1868-1957), taccaa ad Arconaa: adess la fa part del
decanaa de Castan Primm.



https://lmo.wikipedia.org/wiki/DO_(n%C3%B2ta_m%C3%BCsegala)

Ul Do l è una nòta müsegala indala scara diatònica dal Do, che l è l'ünica scara
magiuur che la gh'a mia i diesis e i bemòll.

Ul nom che l gh'eva una völta l eva Ut indala nutazziúna druvava da Guido
d'Arezzo; chel nom chi al vegn druvaa ancamò adèss in Francia. Ul nom dal dì
d'incöö al vegn atribüii a Giovanni Battista Doni ch'al eva introdüü indal XVII
sécul; ul nóm nöuv, püssee duulz e cantabil, l s'á prupagaa in pressa in tüta
Europa.

Indala nutazziúna che la sa dröva indi paees da lengua inglesa e tudesca, ul Do
l vegn segnaa cun la létra C. La resún l è che prima dal Guido d'Arezzo, la
nutazziúna che la sa druvava l eva alfabetica e la létra "c" la curispundeva al
"Do" da incöö. L'alzada d'ingegn dal d'Arezzo la gh'á vüü dii cunsegueenz süla
manéra da druvá i nom cumpòst da dó o tri létar par ciamá i nóot müsegal. Quísti
in druvaa da Guido d'Arezzo e sa pódan facilmént argüí dai prim dó o tri caratér
dai vèrs da un salma dedicaa a san Giuánn dal Fraa Lungubaart Paolo Diacono, che
l vegniva cantaa cun l'intunazziun dala scara müsegala:

La manera da dí Do da mézz la deségna ul Do che l curespuunt al tast da mézz
indüna tastadura de un pian-fòrt a 88 tast, upüür Do3 (li adré a 261.6 hertz,
ciamaa C4 indala nutazziúna inglesa). Da spéss al vegn segnaa anca Do3 degiá che
la nümerazziún dii utaaf la cumencia dal La-1 e la següta cunt i utaaf 0, 1, 2 e
chéla da mézz, la 3.

L è ciamaa 'da mézz' anca parchè indi caart de müsega par pian-fòrt, al sa tröva
süla riga che gh'è tra la ciaaf da Sol e chéla da bass. Dafatt l è traverzaa dal
taj anca se l è mia nestaa in nissün dai dó pentagramm.

Ul Do muvíbil l è un métut dal dí d'incöö par designá i nòot müsegal alzaa
d'ingegn in manera che la fudessa püssé facil e svelta la letüra dala müsega; in
Itàlia l sa dröva dai agn '70 grazzia a Roberto Goitre e al sò metut titulaa
Cantar Leggendo.



https://lmo.wikipedia.org/wiki/D%C3%BCcaa_de_Milan

El Ducaa de Milan (Italian: Ducato di Milano; Latin: Ducatus Mediolanensis;
Todesch: Herzogtum Mailand) a l'è staa on antigh Stat de l'Italia del nòrd duraa
del 1395 al 1797 e ch'el comprendeva, al moment de la soa nassida, la pussee
part part de la Lombardia del dì d'incoeu e di tòcch del Piemont, del Venet, de
l'Emilia-Romagna e del Canton Tisin.

El Ducaa de Milan a l'è nassuu offizialment el 11 magg del 1395, quand ch'el
Gian Galeazz Viscont, giamò Vicari Imperial e Dominus Generalis de Milan l'ha
ottegnuu el titol de duca per mezz de on diplòma firmaa a Praga de l'imperador
Venceslaa de Lussemburgh. El Ducaa de Milan a l'era donca vun di Stat che
formaven el Sacro Roman Imperi, anca se de fatt a l'era indipendent.

El Ducaa el gh'aveva come capidal la città de Milan, menter i sò confin hinn
mudaa on mugg de voeult duranta el cors de la soa stòria. Fondamentalment, el
Ducaa el gh'aveva sòtta la soa giurisdizion la Lombardia (senza el mantovan, che
l'era in man aj Gonzaga), i provinc orientaj del Piemont (Lissandria, Ast,
Novara, Vercej), part de l'Emilia del nòrd (compagn de Piasenza e Parma) de la
Liguria, de la Toscana e del Venet, oltra che al Canton Tisin, in Svizzera.

Cont on alter diplòma imperial, firmaa el 30 marz 1397 semper a Praga de
l'imperador Venceslaa de Lussemburgh, el Gian Galeazz Viscont a l'è staa
proclamaa anca Dux Lombardiæ: a lù e a tucc i sò ered mas'c a l'era offizialment
recognossuu el podè ducal sora i territòri sòtta el domini viscontee. Quell
document chì el nòmina anca i center pussee important del ducaa lombard: Ast,
Avenza (Carrara), Bassan del Grappa, Bellun, Bergom, Bòbbi, Borgh San Donnin
(Fidenza), Borm, Bressa, Crema, Cremuna, Còmm, Felter, Lissandria, Lòd, Nuara,
Noeuv Ligur, Parma, Piasenza, Puntremol, Regg in de l'Emilia, Riva del Garda,
Ròcca d'Arazz, Sarzana, Soncin, Tortona, Vercej, Verona e Vicenza.

Dòpo avè toccaa la màsima espansion sòtta l'istess Gian Galeazz, mòrt in del
1402, i confin del Ducaa milanes hann scominciaa pian pianin a redùss, finna a
comprend, al termin de l'età austriaca, domà el territòri comprenduu fra la
Svizzera, el Tisin, el Pò e l'Ada, con part del Cremones e del Mantuan (la zòna
che l'è conossuda anca come Insubria). In del cors del XVI secul, i region che
incoeu fann part del Canton Tisin hinn staa repetutament invaduu di Svizzer. I
confin del Ducaa vers la Svizzera, s'hinn stabilizzaa in del 1515, dòpo che i
Svizzer hinn staa battuu a Meregnan, a eccezion de la Valtellina, che l'è
rimagnuda in del Canton Grison finna al 1797, quand che l'è stada giontada a la
Republica Cisalpina.

I sòrt de Milan s'hinn unii fin del XIII secol con quij de la Cà di Viscont, i
quaj hann reciappaa la politega d'espansionismo territorial ereditada del comun
ambrosian. El primm esponent viscontee a guidà Milan a l'è staa l'Otton Viscont,
eleggiuu arcivescov in del 1277. In de la primma metà del secol successiv i sò
nevod e prònevod che hinn rivaa al governo de Milan (Mattee I, Galeazz I, Azzon,
l'arcivescov Gioann) hann inlargaa l'area d'influenza milanesa in di region
intorna. On'analoga politega a l'è stada segutada di signor viscontee de la
segonda metà del secol (Mattee II, Bernabò e Gian Galeazz).

Dòpo on period marcaa de tension fra i vari member de la possenta famiglia, el
Gian Galeazz, nevod del Bernabò, in del 1385 cont on colp de stat l'è rivaa al
podè e l'ha unificaa i vast domini de la famiglia che se trovaven in tutta
l'Italia settentrional. Ma dòpo la soa mòrt (1402), el giovin fioeu Gioann Maria
l'ha savuu minga mantegnì i conquist, e 'l Ducaa a l'è andaa inconter a ona
disgregazion velos. Des ann pussee tard, el Gioann Maria a l'è finii coppaa.
Gh'è succeduu el fradel Filipp Maria Viscont che, dòpo avè reciappaa el contròll
sora la part maggior del ducaa, l'ha segutaa la politega de conquista del pader,
con l'entrà in guerra con la Repubblica de Venezia. Quella guerra chì,
scominciada in del 1426, a l'è finida con la Pas de Ferrara (1433), con la qual
el Filipp Maria el gh'ha avuu de dàgh aj Venezian i territòri de Bressa e de
Bergom.

Quand che poeu in del 1435 la regina de Napol Giovanna II d'Angiò a l'è mòrta
senza eredi, el tròn napoletan a l'è staa contenduu traj Aragones e i Angioin.
El Filipp Maria l'ha faa sù ona lega con Venezia e Firenz e 'l s'è s'ceraa cont
i Angioin: pussee tard a l'è passaa cont i Aragones, ma l'è staa sconfiggiuu di
ex-leaa, comandaa del condottier mercenari marchesan Francesch Sfòrza. In del
1441, el duca l'ha firmaa la Pas de Cremona, con la qual l'ha daa aj Venezian
alter terr e l'ha daa in miee al Sfòrza la pròppia tosa Bianca Maria, che in dòt
l'ha portaa al marì el contad de Cremona, senza però Castiglion e Pizzighetton,
che l'è stada scambiada con Pontremol in Lunesana.

A la mòrt del Filipp Maria Viscont, l'ultim de la soa famiglia (agost 1447), a
l'è nassuda la inscì-dida Aurea Repubblica Ambrosianna, ona forma de governo
repubblican controllada de on grupp de nòbil milanes. La Repubbluca l'ha daa la
difesa del territòri de Milan contra Venezia al Francesch Sfòrza, gener del vegg
duca. Quest chì, dotaa de notevoj capacità strategich, l'ha profittaa de la
crisi de la Repubblica per fàss nomenà, el 25 marz 1450, noeuv duca de Milan.

Ma Venezia l'aveva minga lassaa perd i sò intenzion de espansion in Lombardia,
inscì l'ha stringiuu ona leanza con l'Alfons d'Aragona, re de Napol e con
l'imperador Federich III d'Asburgh contra el noeuv duca milanes e i sò leaa. Ma
la conquista turca de Costantinòpol l'ha mettuu in pericol i territòri venezian
in de l'Egee e inscì dòpo quatter ann de guerra s'è rivaa a la firma de la Pas
de Lòd (april 1454) Con quell document chì el Francesch Sfòrza a l'è staa
reconossuu duca de Milan, menter inveci l'Alfons de Aragona 'me re de Napol. La
Repubblica de Venezia l'ha portaa i sò confin a l'Adda e l'è nassuda la
Santissima Lega Italega contra i Turch. Dòpo la Pas de Lòd per circa quarant'ann
tutta l'Italia l'ha trovaa on sò equilibri, cont el podè diventà el loeugh de
nassida del period rinassimental.

Al Francesch I Sfòrza gh'è succeduu el fioeu Galeazz Maria, che, per el sò
governo consideraa tirannich, a l'è staa mazzaa de ona congiura. El fioeu Gian
Galeazz a l'ha governaa sòtta la reggenza de la mader Bòna de Savòja, finna a
quand el zio Ludovich el Negher l'ha minga usurpaa el tròn del Ducaa. De fatt,
quest chì a l'è riessii primma a ottegnì la tutela del Gian Galeazz, poeu a
confinàll in del Castell de Pavia e infin a fàll velenà (1494). Per 'sto motiv
s'hinn ruinaa i rappòrt fra el Ludovich e 'l Ferdinand d'Aragona, el noeuv re de
Napol. El Gian Galeazz de fatt l'aveva sposaa ona nevoda de l'aragones, che
donca l'ha ciappaa i part del duca legittim. El Ludovich el Negher a l'ha
risponduu cont el sostegnì el re Carl VIII de Francia a rivendicà el tròn
partenopee. El Carl VIII a l'è vegnuu giò in Italia in del 1494 e l'ha
conquistaa Napol, cont el sconvòlg el debol equilibri traj vari stat italian e
cont el dà l'inizzi aj Guerr d'Italia (1494-1599).

In del 1495 el Carl VIII a l'è staa casciaa de la penisola italega de ona Lega
formada di stat italian (che aveven che l'equilibri de la region el fuss ruinaa
de ona granda presenza francesa in del territòri), el Sacro Roman Imperi, la
Spagna e l'Inghilterra. Ma già domà trii ann pussee tard el noeuv re de Francia,
Luis XII de Valois-Orléans a l'è tornaa in Italia per rivendicà di diritt sora
on territòri italian: Milan. El Frances el sostegniva de podè vess on erede al
tròn del ducaa perchè a l'era dissendent de la Valentina Viscont, tosa del Gian
Galeazz e miee del sò av Luis d'Orléans. Donca, cont el nomenàss l'unich ver
erede di Viscont, in del 1499 a l'ha invaduu el Milanes e l'ha casciaa via el
Ludovich el Negher. L'ex duca l'ha cercaa inutilmente de domandà aiutt a
l'imperador (del qual a l'era teoricament on vassall) ma l'è riessii domà a
ciappà Milan e pòcch alter terr per on temp assee brev. Battuu e ciappaa a
Novara in del 1500, a l'è staa portaa in Francia, indove a l'è mòrt el 27 magg
1508, a Loches. Gh'è de dì che l'è staa a causa de quella invasion francesa chì
che 'l Leonard de Vinci a l'è scappaa de Milan dòpo avègh vivuu per dersett ann.

El Luis XII a l'è restaa Duca de Milan finna al 1512, quand che on esercit
mercenari svizzer l'ha casciaa quell frances de la Lombardia e l'ha mettuu in
sul tròn milanes el Massimilian Sfòrza, fioeu del Ludovich. Donca se pò dì che
per i successiv trii ann el Ducaa a l'è staa governaa de facto de la
Confederazion Svizzera.

El noeuv re de Francia dòpo el Luis XII a l'è staa el Francesch I de
Valois-Angoulême, vun di protagonista de tutta la stòria politega de tutt el
primm '500. Compagn del sò predecessor, anca lù l'ha voruu fà varè i pròppi
diritt sora el ducaa milanes, donca a l'è 'ndaa in Italia. Chì el gh'ha avuu de
combatt contra l'esercitt elvetich, che però l'ha battuu in de la battaglia de
Meregnan (13-14 settember 1515). I conseguenz de quella battaglia hinn staa
soratutt dò:

El Frances a l'è staa al comand del ducaa finna al 1521, quand che 'l sò grand
nemis, l'imperador Carl V l'ha casciaa via e l'ha miss in sul tròn milanes el
giovin fradell del Massimilian, el Francesch II Sfòrza.

Dòpo che i Frances hinn staa battuu in d'on moeud definitiv a Pavia el 24 febrar
1525, el Carl V el gh'aveva prategament el domini assoluu de l'Italia. Donca el
Francesch I el s'è giontaa a la Lega de Cognac, ona leanza contra l'imperador
formada de la Repubblica de Venezia, la Repubblica de Firenz e 'l Statt de la
Gesa. Anca s'el Ducaa a l'era ormai circondaa, el Francesch II a l'è riessii a
resist. Voeuna di spiegazion de come Milan el s'è poduu salvà a l'è che Venezia
l'ha renunziaa aj sò pretes in Lombardia, in cambi de tutta la còsta pugliesa.
Ma 'l Duca a l'è mòrt senza eredi, in del 1535, cont el lassà ona noeuva
quistion per la succession al tròn milanes.

Sia el re frances che l'imperador voreven el Ducaa: a la fin a l'ha vingiuu el
Carl V, che 'l ghe ha mettuu a capp el fioeu Filipp, cont on diplòma imperial
firmaa a Bruxelles el 11 ottober 1540. El domini asburgich del ducaa a l'è staa
recognossuu de la Francia domà in del 1559, con la Pas de Cateau-Cambrésis.

El Ducaa de Milan a l'è restaa sòtta la Spagna fina a l'inizzi del XVIII secol.
In 'sto period Milan a l'è diventaa, con vescov compagn del San Carl e del
Federigh Borromee, vun di principaj center de la Contrareforma in Italia.

El period spagnoeu el gh'ha di interpretazion different. Senza dubbi la gh'è
stada ona fòrta decadenza, soratutt econòmica, ma gh'è de dì che la gh'è stada
in tutta l'Italia. Inoltra el declin de Milan a l'è diventaa evident domà a
partì di ann intorna al 1620, ciovè squas on secol de l'inizzi del governo
spagnoeu.

Ma a l'è indubitabil che 'l territòri milanes a l'è diventaa semper pussee ona
part piscininna de on gròss imperi in crisi, semper a ris'c de passagg de
esercitt forest, come l'è succedduu duranta la Guerra di Trent'Ann, quand che i
soldaa imperiaj ghe hinn passaa per andà a juttà i Spagnoeu in de la quistion de
la succession al tròn mantovan. Quest episòdi a l'è regordaa anca del Lisander
Manzon in I Promessi Sposi, vun di liber che hann pussee diffonduu l'idea del
malgoverno iberich.

Cont el Trattaa de Baden, che l'ha mettuu la fin a la Guerra de Succession
Spagnoeula, el Ducaa de Milan a l'è staa consegnaa aj Asburgh d'Austria. In del
cors del XVIII secol la superfiss del ducaa, anca se l'era staa giontaa cont el
Ducaa de Mantova (che però el mantegniva di fòrt autonomii respett a Milan), la
s'è redòtta anca mò, perchè tutt l'Oltrepò Paves a l'è staa conquistaa del Regn
de Sardegna. El governo di Austriach a l'è staa marcaa de important reform
amministrativ che i monarca asburgich - ispiraa di principi de l'Assolutismo
Illuminaa - hann portaa in di sò territòri lombard: per esempi a l'è staa mettuu
a pòst el Cataster, tòlta la censura ecclesiastega e favorida l'industria de la
seda. Quella politega econòmega chì a l'è stada reconossuda 'me voeuna di caus
che hann faa diventà la Lombardia vun di motor econòmegh de l'Italia. Inoltra in
del ducaa gh'hinn vivuu on quaj protagonista de la coltura illuminista italiana,
compagn del Ceser Beccaria, el Lissander Vòlta, el Peder Verri e 'l Giusepp
Parini. Dòpo la vittòria del Napoleon Bonapart in de l'Italia del nòrd in del
1797, el Ducaa a l'è staa consegnaa aj Frances cont el Trattaa de Campoformi. El
ducaa a l'ha desmettuu d'esist, e l'è staa taccaa a la noeuva Repubblica
Cisalpina, de la qual Milan a l'è diventaa capidal.



https://lmo.wikipedia.org/wiki/D%C3%AC_de_la_Merla

Con l'espression dì de la Merla vegnen ciamaa i dì 29, 30 e 31 de genar (opura i
ultem duu de genar e 'l primm de febrar). Segond i tradizzion popolar (spantegaa
in tutta l'Italia) i sarissen i trii dì pussee fregg de l'ann.

In quasi tutt la Pianura Padana se cunta su de secoi (en parla anca el Dante in
del sò Purgatori) la storia di dì de la Merla. I modifegh a 'sta storia inn
tanti e ogni paes en cunta vuna diversa. La pussee cognossuda l'è quella che la
cunta che 'l nomm de quei dì lì el vegnariss de 'na storia che la dis che per
difendes del gran fregg, ona merla e i sò poresitt (che al temp i gh'even i
piumm bianch), a s'hinn sconduu e logaa dent on camin, de dove hinn tornaa
foeura el primm de febrar, tucc negher a causa de la carisna. De quell dì i
merli hinn tucc negher.

Segond 'na spiegazzion pussee lavorada de la storia, ona merla, con di piumm
bianch meravejos, la tribulava semper a genar, on mes fregg e ombrios che 'l se
divertiva a spettà che la merla la vegniss foeura del nin in cerca de mangià,
per portà in su la Terra el fregg e 'l gel. Stufida di prepotenz continov, la
merla on ann l'ha decis de fà scorta de magnà assee per on mes dopp, e la s'è
sarada in de la sò tana, al covert, per tutt el mes de genar; quell lì alora, al
temp, el gh'eva domà 28 dì. L'ultem dì del mes la merla, che l'eva pensaa de avè
inganaa el cativ genar, l'è vegnuda foeura de la tana e la s'è missa a cantà per
toeull in gir. Genar se l'è ciappada inscì tant che l'ha domandaa trii dì
imprest a febrar; avuu i dì, el s'è scadenaa con boffer de nev, gel e pioeuva.
La merla la s'è sconduda a la svelta in d'on camin e lì l'è restada al covert
per trii dì. Quand la merla l'è 'gnuda foeura, l'era salva, ma i sò bei piumm
eren deventaa tutt negher per via del fumm, e inscì l'è restada per semper cont
i piumm de 'sto color.

'Na versiù de chèsta tradisiù l'è stàda registràda del Glauco Sanga enden sò
stüde sùra 'l dialèt de Sìgole e püblicat sö l'Atlante Demologico Lombardo:

In tra i provincc de Lod, Cremona, Bressa e Piasenza gh'è di usanz comunn
relativ a 'sti trii dì. On rosc de cantor (mas'c e femen) se troeuven a l'averta
per cantà di canzon popolar indè che se parla de usei (Bell usellin del bosch,
Quell usellin che canta, La colombina bianca...) per tre sir de fila. La terza
sira el rito el finiss cont el pizzà on falò (tant 'me che 'l suced a la
Giubiana, de area milanesa). Per el folklorista Carlo Agarotti quei riti chì
sarissen colegaa a cerimoni per promoeuv la fertilitaa de la natura.



https://lmo.wikipedia.org/wiki/Cremunes

El dialett cremones l'è on dialett gallo-italegh parlaa a Cremona e in d'on quai
comun de la soa provincia.

La soa classificazion l'è minga certa, perché di studios disen che l'è on
dialett lombard oriental, di alter inveci sostegnen che'l sia on dialett de
l'Emilian. Ma 'sti dubbi chì gh'è anca per di alter dialett de la Lombardia del
sud, compagn del Paves. Forsi l'è ona variant de mezz trai dò lengov. Gh'hinn dò
varietaa del Cremones: voeuna de citaa e l'altra l'è quella parlada in del rest
del territori. In de la Provincia de Cremona a l'è parlaa anca el Cremasch, che
però l'è pusee vesin ai dialett Bressan e Bergamasch. Particolarità del Cremones
l'è la granda presenza de vocai longh che dann a 'sto dialett chì ona cadenza de
cantilena.

Mé me 'l vòs imaginà che la làdra libertà l'ìva pò d'andà a fenì con di guài da
fa morì. Èco, adès, èco 'l bèl fén dèi fanàtich giacobén che se fìva rispetà
cóme tànti podestà! Part bandìti, part in prezòn saràt sö cóme i capòn a spetà
la sóa sentènsa per fà pò la penitènsa dèle sóe iniquità; ve 'l posìves figürà!
Vòster dan, se gh'ì di guài! imparè, tòch de sonài, a fà mènt a di birbànt che
fa guèra fìna ai Sant; imparè a fà i prepotènt a robà l'òr e l'argènt a le càze
del Signór e levàghe ànca l'onór; tòch d'indègn, sènsa pietà, andè adès a venerà
quèl bèl vòster capitàl la brìola in sìma al pal. Andè adès a despoià le
famìglie, e fàve dà le camìze e i lèt fenìt paghè adès quèl ch'ì godìt. Se 'n
galéra creparì vòster dan, ve torni a dì: se ne sì compasionàt da nesün l'ì
meritàt. Che n'abiè ànca da finì tànti e tànti són per dì con vergógna e
confüziòn tacà scüza a pindolòn cóme i lard, cóme i salàm a morì col nóm
d'infàm! Bernardino Biondelli, Saggio sui dialetti gallo-italici, 1853, pagg.
168-169

Gh'era 'n òm che 'l gh'iva dù fiói. E 'l pü gióven de lur el disè al pàder:
"Pupà, dème la pursiòn del vòster che me tùca!" e lü el ghe fè le part del sò.
Dòpo pòchi dé, el fiól pü gióven el tudè sö töt e l'andè in luntàn paés, e là el
cunsümè töt el sò vivènd da scapestràt. E dopo che 'l s'avè mangiàt töt, vegnè
'na gran carestìa in quel paés là e lü 'l cuminzè a vìghen de bizögn. E l'andè e
'l se metè a stà cun en siùr de quel paés che 'l la mandè fóra coi nimài. E lü
l'aràf fina vurìt impienìsse la pànsa cun le giànde che mangiàva i nimài; ma
nisön ghe na dìva. Alùra, turnàt in lü, el disè: "Quànti servitùr in cà de mé
pàder i g'ha del pan da trà 'n sö; e mé chì móri de fam. Tudarò sö e andarò da
mé pàder e ghe dirò: Pupò, hò pecàt cóntra 'l siél e in fàcia a vó Ne sun pö
dègn d'èser ciamàt vòster fiól; tegnìme cùme ön di vòster servitùr". E 'l tudè
sö e 'l vegnè da sò pàder. L'era anmò luntàn e 'l pàder la vedè e 'l na sentè
cumpasiòn; el ghe curè 'ncóntra el ghe trè i bras al còl e 'l la bazè sö. E 'l
fiól el ghe dizè: "Pupà, hò pecàt cóntra 'l siél e in fàcia a vó; ne sun pö dègn
d'èser ciamàt vòster fiól" Alùra el pàder a 'l dizè ai sò servitùr: "Purtè söbit
chì el pö bèl vestìt e vestìl sö, metìghe 'n anèl in dit e de le scàrpe ai pé! E
menè chì el vedèl pö gras, masèl e mangiùm e stùm alégher! Perché 'ste mé fiól
chì l'era mórt e l'è resüsitàt; l'era pèrs e 'l s'è truvàt." E i cuminsè a
mamgià alegramént. El fiól magiùr pó a l'era a fóra, e quand el vegnè e che 'l
füdè apróf a càza, el sentè ch'i sunàva e ch'i cantàva. El ciamè ön di servitùr
e 'l ghe dumandè cùsa l'era. E lü 'l ghe disè: "È rivàt sò fradèl e sò pàder
l'ha mazzàt en vitèl gras perché 'l gh'è turnàt anmò san e salf." E lü l'andè in
còlera e 'l vurìva mìga 'ndà 'n cà. E sò pàder el vèns fóra e 'l cuminsè a
pregàl. E lü, rispondènd a sò pàder el ghe dizè: "L'è chì tànti an che ve sèrvi
e hò sèmper fat nè pö nè men de quel ch'hì vurìt. Epür ne m'hì mai dat gnànca en
cavrèt da gòder cui mé amìch. Ma malapena che l'è rivàt 'ste vòster fiól, che 'l
s'è mangiàt töt cun le dóne de mónd, söbit gh'hì masàt en vitèl gras". E lü 'l
ghe disè: "Té, fiól mé, te sè sèmper chì cun mé, e töt quel che gh'hò mé, l'è
ànca tò. L'era pó ben de giöst d'avìghe göst e de stà alégher perché 'ste tò
fradèl chì l'era mórt e l'è resüsitàt; l'era pèrs e 'l s'è truvàt".

Dìghi dònca che in di tèmp del prim rè de Cìpri, dópo che Gotifréd de Bügliòn
l'ìva fat l'acquìst de la Tèra Sànta, è sücès che 'na gentìl dóna de Guascógna
l'éra 'ndàta al Sepùlcher in pelegrinàcc e, turnànda de là, in Cìpri l'è stàda
insültàda vilanamènt da di òm balòs. E, duléndosen sènsa nesöna consulasiòn l'ha
pensàt d'andàsen a lamentà dal rè. Ma gh'è stat dit da qualchedön che la
perdaràf la fadìga, perchè lü l'éra d'üna vìta cuzé fiàca e cuzé da póch che non
sulamènt el vendicàva mìga le ingiürie fàte ai àlter, ma de pö el suportàva de
gran cuión tüte quèle che i àlter i fìva a lü, in manéra che tüti quéi che
gh'ìva quàlche ruzeghìn, i se sfugàva cul fàghe dispèt o vergógna. La dóna,
sentènd 'sta ròba, avéndoghe mìga sperànza de pudìse cunsulà del só fastìdi, la
s'è fisàda de vulì spónzer la mizéria de quél rè e, andàta pianzènd davànti a
lü, la g'ha dit: "El mè siör, mé vègni mìga davànti a lü perchè me spéta vendéta
de l'ingiüria che m'è stat fat ma, in compèns de quéla te préghi che te
m'insègnet cóme té te sòfret quéle che sènti che i te fa per fà che, imparànd da
té, mé póssa supurtà pazientemènt la mia, che 'l Signùr el sa che, se pudèss,
vuluntéra te la dunarèss, perchè té te sé cuzé bón da purtàle". El rè, fin alùra
stat lènt e pìgher, cóme se 'l se desedès dal sòn, cominciànd da l'insült fat a
'sta dóna (che l'ha vendicàt aspramènt), l'è diventàt persecütùr riguruzìsim de
tüti quéi che d'alùra inànz i cometèss quàlche còza cóntra l'unùr de la sua
curùna. Giovanni Papanti, Parlari italiani in Certaldo, 1875, pagg. 193-194

Mé dìghi dònca che al témp del prim rè de Cìpro, dópo la conquìsta fàta de Tèra
Sànta de Gufréd de Büjón, gh'è sücès che 'na siöra de Guascógna l'è andàda in
pelegrinàgg al San Sepùlcher e de là turnànd, quand la füdè arivàda a Cìpro, di
balusón i ghe n'ha fat fin che i ha podìd. Lé, che la caragnàva fóra de mód,
l'ha pensà d'andà a dà querèla al rè; ma tó che i ghe dis che l'avaràv trat vìa
la fadìga, parchè l'éra ànca lü tant maledèt e birbón che, invéce da castigà i
àlter, ànca mén el se difendìva de quéle ch'i ghe fìva portà a lü; de manéèa che
se gh'éra qualchedön che gh'avèss 'na quàlche ràbia, el se la sfugàva con fàghe
di dispét a lü. Lé, a sentì quést, disperàda da pudìs mìga vendicàse, per
cunsulàse in quàlche manèra l'ha fissà de spónzel, 'stò rè, in di sò vìzi. E,
pianzènd, andàta là davànti a lü, g'ha dit: "Oh, el mè sciör, mé vègni mìga a la
tó prezènza parchè mé póssa spetàme la vendéta de quél ch'i m'ha fat a mé ma, in
cuntracàmbi de quést, te préghi d'insegnàme cóme te fé té a soportà quéle che
sènti ch'i te fa a té per quést che, imparànd mé da té, anca mé póssa con
pasiènza soportà el mè dispiazér quàle, 'l Signör el sà, che se podés el metarés
voluntèra adòs a té che te sét cosé bràu a purtàl". El rè, che fin alùra l'éra
stat cosé indormènt, cóme ön che se deséda, el scominzè da l'ingiüria ch'i
gh'ìva fat a 'sta siöra, a vendicàla cóme se dovìva, e pò el n'ha pö perdunàt ai
birbón che dópo de alùra i na fèss qualchedöna còntra l'unùr de la sua curùna.
ibidem, pag. 194



https://lmo.wikipedia.org/wiki/Cremuna

Cremùna (nòm uficiàl en Italià: Cremona) l'è 'na cità de la Lombardia, capolöch
de la pruvìncia de Cremùna, sitüada 'ndèla Lombardìa meridiunàl. La cità la vé
sö póch de lóns del fiöm Pò, che per Cremùna, col sò pórt flüviàl, l'è sèmper
stat e l'è amò 'ncö 'n importànte vìa de comünicasiù. El cümü de Cremùna el
cönta 71 901 abitàncc (dàto del Dicember 2015).

Cremùna l'è mensiunàda la prìma ólta 'ndèla stória come 'n insediamènt dei
Cenomani, 'n popolasiù cèltica che gh'è riàt endèla piàna del Pò entùren al 400
prìma del Signùr. El nòm Cremùna però l'ìa amò piö ècc, fórse atribüìt zamò dei
prim òm che s'è 'nsediàt endèl pòst, i antìchi isé i g'ha tiràt fò 'n bèl pó de
interpretasiù fantaziùse per spiegàl. Endèl 218 prìma del Signùr i Romàni i g'ha
stabilìt endèla zòna en prìm avampòst a nòrd del fiöm Pò e i g'ha mantignìt el
nòm uriginàl. Cremùna e la sò vizìna (la modèrna Piacensa, sö la spónda sud del
fiöm), i è stàde fondàde 'l stès an, co l'obietìf de penetrà 'ndèla pianüra che
piö tàrde la deentarà la Pruvìncia de la Gallia Cisalpina. Cremùna en póch tép
l'è nìda a éser la giöna de le cità piö gròse de l'Italia del Nòrt, aidiàda pò a
del fàt de éser sö la stràda che colegàa Gènova a Aquileia, ciamàda Via
Postumia. La g'ha furnìt soldàcc a Giùlio Cézare e la 'na 'ncaàt dei favùr quan
che chèsto l'è stat al potére, piö tàrde però la s'è mitìda de la bànda de Bruto
de del Senato Romàno endèl sò conflìt col Augusto, e chèsto, dòpo ìga insìt,
endèl 40 prìma del Signùr el g'ha confiscàt la töte le tère de Cremùna e 'l i ha
distribüìde ai sò òm. El poéta Virgìlio, che 'l gh'ìa fat le scöle a Cremùna, el
s'è ést portà vià el podére de famìa ("tròp derènt a la disgrasiàda Cremùna"),
ma piö tàrde l'è riàt a riutignìla. La prosperità d ela cità l'è nàda 'n nacc a
crèser enfìna al 69, quan che l'è stàda sbatìda pelària 'ndèla segónda Batàia de
Bedriacum de le trùpe de Vespasiano, che combatìa per mitìl sö come Imperadùr
cùtra 'l sò rivàl Vitellio. Cremùna l'è stàda ricustrüìda col sostègn del stès
Vespasiano, ma par che la sàpe mai piö riàda al leèl de prosperità che la gh'ìa
prìma perchè l'è de fat sparìda de la stória 'nfìna al sècol VI, quan che la
ricompàr come avampòst militàr de l'Impéro Romano de Ucidènt (Bizantì) ai tép de
la guèra Gòtica.

Quan che i Longobàrcc i g'ha 'nvadìt l'Italia 'ndèla segónda metà del sècol VI,
Cremùna l'è restàda 'n caposàlt dei Bizantì come part del Ezarcàt de Ravenna. La
cità la s'è spandìda vèrs nord-òvest, co la creasiù de 'n camp trinceràt de föra
de le müre. Endèl 603, Cremùna la vé cunquistàda e distrugìda del rè longobàrt
Agilulfo. El sò teretóre 'l vé dividìt entra i Dücàcc de Brèsa e Bèrghem. Póch
agn dòpo però, endèl 615, la regìna Teodolìnda, devóta Catòlica co l'edèa de
convertéser i cremunés, la g'ha fat recoströéser la cità e turnàt a stabeléser
en Vèscof. El contròl de la cità isé l'è pasàt de menemà 'ndèle mà del Vèscof,
che l'è deentàt piö tàrde en vasàl del Sacro Romano Impero dòpo che Carlo Magno
'l g'ha batìt i Longobarcc e cunquistàt l'Italia. Isé Cremùna la g'ha püdìt
slargà 'n pó 'l sò potére e la sò prosperità e 'n quach vergü dei sò Vèscof i
g'ha ìt de le pàrcc importàncc 'ntra 'l sècol X e 'l sècol XI. El Vèscof
Liutprando de Cremùna l'è stat mèmber de la cort imperiàl sóta la dinastìa
Sàsone e Olderico el g'ha utignìt dei privilégi importàncc per la cità de
l'Imperadùr Ottone III. L'economìa de la cità l'è stàda spuciàda pò a de la
custrusiù del pórt söl Pò en curispondènsa presapóch del camp fortificàt
bizantì.

Envéce, i du vèscof Lambèrt e Ubaldo i g'ha creàt discòrdie co la zét de
Cremùna. L'imperadùr Corrado II, per mèter a pòst la quistiù, el g'ha duzìt
vègner a Cremùna 'ndèl 1037 ensèma col papa Benedèt IX amò zuinì.

Sóta Enrìco IV, I cremunès i g'ha tacàt a rifüdàs de pagà le tàse al imperadùr e
al vèscof perchè i ia ritignìa tròp opresìve. Segónt 'na legènda, el "gran
gonfaloniér" (càrica paragunàbil al sìndech d'encö) "Zanén de la Bàla" (Giovanni
Baldesio) el s'è confrontàt a duèl col imperadùr stès. Enrico el sarès finìt
dizarciunàt e isé la cità la sarès stàda izimìda de pagàga la tàsa de l'an che
la curispundìa a 'na bàla de ór de 3 chìli. La legènda la dìs pò che chèla bàla
de ór che gh'ìa destinàt come pagamènt de le tàse la sarès ghe stàda dunàda a la
Berta, la murùza del Zanén, per dopràla come dòte per quan che i se sarès
spuzàcc.

Le prìme nutìsie stòriche de 'n cümü lìber de Cremùna i è del 1093, quan che 'l
g'ha partecipàt a 'na aleànsa cùtra l'imperadùr comandàda de Matilde de Canossa,
ensèma ai cümü de Lodi, Milà e Piacènsa. El cunflit l'è finìt co la scunfìta de
Enrico IV e la sò famùza ümiliasiù de Canossa de nacc a papa Urbano II endèl
1098. En chèsta ocaziù Cremùna la g'ha utignìt la Insula Fulcheria, che l'ìa 'l
nòm dat al teretóre del Cremàsch.

De chèl momènt lé, el nöf cümü el g'ha ambiàt pò a lü a fàga guèra ai cümü vizì
per slargà 'l teretóre e crèser el sò potére. Endèl 1107, Cremùna la g'ha
cunquistàt Turtùna, ma quàtr'àgn dòpo 'l sò ezèrcit l'è stàt batìt de bröt de le
bànde de Bressanoro. A la stèsa maniéra che 'ndèle ótre cità de l'Italia
setentriunàla, la popolasiù l'ìa spartìda 'n dò fasiù opòste, i Guèlfi, a favùr
del Papa, che i ìa 'n magiurànsa 'ndèla cità nöa, e i Ghibilì a favùr de
l'Imperadùr, che i gh'ìa la sò rocafòrt endèla cità ècia. Le dò fasiù i éra isé
irecunciliàbii che i guèlfi i éra riàcc al pónt de fa sö 'n Palàs Comünàl nöf,
che 'l ezìste amò 'ncö e l'è ciamàt "Palazzo Cittanova".

Quan che 'l Barbarósa l'è nìt en Itàlia per riafermà la sò autorità, Cremùna la
s'è schieràda 'nsèma a lü co l'edèa de otègner 'na mà cùtra Crèma, che 'ntàt,
aidiàda de Milà, la sìa ribelàda. La vitòria utignìda dei imperiài e la sò
lealtà 'ndèi confròncc del Barbarósa la g'ha pirmitìt de otègner endèl 1154 el
dirìt de mèter en pé 'na zèca e de bàter monéda.

Endèl 1162, le fórse del Imperdùr amò aidiàcc dei cremunés i g'ha asaltàt Milà e
i là defàda fò. Póch agn dòpo però, 'ndèl 1167 la cità la g'ha cambiàt spónda e
la s'è ünìda a la Léga Lombàrda. Le sò trùpe le g'ha fat part de l'ezèrcit che
'l 29 de màgio del 1176, 'l g'ha scunfigìt el Barbarósa 'ndèla famùza Batàia de
Legnà.

La Léga Lombàrda l'è mìa però nàda 'n nacc tat tép dòpo la vitória cùtra
l'Imperadùr: el 17 de löj del 1191 'na guèra sciopàda 'ntrà Brèsa e Milà de 'na
bànda e Bèrghem e Cremùna de l'ótra per el contròl de Sàrnech, la vegnarà a có
'ndèla batàia de Pontòi, ciamàda pò a batàia de la Malamórt. El "carroccio"
cremunés el vegnarà portàt a Brèsa e mitìt en móstra 'ndèl Dòm. Endèl 1213, a
Castigliù (Castelleone), i Cremunés i g'ha batìt 'na aleànsa furmàda de Milà,
Lodi, Crèma, Novàra, Cóm e Brèsa.

Endèl 1232, Cremùna la s'è aleàda col nöf Imperadùr, el Federìco II, che l'ìa
turnàt a ègner endèl nord de l'Italia per pröà a restabeléser la sò autorità.
Endèla Batàia de Cortenuova, i cremunés i è stacc de la bànda dei vinsidùr. En
conseguènsa el Federìco II de spès el g'ha stabilìt la só córt en cità. Endèla
batàia de Parma, però, i Ghibilì i n'ha ciapàt 'na bèla rebatìda e 'n pér de
miér de Cremunés i è stacc facc prizunér. Quach agn dòpo Cremùna la s'è endicàda
e la g'ha scunfigìt l'ezèrcit de Pàrma. Comandàt de Umberto Pallavicino
l'ezercit dei Cremunés l'è riàt a catürà 'l "Carroccio" dei Parmezà e per sècoi
i g'ha ubligàt a tègner tacàde vià le bràghe del rivàl a la Catedràl de Pàrma
come sègn de ümiliasiù.

Endèl 1301, Luchetto Gattilusio l'ìa podestà de Cremùna e 'n chèst perìodo la
cità la g'ha prosperàt enfìna a rià a 'na popolasiù de presapóch 80.000
abitàncc, de piö dei 69.000 del 2001.

Endèl 1266, el Pallavicino l'è stat casàt vià de Cremùna, e 'l goèrno dei
ghibilì l'è finìt dòpo che 'l sò söcesùr, el Buoso de Dovara, el g'ha cidìt el
potére a 'n consórse de citadì ciamàt "Pàce e Fede". Endèl 1271, vé creàt la
càrica de Capità del Popol, ma 'ndèl 1276 el potére 'l vegnarà ciapàt en mà del
marchés Cavalcabò Cavalcabò, che 'ndèl 1305 el sarà rimpiasàt de sò fiöl,
Guglielmo Cavalcabò, che 'l la mantegnarà 'nfìna al 1310.

En chèsto perìodo vegnarà facc sö o restaüràcc divèrsi palàs e custrusiù,
comprés el Toràs, la céza romànica de San Fransèsch, el transèt del Dòm e la
Lòza dei Militi. En piö, l'agricültüra la vegnarà sustignìda condèna nöa rét de
canài e fòs. Dòpo 'na quach invaziù forestére (en particolàr chèla de
l'imperadùr Enrìco VII endèl 1311), el Cavalcabò l'è düràt enfìna al 29 de
noèmber del 1322, quan che 'na famìa amò piö potènta, chèla dei Visconti del
Galeàs I, i è deentàcc i Signùr de Cremùna. I dürarà per en sècol e mès,
interumpìcc endèl 1327 de Ludovìco 'l Bàvaro, endèl 1331 de Gioàn de Boémia, e
'ndèl 1403 de 'n ritórno sporàdich dei Cavalcabò. Ai 25 de löi del 1406, el
capità Cabrino Fondulo el g'ha copàt el sò padrù Ubaldo Cavalcabò e töcc i
mèmber màs•cc de la sò famìa, e 'l g'ha ciapàt el contròl de Cremùna ma pöch piö
tàrde, l'è stat cunsideràt mìa bù de portà 'n nacc el sò còmpito, e l'è stat
ubligàt a molà la cità tùrna ai Visconti dòpo 'n pagamènt de 40,000 fiurì dór.

El Filippo Maria Visconti el farà deentà la Signurìa de Cremùna ereditària.
Cremùna la deentarà part del Dücat de Milà, e la ghe narà dré a le sò vicènde
'nfìna a l'ünificasiù de l'Italia. Sóta i Visconti e piö tàrde sóta i Sfórsa,
Cremùna la g'ha ìt 'na grant evulusiù cültüràla e religiùza. Endèl 1411, el
Palàs Cittanova l'è deentàt la séde de l'Üniversità dei mercànt del fustàgno.
Endèl 1441, Cremùna la vegnàra catàda fò per véser la séde del le spùze de
Fransèsch I Sfórsa e Bianca Maria Visconti endèla capèla fàda sö dei Frà
Biniditì, e che 'ncö l'è stàda sustitüìda de la céza de San Sigismónt. En chèla
ocaziù lé par che 'l sàpe stat servìt per la prìma ólta en dóls nöf, che piö
tàrde 'l vegnarà ciamàt e 'l deentarà famùs col nòm de turù. Ludovich el Móro 'l
sostegnarà la custrusiù de custrusiù e divèrse òpere per el Dòm, per la céza de
Sant'Agata e per el Palàs de Cümü.

In del 1446 Cremòna l'è stàda serciàda di trüp del Francesco Piccinino e del
Luigi dal Verme. I Venesiàn gh'han mandaa in sò sucùrs Scaramuccia da Forlì, che
l'è riessii a süperà l'asédi, e l'ha pruvucà inscì 'l falimént de l'imprésa di
dü cunduté e la liberasiùn de la cità. Cun la guèra tra Lüduvìch el Mòru e la
Frància del Lüìs XII, Cremòna l'è passàda per un bréf perìut (1449-1509), sòta
la Repübliga de Venésia. La sitüasiùn l'è restàda inscì fìna a la Batàlia de
Gnidèl, 11 maccn del 1509), che l'ha vìst vìncc i francumilanés. I vicend
cumplicaa di guèr d'Itàlia, che véden bàtes i vün cùntra i àlter Spàgna,
Frància, Venésia e Milàn, la tröa la sùa fin in del 1516, quànt el Trataa de
Noyon el sancìss l'esìli del düca milanés Massimiliàn Sfòrsa. I Spagnöö, i nöf
padrùn del Milanés, cunquìsten definitivamént Cremòna in del 1524, quànt che
ciàpen el Castèl de Sànta Crus. L'ucupasiùn spagnöla (cunfermàda cul trataa de
Madrid del 1526) la sarà pütòst düra per la pupulasiùn cremunésa, in del séns
ch'i Spagnöö i tuaràn vìa un frach de resùrs ecunòmich de purtà in pàtria, sénsa
però fàch di reinvestimént in sül teritòri. A bun cünt, a Cremòna vegnaràn faa
sü anmò un bèl puu d'edifìssi religiùs e palàss. La sitüasiùn la sarà un puu
migliùr sòta la duminasiùn ustrìega, che la partìss del 1707 e la finìss (se
cüntum mìnga 'l perìut napuleònich) fìna 'l 1859. Ai témp del Dücaa milanés e
fìna al 1786 Cremòna l'è stàda 'l caplöch del Cuntàt de Cremòna, che pöö l'è
staa trasfurmaa in la Pruvìncia de Cremòna. Ai témp del Napuleùn e del Régn
Itàlich invéci Cremòna l'éra 'l caplöch del dipartimént del Pò de Sùra
(Haut-Pô).

L'economìa de la cità l'è ligàda al sistéma prudutìf de la sò pruvìncia che l'è
per lo piö bazàt amò sö l'agricültüra. Gh'è però apò a de le indüstrie alimentar
'ntra le piö 'mportànte de töta Itàlia: per ezèmpe la Negroni per el setùr dei
insacàcc, la Sperlari, la Vergani, la Barilla/Mulino Bianco per el setùr
dolciàre e pò amò l'Oleificio Zucchi, e la Auricchio per i formài.

Gh'è apò 'na sèrta prezènsa de 'ndüstrie metalmecàniche (aciaierìa Arvedi e Off.
Mecc. Feraboli), de trasformasiù del Petrolio (Rafinerìa Tamoil), energética
(AEM Cremona), e telecomünicasiù (AEMcom).

L'artigianato Cremusnés l'è caraterizàt de 'n gran nömer de butìghe de liutai
specializàde 'ndèla prudusiù de strümèncc a arch, recunusìde 'n töt el mónt pe
la qualità dei strümèncc che i è bùne de fà sö e che le se rifà a le figüre
stòriche de Stradivari. Guarneri e Amati.

L'è famùza apò a la mostarda cremunéza fàda co la fröta candìda endèn bagn de
sénape.

El dialèt cremunés l'è 'n dialèt lumbàrt che 'l partégn al grüp urientàl de la
léngua. A càusa però de la sùa pusisiùn adree al curs del Pò e de la sùa stòriga
duminasiùn milanésa, el Cremunés el gh'ha vàri inflüéns emiliàn e insübrich
(suratüt ludesàn). El cremunés l'è mìnga parlaa in tüta la pruvìncia: a
Casalmagiùr defàt el dialèt l'è mùltu püssee 'miliàn, ménter in la zòna de
Crèma, la parlàda l'è anmò püssee legàda ai standard del lumbàrt urientàl. 'Na
caraterìstiga impurtànta del Cremunés l'è la sùa cadénsa fòrta, che le pòrta a
prunüncià i vucài acentaa bei slungaa.



https://lmo.wikipedia.org/wiki/Crem%C3%B9na

Cremùna (nòm uficiàl en Italià: Cremona) l'è 'na cità de la Lombardia, capolöch
de la pruvìncia de Cremùna, sitüada 'ndèla Lombardìa meridiunàl. La cità la vé
sö póch de lóns del fiöm Pò, che per Cremùna, col sò pórt flüviàl, l'è sèmper
stat e l'è amò 'ncö 'n importànte vìa de comünicasiù. El cümü de Cremùna el
cönta 71 901 abitàncc (dàto del Dicember 2015).

Cremùna l'è mensiunàda la prìma ólta 'ndèla stória come 'n insediamènt dei
Cenomani, 'n popolasiù cèltica che gh'è riàt endèla piàna del Pò entùren al 400
prìma del Signùr. El nòm Cremùna però l'ìa amò piö ècc, fórse atribüìt zamò dei
prim òm che s'è 'nsediàt endèl pòst, i antìchi isé i g'ha tiràt fò 'n bèl pó de
interpretasiù fantaziùse per spiegàl. Endèl 218 prìma del Signùr i Romàni i g'ha
stabilìt endèla zòna en prìm avampòst a nòrd del fiöm Pò e i g'ha mantignìt el
nòm uriginàl. Cremùna e la sò vizìna (la modèrna Piacensa, sö la spónda sud del
fiöm), i è stàde fondàde 'l stès an, co l'obietìf de penetrà 'ndèla pianüra che
piö tàrde la deentarà la Pruvìncia de la Gallia Cisalpina. Cremùna en póch tép
l'è nìda a éser la giöna de le cità piö gròse de l'Italia del Nòrt, aidiàda pò a
del fàt de éser sö la stràda che colegàa Gènova a Aquileia, ciamàda Via
Postumia. La g'ha furnìt soldàcc a Giùlio Cézare e la 'na 'ncaàt dei favùr quan
che chèsto l'è stat al potére, piö tàrde però la s'è mitìda de la bànda de Bruto
de del Senato Romàno endèl sò conflìt col Augusto, e chèsto, dòpo ìga insìt,
endèl 40 prìma del Signùr el g'ha confiscàt la töte le tère de Cremùna e 'l i ha
distribüìde ai sò òm. El poéta Virgìlio, che 'l gh'ìa fat le scöle a Cremùna, el
s'è ést portà vià el podére de famìa ("tròp derènt a la disgrasiàda Cremùna"),
ma piö tàrde l'è riàt a riutignìla. La prosperità d ela cità l'è nàda 'n nacc a
crèser enfìna al 69, quan che l'è stàda sbatìda pelària 'ndèla segónda Batàia de
Bedriacum de le trùpe de Vespasiano, che combatìa per mitìl sö come Imperadùr
cùtra 'l sò rivàl Vitellio. Cremùna l'è stàda ricustrüìda col sostègn del stès
Vespasiano, ma par che la sàpe mai piö riàda al leèl de prosperità che la gh'ìa
prìma perchè l'è de fat sparìda de la stória 'nfìna al sècol VI, quan che la
ricompàr come avampòst militàr de l'Impéro Romano de Ucidènt (Bizantì) ai tép de
la guèra Gòtica.

Quan che i Longobàrcc i g'ha 'nvadìt l'Italia 'ndèla segónda metà del sècol VI,
Cremùna l'è restàda 'n caposàlt dei Bizantì come part del Ezarcàt de Ravenna. La
cità la s'è spandìda vèrs nord-òvest, co la creasiù de 'n camp trinceràt de föra
de le müre. Endèl 603, Cremùna la vé cunquistàda e distrugìda del rè longobàrt
Agilulfo. El sò teretóre 'l vé dividìt entra i Dücàcc de Brèsa e Bèrghem. Póch
agn dòpo però, endèl 615, la regìna Teodolìnda, devóta Catòlica co l'edèa de
convertéser i cremunés, la g'ha fat recoströéser la cità e turnàt a stabeléser
en Vèscof. El contròl de la cità isé l'è pasàt de menemà 'ndèle mà del Vèscof,
che l'è deentàt piö tàrde en vasàl del Sacro Romano Impero dòpo che Carlo Magno
'l g'ha batìt i Longobarcc e cunquistàt l'Italia. Isé Cremùna la g'ha püdìt
slargà 'n pó 'l sò potére e la sò prosperità e 'n quach vergü dei sò Vèscof i
g'ha ìt de le pàrcc importàncc 'ntra 'l sècol X e 'l sècol XI. El Vèscof
Liutprando de Cremùna l'è stat mèmber de la cort imperiàl sóta la dinastìa
Sàsone e Olderico el g'ha utignìt dei privilégi importàncc per la cità de
l'Imperadùr Ottone III. L'economìa de la cità l'è stàda spuciàda pò a de la
custrusiù del pórt söl Pò en curispondènsa presapóch del camp fortificàt
bizantì.

Envéce, i du vèscof Lambèrt e Ubaldo i g'ha creàt discòrdie co la zét de
Cremùna. L'imperadùr Corrado II, per mèter a pòst la quistiù, el g'ha duzìt
vègner a Cremùna 'ndèl 1037 ensèma col papa Benedèt IX amò zuinì.

Sóta Enrìco IV, I cremunès i g'ha tacàt a rifüdàs de pagà le tàse al imperadùr e
al vèscof perchè i ia ritignìa tròp opresìve. Segónt 'na legènda, el "gran
gonfaloniér" (càrica paragunàbil al sìndech d'encö) "Zanén de la Bàla" (Giovanni
Baldesio) el s'è confrontàt a duèl col imperadùr stès. Enrico el sarès finìt
dizarciunàt e isé la cità la sarès stàda izimìda de pagàga la tàsa de l'an che
la curispundìa a 'na bàla de ór de 3 chìli. La legènda la dìs pò che chèla bàla
de ór che gh'ìa destinàt come pagamènt de le tàse la sarès ghe stàda dunàda a la
Berta, la murùza del Zanén, per dopràla come dòte per quan che i se sarès
spuzàcc.

Le prìme nutìsie stòriche de 'n cümü lìber de Cremùna i è del 1093, quan che 'l
g'ha partecipàt a 'na aleànsa cùtra l'imperadùr comandàda de Matilde de Canossa,
ensèma ai cümü de Lodi, Milà e Piacènsa. El cunflit l'è finìt co la scunfìta de
Enrico IV e la sò famùza ümiliasiù de Canossa de nacc a papa Urbano II endèl
1098. En chèsta ocaziù Cremùna la g'ha utignìt la Insula Fulcheria, che l'ìa 'l
nòm dat al teretóre del Cremàsch.

De chèl momènt lé, el nöf cümü el g'ha ambiàt pò a lü a fàga guèra ai cümü vizì
per slargà 'l teretóre e crèser el sò potére. Endèl 1107, Cremùna la g'ha
cunquistàt Turtùna, ma quàtr'àgn dòpo 'l sò ezèrcit l'è stàt batìt de bröt de le
bànde de Bressanoro. A la stèsa maniéra che 'ndèle ótre cità de l'Italia
setentriunàla, la popolasiù l'ìa spartìda 'n dò fasiù opòste, i Guèlfi, a favùr
del Papa, che i ìa 'n magiurànsa 'ndèla cità nöa, e i Ghibilì a favùr de
l'Imperadùr, che i gh'ìa la sò rocafòrt endèla cità ècia. Le dò fasiù i éra isé
irecunciliàbii che i guèlfi i éra riàcc al pónt de fa sö 'n Palàs Comünàl nöf,
che 'l ezìste amò 'ncö e l'è ciamàt "Palazzo Cittanova".

Quan che 'l Barbarósa l'è nìt en Itàlia per riafermà la sò autorità, Cremùna la
s'è schieràda 'nsèma a lü co l'edèa de otègner 'na mà cùtra Crèma, che 'ntàt,
aidiàda de Milà, la sìa ribelàda. La vitòria utignìda dei imperiài e la sò
lealtà 'ndèi confròncc del Barbarósa la g'ha pirmitìt de otègner endèl 1154 el
dirìt de mèter en pé 'na zèca e de bàter monéda.

Endèl 1162, le fórse del Imperdùr amò aidiàcc dei cremunés i g'ha asaltàt Milà e
i là defàda fò. Póch agn dòpo però, 'ndèl 1167 la cità la g'ha cambiàt spónda e
la s'è ünìda a la Léga Lombàrda. Le sò trùpe le g'ha fat part de l'ezèrcit che
'l 29 de màgio del 1176, 'l g'ha scunfigìt el Barbarósa 'ndèla famùza Batàia de
Legnà.

La Léga Lombàrda l'è mìa però nàda 'n nacc tat tép dòpo la vitória cùtra
l'Imperadùr: el 17 de löj del 1191 'na guèra sciopàda 'ntrà Brèsa e Milà de 'na
bànda e Bèrghem e Cremùna de l'ótra per el contròl de Sàrnech, la vegnarà a có
'ndèla batàia de Pontòi, ciamàda pò a batàia de la Malamórt. El "carroccio"
cremunés el vegnarà portàt a Brèsa e mitìt en móstra 'ndèl Dòm. Endèl 1213, a
Castigliù (Castelleone), i Cremunés i g'ha batìt 'na aleànsa furmàda de Milà,
Lodi, Crèma, Novàra, Cóm e Brèsa.

Endèl 1232, Cremùna la s'è aleàda col nöf Imperadùr, el Federìco II, che l'ìa
turnàt a ègner endèl nord de l'Italia per pröà a restabeléser la sò autorità.
Endèla Batàia de Cortenuova, i cremunés i è stacc de la bànda dei vinsidùr. En
conseguènsa el Federìco II de spès el g'ha stabilìt la só córt en cità. Endèla
batàia de Parma, però, i Ghibilì i n'ha ciapàt 'na bèla rebatìda e 'n pér de
miér de Cremunés i è stacc facc prizunér. Quach agn dòpo Cremùna la s'è endicàda
e la g'ha scunfigìt l'ezèrcit de Pàrma. Comandàt de Umberto Pallavicino
l'ezercit dei Cremunés l'è riàt a catürà 'l "Carroccio" dei Parmezà e per sècoi
i g'ha ubligàt a tègner tacàde vià le bràghe del rivàl a la Catedràl de Pàrma
come sègn de ümiliasiù.

Endèl 1301, Luchetto Gattilusio l'ìa podestà de Cremùna e 'n chèst perìodo la
cità la g'ha prosperàt enfìna a rià a 'na popolasiù de presapóch 80.000
abitàncc, de piö dei 69.000 del 2001.

Endèl 1266, el Pallavicino l'è stat casàt vià de Cremùna, e 'l goèrno dei
ghibilì l'è finìt dòpo che 'l sò söcesùr, el Buoso de Dovara, el g'ha cidìt el
potére a 'n consórse de citadì ciamàt "Pàce e Fede". Endèl 1271, vé creàt la
càrica de Capità del Popol, ma 'ndèl 1276 el potére 'l vegnarà ciapàt en mà del
marchés Cavalcabò Cavalcabò, che 'ndèl 1305 el sarà rimpiasàt de sò fiöl,
Guglielmo Cavalcabò, che 'l la mantegnarà 'nfìna al 1310.

En chèsto perìodo vegnarà facc sö o restaüràcc divèrsi palàs e custrusiù,
comprés el Toràs, la céza romànica de San Fransèsch, el transèt del Dòm e la
Lòza dei Militi. En piö, l'agricültüra la vegnarà sustignìda condèna nöa rét de
canài e fòs. Dòpo 'na quach invaziù forestére (en particolàr chèla de
l'imperadùr Enrìco VII endèl 1311), el Cavalcabò l'è düràt enfìna al 29 de
noèmber del 1322, quan che 'na famìa amò piö potènta, chèla dei Visconti del
Galeàs I, i è deentàcc i Signùr de Cremùna. I dürarà per en sècol e mès,
interumpìcc endèl 1327 de Ludovìco 'l Bàvaro, endèl 1331 de Gioàn de Boémia, e
'ndèl 1403 de 'n ritórno sporàdich dei Cavalcabò. Ai 25 de löi del 1406, el
capità Cabrino Fondulo el g'ha copàt el sò padrù Ubaldo Cavalcabò e töcc i
mèmber màs•cc de la sò famìa, e 'l g'ha ciapàt el contròl de Cremùna ma pöch piö
tàrde, l'è stat cunsideràt mìa bù de portà 'n nacc el sò còmpito, e l'è stat
ubligàt a molà la cità tùrna ai Visconti dòpo 'n pagamènt de 40,000 fiurì dór.

El Filippo Maria Visconti el farà deentà la Signurìa de Cremùna ereditària.
Cremùna la deentarà part del Dücat de Milà, e la ghe narà dré a le sò vicènde
'nfìna a l'ünificasiù de l'Italia. Sóta i Visconti e piö tàrde sóta i Sfórsa,
Cremùna la g'ha ìt 'na grant evulusiù cültüràla e religiùza. Endèl 1411, el
Palàs Cittanova l'è deentàt la séde de l'Üniversità dei mercànt del fustàgno.
Endèl 1441, Cremùna la vegnàra catàda fò per véser la séde del le spùze de
Fransèsch I Sfórsa e Bianca Maria Visconti endèla capèla fàda sö dei Frà
Biniditì, e che 'ncö l'è stàda sustitüìda de la céza de San Sigismónt. En chèla
ocaziù lé par che 'l sàpe stat servìt per la prìma ólta en dóls nöf, che piö
tàrde 'l vegnarà ciamàt e 'l deentarà famùs col nòm de turù. Ludovich el Móro 'l
sostegnarà la custrusiù de custrusiù e divèrse òpere per el Dòm, per la céza de
Sant'Agata e per el Palàs de Cümü.

In del 1446 Cremòna l'è stàda serciàda di trüp del Francesco Piccinino e del
Luigi dal Verme. I Venesiàn gh'han mandaa in sò sucùrs Scaramuccia da Forlì, che
l'è riessii a süperà l'asédi, e l'ha pruvucà inscì 'l falimént de l'imprésa di
dü cunduté e la liberasiùn de la cità. Cun la guèra tra Lüduvìch el Mòru e la
Frància del Lüìs XII, Cremòna l'è passàda per un bréf perìut (1449-1509), sòta
la Repübliga de Venésia. La sitüasiùn l'è restàda inscì fìna a la Batàlia de
Gnidèl, 11 maccn del 1509), che l'ha vìst vìncc i francumilanés. I vicend
cumplicaa di guèr d'Itàlia, che véden bàtes i vün cùntra i àlter Spàgna,
Frància, Venésia e Milàn, la tröa la sùa fin in del 1516, quànt el Trataa de
Noyon el sancìss l'esìli del düca milanés Massimiliàn Sfòrsa. I Spagnöö, i nöf
padrùn del Milanés, cunquìsten definitivamént Cremòna in del 1524, quànt che
ciàpen el Castèl de Sànta Crus. L'ucupasiùn spagnöla (cunfermàda cul trataa de
Madrid del 1526) la sarà pütòst düra per la pupulasiùn cremunésa, in del séns
ch'i Spagnöö i tuaràn vìa un frach de resùrs ecunòmich de purtà in pàtria, sénsa
però fàch di reinvestimént in sül teritòri. A bun cünt, a Cremòna vegnaràn faa
sü anmò un bèl puu d'edifìssi religiùs e palàss. La sitüasiùn la sarà un puu
migliùr sòta la duminasiùn ustrìega, che la partìss del 1707 e la finìss (se
cüntum mìnga 'l perìut napuleònich) fìna 'l 1859. Ai témp del Dücaa milanés e
fìna al 1786 Cremòna l'è stàda 'l caplöch del Cuntàt de Cremòna, che pöö l'è
staa trasfurmaa in la Pruvìncia de Cremòna. Ai témp del Napuleùn e del Régn
Itàlich invéci Cremòna l'éra 'l caplöch del dipartimént del Pò de Sùra
(Haut-Pô).

L'economìa de la cità l'è ligàda al sistéma prudutìf de la sò pruvìncia che l'è
per lo piö bazàt amò sö l'agricültüra. Gh'è però apò a de le indüstrie alimentar
'ntra le piö 'mportànte de töta Itàlia: per ezèmpe la Negroni per el setùr dei
insacàcc, la Sperlari, la Vergani, la Barilla/Mulino Bianco per el setùr
dolciàre e pò amò l'Oleificio Zucchi, e la Auricchio per i formài.

Gh'è apò 'na sèrta prezènsa de 'ndüstrie metalmecàniche (aciaierìa Arvedi e Off.
Mecc. Feraboli), de trasformasiù del Petrolio (Rafinerìa Tamoil), energética
(AEM Cremona), e telecomünicasiù (AEMcom).

L'artigianato Cremusnés l'è caraterizàt de 'n gran nömer de butìghe de liutai
specializàde 'ndèla prudusiù de strümèncc a arch, recunusìde 'n töt el mónt pe
la qualità dei strümèncc che i è bùne de fà sö e che le se rifà a le figüre
stòriche de Stradivari. Guarneri e Amati.

L'è famùza apò a la mostarda cremunéza fàda co la fröta candìda endèn bagn de
sénape.

El dialèt cremunés l'è 'n dialèt lumbàrt che 'l partégn al grüp urientàl de la
léngua. A càusa però de la sùa pusisiùn adree al curs del Pò e de la sùa stòriga
duminasiùn milanésa, el Cremunés el gh'ha vàri inflüéns emiliàn e insübrich
(suratüt ludesàn). El cremunés l'è mìnga parlaa in tüta la pruvìncia: a
Casalmagiùr defàt el dialèt l'è mùltu püssee 'miliàn, ménter in la zòna de
Crèma, la parlàda l'è anmò püssee legàda ai standard del lumbàrt urientàl. 'Na
caraterìstiga impurtànta del Cremunés l'è la sùa cadénsa fòrta, che le pòrta a
prunüncià i vucài acentaa bei slungaa.



https://lmo.wikipedia.org/wiki/Costanza_(Romania)

Costanza (Constanţa in romen e in la pupart di lengov; Köstence in turch;
Kjustendža in bulgher; Konstanz o Konstanza in todesch storigh; Constanza in
spagnoeu; Costança in portoghes; Costansa in venezian; Tomis, Tomi o Costantiana
in latin) l'è ona città de la Romania del sud-est, cont ona popolazion de
304.000 abitant. L'è on port e ona città tra i pussee important del sò paes.

Costanza la se troeuva in de la Dobrugia romena, in del distrett omonim. L'è
situada arent al Mar Negher, minga lontan del confin con la Bulgaria. Per i sò
dimension bei grand, in del 2007 l'è nassuda la zona metropolitana de Costanza,
che la quatta dent alter tredes comun (Năvodari, Ovidiu, Eforie, Murfatlar,
Techirghiol, Mihail Kogălniceanu, Cumpăna, Valu lui Traian, Lumina, Tuzla,
Agigea, Corbu e Poarta Albă).

La città l'è nassuda col nomm de Tomi, colonia greca in del Mar Negher. La
tradizion mitologiga la dis che l'è stada fondada del re Eeta, scior de la
Colchid e pader de la Medea; el storigh Giordan inveci el dis che l'è stada ona
regina di Geta ciamada Tomiri. I Roman hinn rivaa in quella region chì in del 29
prima de Crist, e quella chì per on bell poo de temp l'è stada voeuna di
frontier pussee estremm de l'Imperi (limes Scythicus). In del 8 Tomi l'ha vist
rivà el sò cittadin pussee famos: el poeta roman Ovidi, che l'era finii in
desgrazzia a la cort de l'imperador August e esiliaa, e che chichinscì l'è mort,
anca se l'ha provaa per tutta la vita a domandàggh la grazzia al sovran. Tomi
l'è stada missa prima in la provincia de la Mesia e poeu, ai temp del
Dioclezian, in quella de la Scizia Minor. El Traian l'ha faa sù la soa muraja
minga lontan de la città. A quell temp l'ha cambiaa nomm e l'è stada ciamada
Constantiana, in onor de l'imperadris Flavia Giulia Costanza, la sorellastra del
Costantin I. "Costanza" (grech: Κωνστάντια/Kōstántia) l'è ona denominazion che
la se sent per la primma voeulta in del 950 e de allora l'è semper restada
quella (anca se magara storpiada in di alter lengov). L'ha faa part de l'Imperi
bizantin, poeu de quell bulgher, de la Valacchia e, a partì del 1419, de
l'Imperi Ottoman. El domini turch el gh'è staa fina al 1878, quand che la città
l'è passada a la Romania. El 22 de ottober del 1916 l'è stada occupada di potenz
centrai (Germania, Turchia, Bulgaria e Austria), e inscì l'è staa fina al 1918.
De quell moment l'è andada dree a la storia de la Romania, de la qual col temp
l'è vegnuda el port pussee important.



https://lmo.wikipedia.org/wiki/Codee

El codee (variant locai: [ko'der], [kwɛr]) o cozzee, cozzera l'è on contenidor
piscinin impienii d’aqua. El ranzador el le porta lazzaa o penduu a la coresgia,
in sul fianch o in sul dedree cont on rampin, per tegnìggh denter la cod per
molà la ranza (e alter arnes). Certi voeult, per fà in manera che la codada la
vaga mej, se mett in del codee, insemm a l’aqua, on poo d’asee, ma anca vin o
sal. A Bormi, inscambi, se doperava l’agra. I codee pussee ordinari hinn faa de
legn o de corn. I codee de legn gh’hann ona forma de cilinder e finissen cont
ona ponta: inscì el ranzador, quand che ‘l se ferma per mangià, l’è bon de
imponcià giò el codee in del terren, per tegnìll drizz e evità che l’aqua la se
desperda in gir. I corn, inscambi, hinn otegnuu di bò e svoiaa de tutta la part
di oss. La svoiada la se fa cont el buì el corn. Al dì d'incoeu el pò vess anca
faa de lamera o de plastega. Ona quai voeulta el codee el pò vess doperaa anca
per tegnìggh denter alter arnes tant ‘me foresett o cortei per povà.

La parolla codee la riva del latin *"cotarium" (che l'ha faa nass anca el nomm
de la Val Codera, ricca de prej). L'è doperaa in tutt i lengov del nord Italia
(varda el venet coder/codaro, el forlan codâr, el piemontes coé e via inscì). La
variant cozzee la riva del latin *"cotiarium" e l'è doperaa in di Grison
(Mesolcina, Calanca, Bregaja, Pos'ciav), in certi zonn de la Valtolina e anca di
vai bergamasch e bressann.



https://lmo.wikipedia.org/wiki/Cittaa_fantasma

Cittaa fantasma a l'è ona fras derivada da la lengua inglesa ghost town che la
desegna ona cittaa bandonada. I motiv a pouden vess sociaj, comè el falliment de
l'economia locala e/o l'emigrazion de la popolazion vers post pussee ricch,
putost che depos guerr o disaster naturaj.

El termin el vegn doperaa anca cont on sens negativ inquand el se parla de post
indue la popolazion a l'è andada-giò tant rispett al passaa. El se pò doperà
anca per cittaa fantasma parziaj, comè Tonopah in del Nevada, o quarter
disabitaa, comè el quarter Love Canal de Niagara Falls. Ghe hinn, olter, cittaa
fantasma ch'a hinn deventaa turistigh e che, donca, g'hann marcaa intraa mersì
al turism, comè Oatman in Arizona putost che on quaj sit in Egitt, ma che poden
minga soraviv senza el turism istess. Anca Craco, in Basilicada, a l'è on destin
turistigh e a l'è staa anca ona longazion d'ona pellicola.

Ona cittaa fantasma la pò vess, oltra, on sit archeologich indue 'l gh'è pocch o
nagott sora la superficia, comè Babilonia. Ona quaj cittaa fantasma la rinass
comè cittaa vivent, 'mè Lissandria d'Egitt. De spess ona cittaa fantasma la g'ha
on important valor artistigh e architettonigh, comè Vijayanagara in India o
Changan in Cina. A g'hinn cittaa fantasm in aquas tutt i staa e i region
important.

Intra i robb che a porten al bandon di cittaa se pò dì el vegnuu mancament de
risors naturaj comè l'acqua, o de autostrad putost che ferovi che passen in mezz
o passen minga puu per i cittaa (comè a l'è succeduu in tant cittaa fantasm de
l'Ontari traversaa da la storiga Opeongo Line), el des'giustamen di attivitaa
economigh da on quaj alter part, intervent di omen comè el strafalzament di
autostrad (comè a l'è succeduu in tant cittaa che 'l se troeuvaven lungh la
Route 66, in di Staa Unii, inquand a hinn staa faa-sù i pussee velos I-44 e
I-40, inscì che i machin sarïen passaa puu in di cittaa chì), el strafalzament
di fiumm (per esempi, el Lagh d'Aral), e i disaster nuclear comè Černobyl'.
Cittaa fantasm a hinn staa creaa anca da epidemii; per esempi, ona quajdona
cittaa de l'Arkansas oriental a l'è stada bandonada depos del squas total
destrugament faa da la spagnoeua intra el 1918 e 'l 1919. Il medi-orient el g'ha
anca tant cittaa fantasm creaa da la crodada di imper, putost che dal cambiament
di politigh, che a faa deventaa di cittaa important socialment o economigament
abitabel minga, comè Ctesifonte, in Iraq. Anca disaster naturaj poden creà
cittaa fantasm. Depus avè subii oltra 30 inondazion da inquand a l'è nassuda
(1845), i abitant di Pattonsburg, nel Missouri, ghe n'hann avuu assee, depos duu
alter inondazion in del 1993. Con l'ajutt del govern, tuta la cittaa a l'è stada
recostruida a pocch chilometer de distanza, ciamandola "New Pattonsburg",
lassand la vegia Pattonsburg bandonada. Poden oltra vegnì a creass cittaa
fantasm inquand la terra indue hinn la vegn confiscada dal govern, e tutt i
abitant a hinn obligas a lassaj, comè quand la NASA la gh'aveva besogn d'on
center de proeuva per la propulsion di razz e ha faa-sù el John C. Stennis Space
Center in del Mississippi: ona granda prozion de territori (de 55 chilometer
quadraa) adree a la zona de prouva vera e propia a l'è stada svoeujada, per via
di potenziaj dagn faa di speriment su i razz, e inscì tutt i cittaa chì denter a
hinn deventaa fantasm. a g'hinn anca cittaa fantasm somergiuu, creaa per la
costruzion de digh. On esempi pò vess Loyston, in Tennessee, che l'è staa
inondaa depos la creazion del Lagh Norris putost che 'l piscinin paes talian de
Fabbriche di Careggine anca luu somergiuu depos la costruzion d'ona bazilla
idriga. El vilagg el gh'è anca adess, ma a l'è staa reorganizzaa e recostruii
pussee in alt.

Centralia (Pennsylvania), a l'è stada bandonada per via d'on foeugh sota terra,
ma si come on quaj abitant ha deciduu de restà nonistant i priguer, la pò minga
vess classificada comè ona vera cittaa fantasma.

Ona quaj cittaa fantasma l'ha cognossuu ona segonda vitta, de spess mersì al
turism ch'el gh'è in di cittaa fantasma de importanza storiga, e che sostenta
on'economia capazz de mantegnì i resident. Ad esempi, Walhalla, in Australia, a
l'è deventada ona cittaa deserta depos che la sò minera d'or ha finii la sò
attivitaa. In part per la fazil accessibilitaa e in part per la vicinanza a
alter localitaa d'attrazion, Walhalla de recent l'ha avuu ona cressita in
economia e popolazion.

La segonda cittaa d'Egitt, Lissandria d'Egitt, a l'era ona cittaa ricca in etaa
antiga, ma a l'è decrinada durant l'età de mezz, e la s'è trasfurmaa in del
desdottesim secol in d'ona cittaa fantasma, de domà 150 abitant. Domà l'etaa
contemporanea l'ha veduu la sò cressita in ona cittaa de 3,5-5 milion de
abitant.

El vilagg de Palestro a l'è staa fondaa di talian in del 1867 sora el fiumm
Ossler in Cabilia ma a l'è staa destruu in del 1871 da ona confraternida
musulmana di cabili.

La maggior part di immigraa europee in Argentina a hinn andà a abità indi
cittaa, indue a gh'era pussee pussibelitaa de lavor, educazion e donca
l'oportunitaa d'intraa nel ceto medi. In tant, in particolar, andaven a abità in
di cittadin che a cresseven lungh i ferovii indue a gh'eren semper pussee
freguent conligament feroviari, e a partì di agn trenta, anca assee bosin
andaven indi grand cittaa.

Indi agn novanta tant paes a hinn deventaa di cittaa fantasm, inquand a hinn
ultimaa i servizzi feroviari e i produu locaj a hinn staa sostituii da grand
quantitaa de mercanzii importaa. Ona quaj cittaa fantasma arent ai cittaa (comè
Villa Epecuén) ofren attrazion turistigh, specialment duran i fin-settimanna.

A g'hinn di cittaa fantasma inde l'Ontari settentrional e central, in Columbia
Britannica, Saskatchewan, Terranova e Labrador (vedi gli outport della
Terranova) in Canada e in Québec. Ona quaj de quest queste cittaa chì a eren
nassuu per l'estrazion del legn e/o di mineraj.

Depos i fatt del 1974 a Cipro, la part meridionala de Famagosta, ciamada anca
Varosia/Maraş, a l'è stada bandonada di sò abitant. Adess che la disputa a l'è
mingà stada trada, Varosia/Maraş a l'è devegnuda ona cittaa fantasma e
on'attrazion turistiga.

Duecastelli a l'è ona cittadina istriana de epoca medievala bandonada in del
1715.

In Finlandia la maggior part di abitant a viven in di grand cittaa, e on quaj
vilagg arent al confin russ e in Lapponia a hinn, al dì d'incoeu, bandonaa.

Quest process chì el seguta ai dì d'incoeu, cont el vilagg de Etzweiler, in del
nord-ovest de la Germania, bandonaa in di agn novanta per fà post a ona minera
de carbon.

Hashima a l'è stada ona cittaa mineraria giappones dal 1887 al 1974, che la se
troeuvava insu l'isola cont el nom istess. Cognossuda ona volta per avegh avuu
la maggior densitaa de popolazion al mond (in del 1959, a gh'eren 3.450 abitant
per chilometer quadraa), l'isola a l'è stada bandonada inquand i miner de carbon
a hinn staa saraa-sù.

La cittaa gresa de Vathia in del sud del Pelopones, a l'era ona tappa per i
crosaa che partiven cont i nav per el Medi Orient. Al dì d'incoeu, Vathia a l'è
ona cittaa bandonada.

Jonestown, in Guyana, a l'è diventada ona cittaa fantasma depos el suidici de
massa de la comunitaa del "Tempi del Popol" che la viveva lì.

La cittaa mineraria de Kolmanskop, in Namibia, a l'è stada fondada di todesch in
di primm agn del vintesim secol e a l'è, al dì d'incoeu, bandonada e piena de
sabbia.

Pyramiden (parolla norvegesa, "la piramide", in russ: Пирамида) a l'era ona
colonia russa de minacor in de l'arcipelagh di Svalbard, in Norvegia. A l'è
stada fada-sù di svedes in del 1910, e venduda a l'Union Sovietega in del 1927.
La colonia, cont ona popolazion de 1.000 personn, a l'è stada bandonada a la fin
di agn novanta di sò propietarii (la societaa statala Trust Artikugol), e a l'è
adess ona cittaa fantasma. A g'hinn minga diviet per visità Pyramiden, ma la
maggior part di edifis a l'è adess serrada. Comonque, senza on permess, i
visitador a poden intrà minga in nissun di edifis, anca se i port hinn dervii.
El se pò rivaa a Pyramiden fazilment in battell putost che in motoslitta e a
hinn possibel visit guidaa (in russ, norveges e ingles).

Doupov a l'era ona cittaa ceco-slovacca al confin cont la Germania in origen
abitada di todesch ch'a hinn staa paraa-via depos la segunda guera mondiala. In
del 1967 a l'è stada giraa chì la pelicola de fantascienza Konec srpna v hotelu
Ozon.

Ochate a l'è on vilagg che 'l se troeuva in del comun de Condado de Treviño,
bandonaa in di agn vint, cont l'emigrazion di sò abidant vers alter cittaa
visin. El se pò rivà minga chì in machina ma domà a pè. El borgh a l'è squas
tutt destruu e domà ona quaj ca', ona tor de l'antiga gesa de San Michee e ona
necropoli medievala a hinn anmò in bon staa. Ochate a l'è deventada famosa per
di prusmaa fenomen paranormaj, ligaa ai UFO, si come la gh'è ona fotografia che
la fà vedè on ogett minga identificaa sgorà visin al vilagg, anca se 'l se sà
minga se 'l document chì a l'è ver de bon.

A volt, guerr e genocidii fermaven la vitta d'ona cittaa. Quest a l'è succeduu a
la cittaa svedesa de Sjöstad, in dela provincia del Närke, in del 1260, inquand
i settcent mercant de la cittaa hann traversaa el lagh giazzaa de Vättern e a
hinn staa mazzaa tutt di danes. Donca, i danes a hinn andaa inanz vers la
cittaa, l'hann destrugada e brusada. La cittaa a l'è stada puu costruida anmò.
Ona fattoria ciamada "Skyrstad", deroccament e on tesor in argent che ha faa-sù
4.000 moned a l'è tutt quell che scusa per testimoni la sò esistenza.

El vilagg turch de Kayaköy a l'è staa bandonaa di gres depos la guerra
gresa-turca e 'l vegn doperaa al dì d'incoeu comè musee a l'avert.

La cittaa de Pripiat e donzenn de alter vilagg pussee piscinin in del nòrd de
l'Ucraina a hinn staa bandonaa depos el disaster de Chernobyl.



https://lmo.wikipedia.org/wiki/Cinch_Giornad_de_Milan

Cont el nomm de Cinch Giornad de Milan (italian: Cinque Giornate di Milano)
intendom ona revolta popolar s'cioppada a Milan in del marz del 1848, che l'ha
portaa a la liberazion de Milan del domini austriegh. A l'è vun di episodi
pussee cognossuu del Risorgiment italian.

In del 1848, in quella che tutta l'Europa gh'era dree a s'cioppà la revoluzion,
anch a Milàn el 18 de marz de quell ann lì la popolazion la tacava a fà su
baricad e a sparà di tecc e di fenester contra el presidi austriegh comandaa del
Radetzky, che dopo el primm dì de la revolta el s'è baricaa denter el Castell.
La resistenza l'è stada trada insemma del Podestà Gabrio Casati e del Consej de
Guerra comandaa del Carlo Cattaneo, che 'l menava i sò messagg in gir per la
città grazzia ai Martinitt (come se disen i fioeu de l'orfanotrofi milanes). El
Radetzky, che 'l gh'aveva paura de vess taccaa di spall de l'esercit piemontes
che l'era in sul fà de cobbiàss ai milanes, l'ha deciduu de ciappà el largh e
retiràss invers al Quadrilater, indove la se trovava la pupart di sò armad. I
austriegh vegniven donca foeura de la Porta Tosa, che de quell dì lì l'ha mudaa
el sò nomm in Porta Vittoria.

El poeta milanes Giovanni Rajberti l'ha scrivuu on componiment dedicaa ai Cinch
Giornad. Chì de sotta, ona soa citazion: 18-22 MARZO 1848 ...L'è staa de quel
moment Ch'è comenzaa ona guerra disperada D'on popol disarmaa contra on'armada:
Roba che fa spavent! I s'ciopp contra i baston, I sass contra i cannon, E ona
cittadinanza sueffada A tutti i comoditt, E a scoeud tutti i petitt, Moresina e
pacifica de coeur, Che tutta insemma salta sù in d'on tratt A fa quell che Dio
voeur. Fieri come leon, Svelti come legoratt, E senza distinzion De pitocch,
sciori o nobil...



https://lmo.wikipedia.org/wiki/Christian_Gottfried_Daniel_Nees_von_Esenbeck

Christian Gottfried Daniel Nees von Esenbeck l'è stat en botànich e 'n zoòlogo
Todèsch, nasìt ai 14 de febrér del 1776 à Erbach, en paizì del Odenwaldkreis
endèl sud de la pruvìncia del Hesse e mórt ai 16 de mars del 1858 à Breslàvia
(al dé d'encö Wrocław en Polònia).

Dòpo 'l duturàt de midizìna endèl 1800, l'ensègna botànica a l'üniversità de
Erlangen endèl 1818, e pò a Bonn endèl 1819, e a Berlìno endèl 1848. L'è diritùr
del Giarì botànich de Erlangen e pò dòpo 'l fónda e 'l dirìge chèl de Bonn (del
1818 al 1830). Endèl 1816, el se önés a l'Académia Leupuldìna, giöna de le
asociasiù cültürài piö pristigiùze de töta Europa. Endèl 1818, el deènta
presidènt de l'Académia Leupuldìna, pozisiù che manté 'nfìna che 'l scàmpa.

L'è cunusìt come l'autùr de Handbuch der Botanik (du vülüm, 1820-1822),
Bryologia Germanica (du vülüm, 1823-1831), Naturgeschichte der europaïschen
Lebermoose (quàter vülüm, 1833-1838) e Hymenopterorum Ichneumonibus affnium,
Monographiae, genera Europaea et species illustrantes (du vülüm, 1834).

El stüdia suratöt le àlghe de àiva dólsa e i fóns. El gh'ìa apò 'na colesiù
importànta de insècc.

Endèl 1848, el se mèt en pulìtica. Per vìa de la sò upuzisiù al goèrno, chèsto
'l ghe ritìra 'l sò 'ncàrech de profesùr e la sò pinsiù. Nees von Esenbeck el
mör en cundisiù de poertà.

L'è 'l fredèl de Theodor Friedrich Ludwig Nees von Esenbeck (1787-1837),
botànich e farmacòlogo todèsch.



