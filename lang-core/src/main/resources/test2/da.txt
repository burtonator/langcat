https://da.wikipedia.org/wiki/Frederiksberg

Frederiksberg er en selvstyrende bydel i Storkøbenhavn, omkranset af Københavns
Kommune på alle sider.

Efter nabokommunernes indlemmelse i København (1901) blev Frederiksberg Kommune
helt omsluttet af København og er nu kun uafhængig af Københavns Kommune på det
administrative plan. Oprindeligt var bydelen en selvstændig by adskilt fra
hovedstaden. Bydelen har 104.481 indbyggere (2016) og er med et areal på 8,7 km²
den tættest befolkede kommune i Danmark.

Frederiksbergs oprindelige navn var Tulehøj. I så fald kan der have boet en thul
der – oldtidens navn på en præst eller magiker, kendt fra indskriften på
Snoldelev-stenen. Ordet er beslægtet med verbet thula (= at tale), så en thul
kan også tolkes som en, der fremsagde ting. På angelsaksisk havde thyle den
samme betydning, og i Beowulf-kvadet er dette Unferths titel. I Håvamål kaldes
Odin selv for "den gamle thul".

Der står i Frederik Rostgaards Dend kongelige Residents- og Stabel-Stad
Kiøbenhavn historiske Beskrivelse fra 1737 at "Kiøbenhavns Grændser var da fra
Tulleshøy til gammel Bohøy, Amager og Saltholm, og hvad der imellem laae" –
afsnittet viser til forholdene i 1443. På det tidspunkt har navnet Tulehøj været
opfattet som Tulleshøy.

Mod nord og vest er Frederiksberg afgrænset af S-banen med stationerne Ålholm,
KB Hallen, Flintholm, Grøndal og Fuglebakken og mod nordøst af Åboulevarden. I
den vestlige del ligger også Peter Bangs Vej. Metroen gennemskærer Frederiksberg
fra vest til øst. Mod øst afgrænses Frederiksberg af Skt. Jørgens Sø.
Frederiksberg har store grønne områder som Frederiksberg Have, Søndermarken og
Zoologisk Have.

Frederiksbergs ældste bygninger, der hovedsageligt er fra 1800-tallet, ligger
langs Allégade. Bebyggelsen omkring Domhuset og Solbjerg Kirke ved Howitzvej
stammer fra begyndelsen af 1900-tallet. I kvarteret findes desuden Frederiksberg
Rådhus, Falkoner Centret samt Frederiksberg Centret. Blandt de nyeste bygninger
er CBS' afdeling ved Solbjerg Plads og det nye Frederiksberg Gymnasium. I den
sydlige del af kvarteret ligger Frederiksberg Have og Søndermarken samt en
boligbebyggelse ved Søndre Fasanvej bag Søndermarken. Her ligger også
Frederiksberg Slot og Zoologisk Have med sit karakteristiske tårn. Den nordlige
del af kvarteret har en blanding af boliger, kontorbyggeri, butikker samt en
række uddannelsesinstitutioner og andre offentlige institutioner. Der er områder
med detailhandel omkring stationerne Frederiksberg og Fasanvej.

Kvarteret syd for Peter Bangs Vej er ganske åbent og grønt med udstrakte
villaområder, Solbjerg og Søndermark Kirkegårde på hver side af Roskildevej samt
store idrætsarealer ved KB Hallen og Jens Jessens Vej. Den vestligste del af
Roskildevej præges af større boligejendomme fra 1950'erne, og syd herfor ligger
række- og terassehuse samt Domus Vista på 30 etager. Sydsiden af Peter Bangs Vej
er karakteriseret af boligejendomme fra 1930'erne. I den østligste del ligger
Diakonissestiftelsen og bebyggelsen Klammergården.

I kvarteret ligger to udviklingsområder, Flintholm-området og Nimbusparken. I
den østlige del af kvarteret er der hovedsagelig store boligkarreer. Nord for
Finsensvej ligger en tæt-lav boligbebyggelse fra 1980 kaldet Solbjerg Have.
Kvarterets vestlige del rummer villaområder og i sydvest Den Sønderjyske By fra
1921 og bag denne Herman Bangs Have opført i 1991.

Kvarteret har udbredte villaområder, mens der langs de større veje Nordre
Fasanvej, Godthåbsvej og Borups Allé overvejende ligger etagebebyggelse, som for
eksempel Grønnehavegaard. Syd for villakvarteret ligger rækkehuse på
Fuglebakken, der er opført i 1928. Bebyggelsen er opført i fire enklaver,
symmetrisk udformet omkring Drosselvej. Fuglebakkens villaer og rækkehuse har
både nu såvel som tidligere huset mange politikere og kulturpersonligheder. Af
nuværende beboere kan nævnes forfatter Hanne-Vibeke Holst, tidl.
udenrigsminister Niels Helveg Petersen, tidl. chefredaktør for Berlingske
Tidende, Niels Lunde og tidligere landsholdsmålmand, nu TV-vært, Peter
Schmeichel. Også statsminister Jens Otto Krag har boet på Fuglebakken sammen med
sin kone, skuespilleren Helle Virkner.

Det store hvide byggeri Dalgas Have er tegnet af Henning Larsen og opført i
slutningen af 1980'erne og består af 16 punkthuse og to store buede
boligbebyggelser, som hænger sammen med en bygning, som huser en del af
Handelshøjskolen.

Ved Borups Allé ligger endnu et nyere og enestående boligbyggeri, Borups Have,
opført i 1990 og karakteriséret ved to imposante tårne samt haveanlæg på taget
af et Meny-supermarked.

Frederiksberg Hospital ligger i et sammenhængende grønt og åbent område mellem
Godthåbsvej og Nyelandsvej. Frederiksberg Hospital består af mange forskellige
bygninger opført fra begyndelsen af 1900-tallet og frem til 1970'erne. Region
Hovedstaden har siden midten af 2010'erne været i gang med at nedtrappe brugen
af bygningerne, der derfor på sigt vil få en ny anvendelse.

Den sydlige del af kvarteret er Svømmehalskvarteret, der er Frederiksbergs
tættest bebyggede område. Svømmehalskvarteret rummer karrébebyggelser
overvejende opført i slutningen af 1800- og begyndelsen af 1900-tallet. Midt i
dette kvarter Aksel Møllers Have, og på pladsen ud mod Godthåbsvej ligger
Metronomen (tidligere Byggeriets Hus), som fungerer som foredrags- og
udstillingshus, mens Frederiksberg Svømmehal ligger syd herfor.

Mod Sankt Jørgens Sø ligger både store ældre villaer og flerfamiliehuse. Langs
Gammel Kongevej ligger bygninger med et varieret udtryk og forskellig alder,
mange med tårne og karnapper. Hostrups Have tegnet af arkitekt Hans Dahlerup
Berthelsen er en markant etageejendom fra 1936, der omslutter et indre
parkanlæg. Bebyggelsen ligger hvor det tidligere Rubens Klædefabrik lå. Et stort
område optages af Det Biovidenskabelige Fakultets bygninger og haver. Ved
Rosenørns Allé markerer Forum og Radiohuset på hver sin side af vejen en af
indkørslerne fra København til Frederiksberg, mens tårnene på en bebyggelse ved
Danas Plads udgør en anden. Ved Gammel Kongevej ligger mod øst og Vesterbro det
høje, nyrenoverede Codanhus.

Kvarteret rummer primært ældre villa- og etagebebyggelse. Den tætte
etagebebyggelse er især koncentreret omkring Gammel Kongevej, Frederiksberg Allé
og Vesterbrogade. Frederiksberg Allé løber gennem kvarteret som en grøn linje,
der ender i Frederiksberg Have. Den grønne promenade er anlagt med 7 meter brede
promenadefortove med hver to rækker klippede lindetræer. Alléen har to pladser,
Sankt Thomas Plads og Frederiksberg Runddel. Rosenhaven ved Allégade samt
Pariserhaven mellem Nyvej og Mynstersvej er sammen med Frederiksberg Kirkegård
kvarterets grønne områder.

Der har levet mennesker på Frederiksberg i alt fald fra bronzealderen. I sen
vikingetid eller tidlig middelalder opstod landsbyen Solbjerg, hvis marker
dækkede hovedparten af det nuværende Frederiksberg. Byen lå formentlig i den
nordlige del af den nuværende Frederiksberg Have. Området var landbrugsland med
spredte landsbyer, og Solbjerg var, sammen med områdets andre landsbyer,
underlagt Utterslev hovedgård som krongods. Omkring 1160 skænkede Valdemar 1.
den Store markedspladsen Havn, senere København, samt Utterslev med tilliggender
til Biskop Absalon.

Frederiksbergs historie begynder først ved midten af 1600-tallet. I 1620
besluttede Christian 4. at nedlægge Solbjerg, hvis arealer blev lagt under en ny
ladegård, som blev opført i årene 1620-23. Ladegården skulle forsyne Københavns
Slot og Rosenborg med landbrugsvarer. De varer, som slottene aftog, blev solgt
til befolkningen i København. Ladegården blev bygget på en bastion, der var en
del af Københavns nye befæstning.

Gårdens marker omfattede det meste af det nuværende Frederiksberg og blev dyrket
ved hjælp af fæstebønder fra landsbyer i omegnen. Det mere kvalificerede arbejde
på Ladegården blev udført af fastansatte, mens fanger fra Bremerholm blev sat
til tærskningen. Ladegården blev således drevet som en stor herregård, men det
var svært at få bønderne til at yde hoveri. I 1645 opgav Christian 4.
ladegårdsdriften og bortforpagtede gården indtil 1651.

Frederik 3. lod 2. juni 1651 jorderne udstykke og bortfæste til 20 bønder af
hollandsk afstamning fra Amager, som opførte deres gårde på begge sider af den
nuværende Allégade, og byen fik da navnet "Ny Amager" eller "Ny Hollænderby".

Men det gik tilbage for disse bønder, dels pga. svenskekrigen 1658—60, dels ved
misvækst og ildebrand, og da de ikke kunne betale deres skatter, blev jorderne
taget fra dem 1698 og for størstedelen lagt ind under det ny Frederiksberg Slot.

Kongefamilien havde i den sidste del af 1600-tallet igangsat byggeri i Ny
Amager, og i 1699 besluttede Frederik 4. at bygge et lystslot på Valby Bakke.
Slottet blev opføt 1700-03, og i forbindelse med slottet anlagdes de to parker
Søndermarken og Frederiksberg Have som franske barokhaver. Det var inspireret af
Kongens rejser i Frankrig og Italien. Han gav slottet navnet Friederichs Berg,
og en genopbygget landsby tog i løbet af 1700-tallet navn efter slottet –
Frederiksberg.

Byens fastboende var nu snarere husmænd end bønder, da der ikke var jord nok til
at muliggøre et landbrug. Byen fik i 1734 sin egen kirke, og 1736 blev den et
eget sogn sammen med Vesterbro.

I 1757 blev yderligere en del ved Falkoner Allé og Gammel Kongevej sat på
auktion, og endelig i 1765 blev den sidste del af den gamle ladegårdsmark solgt.
Dermed var Frederiksberg blevet en selvejende landsby.

En del af den bortauktionerede jord blev opkøbt af velhavende københavnere, som
opførte landsteder og lystgårde fra omkring 1770 Rolighed, Store Godthåb og
Ludvigs Minde samt Møstings Hus. Selv om Frederiksberg stadig var et
landbrugsområde, hvor bebyggelsen var koncentreret omkring Allégade, Smallegade
og Bredegade, skød små fabrikker op, specielt ved Sankt Jørgens Sø, og
befolkningstallet begyndte langsomt at stige.

I 1818 kom Frederiksberg ind under det da oprettede Søndre Birk. Ved Lov af 29.
december 1857 blev Frederiksberg udskilt af Hvidovre Sogn, med hvilket den havde
været forenet siden Landkommunalanordningen af 13. august 1841, og blev en
selvstændig kommune under Københavns Amt med sin egen kommunale forvaltning. I
1860 fik Frederiksberg næringsfrihed som handelsplads. Det var en række
politikere med tilknytning til bydelen, som agiterede for loven i Rigsdagen,
bl.a. C.C. Hall, A.L. Casse, Ernst Emil Rosenørn og Otto Müller, der alle også
på et tidspunkt var medlemmer af sogneforstanderskabet. Rosenørn blev den første
formand for et selvstændigt Frederiksberg.

I 1841 havde den fået et sogneforstanderskab, fra 1867 kaldt et sogneråd.
Sogneforstanderskabet fik Frederiksberg Bredegade brolagt i 1845, det store
gadekær i Allégade blev fyldt op og i 1848 blev der ved frivillig hjælp
gennemført en gadebelysning med 8 lygter i Allégade, Smallegade og Bredegade.

I længden var den form for privat initiativ for primitivt, så kommunen tegnede
kontrakt med Det Danske Gaskompagni, der opførte et gasværk på H.C. Ørsteds Vej,
og i september 1860 kunne gassen tændes i lygterne på hovedfærdselsårerne. I
1863 fik kommunen sin første moderne skole på Falkoner Allé som erstatning for
degneskolen i Pile Allé. Samme år fik kommunen et hospital og fattighus på
Lampevej (nu Howitzvej). I 1867 fik kommunen eget apotek (på Gammel Kongevej),
og i 1864 blev Frederiksberg Station anlagt. I oktober 1863 åbnede den første
sporvej mellem Sankt Annæ Plads og Frederiksberg Runddel.

Til gengæld varede det længe, inden kommunen fik ordentlig vandforsyning. Det
skete i 1869, da fabrikant P. Andersen anlagde et privat vandværk mellem
Vodroffsvej og Danmarksgade, hvor han allerede drev et jernstøberi. Først i 1878
fik kommunen etableret sit eget vandværk i Grøndal, og selv da var det stadig
Andersen, der forsynede områderne øst for Bülowsvej og Hauchsvej. P. Andersens
Vandtårn er et minde fra denne tid.

Efter at demarkationslinjen 1852 var blevet flyttet ind til inden for søerne,
havde et omfattende byggeri taget fart. Men i de første år som selvstændig
kommune blev der ikke bygget meget, for pengekrisen i 1857 satte alt nyt byggeri
i stå i en årrække. Først i midten af 1860'erne blev der atter anlagt nye veje.
I 1866 blev Platanvej anlagt, efterfulgt af Sankt Knuds Vej, Niels Ebbesens Vej
og Bernstorffsvej (nu Danasvej) i 1868.

I 1870 kom Alhambravej og Hauchsvej til, og i 1872 blev H.C. Ørsteds Vej ført
igennem til Nørrebro. Omtrent samtidig kom to nye sporvejslinjer til bydelen.
Flere villakvarterer kom til: I 1876 Steen Blichers Vej og Poul Møllers Vej
m.fl., samme år Monradsvej og 1879 Rathsacksvej, Christian Winthers Vej m.fl.

Bebyggelsen i den nye kommune blev fra starten præget af villaer forbeholdt de
øverste samfundsklasser. Bl.a. på grund af tilknytningen til kongehuset
(Frederiksberg Slot i Frederik 6.s tid) og en etableret tradition for anlæggelse
af landsteder udviklede Frederiksberg sig til en grøn og landlig enklave omgivet
af Nørrebro og Vesterbro, der i samme periode blev hastigt og tæt bebygget med
små lejligheder for arbejderklassen. Villaen var en ny boligtype i Danmark, og
særligt to arkitekter var med til at forme dens karakter, nemlig J.D. Herholdt
og Henning Wolff. Herholdt tegnede Danmarks første villa, Villa Taarnborg,
opført 1846-47 for officeren A.C.B. Bibow på Tårnborgvej (nedrevet 1959), der
var gift med Herholdts søster Laurentia Augusta. Karakteristisk for hustypen var
asymmetrien og inspirationen fra rustikke italienske landhuse. Herholdt fulgte
Taarnborg op med flere villaer på Frederiksberg, således senere justitsminister
A.L. Casses villa, Carit Etlars Vej 3 (1851) og huse for xylografen Axel
Kittendorff (ved Bianco Lunos Allé) og for etatsråd Raffenberg (begge 1852 og
begge nedrevet). Det blev dog Henning Wolff, der kom til for alvor at bebygge de
nye villaveje, og i hans huse blev de uformelle elementer forstærket. Et begreb
som "den danske hygge" kom til udtryk i en bevidst knopskydning i form af
karnapper, vindfang, havestuer og balkoner. Villaerne skulle ikke være
monumentale, men hjemlige og personlige. Med inspiration fra æstetikken på
Frederiksberg bredte villaerne sig over hele Danmark.

Den første store bølge af industrialisering ramte Frederiksberg i 1860'erne,
hvor det centrale Frederiksberg stadig var landligt. Virksomheder som Rubens
Klædefabrik og Marstrands Dampmølle skød op. Tilsvarende blev der bygget
arbejderboliger såsom De Classenske Boliger.

Efterhånden blev det indre Frederiksberg helt udbygget med først villakvarterer
og siden etageejendomme, og den næste bølge af industrialisering blev
koncentreret i randområderne i kommunen mod vest, især langs Finsensvej, hvor
Frederiksberg Gasværk i 1895 var blevet udflyttet. Ligesom i den øvrige
hovedstad blev der etableret flere store virksomheder i kommunen, fx Aluminia,
Fisker & Nielsen, Krystalisværket og NKT.

I 1886 havde kommunen opnået at få birketinget, der hidtil havde ligget i
domhuset på Blegdamsvej i København, flyttet til en mere bekvem placering inden
for kommunens grænser. En ny bygning blev rejst på hjørnet af Lampevej (nu
Howitzvej) og Falkoner Allé, som også blev kommunens første rådhus inkl. brand-
og politistation.

I 1900 blev Frederiksberg udskilt af Københavns Amt og opnåede (ligesom
Københavns Kommune) status som selvstændigt amt. Med kommunalloven i 1919 kunne
kommunalbestyrelsens formand nu kaldes borgmester.

Med den befolkningstilvækst, som Frederiksberg oplevede, blev det gamle rådhus
på Howitzvej snart for trangt. 1915 blev der udskrevet en konkurrence om et nyt
anlæg med domhus, brand- og politistation, men først 1935 var alle bygningerne
færdige. Da kunne også et nyt hovedbibliotek indvies, tegnet af stadsarkitekt
A.S.K. Lauritzen.

Et nyt rådhus skulle vise sig at tage lige så lang tid. I 1930'erne blev de
første ideer fremlagt, men først 1942 kunne spaden sættes i jorden til et nyt
rådhus. Det blev tegnet af Henning Hansen, som døde under opførelsen i 1945. Det
blev først færdiggjort af andre arkitekter i 1953. En karré mellem Bredegade og
Smallegade blev nedrevet for at skabe en byggegrund og rådhusplads og i
årtierne, der fulgte forsvandt det meste af den ældste frederiksbergske
bebyggelse mellem de to gader.

Under RAF's bombardementet af Shellhuset den 21. marts 1945 skete der en
tragedie, der ramte Frederiksberg. Et af formationens fly styrtede ned i et
garageanlæg på Frederiksberg Allé (nr. 76-78) mellem Den Franske Skole og Aveny
Teatret. Anden bølges bombefly, og flere af piloterne i flyene troede
fejlagtigt, at målet lå under røgen fra det brændende flyvrag og kastede derfor
deres bomber over Den Franske Skole og hele karreen Amicisvej/Maglekildevej.
Over 200 mennesker omkom, over 300 blev såret og mere end 900 blev hjemløse.

I efterkrigstiden skete der store ændringer af Frederiksbergs bybillede.
Kommunens forvaltning havde store byplanmæssige planer, der bl.a. omfattede en
helt ny bebyggelse – og skyline – ved søbredden langs Sankt Jørgens Sø.
Villaerne skulle ryddes og en højhusbebyggelse opføres. Jørn Utzon vandt i 1959
1. præmie i arkitektkonkurrencen om søfronten. Projektet blev ikke til noget,
men alligevel forsvandt meget af bebyggelsen. I stedet foregik der nemlig en
punktvis nedrivning af villa- og fabriksbebyggelsen langs Vodroffsvej, der
strakte sig over fire årtier.

Også andre steder vidner 1960'ernes kontor- og forretningshuse om, at kommunens
planlæggere forestillede sig gadeudvidelser og -gennembrud ført ud i livet på
længere sigt. Flere steder er de nye huse trukket tilbage fra skellet til gade,
hvilket er tydeligt på fx H.C. Ørsteds Vej og Falkoner Allé.

En arkitekt, der fik mange markante opgaver i kommunen, var Ole Hagen. Han var
manden bag modernistiske bygninger såsom Falkoner Centret (ombygget), Codans
højhus (også ombygget) og Domus Vista på Roskildevej. De nye bebyggelser var dog
ikke alle eksklusive. De almene boligselskaber VIBO og Lejerbo lod opføre en
mænge bebyggelser på tidligere fabriksgrunde, fx langs Howitzvej. Ligesom
Howitzvej er flere villaveje blevet omdannet til områder med højhuse eller
etagehuse. Det mest illustrative eksempel er Platanvej, hvor punkt- og højhuse
næsten fuldstændig har afløst villaerne.

I 2003 afløste Metroen den gamle S-bane (linje F, lukket 1998) til Frederiksberg
Station. Området omkring station blev i samme tidsrum fornyet med Solbjerg
Plads, Frederiksberg Centret, Frederiksberg Gymnasium mm. I samme periode
foretog Copenhagen Business School store nybygninger og udvidelser. Allerede i
1980'erne havde Henning Larsen tegnet en større udvidelse af Handelshøjskolen.

I 2000'erne har kommunen gennemført anlæggelse af nye cykelstier i stor stil og
(gen)plantning af allétræer.

Både Københavns Kommune og Frederiksberg Kommune mistede deres status som
selvstændige amter 1. januar 2007 i forbindelse med Kommunalreformen.
Frederiksberg er nu en del af Region Hovedstaden.



https://da.wikipedia.org/wiki/Danske_statsministre

Dette er en liste over danske statsministre og de tilsvarende embeder;
konseilspræsidenter, premierministre og storkanslere. Danmarks nuværende
statsminister er Lars Løkke Rasmussen, der er medlem af partiet Venstre. Lars
Løkke Rasmussen blev statsminister 18. juni 2015.

Embedet blev oprettet under enevælden, ved udnævnelsen af lensgreve Frederik
Ahlefeldt til storkansler i 1676. I 1730 blev embedstitlen ændret til
statsminister. Den 22. marts 1848 ved udnævnelsen af Adam Wilhelm Moltke til
premierminister blev dette den nye officielle titel hvilket også er den titel
der bruges i Junigrundloven af 1849. Titlen konseilspræsident blev dog også
brugt sideløbende om premierministeren og ved Fællesforfatningen af 1855 blev
det den officielle titel. Ved 1915-grundlovens i ikrafttrædelse i 1918 blev
titlen igen statsminister ligesom i de øvrige nordiske lande.

I sin nuværende form under det konstitutionelle monarki begynder
statsministerrækken den 22. marts 1848, da Adam Wilhelm Moltke blev udnævnt til
premierminister.

I det danske forfatningssystem er monarken statsoverhoved, mens statsministeren
er regeringschef. I modsætning til de øvrige ministre fik regeringschefen først
et eget ministerium, Statsministeriet, i 1914. Før det, og også i en årrække
efter, havde regeringschefen også en post som fagminister, der varierede fra
person til person.

De første egentlige partier i Danmark var Det forenede Venstre (stiftet 1870 af
venstreorienterede grupperinger med rødder i Bondevennernes Selskab), Højre
(stiftet 1881 af Nationale Godsejere, De Nationalliberale og Mellempartiet) og
Socialdemokratiet (stiftet i i 1878 som Socialdemokratisk Forbund). Før den tid
var partierne ikke meget mere end grupperinger eller bevægelser samlet om en
fælles ideologi.



https://da.wikipedia.org/wiki/Reykjavik

Reykjavík (røgvigen eller den rygende bugt på islandsk) er hovedstaden og den
største by i Island beliggende på halvøen Reykjanesskagi på Islands sydvestlige
side.

Indbyggertallet var 118.000 ved folketællingen i 2007; arealet udgør 274 km²;
inklusive forstæder er indbyggertallet op imod 200.000, eller næsten 2/3 af hele
øens befolkning.

I Reykjavík befinder sig Altinget (det islandske parlament), regeringsbygningen,
Háskóli Íslands (Islands universitet, der blev grundlagt i 1911), andre højere
læreanstalter, museer, opera, teatre og en international dybvandshavn.

I byens midte ligger Tjörnin, som er én af det sydvestlige Islands største
ynglepladser for vandfugle. Et hjørne af dammen er opvarmet og isfrit om
vinteren, så fuglene opholder sig der året rundt.

Ifølge Landnámabók blev Reykjavík grundlagt af Landnamsmanden Ingólfur Arnarson.
Arkæologiske udgravninger har senere bevist, at keltiske emigranter og norske
vikinger bosatte sig i området ved Reykjavík omkring 871. Indtil langt ind i det
18. århundrede var Reykjavík kun en lille bygd.

Ingólfur Arnarson bosatte sig i Reykjavík, fordi hans højsædestøtter, som han
kastede i havet fra sit skib, drev i land der. Fra midten af 1700-tallet var
Reykjavík en mindre bygd ved kysten, hvorfra man drev landbrug og fiskeri. I
landområderne omkring bygden lå adskillige mindre lejegårde og husmandsboliger.
Der omtales aldrig i fristatstiden nogen havn eller handelsplads. Den første
handel foregik ved en mindre holm, som havet senere har ødelagt. Havnen og
handelspladsen blev opkaldt efter holmen og kaldtes Holmen eller Holmenshavn og
lå dengang vest for Effersøtangen. På grund af havets ødelæggelser måtte
handelshusene flyttes til Effersø.

I 1616 havde Christian IV erhvervet sig gården Reykjavík. Nogle år tidligere,
den 20. april 1602, havde han udstedt et privilegiebrev til borgerne i tre
danske byer: København, Malmø og Helsingør på handelen på Island. Det blev
pålagt de priviligerede købmænd at sejle til et vist antal islandske havne,
først 21-22, men fra 1662 25 havne. I 1684 blev det fastlagt, hvilke områder der
skulle høre under hvilken havn. I 1703 boede de fleste indbyggere (ca. 11.000) i
Eyrarbakki-området på sydlandet, mens Holmens havn (Reykjavík) havde 4.000
indbyggere og Akureyri på Nordlandet havde 3.400 indbyggere. Endnu var der dog
ikke tale om nogen nævneværdige bydannelser, ej heller i Reykjavík.

Først da Landfoged Skúli Magnússon med 12 indfødte islandske embedsmænd stiftede
et selskab, som skulle drive fabriksvirksomhed på Island, skete der noget.
Takket være støtte fra J.H.E. Bernstorff som leder af Gehejmekonseillet i
København fik initiativet støtte, og i årene 1751-1758 blev der udstedt 16
kongelige resolutioner vedrørende de islandske fabrikker. Den egentlige
fabriksvirksomhed fik gården Reykjavík, der var i kongeligt eje, til rådighed.
Sammen med gården Ørfirisey, hvor handelsstedet lå, og en tredje gård samt
61.000 rigsdaler i støtte etableredes fabriksvirksomheden i 1752, de såkaldte
"Indretninger". Den nye fabrik beskæftigede sig i begyndelsen med både
rebslageri, garveri og tekstilvirksomhed (spinderi, væveri og farveri), men
rebslageriet og garveriet stoppede efter 1764, da en brand ødelagde flere af
husene. Senere samme år blev fabriksvirksomheden overdraget til Det almindelige
Handelsselskab, senere blev den overtaget af regeringen, og 1802-1803 blev
virksomheden indstillet. Inden da havde fabrikken imidlertid bevirket dannelsen
af et mindre bysamfund. I 1759 ejede fabrikken 16 huse i Reykjavík. Samme år var
der 55 fabriksarbejdere, 1764-77 var der 70-90 ansatte. På selve gården
Reykjavík og 6 husmandssteder, som hørte under den, boede i 1703 69 personer.
Omkring fabrikken dannedes der ret hurtigt en lille flække i nærheden af
Aðalstræti. I 1780 flyttedes kongens handel i Effersø til Reykjavík, og da
handelen blev frigivet for danske undersåtter, fik Reykjavík købstadrettigheder
i 1786. I 1785 flyttedes Skalholts lærde skole hertil (1805 til Bessastaðir). I
1786 var indbyggertallet i Reykjavík 302 personer i selve byen og de husmands-
og strandsidderpladser, som lå nærmest byen. I 1799 blev det ved en kongelig
rentekammerskrivelse besluttet at flytte Altinget fra Þingvellir til Reykjavík,
men ved forordning af 11. juli 1800 blev Altinget nedlagt, og landsoverretten i
stedet oprettet i Reykjavík.

Til at begynde med gjorde Reykjavík kun ubetydelige fremskridt, 1801 var der 307
indbyggere. Landets højere embedsmænd boede på forskellige landejendomme, men i
begyndelsen af det 19. århundrede begyndte de at tage bopæl i Reykjavík, dog
meget få til at begynde med. Landsoverretten holdt sine møder i Reykjavík, men
overdommerne boede i den første menneskealder på forskellige gårde i omegnen af
Reykjavík. Efter, at Altinget var blevet genoprettet den 8. marts 1843, trådte
det sammen i Reykjavík i 1845, hvor det siden har haft sit sæde. I 1846 blev
latinskolen flyttet til Reykjavík, og dens lærere bosatte sig der. I årene
1836-1862 var Reykjavík den eneste købstad på Island. Den 4. november 1836 gav
stiftamtmanden en "Instrux for Reykjavík Byes Repræsentanter", som i ændret form
blev stadfæstet ved kancellibrev af 16. januar 1838. Ved denne blev oprettet et
bystyre på 4 medlemmer. I 1839 blev der udstedt en "Plakat ang. Oprettelsen af
en Bygnings-Commission i Reykjavík" bestående af 6 mand: byfogden,
brandinspektøren, to repræsentanter for bystyret og to repræsentanter udnævnte
af amtmanden. Ved "Anordning ang. den oeconomiske Bestyrelse for Kjøbstaden
Reykjavík" af 27. november 1846 blev byen udskilt fra Seltjarnarnes kommune.
Byfogden og bystyret kom nu direkte under amtmanden og kancelliet. Der blev
oprettet en fattigkommission på 5 medlemmer: byfogden, domkirkepræsten og 3
medlemmer, hvoraf mindst 1 fra bystyret og en strandsidder. Bystyret blev
udvidet til 6 mand. I 1860 var der 12 handelshuse i Reykjavík, og bystyret
domineredes af 4 købmænd.

Efterhånden begyndte byen at vokse hurtigere, men om store fremskridt blev der
dog først tale i det sidste tiår af det 19. århundrede og navnlig i det 20.
århundrede: i 1840 var der 890 indbyggere i Reykjavík, i 1860 1.444 indbyggere,
i 1870 2.024 indbyggere, i 1880 2.567 indbyggere, i 1890 3.886 indbyggere, i
1901: 6.682 indbyggere, i 1910 11.535 indbyggere, i 1920 17.420 indbyggere, i
1923 20.148 indbyggere. I 1910 var der 1.132 våningshuse (boliger) i Reykjavík,
i 1920 1.459. I disse ti år voksede husenes antal med 29 %, mens indbyggernes
antal voksede med 50 %. Dette forårsagede stor bolignød.

Det var i tiden mellem 1900 og frem til afslutningen af 1. verdenskrig, at
Reykjavík for alvor manifesterede sig som Islands hovedstad. I 1899 fandtes 41
købmandsforretninger i byen, deraf 38 islandske og 3 udenlandske (ejeren bosat i
Danmark eller udlandet), i 1907 93 købmandsforretninger, deraf 87 indenlandske,
i 1919 262 købmandsforretninger, hvoraf kun 3 udenlandske. I 1899 indførtes
varer for 1.969.500 Kr til Reykjavík og udførtes varer for 1.067.500 kr. I 1907
var Reykjavíks indførsel steget til 6.916.000 Kr, men udførslen til kun
2.701.000 kr. En trediedel af hele Islands handel gik da gennem Reykjavík, men
udførslen var også forholdsvis større fra landets øvrige handelsbyer. I 1919
indførtes varer for 47.456.000 kr. til Reykjavík, og udførslen steg samme år til
54.023.000 Kr. Hele Islands ind- og udførsel steg dette år til 137½ mio. Kr,
hvoraf henved 101½ mio. kr. gik gennem Reykjavík.

I Reykjavík blev Islands øverste regeringsmyndigheder samlede. Her fik
Ministeriet for Island og Islands Højesteret sit sæde, og Altinget samledes her
hvert år. Her boede biskoppen, landfysikus (læge) og landets højeste embedsmænd.
Reykjavík var også et centrum for landets skolevæsen: der fandtes universitet,
latinskole, almueskole, kvindeskole, lærerskole, navigationsskole, handelsskole,
håndværkerskole o.s.v. I årene 1904-15 oprettedes teknisk skole, handelsskole,
seminarium, maskinistskole, universitetets juridiske og filosofiske fakulteter.
Reykjavík var også blevet midtpunktet for Islands videnskabelige og litterære
liv, boghandel og bogtrykning, og her udkom de fleste aviser og tidsskrifter. Af
selskaber i Reykjavík, der virkede til fremme af videnskabelige, litterære og
almennyttige formål, kan nævnes: Det islandske litterære Selskab,
Bibelselskabet, Islands Landhusholdningsselskab, Folkevennernes Selskab,
Islandsk Oldsagsselskab, Islandsk naturhistorisk Forening,
Thorvaldsens-Foreningen, Studenterforeningen, Haandværkerforeningen,
Goodtemplarforeningen, Kvindeforeningen, Islands Fiskeriforening foruden mange
andre.

I årene 1913—17 blev der bygget en havn. Dennes udstrækning på bysiden var ca. 1
km; dens vandareal ca. 462.000 m2, og det uddybede areal ca. 143.000 m2;
tidligere havde der kun været en red. Reykjavík fik et gasværk i 1910, et
vandværk og elektrisk belysning i 1921.

I indenrigshandelen var Reykjavík blevet handelscentrum for hele det sydlandske
lavland.

Allerede i 1927 fik Reykjavík en byplan, som modsvarede datidens byplanidealer.
Store dele af byen blev udlagt til karrébebyggelse med forholdsvis regelret og
overskueligt gadenet. Hele byen, herunder forholdsvis store villakvarterer, en
bypark, hospitaler og andre offentlige institutioner, blev omgivet af en ny
ringgade, der udgjorde en klar afgrænsning af byen. Nyklassicisme blev i
1930-erne afløst af funktionalisme, men 1927-planen fik sat et tydeligt præg på
gadenettet.

Om morgenen den 10. maj 1940, efter at Danmark var blevet besat af Nazityskland
den 9. april samme år, ankom 4 britiske krigsskibe til Reykjavíks havn. I løbet
af et par timer var De Allieredes besættelse af Reykjavík gennemført. Der var
ingen væbnet modstand, tværtimod hjalp taxi- og lastbilchauffører
invasionsstyrken, som ikke havde nogen køretøjer med sig. Den islandske regering
var flere gange blevet spurgt af den britiske regering, om man var rede til at
tillade en okkupation af øen, men den besvarede dem med, at det ville være i
strid med det neutralitetsprincip, som den danske regering havde haft indtil
tyskernes okkupation. Danmark og Island havde da endnu formelt fælles
udenrigspolitik, som det eneste fælles ud over kongen. Under resten af
krigsårene byggede britiske og amerikanske soldater baser i Reykjavík. Antallet
af udenlandske soldater i byen blev til sidst omtrent så stort som byens lokale
befolkning.

Okkupationen fik positive økonomiske virkninger på byen. Arbejdsløsheden fra
depressionsårene forsvandt, og byggeindustrien fik et opsving. Briterne byggede
Reykjavik flyveplads, som fortsat er i brug til indenrigsflyvning, og
amerikanerne byggede Keflaviks flyveplads, som er Islands vigtigste
internationale flyveplads. I 1944 udråbtes republikken Island og en folkevalgt
præsident afløste kongen og rigsforstanderen, som havde virket i krigsårene i
stedet for den danske regering, efter som øen havde været afskåret fra Danmark.
Præsidentens kontor blev placeret i Reykjavik.

I 1960, da motoriseringen begyndte at blive mærkbar i det centrale byområde,
besluttede Reykjavíks bystyre at igangsætte en ny planlægning af byens
fremtidige udvikling på grundlag af grundige forundersøgelser. Reykjavíks
beliggenhed på en halvø, som da næsten var udbygget - ikke mindst på grund af
lufthavnens nærhed og store arealkrav - gjorde, at byudviklingen blev planlagt
ind i landet, og byens tyngdepunkt forskudt mod øst. I 1965 vedtoges en
generalplan (kommuneplan) af bystyret, i samarbejde med 7 nabokommuner, hvori
der blev taget hensyn til er moderne trafiknet og en varierende bebyggelse,
herunder store parker. Byen blev præget af, at der ikke var behov for
oliefyring.

På trods af placeringen i det nordlige Atlanterhav er Reykjavík meget varmere
end de fleste andre steder beliggende ved lignende breddegrader. De
gennemsnitlige vintertemperaturer er ikke lavere end for New York City med
temperaturer i januar liggende mellem +2 C° og -3 C°, men temperaturerne går
sjældent under -15 C° om vinteren. Dette skyldes, at det islandske kystvejr om
vinteren modereres af det varme vand fra Golfstrømmen. Somrene er kølige med
temperaturer svingende mellem 8 og 13 C° og overstiger sjældent 20 C°. Reykjavík
er ikke en særlig våd by, men ikke desto mindre er der i gennemsnit 213 dage om
året med målbar nedbør. Foråret er normalt den mest solrige årstid.
Solskinstimer ligger omkring 1300 om året, hvilket er sammenligneligt med andre
steder i Norden og Nordøsteuropa. Den højeste registrerede temperatur blev
registreret den 30. juli 2008 til 25,7 C°, mens den laveste var -24,5 C°,
registreret den 21. januar 1918 Steder i verden der har lignende klima er:
Thorshavn, Færøerne; Unalaska, Alaska; Ushuaia, Argentina; Stanley,
Falklandsøerne.

Hallgrímskirkja er med sit 75 m høje særprægede tårn - eller var i hvert fald
indtil Harpas åbning i 2011 - Reykjavíks vartegn. Kirken er med sine 1200
siddepladser Islands største kirke. Den stod færdig i 1986 og tog næsten 40 år
at fuldføre. I december 1992 blev det store koncertorgel indviet, bygget af
Johannes Klais Orgelbyggeri i Bonn. Kirkens stil forbinder den islandske naturs
fjelde, gletsjere, gejsere og de store vidder med arkitekturen.

Koncerthuset og konferencecentret Harpa ligger direkte ved havnen. Det blev
åbnet den 20. august 2011 under kulturnatten i Reykjavík. På et areal på 28.000
m² findes der bl.a. en koncertsal med 1.600 pladser. Arkitekterne var Henning
Larsen og gruppen Batteríið, glasfacaderne er skabt af Ólafur Elíasson. 2013 fik
Harpa EUs Mies-van-der-Rohe-pris.

I Reykjavik findes et museum kaldet Kjarvalsstaðir, hvor bl.a. kunstværker af
Jóhannes Sveinsson Kjarval er udstillet.

Den vigtigste færdselsåre øst–vest er den lange gågade, som starter som
Austurstræti på Ingolfstorg lige ved Austurvöllur. Længere østover skifter den
navn, først til Bankastræti og så til Laugavegur. Langs disse gader finder man
byens største koncentration af barer, restauranter og cafeer.

Bydelen Háaleiti øst for centrum er efterhånden blevet et alternativt og mere
moderne forretningscentrum i Reykjavik. Hovedtrækplasteret er det store
shoppingcenter Kringlan med sine 130 butikker, restauranter, kino, vinudsalg og
Hard Rock Café.

Befolkningstallet i Reykjavík pr. 1. december 2007 var 117.721 indbyggere, heraf
58.762 mænd og 58.959 kvinder.

Hovedstaden Reykjavík omfatter selve byen og forstæderne (Höfuðborgarsvæðið)
hvor der ialt boede 196.161 indbyggere. I området rundt om byen ligger der 7
kommuner:

Island har forholdsvis høj grad af bilejerskab: 522 biler pr 1.000 indbyggere.,
Byen oplever dog ikke nogen trafik- eller parkeringsproblemer takket være sit
moderne vejnet, der blandt andet omfatter en ringvej.

Busselskabet i Reykjavik bærer navnet Strætó bs og driver busforbindelser i hele
regionen.

Der er ingen jernbaner i Reykjavik eller på Island. Men der er foreslået en
jernbaneforbindelse Keflavik-Reykjavik Airport Link der skal gå mellem Keflavik
International Airport og Reykjavik Centrum.

Icelandair driver flyforbindelser til Europa og Nordamerika, deriblandt Kastrup
lufthavn i Danmark, Bergen, Oslo-Gardermoen, Stavanger og Trondheim i Norge.

Takket være sin beliggenhed har byen ikke brug for oliefyring til opvarmning
eller energiproduktion. Vulkansk aktivitet giver Reykjavík mulighed for at få
opfyldt sine behov i kraft af jordvarmeanlæg, der forsyner både hjemmet og
industriområder. I 2008 blev naturligt varmt vand brugt til at opvarme ca. 90%
af alle bygninger i Island. Af den samlede årlige udnyttelse af geotermisk
energi på 39 PJ (1015 joule), tegnede rumopvarmning sig for 48%.

Det meste af fjernvarmen i Island kommer fra de 3 vigtigste geotermiske
kraftvarmeværker:



https://da.wikipedia.org/wiki/Kuwait

Kuwait (arabisk: دولة الكويت; Dawlat al-Kuwait, officielt Staten Kuwait - i
ældre danske kilder også benævnt Koweit) er et land i Mellemøsten, der ligger
ved den Persiske Bugt mellem Irak og Saudi-Arabien. Udover ørken er der enorme
olieressourcer i landet.

Kuwait befinder sig i nordøsthjørnet af Den arabiske halvø og er arealmæssigt et
af de mindste lande i verden. Landet ligger mellem breddegraderne 28° og 31° N,
og længdegraderne 46° og 49° Ø. Den flade arabiske ørken dækker størstedelen af
Kuwait. Landet ligger generelt lavt, med det højeste punkt 306 meter over havet.
Landet har ni øer, af disse er kun Failakaøen beboet. Med et areal på 860 km² er
Bubiyanøen den største ø i Kuwait og er forbundet med resten af landet med en
2.380 m lang bro. Landområdet er dyrkbart og spredt vegetation findes langs den
499 km lange kystlinje. Kuwait by ligger i Kuwaitbugten, en naturlig
dybvandshavn.

Kuwait har nogen af verdens rigeste oliefelter, Burganfeltet har en total kendt
kapacitet på omkring 70 milliarder fad olie. Gennem Kuwaits oliebrande i 1991
blev der dannet mere end 500 oliesøer, som dækkede et samlet areal på omkring
35,7 km². Den følgende jordforurening fra olien og soden har gjort de østlige og
sydøstlige områder af Kuwait ubeboelige. Sand og forurening efter
olieudvindingen har givet store dele af Kuwaitørkenen en semi-asfalt overflade.
Oliesølet under Golfkrigen havde også effekt på Kuwaits marine ressourcer.

Forårssæsonen i marts er varm og mild med tordenstorme ind imellem. De
almindelige vinde fra nordvest er kolde om vinteren og foråret, og varme om
sommeren. Vinde fra sydøst, sædvanligvis varme og fugtige, dukker op mellem juli
og oktober, varme og tørre vinde fra syd dukker op om foråret og tidlig
sommeren. Shamal, en nordvestlig vind, som er normal i juni og juli, forårsager
dramatiske sandstorme.

I Kuwait er der, udover den oprindelige befolkning som udgør 45 % af
befolkningen, en del indvandrere. De kommer dertil på grund af olieindustrien.
Indvandrerne kommer hovedsageligt fra Saudi-Arabien, Indien, Iran og Pakistan.
Befolkningstætheden er stor, da det er svært at bo inde i ørkenen. Indvandrerne
har svært ved at blive kuwaitiske, fordi kravene til statsborgerskab er skrappe.
Derfor er 1,3 millioner fastboende mennesker i landet ikke af kuwaitisk
statsborgerskab.

Omkring 80% af Kuwaits befolkning er arabere; de ikke-kuwaitiske arabere består
af en stor gruppe egyptere og statsløse arabere, lokalt kaldet Bidoon. Andre
store grupper af gæstearbejdere er indere, bangladesher, pakistanere og
filippinere. Kuwait havde tidligere en stor palæstinensisk befolkning, men de
fleste af dem blev udviste efter Yassir Arafats støtte til Irak under Iraks
besættelse af Kuwait.

Islam er statsreligion i landet og den tro, som næsten samtlige kuwaitiske
medborgere bekender sig til, 60-70% er sunnimuslimer. På grund af de kølige
relationer med det nærliggende Iran, forekommer der social stigmatisering og
diskriminering mod den shiamuslimske minoritet.

Det store antal af gæstearbejdere i landet har resulteret i betydelige religiøse
minoriteter, hvoraf omkring 600.000 hinduer, 450.000 kristne, 100.000 buddhister
og 10.000 sikher. Religionsfriheden er begrænset: kristne, som tilhører samfund
anerkendte af regeringen, tillades at forvalte egne gudstjenstesteder, en ret
som ikke tilerkendes medlemmer af de ikke-abrahamitiske religioner, selv om
disse i praksis kan udøve deres religion privat forudsat, at ordensregler og
forbudet mod proselytisme iagttages.

Det område, som udgør det nuværende Kuwait, har gennem tiderne været en del af
flere stormagter: kalifatet i Bagdad, Det mongolske rige og fra 1600-tallet Det
Osmanniske Rige, som inkorporerede kystområdet i Basra-provinsen.

Kuwait har i ældre tider været beboet af flere stammer, som drev handel i
forbindelse med søvejen til og fra Indien. Portugisiske søfarere og købmænd, som
fulgte Vasco da Gama i 1400-tallet, var de første europæere, som slog sig ned i
Kuwait. De første egentlige indbyggere var imidlertid arabiske nomader, som kom
300 år senere og oprettede byen Kuwait, som blev centrum for handelen i Den
Persiske Bugt. Allerede i 1700-tallet ernærede befolkningen sig tillige ved at
sælge de perler, som man hentede op af Den Persiske Bugt. Perledykkerne
udkonkurreredes imidlertid i 1930'erne af den japanske perledyrkning, som da
stærkt udvikledes, hvilket gjorde, at Kuwaits økonomi svækkedes. Genom sin
naturlige adgang til petroleum, som blev fundet i 1930-erne, er Kuwait
imidlertid efter 2. verdenskrig blevet et af de rigeste lande på den Arabiske
halvø.

I 1756 blev Kuwait samlet under Al-sabah-slægten. Under den arabiske sheik Sabah
1. bin Jaber blev Kuwait fra 1700-tallet i praksis selvstyrende. Endnu i dag
kommer Kuwaits herskere fra huset Sabah, ætlinger til Sabah bin Jaber.

Da osmannerne truede med at skærpe kontrollen over området i 1899 og også
tyskerne viste interesser for området, vendte Kuwait sig til Storbritannien for
at få støtte og forvandledes der efter i 1914 til et protektorat med høj grad af
indre selvstyre frem til den fulde selvstændighed den 19. juni 1961.
Selvstændigheden blev bestridt af Irak, som hævdede, at landet tilhørte Irak og
truede med invasion, men med britisk støtte kunne dette den gang afværges.

Efter at have været allieret med Irak under Iran–Irak-krigen til krigens
slutning i 1988 (i stor udstrækning på grund af et ønske om irakisk beskyttelse
mod det shiitiske Iran), blev Kuwait invaderet af Irak i august 1990, og en
irakisk guvernør blev indsat. Besættelsen varede i 7 måneder. En af USA ledet
FN-alliance indledte den 23. februar 1991 et modangreb og drev de irakiske
tropper ud af Kuwait igen i februar 1991 efter blot 4 dages kampe, hvor efter
emiren blev genindsat. Denne krig kaldes ofte for Golfkrigen eller
Kuwait-krigen.

I 2003 var Kuwait igen udgangspunkt for en massiv militær kampagne, da tusindvis
af soldater mobiliserede ved den irakiske grænse forud for den USA-ledede
invasion af Irak (Irak-krigen). Flybasen Ahmed Al Jaber Air Base var central i
denne sammenhæng.

Kuwait har mange år haft en emir som statsoverhoved indtil 2006, hvor
parlamentet gik over til at udvælge statshovedet. Emiren har sammen med
parlamentet den lovgivende magt. Emiren udpeger en statsminister (alle er hidtil
kommet fra den regerende slægt). Parlamentet (Majlis al-Umma) består af 50
medlemmer, som vælges i valg hvert fjerde år. På grund af konflikter mellem
emiren og parlamentet er det sidst nævnte i flere tilfælde blevet opløst, hvorpå
emiren har styret ved hjælp af dekreter, således i december 2011. Både
Forfatningsdomstolen og emiren har ret til at opløse parlamentet.

Efter som kuwaitiskt medborgerskab er meget begrænset, er det en minoritet af
landets indbyggere, som har mulighed for at stemme ved valg. Andelen fordobledes
dog, da Kuwait indførte kvindelig stemmeret i 2005. Siden 2009 har det været
muligt for kuwaitiske kvinder at ansøge om pas uden sin mands underskrift.

Ingen politiske partier er tilladt, men man kan godt stille op alene. Kuwait er
det GCC-land, hvor man har bedst mulighed for at få politisk indflydelse.

Kuwaits emirfamilie har været under stærkt pres fra USA til at afgive dele af
magten efter, at Saddam Hussein blev afsat i 2003.

Emiren af Kuwait, sheik Jaber al-Ahmad al-Sabah, døde 15. januar 2006 efter
nogen tids sygdom. Sheik Jaber havde været emir i Kuwait siden 1977, efter først
at have været finansminister og der efter statsminister i landet. Han var den
13. emir i et 245 år gammelt dynasti, som har ledet Kuwait.

Den aldrende emir Sheikh Saad al-Abdullah al-Sabah sagde den 23. januar 2006, at
han ville trække sig til fordel for statsminister Sheikh Sabah al-Ahmad
al-Sabah.

Kuwaits økonomi og eksistens som land er baseret på olie. Landet menes at have
10% af verdens oliereserver liggende i undergrunden. Det har givet landet store
rigdomme. Det er også nødvendigt, da næsten alle levnedsmidler importeres på nær
fisk. Mulighederne for at drive jordbrug er praktisk talt fraværende.

90% af landets eksportindtægter stammer fra oliesektoren, mens den udgør 70% af
statens indtægter. De investeringer, der er gjort, har især været med henblik på
at finde endnu uudnyttede olieforekomster, blandt andet i landets nordlige dele.



https://da.wikipedia.org/wiki/Esbjerg

Koordinater: 55°28′15″N 8°27′5″E﻿ / ﻿55.47083°N 8.45139°Ø﻿ / 55.47083; 8.45139
Esbjerg er Danmarks femtestørste by med 72.151 indbyggere (2016) og er
beliggende i Sydvestjylland. Den er desuden hovedby for Esbjerg kommune og det
vestlige Jyllands største byområde med direkte forbindelse til Kolding og Odense
via motorvej E20 og jernbane.

Havnen er drivkraften i Esbjerg, og de mange offshore-aktiviteter udgør den
største faktor. Desuden fungerer Esbjerg Havn som færgehavn og som
udskibningshavn for leverancerne til Horns Rev Havmøllepark. Byen har engang
været Danmarks største fiskerihavn, men det hører efterhånden en svunden tid
til.

Esbjerg er inden for sport især kendt for sin traditionsrige fodboldklub EfB og
Ishockeyklub Esbjerg Energy, der spiller deres hjemmekampe på Blue Water Arena
og i Granly Hockey Arena.

Indenfor kultur er Esbjerg hjemsted for Esbjerg Rock Festival, som er blevet
arrangeret hvert år siden 1991 i Vognsbølparken.

Esbjerg er opstået omkring den havn, som staten fra 1868 byggede som erstatning
for havnen i Altona, der havde været det danske monarkis vigtigste nordsøhavn,
men som var gået tabt i forbindelse med hertugdømmernes afståelse i 1864 ved
afslutningen på 2. Slesvigske Krig. Før denne tid var området en øde og forladt
egn. Man havde også set på Hjerting som en mulig ny havn.

Esbjerg havde i 1801 20 indbyggere, i 1840 13 indbyggere, i 1860 30 indbyggere,
i 1870 460 indbyggere, i 1880 1.529 indbyggere.

I 1874 fik man jernbaneforbindelse til Fredericia og Varde, hvilket hurtigt fik
byen til at udvikle sig. Allerede fire år tidligere havde man fået sin første
byplan, der skulle sørge for, at den hastige vækst blev styret nogenlunde. I
1899 fik byen status af købstad. To år før var et af Esbjergs større vartegn,
Vandtårnet, blevet bygget efter tysk forbillede. I 1994-1995 var byen ramme om
Ri-Bus konflikten.

I området i og omkring Esbjerg ligger flere naturområder. Vadehavet går helt fra
Esbjerg til det nordlige Holland. Derudover er der Fuglesøen ved Sneum Sluse og
Marbæk-området.

I 1899, hvor Esbjerg var blevet købstad, fik byen sin første borgmester, Jørgen
Lyngbye, der, som tiden dikterede, var valgt ud af fire ansøgere af Christian
9.. Inden da hørte administrationen ind under Jerne-Skads Sogneråd. Her blev den
første repræsentant fra Esbjerg valgt ind i 1871. Som følge af Esbjergs store
vækst fik byen dog sit eget sogneråd i 1894 og fik status som sognekommune.
Jørgen Lyngbye var dog ikke fra Esbjerg med fra Frederiksberg og blev da også
borgmester i Helsingør efter endt embede i Esbjerg. Lyngbye var desuden uden for
partierne. Efter ham fulgte Knud Holch, der er byens hidtil eneste konservative
borgmester. Efterfølgende blev borgmestrene valgt ved afstemning, og byen har
været ledet af skiftevis socialdemokratiske og venstre-borgmestre. I perioden
fra 1929 til 1993 sad socialdemokraterne på borgmesterposten på nær fem år i
1950'erne med Hans Nissen på posten. Den socialdemokratiske æra blev afløst af
Johnny Søtrup, der har været borgmester siden 1994.

Esbjerg byvåben daterer sig til 1903, hvor det erstattede det uofficielle våben,
der var blevet tegnet før byen blev købstad. Det gamle byvåben fra 1892 kan
stadig ses ved Esbjerg gamle Ting- og Arresthus. Det nuværende byvåben, som også
er Esbjerg ny kommunes våben er et lindetræ og to ankre i sølv på en blå
baggrund. Lindetræet skulle symbolisere Esbjergs første lindetræ. Våbnet blev
lavet i forbindelse med åbningen af Esbjerg banegård i 1904.

Esbjerg har siden 1948 haft venskabsbyer, men aftalerne har ændret sig drastisk
siden Kommunalreformen 2007, hvor mange af ovenstående aftaler er ophørt og
venskabsbyengagementet ligger i storkommunen.

Om noget er byen Esbjerg knyttet til Esbjerg Havn, der er årsagen til, at byen
gik fra at være ingenting i 1868 til at være Danmarks femtestørste i dag.
Fiskeriet har tidligere haft en meget stor betydning for havnen og byen, men de
senere år har havnearealerne skiftet funktion fra losning af fisk til lastning
af dele til offshore-aktiviteter. Vindmøllerne fylder i den sammenhæng rigtigt
meget. Omkring havnen findes også faciliteterne for blandt andet Maersk Olie og
Gas, samt en række andre offshore-virksomheder, der understøtter olie- og
gasproduktionen i Nordsøen.

Med havnen som drivende faktor er der i Esbjerg-området ca. 11.000
arbejdspladser inden for olie og gas og ca. 2.500 inden for alt lige fra design
til installation og service af havvindmølleparker. Så alle aspekter af de
største energiformer på havet er dækket ind af virksomheder i Esbjerg-området.
Byen har over 1.000 rådgivende ingeniører med speciale i energi, og på
uddannelsesområdet vokser antallet af bachelor- og kandidatuddannelser med fokus
på både fossile og vedvarende energiformer.

Flere store virksomheder som Hjem-Is og Danish Crown har lukket deres
aktiviteter i byen de seneste år, og ligeledes har Vestfrost flyttet sin
produktion. Af andre store virksomheder kan følgende nævnes:

Fra Esbjerg Station går både InterCityLyn og InterCitytog til København og
Københavns Lufthavn. Der går også regionaltog til Aarhus og Vejle. Forbindelse
med Arriva til Nibøl, Skjern og med Vestbanen til Nørre Nebel.

Fra Esbjerg sejlede DFDS-færger til Harwich (Parkeston Quay) i England, som
sejlede med et moderne ro-pax skib med plads til mere end 600 passagerer. Denne
rute ophørte pr.30/9-2014.

Der går også mindre skibe til den nærliggende ø i Vadehavet, Fanø. Man kan
desuden komme på havnerundfart eller opleve sæler på nærmeste hold med
udflugtsbåde.

Esbjerg har en række museer heriblandt Esbjerg Fiskeri- og Søfartsmuseum,
Esbjerg Kunstmuseum, Esbjerg Museum, Bogtrykmuseet, Esbjerg Byhistoriske Arkiv,
Historisk Samling fra Besættelsestiden og Esbjerg Spejdermuseum.

Motorfyrskib nr. 1 er et fyrskib bygget i 1914, som var i brug helt frem til
1988 og er i dag åbent for turister.

På Natur- og kulturformidlingscentret Myrthuegård formidles naturen ved Varde
Ådal og fugle i Vadehavsområdet.

Byen er særlig berømt for skulpturen Mennesket ved Havet, der er skabt af Svend
Wiig Hansen, men også lysskulpturen Stjernedrys er nævneværdig.

Esbjerg har et rigt musikliv, og på de to store spillesteder Musikhuset Esbjerg
og Tobakken bliver der afholdt koncerter med både danske og internationale
navne. I forbindelse med Esbjerg Festuge bliver der afholdt koncerter på Torvet,
og en anden årlig tilbagevendende kulturbegivenhed er Esbjerg Rock Festival, der
er blevet afholdt siden 1991. Byen huser den ene afdeling af Syddansk
Musikkonservatorium samt Esbjerg Ensemble, der spiller klassisk kammermusik.

Derudover findes cirkus-teater og kulturhuset Fugl Føniks, Esbjerg Børne- og
Ungdomsteater og Ungdomskulturhuset Konfus.

Fodboldklubben Esbjerg forenede Boldklubber spiller pr. 2016 i Superligaen.
Hjemmekampene spilles på Blue Water Arena. Desuden har EfB Ishockey (nu
videreført i Esbjerg Energy) også stor succes, og har således vundet
Superisligaen adskillige gange. De spiller på Granly Hockey Arena.

Esbjergs største idrætsklub er Esbjerg Svømmeklub, der med mere end 1500
medlemmer har formået at gøre sig bemærket. Klubben har stolte traditioner og
har bl.a. fosteret verdensmesteren Jacob Carstensen og den 5-dobbelte
OL-deltager Mette Jacobsen. Klubben har siden 1996 haft gode faciliteter i form
af Svømmestadion Danmark.

I 2016 åbnede GAME StreetMekka en afdeling i Esbjerg med faciliteter til
forskellige former for gadeidræt og gadekultur.

Esbjerg blev i 1997 kåret som "Årets By", fordi der hersker et unikt samarbejde
mellem private og offentlige virksomheder, som blandt andet resulterede i
opførelsen af Musikhuset, Svend Wiig Hansens statue "Mennesket ved havet" og
ombygningen fra elværk til musikkonservatorium.

Esbjerg blev kåret som "Årets By" i 2006 på grund af "byens samlede arbejde med
unge talenter inden for idræt, musik og billedkunst". Særligt nævneværdigt er
projektet med eliteidrætsklasserne på Vestervangskolen. Projektet går i al sin
enkelthed ud på, at eliteidræts udøvere på 7.-10. klassetrin får mulighed for at
kombinere eliteidræt og skolegang på en forsvarlig måde.



https://da.wikipedia.org/wiki/David_Cameron

David William Donald Cameron (født 9. oktober 1966 i London) er Storbritanniens
tidligere premierminister og formand for det Konservative Parti. Han er valgt
til det britiske Underhus i valgkredsen Witney.

I 1997 stillede han op til valg til Underhuset i valgkredsen i Stafford, men
blev ikke valgt. Ved næste valg i 2001 blev han valgt som medlem af Underhuset i
valgkredsen Witney i Oxfordshire. Han steg hurtig i graderne inden for Det
Konservative Parti, og i 2005 blev han udpeget som ansvarlig for den politiske
koordinering under valgkampen i 2005. Ved parlamentsvalget tabte de konservative
til Labour, hvilket førte til partiformand Michael Howards afgang. Ved det
efterfølgende valg til formandsposten senere i 2005 blev Cameron valgt til
partiformand.

Ved Storbritanniens parlamentsvalg den 6. maj 2010 vandt de konservative 306
pladser i Underhuset og blev derved det største parti uden dog at opnå absolut
flertal. Efter fem dages forhandlinger kunne Cameron danne en koalitionsregering
med Liberal Democrats. Cameron blev leder af den første britiske
koalitionsregering siden 2. verdenskrig og den da 43-årige Cameron blev den
yngste premierminister i Storbritannien siden Robert Jenkinson, 2. Jarl af
Liverpool 198 år tidligere.

Ved valget i 2015 opnåede Det Konservative Parti absolut flertal og David
Cameron kunne beholde posten som premierminister, denne gang uden at behøve at
danne en koalition.

Efter folkeafstemningen om Storbritanniens EU-medlemskab 2016, hvor der blev
flertal for at Storbritannien skulle forlade EU, meddelte Cameron, der gik ind
for fortsat medlemskab, at han ville gå af som premierminister.

Cameron er opvokset i Pearsemore i nærheden af Newbury i Berkshire. Hans
forældre er økonom Ian Donald Cameron og Mary Fleur Mount, datter af sir William
Malcolm Mount, 2. baronet. Hans far er født på Blairmore House i nærheden af
Huntly i Skotland, bygget af Camerons farfar. Camerons fader var direktør for
John D Wood.

Camerons morfar, Alex Geddes, som havde tjent en formue på korn i Chicago,
vendte tilbage til Skotland i 1880'erne. David Camerons familie er fra
Inverness-området i det skotske højland.

David Camerons oldefar, Arthur Francis Levita (sir Cecil Levitas bror), ledede
børsmæglerfirmaet Panmure Gordon. Hans tipoldefar, Sir Ewen Cameron, formand for
Hong Kong og Shanghai Banken, spillede en vigtig rolle i forhandlinger med den
japanske bankier og senere premierminister Takahashi Korekiyo om salget af
krigsobligationer under den Russisk-japanske krig. Han ledede også Rådet for
Foreign Bondholders og Committee for Chinese Bondholders, som blev oprettet i
november 1935 af direktøren for Bank of England, Montagu Norman. Hans farfar,
Ewen Donald, og far, Ian Donald, arbejdede for Panmure Gordon.

David Cameron stammer i direkte linje fra prins William Henry (senere kong
Vilhelm 4. af Storbritannien) og hans samleverske gennem 20 år, Dorothy Jordan.

Fra syvårsalderen gik Cameron på Heatherdown Preparatory School i Winkfield i
Berkshire. Skolen lukkede i begyndelsen af 1980'ere. Som trettenårig begyndte
han på kostskolen Eton College.

Cameron læste derefter filosofi, politik og økonomi på Oxford Universitet,
hvorfra han fik afgangseksamen med first class honours. Han var medlem af
Conservative Research Department og rådgiver for finansminister Norman Lamont og
partiformand Michael Howard. Han var direktør i firmaet Carlton Communications i
syv år.



https://da.wikipedia.org/wiki/Sia_Furler

Sia Kate Isobelle Furler, primært kendt under sit kunsternavn Sia, er en
sangerinde fra Adelaide, Australien. Sia har haft succes med sange som "Breathe
Me" (2007), "Chandelier" (2014), "Elastic Heart" (2015) "Big Girls Cry" (2015)
(cheap thrills) fra albummet this is acting i 2016.

Sia fik sit første store gennembrud i 2011, hvor hun sang vokaler til David
Guettas kæmpehit "Titanium". Sangen er desuden skrevet af Sia selv, dog i
samarbejde med Giorgio Tuinfort og Afrojack

Sia har været nomineret til fire grammy awards og har tidligere haft stor succes
med andre sange som "Soon Will Be Found" og "Buttons". Hun har desuden skrevet
nogen af de største hits til kendte og professionelle sangere, herunder Beyoncé,
Selena Gomez, Lea Michelle, Rita Ora samt Rihanna. Disse hits er bl.a. "Come and
Get It", "Pretty Hurts", "Radioactive" og "Diamonds".

Efter hendes kæmpehits og den medfølgende store berømmelse mærkede hun hurtigt
presset fra offentligheden og sine fans. På baggrund af dette tog hun derfor
beslutningen om, at hun ikke vil vise sit ansigt frem i forbindelse med sine
optrædender for netop at undgå at blive udstillet offentligt. Dette har blandt
andet betydet, at hun i langt de fleste af sine musikvideoer ikke optræder i
egen person, men derimod udtrykker sig på andre måder. Hun har blandt andet
lavet en trilogi til musikvideoerne til tre af sine største hits; "Chandelier"
(2014), "Big Girls Cry" (2014) og "Elastic Heart" (2013). I de to førstnævnte
musikvideoer optræder udelukkende den amerikanske danserinde Maddie Ziegler, og
i "Elastic Heart" har Maddie selskab af Shia LaBeouf. I andre liveoptrædender,
blandt andet på de amerikanske talk-shows ellen og SNL (Saturday Night Live), er
hun maskeret i en sådan grad, at hendes ansigt ikke er genkendeligt.



https://da.wikipedia.org/wiki/Luxembourg

Luxembourg, officielt Storhertugdømmet Luxembourg (letzeburgsk: Groussherzogtum
Lëtzebuerg, fransk: Grand-Duché de Luxembourg, tysk: Großherzogtum Luxemburg),
er en indlandsstat i Vesteuropa. Det grænser til Belgien mod nord og vest,
Tyskland mod øst og Frankrig i syd. Luxembourg har et indbyggertal på
524.853 (2012) og et areal på 2.586 kvadratkilometer, hvilket gør den til en af
de mindste suveræne stater i Europa.

Officielle sprog er i dag Letzeburgsk (et med tysk beslægtet sprog), tysk og
fransk. Indtil 1945 var tysk det eneste officielle sprog, men ved 2.
Verdenskrigs afslutning blev også fransk et officielt sprog. Fra 1984 blev det
lokale sprog, letzeburgsk, et officielt sprog, og der blev nu lavet et officielt
skriftsprog til det, der hidtil var betegnet som en tysk dialekt. I grundskolen
(bh.-6. klasse) tales letzeburgsk og skrives tysk, mens der traditionelt er
mange gymnasieskoler (7.-12. klasse), hvor undervisningen foregår på fransk.

Luxembourg er et konstitutionelt monarki. Den udøvende magt ligger hos
storhertugen og regeringen, den lovgivende magt hos Parlamentet. Et statsråd med
21 medlemmer, sammensat af repræsentanter fra forskellige sektorer af samfundet
og udpeget af storhertugen, fungerer som rådgivende organ. Statsrådets
udtalelser skal indhentes af Parlamentet ved udarbejdelse af lovforslag.

Indtil 1815 var Luxembourg et hertugdømme under skiftende overhøjhed. Ved
Wienerkongressen i 1815 blev det formelt uafhængigt, og det blev et
storhertugdømme under Vilhelm 1. af Nederlandene. De var i personalunion; det
fortsatte til 1890, da Nederlandene fik en kvindelig tronfølger, hvilket ikke
var foreneligt med Luxembourgs grundlov. Her valgtes Adolf 1. af Luxembourg til
storhertug. Under Wienerkongressen blev Luxembourg et konstitutionelt monarki.
Luxembourg var besat af tyske tropper under 1. verdenskrig og 2. verdenskrig.

Første deling fandt sted ved Pyrenæerfreden i 1659. Her fik Frankrig de sydlige
dele af landet.

Anden deling fandt sted på Wienerkongressen i 1815. Her fik den preussiske
Rhinprovins store landområder mod nordøst og mindre områder mod øst, mens
Holland fik mindre områder mod nord. Endelig fik Frankrig et lille område mod
sydvest.

Tredje deling fandt sted i 1839. Her fik Belgien de vestlige to tredjedele af
Luxembourg.

Terrænet er i nord et op til 500 m højt plateauland bestående af devonskifer,
som er dybt nedskåret af floder og dækket af skov. Det tætbefolkede Gutland mod
syd udgør en del af terrasselandet til Lorraine. Der er tempereret
fastlandsklima, og den naturlige plantevækst er løvskov med bøg og eg. Der er
fortrinsvis landbrug i Moseldalen, hvor der dyrkes korn, kirsebær, blommer,
nødder og vin. Luxembourg er økonomisk domineret af metal-, cement- og
gummiindustri samt handel.

Landet er opdelt i tre distrikter (Diekirch, Grevenmacher og Luxembourg) med
tolv kantoner og 116 kommuner. 12 af dem har status af by. Kommunerne er
uafhænige organer, som er underkastet lovpligtig kontrol af den af storhertugen
udnævnte distriktskommisær.

Byen Luxembourg er hovedstad i storhertugdømmet og sæde for regeringen. Byen har
udviklet sig til et af de finansielle centre i Europa: byen har 161 banker,
heraf 48 tyske.

Luxembourg er et velfærdssamfund med udstrakte, forsikringsfinansierede sociale
ydelser. Løn- og pensionsniveauet i Luxembourg er højt, og der er ikke store
sociale forskelle i landet. Levestandarden er blandt de højeste i verden.
Økonomisk vækst i 2006 på 6,2% og inflation på 2,7%. En statsgæld på 6,0% af BNP
(2005), hvoraf praktisk taget ingen til udlandet (EUR 30 mio. i 2005.).
Arbejdsløshed på 4,1% af den erhvervsaktive del af befolkningen.

Finanssektoren er den væsentligste forudsætning for landets velfærd. I nogen
omfang transport- og kommunikationssektoren. Der er et stort importoverskud på
varehandelen, med samhandlen med omverdenen koncentreret på Belgien, Tyskland og
Frankrig. Overskud på betalingsbalance på grund af stort overskud på
tjenesteydelsesbalancen. Luxembourg har en stor variation inden for
finanssektoren, og i mindre grad inden for erhvervslivet som helhed.



https://da.wikipedia.org/wiki/Letland

Republikken Letland (lettisk: Latvijas Republika) er et land i Nordeuropa.
Landet har grænse til Østersøen og er et af de tre baltiske lande sammen med
Estland og Litauen, som er Letlands nabolande mod henholdsvis nord og syd. I øst
grænser landet op til Rusland og Hviderusland.

Letland (lettisk: Latvija) blev først et konkret geografisk område efter
uafhængigheden i 1918. Før den tid var Letland hovedsagelig opdelt i regionerne
Livland, Kurland, Semgallen, Letgallen (Latgale) samt større byer med
privilegerede rettigheder. Regionernes og byernes administrative størrelser har
gennem de forgangne århundreder ændret sig.

Efter den tyske biskop Albert gik i land i 1201 og grundlagde Riga, var områder
der i dag udgør Letland og Estland i det fælles forvaltningsområde Terra Mariae.
Livland oplevede højden af sin historie i perioden fra dets grundlæggelse til
1500-tallet, hvorefter landet blev svækket. Derefter fik Polen-Litauen større
indflydelse. I 1621 blev Livland erobret af den svenske konge Gustav 2. Adolf,
og det blev svensk i 1629. I slutningen af 1600-tallet drev Kurland gruberne på
Eidsvoll og Kongsberg i Norge. Hertugdømmet Kurland forblev selvstændigt, trods
eroberingen af det restende Livland. Efter Slaget ved Poltava i 1709 blev
Livland russisk, og Kurland fulgte efter i 1795.

Den 18. november 1918 erklærede Letland sig selvstændigt (de facto) fra Rusland
og fik sin frihed (de jure) 11. august 1920 efter den Lettiske krig for
uafhængighed. I 1934 gennemførtes diktatur ved Kārlis Ulmanis. Den 17. juni 1940
blev landet okkuperet af sovjetiske styrker og blev en sovjetrepublik som følge
af Molotov-Ribbentrop-pagten. 1941 blev Letland invaderet af nazi-Tyskland og
blev igen invaderet i 1945 af de sovjetiske tropper, der holdt landet besat til
21. august 1991, da landet igen blev selvstændigt.

Letland har et parlament kaldet (Saeima) med 100 medlemmer, som bliver direkte
valgt for en periode på fire år. Letlands præsident vælges af parlamentet for en
periode på fire år. Præsidenten udnævner statsministeren, der udpeger sin
regering, som derefter må vinde et tillidsvotum i parlamentet.

Den 20. september 2003 resulterede en folkeafstemning i 66,9% ja-stemmer for
indtrædelse i EU, og den 1. maj 2004 blev Letland medlem af unionen. Landet har
været NATO-medlem siden den 29. marts 2004.

Store dele af Letland er skovdækket, og landet har over 12.001 små floder og
over 3.000 søer. Lubāns er Letlands største indsø (82 km²). Daugava er den
længste flod. Dens totale længde er 1.020 km, hvoraf 367 km løber i Letland.

Det meste af landet består af frugtbare lavlandssletter med enkelte bakker i den
østlige del af landet. Det højeste punkt er Gaiziņkalns (eller Gaiziņš), som er
312 m.

I nordvest ligger Rigabugten mod Østersøen. Hovedstaden Rīga ligger inderst i
denne bugt ved floden Daugavas udløb. Andre større byer er Daugavpils længere op
langs denne flod og Liepāja på vestkysten.

Det lettiske klima er maritimt og tempereret med kølige somre og moderat kolde,
snerige vintre. Letland er inddelt i 110 novadi (dansk: ~ kommuner) og 9 byer
med særstatus.

Efter selvstændigheden har Letland afskaffet planøkonomien og er overgået til
privat ejerskab af selskaber, banker og jord. Staten har dog beholdt et delvist
ejerskab i enkelte større selskaber. Letland blev medlem af WTO i februar 1999.

Letlands overgangsøkonomi blev hårdt ramt af den russiske krise i 1998, og efter
dette har lettiske myndigheder og selskaber orienteret sig mere mod eksport til
EU-lande, hvilket har mindsket Letlands afhængighed af Rusland. Letland oplevede
i løbet af 2000´erne en imponerende vækst, faktisk en af Europas højeste.
Finanskrisen i 2008 ramte dog Letland så hårdt, at det var på randen af
bankerot, BNP faldt med omtrent 22%. Dette gør Letland til det land i EU der
blev ramt hårdest af krisen målt pr. år i BNP-fald. Lettisk økonomi er dog i
bedring og har i 2011 og 2012 omvendt haft Europas hurtigst voksende BNP, samt
et betydeligt fald i arbejdsløshed. Lettisk eksport har ligeledes oplevet stor
vækst i løbet af 2011 og 2012 som konsekvens af landets kraftigt forbedrede
konkurrenceevne. Letland erstattede efter mange års forberedelse sin hidtidige
valuta, lats, med euroen den 1. januar 2014.

Letterne er de oprindelige indbyggere i Letland. Ca. 62.1% af landets indbyggere
er etniske letter, mens ca. 26.9% er af russisk herkomst, og de udgør dermed den
største minoritet i landet. I nogle byer, for eksempel Daugavpils og Rēzekne, er
russere i majoritet.

Minoriteter fra andre lande som Hviderusland, Ukraine, Polen og Litauen bor også
i Letland. Denne blanding af folkeslag er til dels historisk betinget, da
omkring 20% af Letlands indbyggertal før 2. verdenskrig bestod af forskellige
minoriteter. Den nuværende blanding af folkeslag skyldes for det første den
store decimering af Letlands indbyggertal under 2. verdenskrig og deraf afledte
besættelser, der medførte omkomne som følge af krig og Holocaust, deportation og
likvidering af politisk anderledes tænkende, samt tusindvis af indbyggere på
flugt mod Vesten efterhånden som udgangen af krigen tegnede sig klart for mange.
For det andet medførte tilskyndet indvandring fra resten af Sovjetunionen under
sovjettiden, at andelen af etniske letter i landet reduceredes fra ca. 80% i
1935 til 52% i 1989.

For i dag at være lettisk statsborger, skal man blandt andet kunne tale lettisk.
Denne forordning har ramt de cirka 300.000 ikke-statsborgere i landet. Der er i
øvrigt omkring 700.000 russisktalende i Letland, hvoraf en stor del også taler
lettisk og dermed har kunnet få lettisk statsborgerskab.

Lettisk er et indoeuropæisk sprog tilhørende den østbaltiske sproggruppe. Det
skrives med latinske skrifttegn, men har egne diakritiske tegn, som
hovedsageligt er hentet fra det tjekkiske alfabet. Sproget er nærmest beslægtet
med ẑemaitisk, letgallisk, litauisk og de nu uddøde sprog gammelpreussisk,
preussisk og selisk.

Den 18. februar 2012 blev der afholdt folkeafstemning om, hvorvidt russisk
skulle være landets andet officielle sprog. Forslaget blev nedstemt, da ca. 75%
stemte nej.



https://da.wikipedia.org/wiki/Leonardo_DiCaprio

Leonardo Wilhelm DiCaprio (født 11. november 1974) er en amerikansk skuespiller
og filmproducer. Han har vundet en Oscar for bedste skuespiller i filmen 'The
Revenant'(2016), og har været nomineret til en Golden Globe Award ni gange.
Leonardo har derudover vundet en Golden Globe for bedste skuespiller for sin
præstation i The Aviator (2004) og for bedste skuespil i The Wolf of Wall Street
(2013). Han har også været nomineret af Screen Actors Guild, Satellite Award og
British Academy of Film and Television Arts.

Født og opvokset i Los Angeles, Californien, startede DiCaprio sin karriere ved
at optræde i tv-reklamer og tilbagevendende roller i tv-serier såsom sæbeoperaen
Santa Barbara og komedieserien Growing Pains i begyndelsen af 1990'erne. Han fik
sin filmdebut i den komiske science fiction horror Critters 3 (1991) og modtog
sin første bemærkelsesværdige kritiske anerkendelse for sin præstation i This
Boy's Life (1993). DiCaprio opnåede en bredere berømmelse og anerkendelse for
sine efterfølgende biroller i What's Eating Gilbert Grape (1993) og Marvin's
Room (1996) samt hans førende roller i The Basketball Diaries (1995) og Romeo +
Juliet (1996), før han opnåede international berømmelse i James Camerons
kultfilm Titanic (1997).

Siden 2000'erne har DiCaprio været nomineret til priser for sit arbejde i film
som Catch Me If You Can (2002), Gangs of New York (2002), The Aviator (2004),
Blood Diamond (2006), The Departed (2006), Revolutionary Road (2008), Django
Unchained (2012) og The Great Gatsby (2013). Filmene Shutter Island (2010) og
Inception (2010) er blandt de største kommercielle succeser i hans karriere.
DiCaprio ejer et produktionsselskab ved navn Appian Way Productions, hvis
produktioner omfatter filmene Gardener of Eden (2007) og Orphan (2009).

DiCaprio er ligeledes en engageret miljøforkæmper, hvilket har medført ros fra
miljøorganisationer for hans aktivisme. I november 2010 donerede han en million
dollars til Wildlife Conservation Society ved Ruslands tiger topmøde, hvilket
fik premierminister Vladimir Putin til at beskrive DiCaprio som en "muzhik" (en
"rigtig mand").

DiCaprio blev født i Los Angeles, California, USA, som det eneste barn af
Irmelin (pigenavn Indenbirken) en tidligere sekretær og George DiCaprio, en
underground tegneserieskaber og producent/distributør af tegneseriehæfter . Hans
mor flyttede fra Oer-Erkenschwick, Tyskland, til USA i 1950'erne , mens hans far
er 4. generation amerikaner med italienske og tyske aner . Hans mormor, Yelena
Smirnova, var immigrant fra Rusland .

DiCaprios forældre mødtes mens de gik på samme college og flyttede efterfølgende
til Los Angeles . Leonardo er opkaldt efter den berømte maler Leonardo da Vinci,
da hans gravide mor stod foran et maleri af da Vinci i et museum i Italien, da
DiCaprio første gang sparkede . Hans forældre blev skilt da han var 12 måneder
og han boede for det meste hos sin mor, selvom hans far var meget omkring ham.
DiCaprio gik på Seeds Elementary School. Han var interesseret i baseballkort,
tegneseriehæfter og besøgte ofte museer med sin far. DiCaprio og hans mor boede
flere steder, såsom Echo Park, Los Angeles.

I hans 10 første leveår, boede han på 1874 Hillhurst Avenue, Los Feliz i Los
Angeles (hvilket senere blev lavet om til et lokalt offentligt bibliotek) og
hans mor havde flere forskellige jobs for at kunne forsørge dem . Han
dimitterede fra John Marshall High School, hvilket lå få gader væk og gik
derefter på Los Angeles Center for Enriched Studies i fire år.

DiCaprios karriere begyndte med at han optrådte i flere reklamer og
uddannelsesmæssige film. Han fik sit gennembrud på tv i 1990, da han var på
rollelisten i den kortlivede serie, baseret på en bog, Parenthood. På settet,
mødte han en anden kæmpende barneskuespiller, Tobey Maguire. De to blev hurtigt
venner og lavede en pagt, om at hjælpe hinanden med at få roller i tv og i film.
Efter Parenthood fik DiCaprio småroller i flere shows, inklusiv The New Lassie
og Roseanne, samt et kort visit i sæbeoperaen Santa Barbara, som den unge Mason
Capwell.

Hans debutfilm var i Critters 3, B-grads-horrorfilm, hvilken senere kom direkte
på video. Snart efter, i 1991, blev han en tilbagevendende karakter i ABCs
succes sitcom Growing Pains, som Luke Brower, en hjemløs dreng, der kommer under
Seavers' vinge.

Hans gennembrud var i 1992, da han slog hundredvis af drenge om rollen Toby
Wolff i This Boy's Life, hvor han spillede sammen med Robert De Niro og Ellen
Barkin. Hans optræden som den problemfyldte og misbrugte teenager vakte stor
opmærksomhed og Hollywood opdagede snart DiCaprio. Senere i 1993, medvirkede han
som den udviklingshæmmede bror til Johnny Depp i What's Eating Gilbert Grape.
Hans optræden gav ham både Academy Award og Golden Globe-nomineringer i
kategorien best supporting actor.

1995 var et oplevelsesrigt år for DiCaprio. Det år medvirkede han i 4 film; den
første var The Quick and the Dead, hvor han spillede Gene Hackmans påståede søn,
Fee, sammen med Sharon Stone og Russell Crowe.

Efter The Quick and The Dead, var han med i Total Eclipse, en fiktionspræget
film om det homoseksuelle forhold mellem Paul Verlaine (David Thewlis) og Arthur
Rimbaud. River Phoenix (Joaquin Phoenix' bror) skulle oprindeligt at have
spillet rollen, men gik bort inden optagelserne fik i gang.

Sort-hvidfilmen Don's Plum, enn lavbudgetsfilma med DiCaprio og hans venner
(inklusiv Tobey Maguire) blev filmet mellem 1995 og 1996. Dens udgivelse blev
forhindret af DiCaprio og Maguire, som argumenterede at de aldrig havde
forestillet sig at filmen skulle udgives. Men, filmen havde premiere i Berlin i
2001.

Også i 1995, medvirkede han som Jim Caroll i The Basketball Diaries, en
livshistorie om stoffer og prostitution. Baz Luhrmanns film fra 1996 Romeo +
Juliet, igen med DiCaprio som den mandlige hovedrolle, var en af de første film,
der grundlagde DiCaprios fremtidige stjernestatus, med verdensomspændende
indtægter på $147 millioner . Senere samme år, medvirkede han i Marvin's Room,
hvor han blev genforenet med Robert De Niro og sammen med Meryl Streep og Diane
Keaton.



https://da.wikipedia.org/wiki/Herning

Koordinater: 56°8′N 8°58′E﻿ / ﻿56.133°N 8.967°Ø﻿ / 56.133; 8.967 Herning ligger
i Midtjylland og er hovedby i Herning Kommune. Byen er den fjerdestørste i
Region Midtjylland og har 48.531 indbyggere (2016) inkl. Tjørring, Snejbjerg,
Lind, Birk, Hammerum og Gjellerup, som via industrikvarterer er vokset sammen
med selve købstaden.

Navnet kommer af det ældre Hørningh (horn, dvs. fremspringende bakke, og
endelsen -ing).

Herregården Herningsholm blev opført i 1579 ved den gamle hærvej fra Jelling til
Holstebro.

Landsbyen Herning bestod i 1682 af 9 gårde. Det samlede dyrkede areal udgjorde
215,7 tønder land skyldsat til 30,78 tdr hartkorn. Dyrkningsmåden var
græsmarksbrug uden tægter.

Opdyrkningen af heden i begyndelsen af 1800-tallet medførte stigende
befolkningstal og Herning udviklede sig som handelscentrum for området. I 1827
lod den da nytiltrådte herredsfoged opføre et nyt tinghus et par km øst for
landsbyen. Da han ikke kunne blive enig med bønderne i Gjelleruplund om en
grund, opførtes det ved en markvej ved gården Laulund. I 1832 bosatte en
apoteker sig ved siden af tinghuset. I 1839 opførtes gæstgivergården
Christiansminde, og i 1841 bosatte sig en læge på stedet. I de følgende år
bosatte flere håndværkere sig ligeledes i Herning, og markvejen blev til
Herninggade. Da landevejen mellem Ringkøbing og Silkeborg blev anlagt igennem
den sparsomme bebyggelse i 1840'erne og en ny hovedvej fra Holstebro over
Herning til Vejle opførtes - delen til Holstebro i 1858 og til Vejle i 1864,
voksede landsbyen yderligere.

Herning havde i 1840 21 indbyggere, i 1860 101 indbyggere, i 1870 246
indbyggere, i 1880 1.064 indbyggere. I 1855 havde byen tinghus, lægebolig,
apotek, postekspedition, kro, skole og handlende. I 1870 havde byen tinghus,
distriktslægebolig, apotek, postekspedition og telegrafstation, skole, bank, et
bogtrykkeri, vejrmølle, folkebibliotek, sparekasse, uldspinderi, 2 kroer,
planteskole, flere handlende, dyrlæge og "en Mængde Haandværkere".

De tyndt befolkede og fattige heder i Midt- og Vestjylland havde fra gammel tid
tradition for uldproduktion. Bønder og hyrder strikkede strømper og andet uldtøj
som blev videresolgt af omvandrende hosekræmmere. Indbyggerne kaldes også
uldjyder, i dag lettere spøgefuldt. Husfliden udviklede sig til en omfattende
tekstilindustri i Herning, Ikast og Brande. I 1876 anlagdes et dampdrevet
uldspinderi, som i 1896 blev til en klædefabrik. I 1877 efter blev Herning
endestation for jernbanen fra Skanderborg-Silkeborg. I de sidste årtier af
1800-tallet skete en rivende udvikling af byen: i 1887-89 blev den romanske
middelalderkirke nedrevet og erstattet af den nuværende Herning Kirke. Flere
bygninger fra perioden er Hotel Eyde fra 1893, Herning Tinghus fra samme år og
Missionshuset Bethania fra 1898.

I 1879 belev byen beskrevet således: "Herning Kirke; Byerne Herning med
Thinghuus, Districtslægebolig og Apothek, Postexpedition og Telegraphstation,
flere Handelsetablissementer, Skole, Valgsted for 4de Folkethingskreds, Herning
Hede- og Discontobank, et Bogtrykkeri, hvorfra udgaaer Dagbladet "Vestjylland",
Veirmølle, en Klub, Hammerum Herreds Folkebibliothek, det danske Hedeselskabs
Planteskole, Sparekasse, Uldspinderi ved Dampkraft, Bog- og Papirhandel, 2.
Kroer m.m."

Ved århundredeskiftet beskrives byen således: "I Sognet den købstadlignende By
Herning (1340: Hørningh; senere kaldet Hanning), ved Landevejen, som danner den
med Træer beplantede Hovedgade, Landets største Landsby („Hedens Hovedstad“) —,
med Kirke; Præstebolig; Missionshuset „Bethania“ (opf. 1898 efter Tegn. af
Arkit. Wiinholt); 2 Almueskoler (Hovedskolen i Byen og Landskolen V. for den);
Realskole (opr. 1877 af Landstingsmand Thomas Nielsen) med Ret til at afholde
alm. Forberedelseseksamen; teknisk Skole (opr. 1878), flere private Skoler;
Ting- og Arresthus, opf. 1893 i tysk Hanseatstil af røde Mursten i to Stokv., 80
F. langt, med Spir, og en 1891 opf. Sidefløj til Arrestbygn., med Plads til 16
Arrestanter (Arkitekterne: Wiinholt og Hagerup); Bygningerne, der have kostet c.
82,000 Kr., ejes af Amtskommunen; foruden Lokale for Forligskommission og
Arrestforvarerbolig indeholder Tinghuset en stilfuld, smukt dekoreret Retssal og
paa Loftet et 1896 indrettet Museum med Genstande, indsamlede i Midt- og
Vestjylland (Jydepotteindustrien er fyldig repræsenteret); det ældste Tinghus i
H. var opf. 1827, det andet 1857. Herredsfogedbolig og Kontor (opf. 1878);
Amtssygehus (opf. 1882, med 23 Senge, for c. 21,000 Kr., Arkitekt: Weber) og
Epidemihus (opf. 1888 med 25 Senge, med Desinfektionsanstalt, for 12,600 Kr.,
Arkit.: Weber), begge ejede af Amtskommunen; Fattiggaard, opf. 1882, Plads for
22 Lemmer; Hammerum Hrd.’s Børnehjem, opr. 1882 af H. C. Bertelsen, Plads for c.
15 Børn; Apotek (opr. 1832); Distriktslægebolig; flere Læger. Meteorologisk
Station (opr. 1873). Herning Hede- og Diskontobank (opr. 12/3 1872; Aktiekapit.:
115,600 Kr.; 31/12 1900 var Folio- og Indlaanskontoen 965,378, Vekselkontoen
728,914 Kr.). Hammerum Hrd.’s Sparekasse (opr. 1/7 1868; 31/3 1900 var Spar.
Tilgodeh. 2,943,933 Kr., Rentef. 4 pCt., Reservef. 115,040 Kr., Antal af Konti
6061). Gasværk (anl. 1898). Haandværkerforeningsbygning (opf. 1887);
Højskolehjem (opf. 1901). Af industrielle Anlæg nævnes: et Dampuldspinderi
(Lunds), flere Bryggerier, et Teglværk, et Jærnstøberi, en Dampmølle, flere
Møller, en Tørvefabr., et Svineslagteri, et Dampfarveri, to Mineralvandsfabr.,
en Tagpapfabr., Cementfabrikken „Vestjyll.“, Savskærerier; desuden
Handelsetablissementer og Haandværkere samt to Bogtrykkerier; i Byen udgaar H.
Folkeblad, „Vestjyll.“ („H. Dagblad“ udgives i Ringkj.). Her findes flere
Hoteller, Gæstgiverier, Markedsplads (8 Markeder med Heste og Kreaturer i Feb.,
Marts, April, Maj, Juni, Aug., Okt. og Dec.), Jærnbanestation (paa
Skanderborg-Silkeborg-Skjern Banen, ligesom den bliver Endestation for
Statsbanerne Viborg-Herning, og Holstebro-Herning), Telegraf- og Statstelefonst.
samt Postkontor (Posthuset er opf. 1892 efter Tegn. af Bygningsinspektør J. V.
Petersen). Byen har Toldsted og er Valgsted for Amtets 5. Folketingskr. og
Sessionsted for Lægd 43-60 af 5. Udskrivningskreds. V. for Byen ved
Assistenskirkegaarden (med et Ligkapel) ligger et 2 1/2 Td. Ld. stort Lystanlæg
(oprindl. Hedeselskabets Planteskole), hvori Mindesmærke for Oberst Dalgas,
afsløret 8/10 1896 (en Obelisk med Portrætmedaillon); desuden ejer Byen mod S.
Anlægget Pontoppidan, 12 Td. Ld., hvori Mindesmærker for Landstingsmd. Th.
Nielsen († 1895), afsl. 14/9 1901, og for Generalkonsul Pontoppidan (rejst
1903)."

Forfatteren Nis Petersens barndomshjem fra 1905 lå i Nygade 14. Ved Torvet står
Hedebanken fra 1912, som i dag regnes for en af byens smukkeste bygninger.

Herning blev købstad i 1913, en tid hvor udviklingen yderligere tog fart med
mange nye tekstilvirksomheder og anden industri i området. I Hakkelsesskæreriet,
der blev genopført i 1919 efter en brand, mødtes tøjfabrikanterne i 1930'erne og
startede små tekstilvirksomheder op. Også jern-, metal- og møbelindustri
udviklede sig mærkbart i det 20. århundrede. Herning fik gymnasium,
centralsygehus, seminarium og et vist teater- og musikliv.

Fra 1941 oprettedes der i hele landet civilforsvarskorps. Den første kolonne fik
til huse på Herningsholm, der blev indrettet til kaserne. I 1966 flyttede
kolonnen til en egentlig kaserne i den nordvestlige del af byen. Afdelingen er i
dag Beredskabsstyrelsen Midtjylland.

I 1961 åbnede Herning Højskole med sit markante højhus i 16 etager i den østlige
udkant af byen. Højskolen måtte lukke i 2007 af økonomiske årsager. I 1982
anlagdes et stort kraftvarmeværk (Herningværket) syd for byen. Siden er
adskillige høje bygninger skudt op i Herning, mens Torvet blev restaureret i
1996.

Herning er to gange blevet kåret som Årets By: i 1965 for at være en god by at
leve i og i 2003 for at være en by med spræl i.

Herning har også vundet kampen om beliggenheden af et kommende supersygehus
blandt i alt to i Region Midtjylland. Sygehuset er under opførelse ved Gødstrup
tæt ved Herning.

Herning ligger som et vej- og jernbaneknudepunkt på den tyndt befolkede
vestjyske hede, der i dag for størstedelen er opdyrket. De nærmeste nabobyer er
Ikast (11 km mod øst), Brande (25 km mod syd), Ringkøbing (44 km mod vest),
Holstebro (34 km mod nordvest), Silkeborg (35 km mod øst) og Viborg (48 km mod
nordøst). Længere bort er der 79 km til Aarhus, 66 kilometer til Vejle og 128
kilometer til Aalborg.

Jernbanerne Struer-Vejle (DSB) og Skjern-Aarhus (Arriva) krydser hinanden i
Herning. IC-forbindelsen Struer-København betjener Herning i totimersdrift.
Forbindelsen Herning-Aarhus betjenes i halvtimesdrift, og forbindelsen
Herning-Skjern i timesdrift. Endvidere findes regionaltogsforbindelsen
Struer-Fredericia som betjenes i totimersdrift. Herning ligger 25 km fra Karup
Lufthavn og 57 km fra Billund Lufthavn. 5 km nordøst for byen ligger Herning
Lufthavn, der ikke har fast rutetrafik. Jernbanen Herning-Viborg eksisterede fra
1906 til 1971 (godstrafik til 1977).

Flere hovedveje krydser Herning: rute 12, 15, 18 og 34. Endvidere er der opført
flere motorveje: Rute 15 (Herningmotorvejen), fra Herning til Aarhus, åbnede den
4. november 2002 fra Herning til Bording. Efter fastlæggelsen af ruteføringen
for den sidste etape af motorvejen – gennem det nordlige Silkeborg – åbnede den
11. september 2016. den 7. oktober 2006 åbnede det første stykke af Rute 18
(Midtjyske Motorvej) øst om Herning, fra Sunds til Brande samt Rute 15
(Messemotorvejen) der går syd om Herning, fra Motorvejskryds Herning Syd til
Herning V, hele strækningen Herning-Vejle åbnede den 27. maj 2014..
Vejdirektoratet er igang med at bygge en forsættelse af Messemotorvejen
(sekundærrute 502) der går vest om Herning fra Snejbjerg til Sinding, når vejen
åbner den 28. maj 2017 vil Herning være den første by i Danmark, med en fuldent
ringvej som motorvej/motortrafikvej rundt om hele byen.

Hernings befolkningstal har udviklet sig eksplosivt siden jernbanen kom til byen
i 1877. Siden 1964 regnedes Tjørring med til byen og siden 2006 blev forstæderne
Snejbjerg, Lind, Hammerum og Gjellerup lagt til.

Herning er kendt som kongres- og messeby på grund af Messecenter Herning. Den
store multiarena, Jyske Bank Boxen som er blevet bygget ved MCH Messecenter
Herning, er pt. Danmarks eneste. Den store arena med plads til 12- 15.000
tilskuere blev indviet af Lady Gaga i oktober 2010, men fik sin ilddåb med
udsolgte mellemrunde- og finalekampe i forbindelse med europamesterskaberne i
kvindehåndbold i december 2010. Den traditionelle tekstilindustri præger ikke
Herning og nabobyerne på samme måde som tidligere, og mange af arbejdspladserne
er flyttet til udlandet. I Herning ligger en stor Danish Crown-filial, et af
Danmarks største svineslagterier.

Herning er i dag et væsentligt økonomisk center og en by i vækst, i modsætning
til mere stagnerende områder i Midt- og Vestjylland. Dette skyldes især, at
byrådet gennem mange år har haft en bevidst strategi om at tiltrække
arbejdspladser og udbygge kulturlivet. Herning er kendt som en driftig handelsby
med et stort udbud af både kædebutikker og specialbutikker. Således blev der
bl.a. opført et center i centrum, Dalgashus, i 2003 og der planlægges at opføre
et større bycenter i Østergade, hvor det tidligere Schou-Epa ligger. Som
aflastning for bymidten, blev der i 1978 indviet HerningCentret, som er udvidet
og moderniseret flere gange og rummer i dag 75 butikker.

Blandt byens førende virksomheder er Egetæpper stiftet af Mads Eg Damgaard,
Herning Shipping, Bankernes EDB-Central og herreundertøjsproducenten JBS.

I det nordøstlige hjørne af byen ligger Blichermuseet på herregården
Herningsholm. Her findes udstillinger om den berømte digter Steen Steensen
Blicher, som skildrede hedeegnen.

Herning Museum er oprettet i 1892 og beretter om hedeboernes kulturhistorie;
desuden er et lille frilandsmuseum med egnsbygninger tilknyttet.

I den østlige udkant af byen ligger Herning Kunstmuseum, der kendetegnes af
arkitekten C.F. Møllers keramisk farvede bygning, Carl-Henning Pedersen og Else
Alfelts Museum. Bygningen er fra 1976 og indeholder mere end 4.000 kunstværker
af dette kunstnerægtepar. Den øvrige del af kunstmuseet er oprettet i en
skjortefabrik fra 1965. I samme bydel står Elia, en 32 meter høj og 60 meter
bred, sortmalet, fabrikslignende skulptur der udspyr en 8 meter høj stikflamme
hvert 18. døgn. Skulpturen er skabt af Ingvar Cronhammar i 2001. Steven Holl
blev præsenteret som manden der skulle tegne Hernings kommende kunstmuseum
(HEART) som blev indvidet i 2009, hvorefter Herning har fået en bygning, der
udover at huse kunstmuseet også bliver hjemsted for Socle du Monde biennalen og
Ensemble MidtVest. Danmarks Fotomuseum skildrer fotografiets historie siden
1839. Baboon City er et indendørs forlystelsescenter for børn og voksne. Ved
Havnstrup, 12 km vest for Herning, ligger dyreparken Jyllands Park Zoo.
Mørupstenen, der er Jyllands største vandreblok, ligger sydvest for byen i
retning mod Snejbjerg.

I 1954 åbnede udstillingsbygningen Herning-Hallen, der senere voksede og blev
til Messecenter Herning.

I 2004 indviedes SAS Arena, et fodboldstadion nær Messecentret med plads til
12.000 tilskuere og hjemsted for FC Midtjylland. I 2005-06 etableredes to nye
badesøer, Fuglsang Sø og Holtbjerg Sø. Grøn Koncert er efter ti års fravær igen
kommet til Herning. DGI og Herning Kommune finansierede det store DGI Huset
Herning, indviet 2010, med badeland, wellnesscenter, hotel samt boliger.

Jyske Bank Boxen, en multiarena, blev indviet 20. oktober 2010 ved en udsolgt
koncert med Lady Gaga.. Jyske Bank Boxen, populært kaldet "Boxen", er en del af
Messecenter Hernings Vision 2025 og har været besøgt af 1,1 million gæster i de
første fem år.

Herning er kendt at opfostre flere kendte cykelstjerner, og for sit ishockeyhold
Herning Blue Fox, som spiller sine hjemmekampe på Kvik Hockey Arena. Byen er
desuden fødested for nogle af landets største ishockeystjerner og bidrager
stadigvæk med meget talent til det danske ishockeylandshold [Kilde mangler].



https://da.wikipedia.org/wiki/Eric_Cantona

Éric Daniel Pierre Cantona (født 24. maj 1966 i Paris, Frankrig) er en fransk
skuespiller og tidligere professionel fodboldspiller, der spillede op gennem
1980'erne og 1990'erne. Han stoppede sin professionelle fodboldkarriere i
Manchester United, hvor han vandt fire Premier League-titler på fem år og også
to Liga og FA Cup-"Doubles". I øjeblikket er han ansat som Fodbolddirektør i den
amerikanske fodboldklub New York Cosmos.

25. januar 1995 spillede han i en udebanekamp mod Crystal Palace. I forbindelse
med, at Crystals forsvarsspiller Richard Shaw hev i Cantonas trøje, sparkede han
modstanderen og blev udvist af dommeren. På vej ud af banen, overfalder han en
fan fra Crystal Palace som råbte provokerende tilråb.

Klubben gav ham karantæne i sæsonens sidste fire måneder og tildelte ham en bøde
på 20.000 GBP. The Football Association valgte dog efterfølgende at øge
karantænen til otte måneder og bøden til 30.000 GBP – en afgørelse som også blev
gjort international af FIFA.

Trods påstande om at han er født i Marseille, er Cantona faktisk født i Paris.
Men hans forældre – Albert og Eleonore – flyttede senere tilbage til familiens
hjem i Caillols-området i Marseille, mellem byens 11. og 12. arrondissements.



https://da.wikipedia.org/wiki/Debet_og_kredit

Debet er en regnskabsteknisk betegnelse, som anvendes når en debetkonto
tilskrives penge. Ligeledes anvendes kredit for en kreditkonto, der tilskrives
penge. Skal man fjerne penge fra en konto, skal man derfor ved en debetkonto
kreditere beløbet og ved en kreditkonto debitere beløbet.

Ved en virksomheds aktiver forstår man alt det, som virksomheden har af værdi.
F.eks. penge, biler, tilgodehavende og varelager.

Ved en virksomheds passiver forstår man alt det, der finansierer aktiverne.
F.eks. egenkapital, kassekredit, varekreditorer og langvarige lån.

Betegnelserne debet og kredit er faste bestanddele i "Det dobbelte Bogholderi" –
dobbelt, fordi man altid posterer et bilag i både debet og kredit.

Regnskabsvæsen indeholder fem grundlæggende kontotyper; Aktiver (engelsk:
assets), Passiver (liabilities), Egenkapital (equity), Omsætning (income) og
Omkostninger (expenses). Omsætning skal forstås som en indtægt, og må ikke
forveksles med hverken indtjening, overskud eller profit (Π). For alle fem
gælder, at de kan påvirkes i positiv eller negativ retning. Det er en
misforståelse at tro at en kreditpostering altid medfører en positiv
transaktion, og tilsvarende må debet ikke automatisk opfattes som en negativ
størrelse.

Aktivkonti (fx bankkonti) ses dog omtalt som debetkonti (debit accounts), fordi
disse har den egenskab, at en debetpostering medfører en forøgelse af kontoens
saldo, men udtrykket er uhensigtsmæssigt, da det ikke må forveksles med en
debitorkonto. Sidstnævntes modstykke er en kreditorkonto, og de bruges til at
opgøre hhv. fordringer på kunder (debitorkonti) og kreditorers fordringer på
firmaet selv (kreditorkonti).

I eksemplet ovenfor angiver "X"'et i debetkolonnen at en debettransaktion på en
aktivkonto vil forøge aktivkontoens saldo (summen af debetposteringer minus
summen af kreditposteringer), idet en debitering af en aktivkonto udgør en
forøgelse. Den ovenstående aktivkonto er blevet forøget med værdien X, dvs.
posteringen har opskrevet kontoens saldo med X kr.

Modsat gælder at for nedenstående passivkonto vil posteringen X i kreditkolonnen
medføre en forøgelse af passivkontoens saldo (summen af kreditposteringer
fratrukket summen af debetposteringer), idet en kreditering af en passivkonto
udgør en forøgelse.

En forsimplet huskeregel er at alle regnskabsposteringer skal have både en
debet- og en kredit-side, hvorefter man forestiller sig, at der er tale om en
kontanttransaktion og mentalt "følger pengene". En debitering af en
kontantbeholdning eller bankkonto (aktivkonto) medfører en forøgelse, og en
kreditering af en aktivkonto medfører en formindskelse. Dvs. det følger logisk
at et kontantsalg til en kunde vil betyde en debitering af en aktivkonto
(kassebeholdningen) og dermed en kreditering af en omsætningskonto (varesalg).
Tilsvarende kan huskereglen anvendes i ovenstående eksempel med indkøb af en
montørbil; da firmaet har afholdt en udgift medfører det, at en aktivkonto
(driftskontoen i banken) krediteres for købssummen, ergo følger det logisk at
modposten er en debitering af aktivkontoen. Huskereglens forsimpling består i
udeladelsen af både debitor- og kreditorkonti samt indgående og udgående moms.

Alle "regnskabskolonner" i dette afsnit bliver forøget når der foretages en
postering i kolonnen mærket "X".



https://da.wikipedia.org/wiki/Albanien

Albanien (albansk: Shqipëri/Shqipëria; Gegisk: Shqipni/Shqipnia,
Shqypni/Shqypnia), officielt Republikken Albanien (albansk: Republika e
Shqipërisë, udtales [[ɾɛpuˈblika ɛ ʃcipəˈɾiːsə]]?), er et land i Sydøsteuropa,
omgivet af Montenegro i nordvest, Kosovo i nordøst,[a] Republikken Makedonien i
øst og Grækenland i syd og sydøst. Det har en kyst til Adriaterhavet i vest og
sydvest. Landet er mindre end 72 km (45 mi) fra Italien, over Otrantostrædet som
forbinder Adriaterhavet til det Ioniske Hav.

Det moderne 28.748 km2 store Albanien var en del af de romerske provinser
Dalmatia, Macedonia og Moesia Superior. Efter det Osmanniske Riges kollaps i
Europa ovenpå Balkankrigene, erklærede Albanien sig uafhængigt i 1912 og blev
anerkendt det følgende år. Kongeriget Albanien blev invaderet af Italien i 1939,
hvorefter landet blev en del af Større Albanien, før det blev et nazitysk
protektorat i 1943. Det følgende år blev en socialistisk albansk stat i form af
Folkerepublikken Albanien etableret under Enver Hoxha og Arbejderpartiet.
Albanien gennemgik store og udbredte sociale og politiske transformationer i den
kommunistiske æra, mens landet i stigende grad blev isoleret fra størstedelen af
omverdenen. I 1991 gik den socialistiske republik i opløsning, og den moderne
stat, Republikken Albanien, blev etableret.

Albanien er en parlamentarisk republik. Landets hovedstad, Tirana, er dets
finansielle og industrielle centrum med en befolkning på næsten 800.000 ud af
omkring 2,9 millioner albanere. Frie markedsreformer har åbnet landet op for
udenlandske investeringer, især i udviklingen af energi- og
transportinfrastruktur. Landet har et højt HDI og har universel sundhedspleje
samt gratis grundskole- og ungdomsuddannelse. De mest dominerende økonomier i
landet er servicesektoren, fulgt af industrisektoren og landbrugssektoren.

Albanien er medlem af FN, NATO, OSCE, Europarådet, Organisation of Islamic
Cooperation og Verdenshandelsorganisationen. Det er et af de grundlæggende
medlemmer af Energy Community, Organisationen for Økonomisk Samarbejde i
Sortehavsområdet og Middelhavsunionen, samt en officiel kandidat til medlemskab
af EU.

Navnet "Albanien" kommer fra det middelalderlatinske navn på landet, Albania
(lokalt kaldes landet Shqipëri). Navnet "Albania" kan stamme fra den illyriske
Albani-stamme, som Ptolemæus nævnte på et kort i 150 e.Kr., der viste byen
Albanopolis nordøst for Durrës.

Navnet kan også være relateret til en middelalderlandsby kaldet Albanon og
Arbanon, omend det er usikkert hvorvidt der er tale om det samme sted. Den
byzantinske historiker Michael Attaliates var omkring år 1080 den første til at
beskrive Albanoi som havende været en del af et oprør mod Konstantinopel i 1043
og til at betegne Arbanitai som underlagt hertugen af Dyrrachium. I
Middelalderen kaldte albanerne deres land for Arbëri eller Arbëni og sig selv
for Arbëresh eller Arbënesh.

Tidligst omkring det 17. århundrede begyndte stednavnet Shqipëria og det etniske
demonym Shqiptarë gradvist at erstatte Arbëria og Arbëresh. De to begreber
fortolkes i folkemunde til at betyde hhv. "Ørnenes land" og "Ørnenes børn".

Albaniens historie begynder i det 4. århundrede f.Kr. med de første
græsk-romerske optegnelser om Illyrien. Det moderne territorie Albanien har
ingen modpart i Antikken, da den består af dele af de romerske provinser
Dalmatia (det sydlige Illyricum) og Macedonia (særligt Epirus Nova).

De første spor efter mennesker i Albanien kan dateres tilbage til Middel og Øvre
palæolitikum, og blev fundet i landsbyen Xarrë, nær Sarandë og bjerget Dajti nær
Tiranë. Blandt de objekter, der blev fundet i en grotte nær Xarrë, var flint- og
jaspisobjekter samt fossile dyreknogler, mens der ved Dajti blev fundet knogler
og stenværktøjer, der lignede Aurignacienkulturens. De palæolitiske fund i
Albanien har stor lighed med de objekter fra samme æra, der er fundet ved Crvena
Stijena i Montenegro og det nordvestlige Grækenland.

I Antikken blev det territorie, der i dag er Albanien, hovedsageligt beboet af
en række illyriske stammer. Territoriet var kendt som Illyrien, og strakte sig
omtrent fra området øst for Adriaterhavet til mundingen af Vjosë-floden i syd.
Den første beskrivelse af de illyriske grupperinger stammer fra Periplus Ponti
Euxini, en gammel græsk tekst skrevet i midten af det 4. århundrede f.Kr..

Blandt de mest magtfulde stammer i området var Ardiaei. Ardiaei-kongeriget nåede
sin største udbredelse under Agron af Illyrien, søn af Pleuratos 2.. Agron
herskede også over andre nærliggende stammer. Efter Agrons død i 230 f.Kr.
arvede hans kone Teuta Ardiaei-riget. Teutas styrker fortsatte deres erobringer
sydpå mod det Ioniske hav, hvor de besejrede de kombinerede akaiske og aitoliske
flåder i slaget ved Paxos og erobrede øen Corcyra, hvilket satte dem i stand til
at ramme de vigtige handelsruter mellem det græske fastland de græske byer i
Italien. I 229 f.Kr. erklærede Rom krig mod Illyrien for deres udbredte
plyndring af romerske skibe. Krigen endte med romersk sejr i 227 f.Kr.. Teuta
blev senere efterfulgt af Gentius i 181 f.Kr. Gentius sloges med romerne i
168 f.Kr., hvilket blev starten på den tredje illyriske krig. Konflikten førte
igen til romersk sejr, og Illyrien blev indlemmet i Romerriget i 167 f.Kr.[bør
uddybes] Regionen blev opsplittet i tre administrative opdelinger.

Det territorie, der i dag kendes som Albanien, forblev under romersk (og senere
byzantinsk) styre indtil slaverne løb det over ende fra det 7. århundrede og
frem, hvorefter det blev erobret af det Bulgarske Rige i det 9. århundrede.
Efter både det Byzantinske og Bulgarske Rige i midten og slutningen af det 13.
århundrede, blev nogle dele af det, der i dag er Albanien, erobret af
Storfyrstendømmet Serbien. De invaderende styrker ødelagde eller svækkede de
fleste af de kulturelle centre fra romersk og byzantinsk tid.

Den albanske stats territoriale kerne blev dannet i middelalderen som
Fyrstendømmet Arbër og kongeriget Albanien. Fyrstendømmet Arbër or Albanon
(albansk): Arbër eller Arbëria, blev etableret af arkont Progon i regionen Krujë
i ca. 1190. Progon, statens grundlægger, blev efterfulgt af sine sønner Gjin og
Dhimitri. Efter Dhimiters død, som den sidste fra Progons familie, tilfaldt
fyrstendømmet Grigor Kamona, og senere Golem, hvorefter det endelig gik i
opløsning i 1255. Nogle historikere argumenterer for at Arbanon var den første
skitse for en "albansk stat", og at det bevarede semi-autonom status som den
vestlige yderlighed af et rige (under Doukai af Epirus elle Laskariderne fra
Nikæa). Kongeriget Albanien blev etableret af Karl 1. af Sicilien ud af det
albanske territorie som han erobrede fra Epirus-despotatet i 1271. Han udråbte
sig selv til "Konge af Albanien" i februar 1272. Kongeriget strakte sig fra
Durrës-regionen (dengang kendt som Dyrrhachium) mod syg langs kysten til
Butrint. Efter kongerigets skabelse gjorde udgjorde den katolske politiske
struktur et godt grundlag for pavens planer om at sprede katolicisme til
Balkanhalvøen. Denne plan blev også støttet af Helene af Anjou, Karl 1.'s
kusine, der på daværende tidspunkt herskede over territorier i det nordlige
Albanien. I løbet af hendes tid blev der bygget omkring 30 katolske kirker og
klostre i Nordalbanien og Serbien. I perioden 1331-1355 tilkæmpede det Serbiske
Rige sig kontrol over Albanien. Efter selvsamme rige gik i opløsning, blev der
oprettet flere albanske fyrstendømmer, hvoraf nogle af de mægtigste var Balsha,
Thopia, Kastrioti, Muzaka og Arianiti. I første halvdel af det 14. århundrede
invaderede det Osmanniske Rige det meste af Albanien, men i 1444 blev de
albanske fyrstendømmer igen forenet som selvstændigt rige, denne gang under
George Castrioti Skanderbeg, der normalt betragtes som Albaniens nationalhelt.

Da det Osmanniske Rige voksede frem i Sydøsteuropa, var det geopolitiske
landskab i området kendetegnet ved spredte kongeriger bestående af små
fyrstendømmer. Osmannerne ønskede kontrol med Albanien, som de så som et
springbræt for en invasion af Italien og Vesteuropa, og opstillede i 1415 deres
garnisoner i det sydlige Albanien. Pr. 1431 havde de besat størstedelen af
landet.

I 1443 udbrød et stort og længerevarende oprør under ledelse af Skanderbeg.
Oprørerne besejrede i flere omgange store osmanniske hærenheder under ledelse af
sultanerne Murad 2. og Mehmed 2.. Skanderbeg forenede de albanske prinser, og
etablerede senere en centraliseret autoritet og blev hersker over Albanien. Han
prøvede flere gange ihærdigt at oprette en europæisk koalition imod osmannerne,
men uden større held, omend flere magter, såsom Napoli, Pavestaten, Venedig og
Ragusa, støttede økonomisk og militært. Skanderbeg blev beundret i flere
europæiske hof for sin evne til at tage kampen op med det, der på daværende
tidspunkt var en af de mægtigste militære styrker på kontinentet. Oprøret
ophørte ved Skanderbegs død i 1468, men det ville tage osmannerne yderligere 10
år at tage alle albanske territorier tilbage fra oprørerne. Skanderbegs
popularitet voksede mange århundreder senere - i det 19. århundrede - som følge
af at han blev anset som en folkehelt og en del af den albanske
nationalidentitet.

Med tyrkernes ankomst, blev islam introduceret i Albanien som en tredje
religion. Dette medførte en massiv udvandring af albanere til diverse kristne
europæiske lande. Sammen med bosniakkerne nød de muslimske albanere særdeles god
status i det Osmanniske Rige, og var hovedsøjlerne i Højportens Balkan-politik.

Mange muslimske albanere udnyttede denne høje status til at skaffe sig vigtige
administrative positioner, og over tyve storvisirer var eksempelvis af albansk
oprindelse, heriblandt general Köprülü Mehmed Pasha, som senere kommanderede de
osmanniske styrker under de osmannisk-persiske krige; general Köprülü Fazıl
Ahmed, som ledte de osmanniske styrker under den Østrig-tyrkiske krig
(1663–1664); og senere Muhammad Ali Pasha af Egypten.

I det 15. århundrede, da det Osmanniske Rige var ved at blive fast forankret i
regionen, blev de albanske byer organiseret i fire sanjakker. Styret søgte at
fremme mere handel ved at tillade en større mængde jødiske flygtninge på flugt
fra den spanske inkvisition at slå sig ned i regionen. Vlorë blev central for
importerede handelsvarer såsom fløjl, bomuld, mohair, tæpper, krydderier og
læder fra Bursa og Konstantinopel, og nogle af Vlorës borgere havde sågar
handelsnetværk op igennem resten af Europa.

Albanerne kunne også findes i andre hjørner af det store rige, heriblandt i
Irak, Egypten, Algeriet og langs Maghreb, i vigtige militære og administrative
positioner. Dette skyldtes delvist Devşirme-systemet, hvorved kristne osmanneres
drenge blev hvervet til staten i en ung alder. Islamiseringsprocessen var
inkrementel, og startede fra osmannernes ankomst i det 14. århundrede.
Timar-besiddere, der var en af hjørnestenene i osmannernes tidlige kontrol med
Sydøsteuropa, var ikke nødvendigvis islamiske konvertitter, og gjorde af og til
oprør. Størstedelen af den albanske befolkning blev dog gradvist konverteret til
islam - en proces, der især voksede i det 17. (for katolske albanere) og 18.
århundrede (for ortodokse albanere) . Til at begynde med vedrørte islamiseringen
kun de støre bycentre Elbasan og Shkoder, men efterhånden begyndte folk på
landet også at tage den nye religion til sig. Folk konverterede af mange
forskellige grunde, men manglen på kildemateriale gør at det generelt er svært
at udpege motivationsgrunde.

Prizrenligaen blev dannet 1. juni 1878 i Prizren, Kosovo Vilayet i det
Osmanniske Rige. Til at begynde med havde de osmanniske autoriteter støttet
Ligaen, hvis udgangspunkt havde været baseret på religiøs solidaritet med
muslimske jordejere og folk forbundet med den osmanniske administration.
Osmannerne vægtede muslimsk solidaritet højt, og ønskede at beskytte alle
muslimske lande, heriblandt det, der i dag er Bosnien-Hercegovina. Ligaen blev
derfor døbt De sande muslimers komité (albansk: Komiteti i Myslimanëve të
Vërtetë). Ligaen udsendte et dekret kendt som Kararname, som indeholdt en
proklamation om at folk fra det nordlige Albanien, Epirus og Bosnien var villige
til at forsvare det Osmanniske Riges territoriale integritet med alle midler mod
tropper fra Bulgarien, Serbien og Montenegro. Det blev underskrevet af 47
muslimske stedfortrædere for Ligaen 18. juni 1878. Omkring 300 muslimer deltog i
forsamlingen, heriblandt deleerede fra Bosnien og mutasarrif (sanjakbey) fra
Sanjakken Prizren som repræsentanter for centralautoriteterne, og ingen
delegerede fra Scutari Vilayet.

Osmannerne droppede deres støtte til Ligaen, da den, under påvirkning af Abdyl
bey Frashëri, begyndte at arbejde hen mod albansk autonomi, og anmodede om at
sammensmeltning af fire osmanniske vilayetter (Kosovo, Scutari, Monastir og
Ioannina) til en ny Albansk Vilayet). Ligaen anvendte militær magt til at
forhindre annektering af dele af Plav og Gusinje, som ellers var blevet tildelt
Montenegro af Berlinerkongressen. Efter flere kampe med montenegrinske tropper,
såsom i Slaget om Novšiće, og under pres fra stormagterne, blev Prizrenligaen
nødt til at trække sig tilbage fra de omstridte regioner Plav og Gusinje, og
blev senere besejret af en osmannisk hær sendt af sultanen.

Urolighederne i Albanien fortsatte dog, og efter de albanske optøjer i 1912, det
osmanniske nederlag i Balkankrigene og montenegrinske, serbiske og græske
styrkers indtog i albanske territorier, så den albanske nationalistbevægelse en
mulighed, og nationalistlederen Ismail Qemali udråbte albansk uafhængighed af
det Osmanniske Rige i Vlora 28. november 1912.

Ved den albanske nationalkongres i Vlorë 28. november 1912 konstituerede
kongresdeltagerne Vlorë-forsamlingen. Forsamlingen, bestående af 83 ledende
albanske skikkelser, udråbte Albanien til en uafhængig stat og oprettede
efterfølgende Albaniens provisoriske regering ved deres anden session, afholdt
4. december 1912. Regeringen havde ti medlemmer, og blev anført af Ismail Qemali
frem til hans resignation 22. januar 1914. Forsamlingen etablerede også Senatet
(albansk: Pleqësi) som har en rådgivende funktion for regeringen, og består af
18 medlemmer fra forsamlingen.

Albaniens uafhængighed blev anerkendt ved Londonkonferencen 29. juli 1913, men
optegnelsen af grænserne for det nyligt oprettede albanske fyrstendømme
ignorerede dog de demografiske realiteter. Den Internationale Kontrolkommission
blev etableret 15. oktober 1913 med hovedkvarter i Vlorë, for at håndtere
administrationen af det nyligt oprettede Albanien indtil dets politiske
institutioner fungerede ordentligt. Det Internationale Gendarmeri blev etableret
som Fyrstendømmet Albaniens første retshåndhævende organ, og de første gendarmer
ankom til Albanien i begyndelsen af november. Wilhelm af Wied blev valgt som
nationens første fyrste.

I november 1913 havde de pro-osmanniske albanske styrker tilbudt den albanske
trone til den osmanniske krigsminister (af albansk oprindelse), Izzet Pasha. De
pro-osmanniske bønder mente at det nye fyrstendømme var styret af de seks
kristne stormagter og lokale jordejere, som ejede halvdelen af agerjorden.

28. februar 1914 blev den Autonome Republik Nord-Epirus udråbt i Gjirokastër af
den lokale græske befolkning i protest mod indlemmelse i Albanien. Dette
initiativ var dog kortlivet, og i 1921 blev de sydlige provinser endegyldigt
indlemmet i det albanske fyrstendømme. I mellemtiden var der udbrudt et oprør
blandt de albanske bønder under ledelse af en gruppe muslimske gejstlige omkring
Essad Pasha Toptani, som havde udråbt sig selv til at være både Albaniens og
islams frelser. For at opnå støtte fra de katolske frivillige fra de nordlige
bjerge i Mirdita, udpegede fyrst Wilhelm deres leder, Prênk Bibë Doda, til
udenrigsminister. I maj og juni 1914 led det Internationale Gendarmeri sammen
med Isa Boletini og hans, hovedsageligt kosovanske, mænd, og katolikkerne fra
det nordlige Mirdita store nederlag i kampen mod oprørerne, som ved udgangen af
august 1914 havde erobret størstedelen af det centrale Albanien. Fyrst Wilhelms
regime kollapsede, og han selv flygtede i eksil 3. september 1914.

Fyrst Wilhelms kortlivede fyrstendømme (1914-1925) blev fulgt af den første
Albanske Republik (1925-1928). I 1925 blev den fire-mand-store formynderregering
afskaffet og Ahmet Zogu blev valgt som præsident af den nyligt udråbte republik.
Tirana blev officielt udråbt til landets permanente hovedstad. Zogu bedrev en
autoritær og konservativ regeringsførelse, hvis hovedformål var at vedligeholde
stabilitet og orden. Han blev i denne periode tvunget til at acceptere en
samarbejdspolitik med Kongeriget Italien, og en pagt mellem de to lande blev
underskrevet 20. januar 1925 hvorved Italien fik monopol på al fragt og handel.

Zogu udvidede gradvist sin autoritet, og i 1928 omdannede han republikken til et
monarki med ham selv som konge af Albanien. For at sikre yderligere muligheder
for direkte kontrol med landet, lagde Zogu, der nu blev tituleret som "kong Zog
1.", stor vægt på konstruktion af nye veje og infrastruktur. Alle mandlige
albanere over 16 år blev krævet at afgive ti dages gratis arbejdskraft til
staten. Kong Zog forblev konservativ, men igangsatte dog visse reformer -
eksempelvis blev den gamle tradition med at føje sin region til sit navn droppet
i et forsøg på social modernisering, ligesom han også donerede land til
internationale organisationer, der ønskede at konstruere skoler og hospitaler.
De væbnede styrker blev trænet af italienske instruktører, og som modvægt hertil
beholdt Zog britiske officerer i det Internationale Gendarmeri, på trods af
stærkt italiensk pres for at få dem fjernet. Op igennem 1930'erne blev
Kongeriget Albanien aktivt støttet af det italienske fascistiske regime, og de
to lande nød generelt tætte relationer frem til Italiens pludselige invasion af
Albanien i 1939.

Efter den italienske invasion af Albanien blev landet sat op som et italiensk
protektorat under den italienske konge Victor Emanuel 3.

Efter Aksemagternes invasion af Jugoslavien i april 1941 blev de dele af
Jugoslavien, hvor der boede større mængder albanere, annekteret af Albanien:
dette gjaldt størstedelen af Kosovo,[a] såvel som det vestlige Makedonien, byen
Tutin i det centrale Serbien og en stribe land i det østlige Montenegro. I
november 1941 etablerede de små albanske kommunistgrupper et Albansk
Kommunistparti i Tirana med 130 medlemmer, under ledelse af Enver Hoxha og en
11-mand-stor Centralkomité. Partiet havde til at begynde med ikke bredt appel,
og selv dets ungdomsorganisation havde kun få rekrutter. Efter marts 1943
dannede den Nationale Befrielsesbevægelse sin første og anden bataljon, som
efterfølgende blev brigader, og fungerede i modstandskamp sammen med andre,
mindre modstandsenheder. Modstanden mod besættelsen voksede stærkt efterhånden
som det blev tydeligt at Italien var svækket militært. I slutningen af 1942 var
der mellem 8.000 og 10.000 guerillakrigere i Albanien. Pr. sommeren 1943, da de
italienske styrker gav op, var næsten hele landets bjergfyldte indre
kontrolleret af modstandsfolk.

Efter Italiens kapitulation i 1943 besatte Nazityskland Albanien, og satte det
op som klientstat. De nationalistiske Balli Kombetar, som havde kæmpet mod
Italien, dannede en "neutral" regering i Tirana, og kæmpede side-om-side med
tyskerne mod den kommunistisk-anførte Nationale Befrielsesbevægelse. Pr. januar
1944 havde de kommunistiske partisaner vundet kontrollen over en stor del af det
sydlige Albanien, omend tyske angreb fortsat drev dem ud af andre områder. På
Përmet-kongressen dannede den Nationale Befrielsesbevægelse et "Antifascistisk
Råd for National Befrielse", som skulle fungere som Albaniens administration og
lovgivende magt. Før udgangen af november 1944 havde størstedelen af de tyske
tropper trukket sig tilbage fra Tirana, og kommunisterne erobrede byen.
Partisanerne befriede de sidste dele af Albanien fra tysk besættelse 29.
november 1944. I perioden herefter udspillede der sig et borgerkrigslignende
scenarie i Albanien, hvor kommunister og nationalister fortsat lå i krig mod
hinanden. De kommunistiske partisaner sendte styrker nordpå mod nationalisterne,
og blev mødt af modstand i Nikaj-Mertur, Dukagjin og Kelmend (Kelmendi anført af
Prek Cali). De kommunistiske partisaner endte som sejrherrer, og etablerede en
socialistisk republik.

Efter befrielsen af Albanien fra nazisternes besættelse, blev landet en
socialistisk stat i form af Folkerepublikken Albanien (omdøbt til "den
Socialistiske Folkerepublik Albanien" i 1976), som blev ledet af Albaniens
Arbejdets Parti og dets generalsekretær Enver Hoxha.

Landet var en satellitstat til Jugoslavien mellem 1944 och 1948, men allierede
sig med Stalin efter, at Tito havde brudt med Sovjetunionen 1948. Landet blev
medlem af FN i 1955.

Den socialistiske genopbygning af Albanien blev påbegyndt øjeblikkeligt efter
monarkiets afskaffelse og indførelsen af folkerepublikken. I 1947 blev Albaniens
første jernbanelinje færdigkonstrueret, og den anden blot otte måneder senere.
Der blev vedtaget nye love om jordreform, som tildelte jorden til de arbejdere
og bønder, der dyrkede den, landbrug blev kooperativt, og produktion voksede
betragteligt indtil Albanien til sidst var selvforsynende udi landbrug. I 1955
var analfabetisme udryddet blandt landets voksne befolkning.

I samme periode blev Albanien industrialiseret og oplevede voldsom økonomisk
vækst - den gennemsnitlige BNI var således 29% højere end verdensgennemsnittet,
og 56% højere end det europæiske gennemsnit. Albaniens socialistiske forfatning
tillod ikke beskatning af individer; i stedet blev kooperativer og andre
organisationer beskattet, hvilket havde mere eller mindre den samme effekt.

Religionsfrihed blev suspenderet i det socialistiske Albanien, og alle former
for gudsdyrkelse blev kriminaliseret. I august 1945 havde landbrugsreformloven
betydet at store dele af ejendom, der var ejet af religiøse grupper
(hovedsageligt islamiske waqfs) blev nationaliseret, sammen med klostre og
bispedømmer. I 1949 krævede et nyt dekret om religiøse fællesskaber at alle
deres aktiviteter skulle sanktioneres af staten og staten alene. Efter hundreder
af moskeer og flere islamiske biblioteker var blevet destrueret, bandlyste en
lov i 1967 al "fascistisk, religiøs, krigsmagende, antisocialistisk aktivitet og
propaganda", og samme år udråbte Hoxha Albanien til "verdens første atetistiske
stat". Flere af landets kirker blev ligeledes ødelagt eller konverteret til
kulturcentre for unge mennesker. Selvom prædikener kunne straffes med
fængselsdomme på mellem 3 og 10 år, fortsatte mange albanere med at praktisere
deres religion i det skjulte.[Kilde mangler] Hoxha-styrets anti-religiøsitet
blev beskrevet kort og koncist i en formulering fra landets forfatning i 1976:
"Staten anerkender ingen religion, og støtter og gennemfører ateistisk
propaganda for at implantere et videnskabeligt materialistisk verdenssyn i
folk."

Enver Hoxha døde i 1985, og hans politiske efterfølger Ramiz Alia påbegyndte en
gradvis afmontering af den socialistiske stat i slutningen af 1980'erne,
samtidig med at flere andre Østbloklande ligeledes gik i opløsning. Efter
protester i 1989 samt yderligere reformer i 1990 gik Den Socialistiske
Folkerepublik Albanien i opløsning i 1991-1992, og blev i stedet omdannet til
Republikken Albanien. Albaniens Arbejdets Parti bevarede en højborg i
parlamentet efter at være blevet valgt ind ved parlamentsvalget i 1991. I marts
1992, da privatiseringspolitikken havde medført økonomisk kollaps og sociale
optøjer, vandt en ny koalition ført af det nye Albaniens Demokratiske Parti
magten.

I de følgende år blev en stor del af landets rigdom investeret i
pyramideforetagender i banksektoren, som blev støttet af landets regering.
Pyramideforetagenderne blev udbredt til et sted mellem 20%-33% af landets
befolkning. På trods af advarsler fra IMF i slutningen af 1996, forsvarede den
daværende præsident Sali Berisha pyramideforetagenderne som blot værende store
investeringsfirmaer, hvilket fik flere til at omdirigere deres pengeoverførsler
og sælge deres hjem og kvæg for at kunne investere i pyramideforetagenderne.
Pyramideforetagenderne brød endeligt sammen i slutningen af 1996, hvilket fik
mange af investorerne til at afholde fredelige protester mod regeringen og kræve
deres penge tilbage. Protesterne blev voldelige i februar 1997, da
regeringsstyrkerne åbnede ild mod demonstranter. Måneden efter deserterede
politistyrken og den Republikanske Garde, og efterlod ubevogtede våbenlagre, som
øjeblikkeligt blev tømt af militser og kriminelle bander. Den resulterende krise
skabte en bølge af evakueringer af udlændinge fra landet (såsom ved Operation
Libelle og Operation Silver Wake) samt en strøm af flygtninge, hovedsageligt til
Italien, Grækenland, Schweiz, Tyskland og USA.

Krisen førte til at premierminister Aleksandër Meksis gik af 11. marts 1997, og
fulgt af præsident Sali Berisha, der trak sig i juli efter han forinden havde
givet amnesti til en række fanger, heriblandt den fremtrædende socialistiske
leder Fatos Nano. I mellemtiden, april 1997, ankom en fredsbevarende FN-styrke,
anført af Italien, til landet i Operation Alba. Styrken havde to formål: at
assistere med evakueringen af udlændinge og at sikre området for internationale
organisationer - primært WEU MAPE, som samarbejdede med regeringen om at
restrukturere retssystem og politi. Optøjerne stilnede af efter Albaniens
Socialistiske Parti valgt parlamentsvalget samme år, og den nyligt løsladte
Fatos Nano blev ny premierminister.

I september 1998 udbrød der voldelige uroligheder i landet efter attentatet på
den fremtrædende demokratiske politiker Azem Hajdari, og under hans begravelse
forsøgte bevæbnede grupper kupforsøg mod regeringen - kupforsøget tog fejl, men
premierminister Nano måtte flygte og trak sig kort efter som premierminister.
Han blev efterfulgt af Pandeli Majko på posten. Samme år, og især året efter,
blev landet voldsomt påvirket af Operation Allied Force i nabolandet
Jugoslavien, da et stort antal albanere flygtede fra Kosovo til Albanien.

Den albanske republik er et parlamentarisk demokrati, etableret under en
forfatning der blev fornyet i 1998. Der afholdes valg hvert fjerde år til den
140-sæder-store etkammer-forsamling. I juni 2002 blev en kompromiskandidat, den
tidligere general Alfred Moisiu, valgt til at efterfølge præsident Rexhep
Meidani. Efter et parlamentsvalg i juli 2005 blev lederen af Albaniens
Demokratiske Parti, Sali Berisha, premierminister, mens Bamir Topi blev
præsident i juli 2007. Den nuværende albanske præsident, Bujar Nishani, blev
valgt af parlamentet i juli 2012.

I Albanien er der mange politiske partier og til valget i 2009 var der opstillet
33 partier, blandt andre Partia Demokratike e Shqipërisë, Lëvizja Socialiste për
Integrim, Partia Agrare Ambientaliste, Partia Aleanca Demokratike, Partia
Demokracia Sociale e Shqiperise, Partia Demokrate e Re, Partia Demokristiane e
Shqipërisë, Partia Fashiste e Shqipërisë og Partia Socialdemokrate e Shqipërisë.
De to største, Partia Socialiste e Shqipërisë og Partia Demokratike e
Shqipërisë, fik tilsammen 81% af stemmerne ved valget i 2009.

Albanien blev, sammen med Kroatien, medlem af NATO 1. april 2009, hvorved de
blev det 27. og 28. medlem af alliancen.

Albaniens statsoverhoved er republikkens præsident. Præsidenten vælges af
parlamentet for 5 år af gangen, via hemmelig afstemning, og kræver en 50%+1
majoritet af stemmerne.

Præsidenten har magten til at garantere overholdelse af forfatningen og lovene,
være øverstkommanderende for de væbnede styrker, bedrive parlamentets rolle, når
parlamentet ikke er til stede, samt udpege en formand for ministerrådet (en
premierminister).

Retshåndhævelse hører i Albanien hovedsageligt under det albanske politi.
Albanien har derudover et antiterrorkorps kaldet RENEA (forkortelse for Reparti
i Neutralizimit të Elementit të Armatosur, eller på dansk: "Afdelingen for
neutralisering af bevæbnede elementer").

Landet har en forholdsvis høj mordrate, og har især problemer med blodhævn i øde
områder i landets nordlige del, samt vold i nære relationer. I 2014 blev det
anslået at omkring 3000 albanske familier på det tidspunkt var involveret i
blodfejder, samt at dette siden den socialistiske republiks fald havde ført til
mere end 10.000 menneskers død.

Republikken Albaniens Forsamling (Kuvendi i Republikës së Shqipërisë) er
Albaniens lovgivende magt. Det består af 140 medlemmer, som vælges gennem et
liste-proportionelt repræsentationssystem senest hvert fjerde år. Forsamlingens
formand, som har to viceformænd, leder den. Der findes 15 permanente
kommissioner eller komitéer.

Den danske ombudsmand har – i forbindelse med ydelse af dansk overgangsbistand –
rådgivet Albanien med etableringen af en tilsvarende institution. Den albanske
ombudsmand betegnes som Folkets Advokat.

De væbnede albanske styrker (Forcat e Armatosura të Shqipërisë) blev oprettet
efter landet erklærede sin uafhængighed i 1912. I de seneste årtier har Albanien
gradvist reduceret antallet af aktive tropper fra 65.000 i 1988 til 14.500 i
2009. Militæret består nu hovedsageligt af en lille samling af fly- og
flådefartøjer. i 1990'erne skrottede landet enorme mængder forældet materiel,
som de havde fået fra Kina, heriblandt tanks og SAM-systemer.

De væbnede styrker omfatter i øjeblikket Generalstaben, de albanske landstyrker,
det albanske luftvåben og de albanske flådestyrker. En øgning af landets
militære budget var oprindeligt et af de vigtigste krav i forhold til at blive
integreret i NATO, men militære udgifter har dog siden 1996 ligget på mindre end
1,5% siden 1996, med undtagelse af i 2009 hvor det kortvarigt hoppede til at
udgøre 2%. Siden februar 2008 har Albanien været officiel deltager i NATO's
Operation Active Endeavor i Middelhavet. Landet blev inviteret til medlemskab af
NATO 3. april 2008, og blev endelig et fuldgyldigt medlem 2. april året efter.

Albanien er opdelet i 12 administrative amter (albansk: qark eller prefekturë).
Siden juni 2015 er disse amter yderligere opdelt i 61 kommuner (albansk:
bashki). Amterne var tidligere opdelt i 36 distrikter (albansk: rreth), der dog
blev opløst i 2000. Regeringen introducerede en ny administrativ opdeling, der
skulle implementeres i 2015, hvorved kommunerne blev reduceret til de nuværende
61, mens landdistrikterne kaldet komuna blev afskaffet. De afskaffede kommuner
vil i stedet blive kaldt "nabolag" eller "landsbyer" (albansk: Lagje / Fshat).
Der findes i alt 2980 landsbyer/fællesskab (albansk: fshat) i Albanien, der
tidligere var kendt som "lokaliteter" (albansk: lokalitete). Kommunerne er det
første niveau af lokal forvaltning, og ansvarlige for lokale behov og
lovhåndhævelse.

Som en del af reformen blev de store bycentre i Albanien fysisk ombygget, og
facaderne blev malet til at give et mere middelhavslignende udseende.

Albanien har et samlet areal på 28.748 square kilometres (11.100 square miles).
Det ligger mellem breddegraderne 39° og 43° N, samt mellem længdegraderne 19° og
21° E (et lille område ligger øst for 21°). Albaniens kystlinje er 476 km
(296 mi) lang:240 og strækker sig langs Adriaterhavet og det Ioniske Hav. Det
vestlige lavland grænser op til Adriaterhavet.

70% af landet er bjerge, og ofte utilgængeligt udefra - det højeste bjerg er
Korab, der ligger i det tidligere Dibër og er op imod 2.764 metres (9.068 ft).
Kystklimaet er typisk Middelhavsklima med milde, våde vintre og varme,
solbeskinnede og tørre somre.

Udover hovedstaden Tirana, som har 420.000 indbyggere, er de centrale byer i
landet Durrës, Korçë, Elbasan, Shkodër, Gjirokastër, Vlorë og Kukës.

De tre største og dybeste tektoniske søer på Balkanhalvøen ligger alle delvist i
Albanien. Shkodër-søen i nordvest har en overflade på mellem 370 km2 (140 sq mi)
og 530 km2, hvoraf en tredjedel tilhører Albanien og resten Montenegro.
Ohrid-søen ligger i landets sydøstlige del, og deles mellem Albanien og
Republikken Makedonien. Den har en maksimal dybde på 289 meter og er hjem for en
række unikke dyr og planter, heriblandt levende fossiler og mange endemiske
arter. På grund af dens naturmæssige og historiske værdi er Ohrid-søen beskyttet
af UNESCO. Sidst er også Butrinti-søen, som er en lille tektonisk sø i
nationalparken Butrint.

Selvom det er et lille land har Albanien en biologisk mangfoldighed. Landets
mange variationer i geomorfologi, klima og terræn skaber gunstige forhold for en
lang række endemiske og sub-endemiske arter med 27 endemiske og 160 subendemiske
vaskulære planter voksende i landet - i alt findes der mere end 3250 plantearter
i Albanien, heriblandt omkring 30% af hele Europas samlede mængde
plantearter.[Kilde mangler]Plantegeografisk tilhører Albanien Middelhavsregionen
og Illyriens floraprovins. Kystregioner og lavland har typisk
Middelhavsvegetation af maki, mens egeskove og lignende vegetation findes på
højere terræn. På højder over 1800 meter vokser der store skove af Sort-Fyr, bøg
og ædelgran, samt alpine græssletter.

Ifølge World Wide Fund for Nature og European Environment Agency kan Albaniens
territorium indeeles i tre økoregioner: de illyriske løvskove, Pindosbjergenes
blandede skove og De dinariske Alpers blandede skove. De albanske skove er
stadig hjem til store mængder store pattedyr, såsom brunbjørnen, ulven]], gemsen
og vildsvinet. De nordlige og østlige bjerge er hjem for de sidste
tilbageværende Balkanlosser - en kritisk truet underart af den europæiske los.
Vildkatte, skovmåre og ildere er sjældne, men lever fortsat i nogle dele af
landet.

Der findes omkring 760 typer hvirveldyr i Albanien - heriblandt mere end 350
fuglearter, 330 fiskearter og 80 pattedyrearter. De stenfyldte kystregioner i
den sydlige del af landet er et godt levested for den truede Middelhavsmunkesæl.
Blandt de mest signifikante fuglearter i landet er kongeørnen – kendt som
Albaniens nationalsymbol  – gribbearter, tjuren og flere vandfugle.

Hovedparten af befolkningen (95%) er albanere. Landet har dog en væsentlig græsk
minoritet. En række indbyggere med etnisk albansk baggrund bor endvidere i
naboområderne Kosovo, Makedonien, Motenegro og Serbien. Sproget er albansk, men
der tales dog også græsk, primært af den græske minoritet.

Religionen er blevet bevaret, selvom den under kommunismen var forbudt. Siden
besættelsen af det Osmanniske Rige, bekender 70% af albanerne sig til islam.
Resten består henholdsvis af 20% græsk ortodokse og 10% romersk-katolske.

Blandt Albaniens mest kendte forfattere er Sami Bey Frashëri, Fan Noli, Ismail
Kadaré og Dritëro Agolli.

Det albanske køkken er – ligesom de fleste middelhavs- og Balkan-nationer –
stærkt påvirket af dets lange historie. Det territorie, der i dag er Albanien,
er igennem historien blevet besat eller indlemmet i Grækenland, Serbien, Italien
og det Osmanniske Rige, og hver gruppe har sat sine spor i det albanske køkken.
Albaneres hovedmåltid er frokosten, der ofte serveres med en salat af friske
grøntsager såsom tomater, agurker, grønne peberfrugter og olivener med
olivenolie, eddike og salt. Det omfatter også en hovedret med grøntsager og kød.
I kystbyerne Durrës, Sarandë og Vlorë findes der mange fiske- og
skaldyrsspecialiteter. På steder beliggende langt over havets overflade spises
ofte røget kød og syltet konserves.



https://da.wikipedia.org/wiki/Verdens_syv_underv%C3%A6rker

Verdens syv underværker blev beskrevet af Antipatros fra Sidon i 2. århundrede
f.Kr.

I stedet for "underværker" talte de gamle grækere om "syner, seværdigheder"
(theamata) (Τὰ ἑπτὰ θεάματα τῆς οἰκουμένης [γῆς]). Senere gik man over til ordet
for "underværk" (thaumata), hvad man også benytter i moderne græsk (Επτά θαύματα
του αρχαίου κόσμου); men oprindeligt drejede det sig om noget i retning af en
liste eller guidebog over seværdigheder.

Den oprindelige liste er naturligvis centreret omkring Middelhavet, så der er
siden gjort adskillige forsøg på at samle en mere almen liste. Seneste forsøg er
kåringen af syv nye vidundere den 7. juli 2007. En privat mand fik idéen til at
kåre syv nye vidundere. "New7Wonders Foundation" blev oprettet, og hævder at
over 90 millioner stemmer valgte følgende liste – dette tal har dog været meget
kritiseret for ikke at være korrekt:

Pyramiderne ved Giza i Egypten deltog ikke i internetafstemningen, da man anså
dem for at være i en kategori helt for sig selv. UNESCO har ikke haft noget med
kåringen af disse nye vidundere at gøre.



https://da.wikipedia.org/wiki/Sydamerika

Sydamerika er et kontinent (en af de 7 verdensdele) med en størrelse på ca. 17,8
mio. km² hvoraf det meste af arealet ligger syd for ækvator. Sydamerika ligger
mellem Stillehavet og Atlanterhavet og er forbundet med Nordamerika ved
Panamatangen i Mellemamerika.

Historisk har de såkaldte ABC-stater (Argentina, Brasilien og Chile) forsøgt at
samarbejde, blandt andet for at mindske USA's indflydelse på kontinentet.

Sydamerika er verdens fjerdestørste kontinent. Sydamerika har et blandet
landskab med kæmpe floder, regnskov, ørken og høje bjerge. Den 6570 km lange
Amazonflod løber igennem Amazonjunglen. Flodens bækken dækker et enormt område
på 8 mio. km². Andesbjergene strækker sig hele vejen fra nord til syd af
kontinentet. Bjergene er forholdsvis nye og er dannet ved at Nazca-pladen
skubber sig ind under den sydamerikanske plade, som derved trykkes op. Højderne
når helt op på 6959 meter ved Aconcagua i Argentina og ned på 105 meter under
jordens overflade. Atacamaørkenen i Chile er det tørreste sted på kloden.

De første mennesker kom formodentligt til Sydamerika fra Rusland over
Beringstrædet, ned gennem Amerika. De var indianere. Mest kendt er nok inkaerne.

Efter at Columbus fandt Amerika i 1492, er europæerne strømmet til kontinentet i
håb om rigdom, magt eller lykke. Alle lande i Sydamerika har været underlagt et
europæisk land. Venezuela var det første land til at blive set af europæerne i
1499. Langt størstedelen af landene har været koloniseret af Spanien, mens
Portugal overtog Brasilien. Guyana og Surinam blev overtaget af Holland. Det har
haft stor betydning for landene mange år fremover. De oprindelige indianske
sprog er mange steder udryddet. I 1800-tallet opnåede de fleste af landene
uafhængighed(på nær Surinam(1975) og Guyana(1975)). De næste mange år har
generelt været problematiske med borgerkrig, diktaturer og udgang fra fattigdom.

Sydamerika har en befolkning på 370 mio. mennesker. Det er en broget mængde, da
man har de oprindelige indianere blandet med europæerne, immigrerende asiatere
samt efterkommere af afrikanske slaver. I den vestlige del i Andesbjergene er
størstedelen af befolkningen indianere, mens europæere dominerer i Argentina,
Chile, Brasilien og Uruguay. Det er lidt svært at sige noget nærmere, da
etniciteterne blev blandet efter mange år. Befolkningstætheden er for det meste
lille, men på den sydlige del af Atlanterhavskysten er der kommet storbyområder
som Rio De Janeiro, Sao Paulo og Buenos Aires.



https://da.wikipedia.org/wiki/Riget

Riget er en dansk-produceret tv-serie i otte dele af Lars von Trier. De første
fire dele blev vist på DR1 fra 24. november til 15. december 1994 og de
resterende, under titlen Riget II, fra 10. oktober til 31. oktober 1997.

Riget har vundet adskillige priser, herunder fire Bodilpriser og seks
Robertpriser.

Hver episode af Riget og Riget II begynder med den samme prolog. I prologen
beskriver en fortællerstemme, hvordan Rigshospitalet i København i sin tid blev
bygget oven på de gamle blegedamme, hvor blegemændene i sin tid stod i tågen og
blegede deres lagner i mosevandet. Derefter bliver det fortalt, at man med
hospitalets opførelse i sin tid ville gøre op med overtroen ved hjælp af
videnskaben. Prologen afsluttes med, at der bliver hentydet til, at der måske er
ved at ske nogle mystiske ting på Rigshospitalet.

Historien i Riget begynder med, at den spiritistiske patient Sigrid Drusse hører
lyden af ​​en pige, som græder i en af elevatorskakterne på Rigshospitalet. Da
Sigrid Drusse undersøger dette nærmere, opdager hun, at pigen døde for mange år
siden. Sigrid Drusse finder også ud af, at pigen blev dræbt af sin egen far, som
gjorde det for at skjule hendes illegitimitet. For at stede ånden til hvile må
Sigrid Drusse først finde pigens jordiske rester. Pigens krop viser sig i sidste
ende at befinde sig i en krukke på kontoret hos hospitalets professor i
patologi, professor Bondo.

I mellemtiden forsøger den svenske overlæge og neurokirurg Stig Helmer at dække
over sit ansvar for en forkludret operation, der efterlod en ung pige
hjerneskadet og i en vedvarende vegetativ tilstand.

Imens forsøger patologen Bondo at overbevise familien til en døende mand med
leverkræft om, at de bør donere mandens lever – som indeholder en sjælden type
kræftsvulst – til hospitalets forskning, når manden er død. Da dette bliver
afslået, og det viser sig, at patienten har underskrevet en organdonorformular,
beslutter Bondo at transplantere den kræftfyldte lever midlertidigt ind i sin
egen krop, således at leveren bliver hans, og han kan donere den til sin egen
forskning.

Blandt de mange historier, man følger sideløbende i tv-serien, kan nævnes
historien om den unge medicinstuderende, der bliver tiltrukket af den
sygeplejerske, der står for søvnforskningslaboratoriet. Man følger også
mysteriet om en spøgelsesambulance, der hver aften ankommer til Rigshospitalet
og forsvinder ud i den blå luft. Desuden stifter man bekendtskab med en yngre
læge, der kører et sort marked for medicinske forsyninger, samt en neurokirurg,
der mener, at hendes foster er blevet besat af et spøgelse, blandt andet fordi
barnet både før og efter fødslen udvikler sig unormalt hurtigt.

I hver episode står to opvaskere med Downs syndrom i kælderen og diskuterer de
mærkelige hændelser, der finder sted på Rigshospitalet. Ofte står Stig Helmer
samtidig på taget af Rigshospitalet og råber "Danskjävlar!" ud over København.

Anden sæson af Riget sluttede med endnu flere ubesvarede spørgsmål end første
sæson, og en tredje sæson var da også planlagt. Men på grund af Ernst-Hugo
Järegårds (der spillede Stig Helmer) og Morten Rotne Leffers (der spillede den
mandlige opvasker) dødsfald i 1998 og efterfølgende Kirsten Rolffes' (der
spillede fru Drusse) dødsfald i 2000 blev indspilningen af en tredje sæson
umuliggjort. Lars von Trier havde rent faktisk skrevet den tredje og sidste
sæson, men produktionen blev aldrig påbegyndt af DR. Det opgivede manuskript
blev sendt til producenterne af Stephen Kings "Kingdom Hospital", men det er
uklart, om de brugte manuskriptet eller ej.



https://da.wikipedia.org/wiki/Peter_Schmeichel

Peter Bolesław Schmeichel MBE (født 18. november 1963 i Søborggård i Gladsaxe)
er en tidligere dansk fodboldspiller og målmand og tidligere tv-vært på TV3. Han
blev kåret til "Verdens bedste målmand" i 1992 og 1993. Han var polsk
statsborger, indtil han fyldte 7 år, idet hans far var fra Polen. I december
2001 modtog han den fornemme britiske MBE-orden (Member of the British Empire).
Han er far til Kasper Schmeichel og Cecillie Schmeichel.

Karrieren startede som 8-årig i Høje Gladsaxe og som 18-årig i Hero. Hans
professionelle karriere begyndte da han debuterede som 18-årig i 3. division for
Gladsaxe-Hero Boldklub, som klubberne i mellemtiden var fusioneret til. Han
skiftede til Hvidovre IF og fik straks gjort sig gældende som en af
Danmarksturneringens bedste målmænd og sikker straffesparksskytte. Han skiftede
til Brøndby IF som han blev Danmarksmester med i 1987, 1988, 1990 og 1991.
Udlandet fik for alvor øjnene op for den unge danske målmand gennem Brøndby IFs
præstationer i UEFA Cuppen i 1990/1991, hvor holdet først blev slået ud i
semifinalen af AS Roma.

I 1991 blev Schmeichel købt af Manchester United fra den bedste engelske række
for 500.000£ – godt fem mio. kr. United-manager Alex Ferguson har senere
beskrevet handelen som "århundredets køb".

I tiden i Manchester United vandt Schmeichel fem engelske mesterskaber og tre FA
Cup titler. Internationalt vandt Schmeichel i sit første år i klubben Den
Europæiske Super-Cup, men den store triumf kom i 1999, hvor Manchester United
som den første og hidtil eneste engelske klub vandt The treble – mesterskabet,
FA-Cuppen og UEFA Champions League.

Efter denne fantastiske sæson skiftede Schmeichel til Sporting Lissabon, for at
trappe ned og spille på et lidt mindre krævende niveau. Han blev portugisisk
mester med klubben i 2000.

England trak dog stadig i Schmeichel og han vendte efter kort tid i det
portugisiske tilbage til England, hvor han afsluttede karrieren med ophold i
Aston Villa og Manchester City. Hans søn, Kasper Schmeichel skrev senere
kontrakt med Manchester City.

Efter sin karriere som fodboldspiller er Peter Schmeichel blevet TV-vært for den
største klubturnering i verden, UEFA Champions League på TV3, samt
underholdningsprogrammet 1 mod 100 som også transmitteres på TV3. Herudover
anvendes Schmeichel i reklamer og som foredragsholder.

I 1999 købte Schmeichel aktierne i sin gamle klub Hvidovre IF. Men dem har han
solgt igen. 31. august 2007 meddelte en investorgruppe med Peter Schmeichel i
spidsen ved et pressemøde et tilbud om at tilføre 250 millioner kroner til den
kriseramte klub Brøndby IF, mod at Schmeichel bliver ny sportsdirektør og
diverse ændringer af klubbens struktur (bl.a. afskaffelse af systemet med A- og
B-aktier). Planen faldt dog til jorden et par dage efter.

I maj 2008 var han aktuel i den europæiske version af TV-programmet Dirty Jobs
(with Peter Schmeichel), der blev sendt på Discovery Channel, hvor han bl.a.
forsøger sig som industri-skorstensfejer, ålefisker, kulminearbejder,
konservator og svinefarmer.

Han har spillet 129 landskampe på Danmarks fodboldlandshold. Han debuterede i
1987 i OL-kampen i Levadia mod Grækenland – blev Europamester i 1992 og sluttede
i 2001 mod Slovenien. Det blev til en samlet spilletid på 11.415 minutter (190
timer). Han holdt målet rent i 56 kampe. Desuden er han er den eneste danske
landsholds-målmand, der har scoret for Danmark (1 mål), det var i en
venskabskamp mod Belgien på et straffespark. Han deltog ligesom Michael Laudrup
i fem slutrunder hvilket også er rekord.

Inden han blev fast mand på A-landsholdet, nåede han at spille 8 U21-landskampe
(1984-86). Han var med på ligalandsholdets tur i 1986 til Irak, Emiraterne og
Mexico. I 1988 til Brasilien og i 1990 til Emiraterne. I 2001 debuterede han på
Oldboyslandsholdet i en kamp mod Tysklands gamle stjerner som Danmark vandt 3-2.

Peter Schmeichel har tidligere udgivet en plade; "We can do it" med på vokal var
Gry Luka. Schmeichel udgav i 1993 videoen "Verdens bedste målmand" og i 1999
bogen "The Great Peter”. Han har også medvirket i et engelsk danseprogram
Strictly Come Dancing, forlægget for Vild med dans, hvor han dog hurtigt røg ud.



https://da.wikipedia.org/wiki/Nikita_Kl%C3%A6strup

Nikita Klæstrup (født 8. november 1994) er en dansk politisk aktiv debattør,
fotomodel og reality star. Klæstrup er medlem af Liberal Alliance (LA), men var
indtil efter folketingsvalget i 2015 medlem af Konservativ Ungdom (KU).

Klæstrup er født i 1994, datter af en socialdemokratisk far og en mor, der var
tidligere medlem af Enhedslisten. Hun stammer fra Guldborgsund Kommune. Klæstrup
er student fra Vordingborg Gymnasium og HF, og er nu retorikstuderende ved
Københavns Universitet.

Klæstrup var indtil 2015 medlem af Konservativ Ungdom. Her var hun
lokalforeningsformand i Lolland-Falsters KU fra 2012-14. Hun var opstillet for
Det Konservative Folkeparti ved kommunalvalget i 2013 til byrådet i Guldborgsund
Kommune. Her opnåede hun 128 personlige stemmer, men blev ikke valgt.

Klæstrup skiftede efter folketingsvalget i 2015 til Liberal Alliance.[Kilde
mangler]

Klæstrup har i flere år arbejdet som fotomodel, blandt andet med topløse
billeder. Kombinationen af hendes politiske arbejde og hendes fysiske fremtræden
har sikret hende en del medieomtale. Første gang hun pådrog sig opmærksomhed var
under Kommunalvalget 2013 hvor hun indgik i Ekstra Bladets konkurrence om årets
valgbabe, som hun vandt suverænt.

Ved KU's 110-års jubilæum i 2015 deltog hun i gallakjole, der havde en
usædvanlig omvendt udskæring. Kjolevalget vakte opsigt i såvel danske som
udenlandske medier. Hun blev i 2015 også portrætteret af Berlingske og
Jyllands-Posten. Senere samme år optrådte hun i en billedserie i mandebladet M!
der også viste hende letpåklædt på forsiden. Billederne affødte en del
diskussion heriblandt nedladende kommentarer om Klæstrup som hun selv kritisk
imødegik. Hendes medieoptræden gjorde hende til den mest googlede danske
politiker og den mest googlede danske kvinde i en opgørelse foretaget af Google
Danmark i 2015.

I forlængelse er den megen opmærksomheden omkring Klæstrup fik TV3 hende med som
gæstedeltager i den danske reality-serie Paradise Hotel i 2016.

Klæstrup kritiserede i et læserbrev efter Copenhagen Pride Københavns Kommune
for at fremme positiv særbehandling af homoseksualitet, samt at være medvirkende
til en stigmatisering af de homoseksuelle, der ikke ønsker associeret med dette
"cirkusoptog", som hun udtalte det.

Desuden har hun haft flere kritiske indspark omkring Fristaden Christiania,
herunder et indlæg i 2014 i Berlingske, hvor hun kaldte fristaden for "et
skadeligt parallelsamfund" og "en skamplet på København", der var "en hån imod
de lovlydige danskere." Hun mente, at fristaden skulle normaliseres og omdannes
til almindelige boligområder. Netop dette indlæg førte til voldsomme reaktioner,
herunder flere trusler imod Klæstrup personligt. Efterfølgende blev en 18-årig
kvinde idømt en betinget fængselsdom for dødstrusler.



https://da.wikipedia.org/wiki/Dannevirke

Dannevirke (på dansk også Danevirke, norrønt: Danavirki, gammeldansk:
danæwirchi, tysk: Danewerk – betyder altsammen Danernes værk) er et system af
danske fortifikationer i Sydslesvig i nutidens Slesvig-Holsten. Denne lineære,
defensive jordvold blev konstrueret tværs over den jyske halvøs smalleste sted
under vikingetiden. Den blev sidste gang brugt til forsvarsformål under 2.
Slesvigske Krig i 1864.

Dannevirke regnes for Nordens største fortidsminde. Den tyske delstat
Slesvig-Holsten søger i samarbejde med Danmark og de andre nordiske lande om
anerkendelse af Dannevirke og Hedeby som UNESCO-verdenskulturarv.

Dannevirke strakte sig over 30 kilometer tværs over Jylland fra fjorden Slien i
øst til marskområder omkring Trenen og Ejderen i vest. Op til 80 procent af
jordvoldene er endnu bevaret. Men det må betænkes, at jordvoldene med tiden er
sunket sammen. Voldene var både højere og stejlere end nutildags.

Hovedvolden dannede centrum for hele Dannevirke. Den blev flere gange udbygget
og forstærket. Syd for hovedvolden var en parallelliggende vold, Kovirke.

Den såkaldte forbindelsesvold integrerede også Hedebys halvkredsvold i værket.
Dannevirkes østervold, mellem Slien og Vindeby Nor, forsvarede halvøen Svans og
sikrede at fjenden ikke kunne gå uden om hovedvolden ved at sætte over Slien på
de smalle steder.

Under arkæologiske udgravninger i 2010-2014 blev der desuden fundet rester af et
borganlæg fra valdemarstiden beliggende umiddelbart nord for Viglesporten
(Kalegat) ved Rødekro (og det nuværende Dannevirke Museum). Borgens formål var
overvågning af Vigleportens gennemkørsel og sikring af Valdemarsmuren. Under den
dansk-svenske krig i 1658/1660 blev borgen ombygget til en femkantet skanse .

Dannevirke ligger cirka 15–20 km nord for det danske riges gamle sydgrænse ved
Ejderen. De første voldanlæg skulle beskytte det strategiske sted, hvor Hærvejen
passerer mosestrækningerne vest for Slien ved Hedeby. Fra begyndelsen var det
sakserne, man ville forsvare sig imod, senere blev det frankernes rige, så det
Tysk-romerske rige og de vendiske obotritter, der drog hærgende op gennem
Jylland. Statspolitiske og militærpolitiske ændringer førte omkring år 1300 til
en opgivelse af forsvarsværket. Det fik dog kortvarig militær betydning igen
under de dansk-tyske krige i 1848 og 1864. Under 2. verdenskrig var der planer
om at omdanne volden til en kampvognsspærring.

Arkæologen Klaus Goldmann har fremsat en alternativ teori om at Kograven, den
mindre og ældre grav syd for Hovedvolden, var en sejlbar kanal sammen med
Dannevirke Sø. Da sluser ikke eksisterede i Nordeuropa på det tidspunkt, skulle
kanalens højdeforskel være overvundet ved, at den bestod af flere opdæmmede
sektioner med jordvolde imellem.

På stedet, hvor Dannevirkes hovedvold skæres af Hærvejen, befandt sig i Harald
Blåtands tid med Kalegat eller Viglesport Dannevirkes eneste åbning for den
nord-syd gående trafik i Jylland. Al transport på Hærvejen måtte altså passere
Kalegattet. Porten muliggjorde dermed en effektiv kontrol af al færdsel på
Hærvejen. I 2010 kunne arkæologerne lokalisere porten tæt ved det nuværende
Dannevirke Museum.

Dannevirke var indtil året 1800 også stort set sammenfaldende med sydgrænsen for
det danske folkesprog.

Et meget udbredt sagn hævder, at Dannevirke blev grundlagt af Gorm den Gamles
dronning, Thyra Danebod. Dette stemmer ikke overens med, at de første dele af
bygningsværket er væsentligt ældre. Kulstof 14-dateringer antyder, at de første
jordvolde i Danevirke allerede blev bygget i årtierne omkring år 500.
Forudgående volde stammer måske endog fra 400-tallet.

Sagnet hævder videre, at sjællændere, fynboer, lolliker, falstringer og
nørrejyder byggede volden fra Haddeby Nor til den nu udtørrede Dannevirke Sø,
mens skåninger byggede den strækning fra Thyraborg til Hollingsted, hvor en del
af volden endnu kaldes Skåningerdelen. Hvor meget sandhed, der er i disse stadig
populære sagn, er dog uvist, men det var normalt at opdele hæren efter
mandskabets oprindelse. Det sønderjyske mundheld om folk, der kommer sammen
langvejs fra, at de kommer "frå Fyn å frå Skån", påstås at stamme fra den tid.

Dannevirke blev bygget over flere faser. De ældste dele (Hovedvolden, Nordvolden
og Østervolden) stammer fra omkring år 500 som en af de tidligste
manifestationer af Danmark. Disse første volde var simple jordvolde og blev
bygget i i alt tre faser frem til 700-tallet. Hovedvolden var cirka 2 meter høj
og 12 meter bred. Hovedvoldens fortsættelse mod nord kaldes Nordvolden og var
cirka 7 km lang, 10 m bred og 2 m høj. Østervolden var cirka 3,3 km lang og
skulle beskytte halvøen Svans. I en fjerde fase kom en træpalisadevold til, som
er dendrokronologisk dateret til året 737. I samme år blev en kampestensmur sat
i ler.

Den femte bygningsfase var omkring 800. Den første historiske oplysning er, at
kong Godfred i 800 laver en befæstning (Kovirke) fra hav til hav. Den skulle
beskytte Hovedvolden og Hærvejen. Kovirke var cirka 2 meter høj og 7 meter bred.
Voldgraven foran volden var 4 meter bred og 3 meter dyb.

De fleste byggerier i Dannevirkes sjette fase (Hovedvolden, Forbindelsesvolden,
Dobbeltvolden, Krumvolden og andre) tilskrives kong Harald Blåtand. Hovedvolden
blev udbygget, så den nu var cirka 5 meter høj og cirka 20 meter bred.
Krumvolden blev oprettet gennem Rejde Å. Forbindelsesvolden, som er dateret til
årene 964-968, knyttede Dannevirket sammen med Hedeby. Udbygningerne fandt sted
få år før opførelsen af de store ringborge som Fyrkat og Trelleborg .

I 974 angribes Danevirke af kejser Otto 2’s tropper, og mindst én af portene
stormedes med held. Udfaldet havde uheldige konsekvenser for kong Harald. Hedeby
blev besat af tyskerne. I 983 vendte dog krigslykken, og en dansk-abodritisk
koalition under Harald Blåtand standsede den tyske indflydelse i grænseområdet.

Under kong Knud 2. den Hellige (1080-1086) blev voldene igen udbygget. I den
sidste fase under Valdemarerne blev hovedvolden befæstet med Valdemarsmuren, som
var den første store teglstensbyggeri i Danmark. Selv om voldene efterhånden
mistede deres militærstrategiske betydning, beholdt anlæggene en stor
symbolværdi for det danske rige.

Allerede efter Slaget ved Bov i april 1848 blev voldene igen anvendt til
militære formål. Men danskerne tabte det efterfølgende Slag ved Slesvig, som
fandt sted tæt i nærheden af Dannevirke og landsbyen Bustrup, og måtte trække
sig tilbage. Først efter Slaget ved Isted i 1850 befæstede danskerne igen
Dannevirke med skanser, kanoner og brystværn til infanteriet. I 1861 blev
voldene moderniseret.

I den dansk-tyske krig 1864 om hertugdømmet Slesvig opnåede Dannevirke næsten
mytologisk status i Danmark[Kilde mangler] og blev af mange civilister anset for
at være uindtagelig. Volden udgjorde militærgeografisk en naturlig forsvarlinje,
idet den er lokaliseret på den jyske halvøs smalleste sted, hvor de vestlige
områder ved Ejderen og Trenen endda er sumpede og uigennemtrængelige for en hær.

Befæstningen udbyggedes med nye skanseanlæg tværs over Sønderjylland. I
begyndelsen af året 1864 bestod voldene af 27 skanser og en bemanding på 38.000
mand. Derudover anlagdes dæmninger i dalene ved Trenen og Rejde Å, så den helt
kunne oversvømmes. Også i marsken ved Frederiksstad anlagdes flere skanser.

Men i 1864 stod den danske hær over for flere problemer. Den preussiske hær var
bedre udstyret, både hvad angår håndvåben og kanoner. De tyske hære havde
dobbelt så mange mænd og rådede over nyt, langtrækkende artilleri. Den kolde
vinter udgjorde en særlig risiko, idet den tyske hær kunne have gået rundt om de
danske linjer ved at krydse enten den tilfrosne Sli eller moseområderne vest for
stillingen. General Christian de Meza besluttede derfor, at hæren skulle trækkes
tilbage til en sikrere forsvarslinje for at undgå indeslutning.

Af politiske årsager blev det anset for umuligt at trække hæren tilbage til Fyn
eller Als, og de Meza besluttede derfor, at hæren skulle trækkes tilbage til
stillingen ved Dybbøl nord for Flensborg og vest for Sønderborg.
Dybbølstillingen var nyere og i bedre stand end Dannevirkestillingen. Hærens
tilbagetog til Dybbøl foregik til fods i stedet for ad den nye jernbane til
Flensborg, og årsagen til dette diskuteres stadig af historikere. Nogle angiver,
at broerne undervejs blev sprængt for tidligt eller at der var tale om en
logistisk misforståelse.

I november 1944 besluttede tyske generaler sig for at ombygge dele af Dannevirke
til et panserforsvar og begyndte at grave en dyb grøft i jordvoldene. Formålet
var at beskytte Tyskland mod et allieret angreb gennem Jylland. Den danske
arkæolog og forfatter Søren Telling kunne imidlertid stoppe planerne ved at
kontakte Heinrich Himmler i Berlin, som bestemte at Dannevirke skulle skånes for
vidtgående indgreb. Senere dækkede tyskerne pansergraven til igen.

Resterne af Dannevirke blev naturfredet i 1950. Otte år senere blev volden
fredet som fortidsminde. I 1990 åbnede Sydslesvigsk Forening Danevirke Museum.
Museet befinder sig tæt ved Valdemarsmuren i landsbyen Dannevirke.

En enkelt af skanserne fra den dansk-tyske krig i 1864, den såkaldte Skanse 14,
blev genopbygget i 2001 i et samarbejdsprojekt mellem dansk og tysk militær.
Skansen er beliggende tæt ved museet og den historiske hærvejskro Røde Kro /
Rothenkrug.

Siden 2006 arbejder Slesvig-Holsten i samarbejde med Danmark og de andre
nordiske lande for at få Dannevirke og Hedeby anerkendt som
UNESCO-verdenskulturarv .

I sommeren 2010 kunne arkæologerne ved Danevirke Museum lokalisere og udgrave
den cirka seks meter brede Kalegatport, gennem hvilken den nord-sydgående trafik
på Hærvejen foregik i de cirka 450 år, hvor Dannevirke var i funktion. Porten
var dermed af afgørende betydning for handelen mellem Norden og kontinentet. Den
er den første port, arkæologerne nogensinde har fundet i hele Danevirke­t. Ved
Kalegattet, som også kaldes Viglesporten eller Hærporten, befandt sig også en
toldstation og et værtshus. Fundet af porten blev mulig, efter at Sydslesvigsk
Forening, der driver Danevirke Museum, erhvervede nabogrunden til museet . Som
en sidegevinst ved udgravningen har arkæologerne også fundet den østlige ende af
Valdemarsmuren fra 1170 .



https://da.wikipedia.org/wiki/Somalia

Somalia (somali: Soomaaliya; arabisk: الصومال, tr. aṣ-Ṣūmāl) er en afrikansk
stat beliggende på Afrikas Horn, kontinentets østligste punkt. Landet ligger
mellem 12 grader nordlig og 1 grad sydlig bredde mellem 41 og 51 grader østlig
længde. Landet er så præget af borgerkrig, at staten er i opløsning og kun
eksisterer de jure. Der er ingen samlet regering eller andre fungerende
statsorganer. Det nordvestlige område Somaliland har derimod i praksis
fungereret som selvstændig og forholdsvis stabil stat siden 1991, selvom det
ikke er internationalt anerkendt som sådan. Det nordøstlige område Puntland
erklærede sig en del af den fremtidige føderation af Somalia.

Siden 2006 har der været borgerkrig i landet mellem Rådet af Islamiske Domstole
og krigsherrer støttet af etiopiske tropper og amerikanske økonomiske midler. I
starten af 2007 blev de islamiske domstole slået tilbage, og hovedstaden og det
meste af landet kontrolleres af den midlertidige regering. Islamistiske grupper
fortsætter dog kampene i form af guerillakrigsførelse.

Somalias historie går helt tilbage til stenalderen, og området har været beboet
af Somalifolket siden da. Disse drev som nomader deres store hjorde af kvæg, får
og geder over lange afstande i jagten på nye græsgange til deres dyr. I den
tidlige moderne tid har Somalia været styret af magtfulde riger, f.eks Ajuuraan
og Adal.

Gamle pyramidestrukturer, mausoleer, ødelagte byer og stenvægge så som Wargaade
Wall er tegn på en gammel civilisation, der engang trivedes i den somaliske
halvø. Denne civilisation haft et handelsforbindelser med det gamle Egypten og
mykenske Grækenland da det andet årtusinde f.Kr., støtter hypotesen om, at
Somalia eller tilstødende områder var stedet for det gamle land Punt. Punterne
handlede med myrra, krydderier, guld, ibenholt, korthornet kvæg, elfenben og
røgelse med ægypterne fønikerne, babylonerne, indere, kinesere og romerne gennem
deres kommercielle havne. En egyptisk ekspedition sendt til Punt i det 18.
dynasti af dronning Hatshepsut er optaget på templets relieffer på Deir
el-Bahari, under kong Parahus og dronning Atis regeringstid.

Kamelen menes at have været tæmmet på Det Afrikanske Horn et sted mellem den 3.
og 2. årtusinde f.Kr.. Derfra har den spredt sig til Egypten og Nordafrika. I
den klassiske periode udviklede bystaterne af Mosylon, Opone, Mundus, Isis,
Malao, Avalites, Essina, Nikon og Tabae et indbringende handelsnetværk, der
forbandt købmænd fra Fønikien, ptolemæiske Egypten, Grækenland, parthisk
Persien, Saba, Nabatæa og Romerriget. De brugte den gamle somaliske maritime
fartøj kendt som beden til at transportere deres last.

Efter den romerske erobring af det nabatæiske imperium og den romerske flådes
tilstedeværelse ved Aden for at dæmme op for piratvirksomhed aftalte arabiske og
somaliske købmænd med romerne at forhindre indiske skibe fra handel i de frie
havnebyer på den arabiske halvø for at beskytte for somaliske og arabiske
købmænds interesser i det lukrative handel mellem Det Røde Hav og Middelhavet.
Indiske købmænd fortsatte dog at handle i havnebyer på den somaliske halvø, som
var fri for romersk indblanding.

I århundreder bragte indiske købmænd store mængder af kanel til Somalia og
Arabien fra Ceylon og Maluku Øerne. Kilden til de kanel og andre krydderier
siges at have været den bedst bevarede hemmelighed blandt arabiske og somaliske
handlende i deres samhandel med den romerske og græske verden; romerne og
grækerne troede, at kilden fandtes på den somaliske halvø. Den hemmelige aftale
blandt somaliske og arabiske handlende oppustede prisen af indiske og kinesiske
kanel i Nordafrika, Mellemøsten og Europa og gjorde handel med kanel til en
meget indbringende forretning, især for de somaliske købmænd gennem hvis hænder
store mængder blev sendt ad hav- og landruter.

Islam blev introduceret til området tidligt fra den arabiske halvø, kort efter
hijra. Zeila to-mihrab Masjid al-Qiblatayn dateret til det 7. århundrede, og er
den ældste moské i byen. I slutningen af 800-tallet skrev Al-Yaqubi, at muslimer
levede langs den nordlige somaliske kyst. Han nævner også, at Adal-riget havde
sin hovedstad i byen, hvilket tyder på, at Adal-sultanatet med Zeila som sit
hovedkvarter går tilbage til mindst det 9. eller 10. århundrede. Ifølge I.M.
Lewis, blev statsdannelsen styret af lokale dynastier, der bestod af somaliske
arabere eller arabiserede somaliere, som også regerede over det tilsvarende
etablerede Sultanatet Mogadishu i Benadir-regionen mod syd. Adals historie fra
dets stiftende periode og frem var præget af en række kampe med nabolandet
Abessinien. På sit højeste kontrollerede Adal-kongeriget store dele af moderne
Somalia, Etiopien, Djibouti og Eritrea.

I 1332 blev den Zeila-baserede konge af Adal dræbt i en militær kampagne, der
skulle standse den abessinske kejser Amda Seyon 1.s march mod byen. Da den
sidste sultan af Ifat, Sa'ad ad-Din 2., også blev dræbt af kejser Dawit 1. i
Zeila i 1410, flygtede hans børn til Yemen, før de vendte tilbage i 1415. I det
tidlige 15. århundrede blev Adals hovedstad flyttet længere ind i landet til
byen Dakkar, hvor Sabr ad-Din 2., den ældste søn af Sa'ad ad-Din 2., etablerede
en ny base efter sin hjemkomst fra Yemen.

Adal-hovedkvarter blev igen flyttet det følgende århundrede, denne gang sydpå
til Harar. Fra denne ny hovedstad organiserede Adal en effektiv hær ledet af
Imam Ahmad ibn Ibrahim al-Ghazi. (Ahmad "Gurey" eller "Gran" betyder
"venstre-håndet"), der invaderede det abessinske imperium. Denne 16. århundredes
kampagne er historisk kendt som erobringen af Abessinien (Futuh al-Habash).
Under krigen gjorde imam Ahmad banebrydende brug af kanoner, der leveres af Det
Osmanniske Rige, hvilke han importerede gennem Zeila og indsatte mod abessinske
styrker og deres portugisiske allierede ledede af Cristóvão da Gama. Nogle
forskere hævder, at denne konflikt beviste, gennem deres brug på begge sider,
værdien af skydevåben som musketter, kanoner, og arquebus i forhold til
traditionelle våben.

I løbet af Ajuran-perioden blomstrede sultanaterne og republikkerne i Merca,
Mogadishu, Barawa, Hobyo og deres respektive havne og havde en lukrativ
udenlandsk handel med skibe, der sejlede til og fra Arabien, Indien, Venedig,
Persien, Egypten, Portugal og så langt væk som Kina. Vasco da Gama, der sejlede
forbi Mogadishu i det 15. århundrede, bemærkede, at det var en stor by med huse
i flere etager og store paladser i dens centrum, samt mange moskeer med
cylindriske minareter.

I det 16. århundrede, bemærkede Duarte Barbosa, at mange skibe fra Kongeriget
Cambaya i nutidens Indien sejlede til Mogadishu med klæde og krydderier, som de
til gengæld fik guld, voks og elfenben for. Barbosa fremhævede også den overflod
af kød, hvede, byg, heste, og frugt på de kystnære markeder, som har frembragt
enorme rigdom for de handlende. Mogadishu, med en blomstrende tekstilindustri
kendt som Toob Benadir (specialiseret til markederne i Egypten, blandt andre
steder)), sammen med Merca og Barawa, tjente også som transitland for
Swahili-købmænd fra Mombasa og Malindi og for guld handel fra Kilwa. Jødiske
købmænd fra Hormuz bragte deres indiske tekstil og frugt til den somaliske kyst
i bytte for korn og træ.

Handelsforbindelser blev etablerede med Malacca i det 15. århundrede, med klæde,
ambra og porcelæn som de vigtigste varer i handelen. Giraffer, zebraer og
røgelse blev eksporteret til Ming-imperiet i Kina, hvilket gjorde somaliske
købmænd ledende i handel mellem Asien og Afrika og påvirkede det kinesiske sprog
med den somaliske sprog under processen. Hindu købmænd fra Surat og de
sydøstasiatiske afrikanske købmænd fra Pate, der søgte at omgå både den
portugisiske blokade og Omans indblanding, brugte de somaliske havne Merca og
Barawa (som var ude af de to magters jurisdiktion) for at gennemføre deres
samhandel med sikkerhed og uden indblanding.

I den tidlige moderne periode begyndte efterfølgerstaterne Adal og Ajuran
sultanater at blomstre i Somalia. Disse omfattede Warsangali sultanatet, Bari
dynastierne, Sultanatet Geledi (Gobroon dynastiet), Majeerteen Sultanatet
(Migiurtinia), og Sultanatet Hobyo (Obbia). De fortsatte traditionen med
fæstningsbyggeri og søtransport skabt under tidligere somaliske imperier.

Sultan Yusuf Mahamud Ibrahim, den tredje sultan af Huset Gobroon, indledte den
gyldne tidsalder for Gobroon-dynastiet. Hans hær kom sejrrige ud under Bardheere
Jihad, som restaurerede stabilitet i regionen og revitaliseret den østafrikanske
handel med elfenben. Han modtog også gaver fra og havde hjertelige relationer
med herskerne i nabolande og fjernere riger så som Oman, Witu og yemenitiske
sultaner.

Sultan Ibrahims søn Ahmed Yusuf efterfulgte ham og var en af de vigtigste
skikkelser i det 19. århundrede Østafrika, der fik tribut fra Omans guvernører
og skabe alliancer med vigtige muslimske familier på den østafrikanske kyst. I
det nordlige Somalia gennemførte Gerad-dynastiet handel med Yemen og Persien og
konkurrerede med de handlende i Bari-dynastiet. Gerads- og Bari-sultanerne
byggede imponerende paladser og fæstninger og havde tætte relationer til mange
forskellige imperier i Mellemøsten.

I slutningen af det 19. århundrede, efter Berlinkonferencen (1884-85) mellem
europæiske magter begyndte Kapløbet om Afrika, hvilket inspirerede Dervish leder
Muhammad Abdullah Hassan til at samle støtte fra hele Afrikas Horn og begynde en
af de længste koloniale modstandskrige nogensinde. I flere af hans digte og
taler understregede Hassan, at briterne "har ødelagt vores religion og gjort
vores børn til deres børn", og at de kristne etiopiere i ledtog med englænderne
var tilbøjelige til at udrydde den politiske og religiøse frihed for den
somaliske nation. Han fremstod snart som "en forkæmper for sit lands politiske
og religiøse frihed, forsvarende den mod alle kristne angribere."

Hassan udstedte en religiøs bekendtgørelse om, at enhver somalisk statsborger,
der ikke accepterede målet om enhed i Somalia og ikke ville kæmpe under hans
ledelse, ville blive anset for at være kafir, eller gaal. Han erhvervede snart
våben fra Det Osmanniske Rige, Sudan samt andre islamiske og arabiske lande, og
udnævnte ministre og rådgivere til at administrere de forskellige områder eller
sektorer i Somalia. Desuden gav han et opråb om somalisk enhed og uafhængighed
under processen for at organisere sine styrker.

Hassans Dervish bevægelse havde en væsentligt militær karakter, og Dervish stat
blev formet efter modellen for et Salihiya-broderskab. Det var præget af et
stift hierarki og centralisering. Selv om Hassan truede med at drive de kristne
ud i havet, udførte han det første angreb ved at lancere sin første store
militære offensiv med sin 1.500 Dervish-hær udstyrede med 20 moderne rifler mod
de britiske soldater stationerede i regionen. Han drev briterne tilbage i fire
ekspeditioner og havde forbindelser med de centrale magter osmannerne og
tyskerne. I 1920 kollapsede Dervish-staten efter intensive luftbombardementer af
Storbritannien, og Dervish' territorier blev efterfølgende omdannede til et
protektorat.

Fascismens gennembrud i begyndelsen af 1920'erne indvarslede en ændring af
Italiens udenrigspolitik, idet de nordøstlige sultanater snart blev tvunget ind
i La Grande Somalia i henhold til det fascistiske Italiens planer. Med ankomsten
af guvernør Cesare Maria De Vecchi den 15. december 1923 begyndte forholdene at
ændre sig for den del af Somaliland der blev kendt som Italiensk Somaliland.
Italien havde adgang til disse områder under successive beskyttelsestraktater,
men ikke direkte overmagten.

Den fascistiske regering havde kun direkte magt over Benadir-territoriet. Det
fascistiske Italien under Benito Mussolini angreb Abessinien (Etiopien) i 1935
med det formål at kolonisere det. Invasionen blev fordømt af Folkeforbundet, men
kun lidt blev gjort for at stoppe det, eller at befri det besatte Etiopien. Den
3. august 1940 krydsede italienske tropper, herunder somaliske koloniale
enheder, fra Etiopien for at invadere Britisk Somaliland, og den 14. august,
lykkedes det at tage Berbera fra briterne.

En britisk hær, her under tropper fra flere afrikanske lande, igangsatte et
felttog i januar 1941 fra Kenya for at befri Britisk Somaliland og det
italiensk-besatte Etiopien og erobre Italiensk Somaliland. I februar blev det
meste af Italiensk Somaliland taget, og i marts blev Britisk Somaliland
generobret fra kystsiden. Styrken i det britiske imperium, der opererede i
Somaliland, omfattede de tre divisioner med sydafrikanske, vestafrikanske og
østafrikanske tropper. De blev biståede af somaliske styrker ledet af Abdulahi
Hassan med somaliere fra Isaaq-, Dhulbahante- og Warsangali-klanerne som
fremtrædende deltagere. Antallet af italienske somaliere begyndte at falde efter
2. Verdenskrig, med færre end 10.000 tilbage i 1960.

Efter 2. Verdenskrig beholdt Storbritannien kontrollen over både Britisk
Somaliland og Italiensk Somaliland som protektorater. I 1945, under
Potsdam-konferencen, tildelte FN Italien formynderskab over Italiensk
Somaliland, men kun under nøje tilsyn og på den betingelse, først foreslået af
den somaliske Youth League (SYL) og andre spirende somaliske politiske
organisationer, såsom Hizbia Digil Mirifle Somali (HDMS), og den somaliske
nationale liga (SNL), at Somalia skulle få selvstændighed inden for ti år.
Britisk Somaliland forblev et protektorat Storbritannien indtil 1960.

I det omfang, at Italien holdt territorium ved FN-mandat, gav bestemmelserne om
formynderskabet somalierne mulighed for at få erfaring i vestlige politisk
uddannelse og selvstyre. Disse var fordele, som Britisk Somaliland, der skulle
indordnes i den nye somaliske stat, ikke havde. Selv i 1950'erne forsøgte
britiske koloniale embedsmænd gennem forskellige administrative
udviklingsindsatser at kompensere for tidligere omsorgssvigt, men protektoratet
stagnerede. Forskellen mellem de to områder i økonomisk udvikling og politisk
erfaring skulle senere medføre alvorlige vanskeligheder at integrere de to dele.
I mellemtiden, i 1948, under pres fra deres allierede under verdenskrigen og til
stor fortrydelse for somalieree, "returnerede" briterne Haud (et vigtig somalisk
græsningsområde, der var formelt beskyttet af briterne i henhold til traktater
med somalierne fra 1884 og 1886) og Ogaden til Etiopien baseret på en traktat,
de underskrev i 1897, hvor briterne afstod somaliske territorium til den
daværende etiopiske kejser Menelik som modydelse for hans hjælp mod eventuelle
tiltag af franskmændenes side.

Storbritannien indføjede den betingede bestemmelse om, at de somaliske beboere
ville bevare deres selvstændighed, men Etiopien hævdede straks sin suverænitet
over området. Dette fik Storbritannien til i 1956 at fremsætte et mislykket
tilbud om at tilbagekøbe de somaliske landområder, det havde overdraget.
Storbritannien overdrog også administrationen af det næsten udelukkende somalisk
beboede Northern Frontier District (NFD) til kenyanske nationalister til trods
for, at en uformel folkeafstemning viste et overvældende ønske hos regionens
befolkning om at deltage i det nydannede Republik Somalia.

En folkeafstemning blev afholdt i nabolandet Djibouti (dengang kendt som fransk
Somaliland) i 1958, lige iden Somalias selvstændighed i 1960, for at beslutte,
om de vil deltage i Republikken Somalia eller forblive ved Frankrig.
Folkeafstemningen faldt ud til fordel for en fortsat tilknytning til Frankrig,
hovedsagelig på grund af en kombineret ja-stemme i den anselige etniske gruppe
Afar og bosiddende europæere. Der var også udbredt valgsvindel, idet
franskmændene fordrev tusinder af somaliere før folkeafstemningen. De fleste af
dem, der stemte nej, var somaliere, der gik stærkt ind for at deltage i en
forenet Somalia, som var blevet foreslået af Mahmoud Harbi, næstformand for
regeringens Råd. Harbi blev dræbt i et flystyrt to år senere. Djibouti fik sin
uafhængighed fra Frankrig i 1977, og Hassan Gouled Aptidon, en somaler, der
havde kæmpet for et "ja" ved folkeafstemningen i 1958, blev Djiboutis første
præsident (1977-1991).

Den 1. juli 1960 blev de to områder forenede til Republikken Somalia, om end
inden for grænser, der er udarbejdet af Italien og Storbritannien. En regering
blev dannet af Abdullahi Issa og andre medlemmer af formynderskabets og
protektorats regeringer, med Haji Bashir Ismail Yusuf som formand for den
somaliske nationalforsamling, Aden Abdullah Osman Daar som præsident for
Republikken Somalia, og Abdirashid Ali Shermarke som statsminister (senere
præsident 1967-1969). Ved en folkeafstemning den 20. juli 1961 godkendte
befolkningen i Somalia en ny forfatning, som først blev udarbejdet i 1960. I
1967 blev Muhammad Haji Ibrahim Egal statsminister, en position, som han blev
udnævnt af Shermarke. Egal skulle senere blive præsident for den autonome
Somaliland-region i det nordvestlige Somalia.

Den 15. oktober 1969, under et besøg i den nordlige by Las Anod, blev Somalias
daværende præsident Abdirashid Ali Shermarke skudt og dræbt af en af sine egne
livvagter. Hans mord blev hurtigt fulgt op af et militært statskup den 21.
oktober 1969 (dagen efter hans begravelse), hvor den somaliske hær tog magten
uden at støde på væbnet opposition - hovedsagelig en ublodig overtagelse. Dett
kup blev ledet af generalmajor Mohamed Siad Barre, som på det tidspunkt
kommanderede hæren.

Abdirashid Sharmarke valgtes demokratisk til Somalias anden præsident i 1967. I
1969 blev han myrdet af kommunistiske kupmænd i det nordøstlige Somalia, som
under ledelse af general Mohammed Siad Barre, som opløste nationalforsamlingen,
forbød andre politiske partier og satte landet under ledelse af et højeste
revolutionsråd. Lederskabet oprettede tætte forbindelser med Sovjetunionen. I
slutningen af 1970-erne opgav Sovjetunionen imidlertid regimet efter et somalisk
forsøg på at erobre den tidligere somaliske provins Ogaden i nabolandet Etiopien
(der ligeledes var Sovjetunionens allierede).

Ved siden af Barre fandtes Det Højeste Revolutionære Råd (SRC), der overtog
magten efter mordet på præsident Sharmarke og blev ledet af oberstløjtnant
Salaad Gabeyre Kediye og politimesteren Jama Korshel. Kediye havde officielt
titlen "Fader af Revolution", og Barre kort efter blev leder af SRC. SRC omdøbte
efterfølgende landet til "Den demokratiske republik Somalia", opløste
parlamentet og højesteret og suspenderede forfatningen.

Den revolutionære hær gennemførte store offentlige bygge- og programmer og fik
med fremgang igangsat uddannelsesprogrammer i byerne og på landet til fremme af
læsefærdigheden, hvilket bidrog til at formindske analfabetismen. Ud over et
nationaliseringsprogram for industri og jord, lagde den nye ordning
udenrigspolitik vægt på Somalias traditionelle og religiøse forbindelser med den
arabiske verden og sluttede sig til sidst til Den Arabiske Liga (AL) i 1974.
Samme år fungerede Barre også som formand for Organisationen for Afrikansk Enhed
(OAU), forgængeren for Den Afrikanske Union (AU).

I juli 1976 opløste Barres SRC sig selv og oprettede i stedet det Somaliske
Revolutionære Socialistiske Parti (SRSP), en et-parti regering baseret på
"videnskabelig socialisme" og islamiske læresætninger. SRSP var et forsøg på at
forene den officielle statslige ideologi med den officielle statsreligion ved at
tilpasse marxistiske forskrifter til de lokale forhold. Der blev lagt vægt på de
muslimske principper om sociale fremskridt, lighed og retfærdighed, som ifølge
regeringen dannede kernen i den videnskabelige socialisme, på selvforsyning,
offentlig deltagelse og folkelig kontrol, samt direkte ejerskab af
produktionsmidlerne. Skønt SRSP tilskyndede til private investeringer i
begrænset omfang, var styrets overordnede politik hovedsagelig kommunistisk.

I juli 1977 brød Ogaden-krigen ud, idet Barres regering argumenterede for den
nationale samling for at retfærdiggøre en aggressiv inkorporering af den
overvejende somalisk-beboede Ogaden-region i Etiopien i et pan-somalisk
Stor-Somalia sammen med erobringen af de rige landbrugsjorder i det sydøstlige
Etiopien, infrastruktur, og strategisk vigtige områder så langt nordpå som
Djibouti. I den første uge af konflikten tog somaliske væbnede styrker det
sydlige og centrale Ogaden og i det meste af krigen vandt den somaliske hær
gentagne sejre over den etiopiske hær og fulgte dem så langt som til Sidamo. I
september 1977 Somalia kontrollerede 90% af Ogaden og erobrede strategiske byer
som Jijiga og lagde et stort pres på Dire Dawa, hvilket truede
jernbaneforbindelsen fra sidst nævnte by til Djibouti. Efter belejringen af
Harar, kom en omfattede massiv sovjetisk indgriben bestående af 20.000 cubanske
soldater og flere tusinde sovjetiske eksperter til hjælp for Etiopiens
kommunistiske Derg-regime. I 1978 blev de somaliske tropper endeligt tvunget ud
af Ogaden. Dette skifte i støtten fra Sovjetunionen fra Somalia til fordel for
Etiopien fik Barre-regeringen til at søge allierede andetsteds. Det valgte til
sidst Sovjetunionens ærkerival under Den Kolde Krig, USA, som havde bejlet til
den somaliske regering i nogen tid. Alt i alt betød Somalias oprindelige venskab
med Sovjetunionen og senere partnerskab med USA, at det blev muligt at opbygge
det største hær i Afrika.

En ny forfatning blev bekendtgjort i 1979, hvor efter der blev afholdt valg til
en folkeforsamling, men Barres Somali Revolutionære Socialistiske Parti
politbureau fortsatte med at regere. I oktober 1980 blev SRSP opløst, og det
Højeste Revolutionære Råd blev genetableret i stedet. På det tidspunkt var
Barres regering blevet mere og mere upopulær. Mange somaliere var blevet
desillusionerede med hensyn til livet under militærdiktaturet. Regimet blev
yderligere svækket i 1980'erne, da den kolde krig nærmede sig sin afslutning, og
Somalias strategiske betydning blev formindsket. Regeringen blev mere og mere
totalitær, og modstandsbevægelser, opmuntrede af Etiopien, sprang op over hele
landet. I sidste ende førte udviklingen til den somaliske borgerkrig. Blandt
militsgrupper var den somaliske Salvation Democratic Front (SSDF), United Somali
Congress (USC), Somali National Movement (SNM), og den Somaliske Patriotiske
Bevægelse (SPM), sammen med de ikke-voldelige politiske modsætninger i den
somaliske Democratic Movement ( SDM), Somali Democratic Alliance (SDA), og den
somaliske Manifest Group (SMG).

I løbet af 1990 blev det forbudt beboerne i hovedstaden Mogadishu at samles
offentligt i grupper større end tre eller fire. Brændstofmangel forårsagede
lange køer af biler ved tankstationer. Inflationen havde drevet prisen på pasta
(almindelige tørre italienske nudler, et dagligt syn på det tidspunkt) til fem
dollars per kilogram. Prisen på khat, importeret dagligt fra Kenya, var også fem
dollars pr standard parti. Papirsedler var af så lav værdi, at flere bundter var
nødvendige for at betale for selv enkle restaurant måltider.

Et blomstrende sort marked eksisterede i centrum af byen, da bankerne oplevede
mangel på lokal valuta for udveksling. Om natten henlå byen Mogadishu i mørke.
Tæt overvågning af alle besøgende udlændinge forekom. Der blev indført barske
valutarestriktioner for at forhindre eksport af udenlandsk valuta. Selv, om der
ikke rejserestriktioner for udlændinge, blev fotografering mange steder forbudt.
I dagtimerne var synet af nogen regeringsmilits i Mogadishu ekstremt sjældent.
Derimod forekom om natten påståede operationer foreståede af offentlige
myndigheder inkluderende "forsvindinger" af personer fra deres hjem.

Efter, at den langvarige diktator Siad Barre blev styrtet i 1991 er Somalia
anset for at være et af verdens mest politisk usikre lande. Ingen regering,
eller gruppe, har siden da på egen hand haft fuldstændig kontrol over landet.
Landet er blevet beskrevet som "lovløst". Samme år, som Siad Barres regime gik i
graven, deklarerede klaner i nord den selvstændige republik Somaliland, som nu
inkluderer regionerne Awdal, Woqooyi Galbeed, Togdheer, Sanaag og Sool. Ingen
anden stat har anerkendt denne republik, skønt dens eksistens kan anses for at
være stabil. Dette beror fortrinsvist på en stærk regerende klan samt økonomisk
infrastruktur, som er blevet tilbage efter, at Storbritannien, Rusland og USA
havde militære hjælpeprogrammer der.

Den nordøstlige region, Puntland, erklærede sig for en administrativ stat i en
eventuel kommende føderal somalisk stat i 1998. Ligeledes etablerede
Jubaland-provinsen i det sydvestlige Somalia en uafhængig administration under
navnet Azania med forbillede i Somaliland og Puntland.

I december 1992 gik den amerikanske marine i land ved Somalias kyst med
hensigten at fange krigsherren Mohammed Farah Aidid samt at stabilisere
situationen i landet, frem for alt omkring hovedstaden Mogadishu. Det gik
imidlertid ikke som planlagt men blev en langt mere besværlig og blodig aktion
end amerikanerne havde regnet med. Da USAs styrker den 3. oktober 1993 forsøgte
at fange nogle af Aidids rådgivere i den sydlige del af Mogadishu, udbrød
voldsomme kampe. Hundredvis af somaliere og 18 amerikanere døde. Efter
begivenheden (som ligger til grund for filmen Black Hawk Down fra 2001) blev
vist billeder i medier over hele verden af døde amerikanere, som blev slæbt
rundt i gaderne. Kort tid efter meddelte USA, at man ville trække sine styrker
tilbage.

I 1993 blev der sendt en 28.000 mand stor fredsskabende FN-styrke (UNOSOM II)
under ledelse af USA til Somalia for at sikre leverancerne af fødevarehjælp og
afvæbne de stridende hære. Det var første gang, FN greb militært ind i et
medlemsland uden dettes accept. Missionen mislykkedes, og i 1995 blev styrken
trukket tilbage på grund af et stigende antal dræbte og efterlod landet i kaos.

I 2000 samledes i Djibouti 400 repræsentanter fra forskellige somaliske
interessegrupper. Der oprettedes et provisorisk parlament, som blev kaldt TNA,
hvilket var en forkortelse for Transitional National Assembly, og en midlertidig
national overgangsregering, som kaldtes for TNG, hvilket var en forkortelse for
Transitional National Government. Abdiqasim Salad valgtes til landets præsident,
og en provisorisk grundlov blev vedtaget. Denne provisoriske administration fik
internationalt støtte fra fremtrædende organisationer som FN, OAU og Det
Arabiske Forbund.

I 2001 oprettedes en alternativ regering i Etiopien, som modsatte sig TNG, denne
regering kaldtes for "Det Somaliske råd for forsoning og genopbygning",
forkortet SRRC, hvilket var en forkortelse for Somali Reconcilation and
Restoration Council.

Ved en konference i Kenya i 2004 blev 42 ledende repræsentanter for Somalias
forskellige fraktioner enige om at oprette et klanbaseret parlament og en
interimsregering domineret af militsledere. Ny præsident blev Abdullahi Yusuf
Ahmed, som efterfølgende udnævnte Ali Mohamed Gedi til statsminister efter
kontroverser med parlamentet. Denne administration var dog allerede fra
begyndelsen kendetegnet af så stærke indre modsætninger, at den provisoriske
regering ikke før end efter næsten et år kunne etablere sig inde i Somalia, og
da ikke i hovedstaden Mogadishu, hvor tilslutningen var svag, men i provinsbyen
Baidoa.

Som en reaktion på mange års magtvakuum og utryghed for civilbefolkningen
oprettede islamiske grupper shariadomstole i dele af landet, især i hovedstaden
Mogadishu, for at påtvinge en ny ordning med hjælp af islamisk retslovgivning.
Til egen støtte oprettede domstolene egne militser, som i 2006 fordrev
krigsherrerne fra Mogadishu og tog kontrol over store dele af det sydlige og
centrale Somalia. Den lovløse militsterror i hovedstaden kollapsede på nogle
måneder til trods for, at krigsherrerne og klanhøvdingene den 18. februar havde
sluttet sig sammen i en USA-støttet alliance. I juni 2006 antog den nye milits
navnet Islamiske domstoles højeste råd. Dets førende leder, sheik Hassan Dahir
Aweys, som ledede repræsentationsforsamlingen og som blev regnet for en åndelig
leder for de islamistiske domstole, blev af USA anklaget for samvirke med
terrororganisationen al-Qaida. En anden vigtig profil inden for Islamiske
domstoles højeste råd var sheik Sharif Ahmed, som ledede et af de udøvende
udvalg.

Etiopien sendte i sommeren 2006 militære styrker ind i landet for at støtte
overgangsregeringen. Uden for stående militære sagkyndige taler om cirka 15.000
etiopiske soldater. Dertil tros Eritrea at have omkring 2.000 mand i landet,
hvilke understøtter den islamistiske milits. Den 20. december 2006 udbrød
voldsomme kampe mellem regeringsstyrker og militsfolk omkring
overgangsregeringens base i Baidoa, efter de islamiske domstoles ultimatum til
Etiopien om at trække sine styrker tilbage var udløbet dagen forinden. Kampene
eskalerede den 24. december, da flygangreb gennemførtes mod flere steder i
Somalia af Etiopiens væbnede styrker.

Den 24. december 2006 erklærede Etiopien officielt krig mod de islamiske
domstoles råd. På juledag bombedes den internationale lufthavn i Somalias
hovedstad Mogadishu og flyvepladsen i Baledogle. Også området lige syd for
interimsregeringens højkvarter i Baidoa blev angrebet med artilleri. Samtidig
forsøgte mange mennesker at flygte, men regeringen havde lukket alle grænser.
USA gav den 26. december sin udtalte støtte til Etiopiens angreb mod Somalia.
Natten til den 27. december samledes FNs sikkerhedsråd i et hasteindkaldt møde
om krisen i Somalia. Rådets eneste arabiske medlem, Qatar, ønskede, at man
skulle kæve, at alle udenlandske styrker, inklusive de etiopiske, skulle forlade
Somalia. De følgende dage fik dette krav opbakning fra OAU og Arabiske Forbund.
Dette foregik samtidig, som de etiopiske styrker avancerede, og Somalias
islamistiske styrker trak sig tilbage fra hovedstaden Mogadishu. Den 28.
december indtoges Mogadishu af etiopiske tropper sammen med overgangsregeringens
styrker , og islamistmilitsen flygtede fra hovedstaden. Efter, at have overgivet
Mogadishu, trak islamisterne sig tilbage til floden Jubbas dalgang, hvor blandt
andet byerna Jilib og Kismayo ligger. På nytårsaften blev de tillige drevet
derfra af etiopiske regeringsstyrker.

Den 7. og 9. januar 2007 foretog USA et flyangreb mod landet. Flytypen, som
anvendtes, var AC-130 Gunship. Disse er udrustede med automatkanoner, som
udskyder tusindvis af skud på meget kort tid. Mængder af mennesker skal være
døde under flyangrebene, som fik international kritik, blandt andet fra FNs nye
generalsekretær Ban Ki-Moon. Lørdag den 13. januar oplyste interimsregeringens
talsmand Abdirahman Dinari, at islamistmilitsens sidste støttepunkt, den lille
fiskerby Ras Kamboni, var blevet befriet. Islamisterne flygtede ud i bushen i
vejløse kystområder ved Kenyas grænse. Den 19. januar oplyste de imidlertid, at
de var kommet ind i Mogadishu for at angribe paladset. Om aftenen samme dag
udbrød der hårde kampe omkring Somalias præsidentpalads. Mindst en granat ramte
paladset. Den Afrikanske Union besluttede der efter at sende en såkaldt
fredsbevarende styrke på 7.650 mand til Somalia.

Etiopiens invasion skabte grundlag for en ny militsgruppe, Harakat al-Shabaab
al-Mujahideen (kendt som Al-Shabaab), der havde virket som milits for de
islamiske domstole. Gruppens mål var indførelse af islamisk styre. Gruppen var
erklærede af African Union Mission in Somalia (AMISOM), der i begyndelsen af
2007 var blevet indsat af OAU på grundlag af et mandat fra FN for at nedkæmpe
styrker, som modarbejdede centralstyret.

Mellem den 31. maj og 9. juni 2008 deltog repræsentanter for Somalias føderale
regering og den moderate Alliance for genbefrielsen af Somalia (ARS)' gruppe af
islamistiske oprørere i fredsforhandlingerne i Djibouti formidlet af den
tidligere FN særlige udsending til Somalia, Ahmedou Ould-Abdallah. Konferencen
sluttede med en underskrevet aftale, der krævede tilbagetrækning af de etiopiske
tropper i bytte for ophør af væbnet konfrontation. Parlamentet blev
efterfølgende udvidet til 550 pladser for at imødekomme ARS medlemmer, som der
efter valgte Sheikh Sharif Sheikh Ahmed, den tidligere ARS formand, til embedet.
Præsident Sharif udnævnte kort efter Omar Abdirashid Ali Sharmarke, søn af
dræbte tidligere præsident Abdirashid Ali Sharmarke, som nationens nye
statsminister.

Med hjælp af et lille team af Den Afrikanske Unions tropper begyndte
koalitionsregeringen også en modoffensiv i februar 2009 for at vinde fuld
kontrol over den sydlige halvdel af landet. For at styrke sit styre dannede TFG
en alliance med de Islamiske Domstole, andre medlemmer af alliancen for
genbefrielsen af Somalia, og Ahlu Sunna Waljama'a, en moderat Sufi milits. Midt
i det hele begyndte al-Shabaab og Hizbul Islam, de to vigtigste islamistiske
grupper i opposition, at kæmpe indbyrdes i midten af 2009.

For at opnå en våbenhvile meddelte Somalias koalitionsregering i marts 2009, at
den på ny ville indføre sharia som nationens officielle retssystem, men
konflikten fortsatte i de sydlige og centrale dele af landet. I løbet af få
måneder var koalitionsregeringen gået fra at holde omkring 70% af de
syd-centrale Somalias konfliktområder - områder, som det havde arvet fra den
tidligere Yusuf administrationen - til at miste kontrollen på over 80% af det
omstridte område til de islamistiske oprørere.

Under koalitionsregeringens korte embedstid, og et år senere, på grund af den
langvarige mangel på en permanent central myndighed, faldt Fonden for Freds
såkaldte "Skrøbelige Stater Index" (Fragile States Index, FSI, tidligere kendt
som Failed States Index) i seks på hinanden følgende år mellem 2008 og 2013. I
2009 rangerede Transparency International landet på sidstepladsen på sine årlige
korruptionsindeks (CPI), et målingsudtryk der foregiver at vise forekomsten af
korruption i et lands offentlige sektor. I midten af 2010 placerede Institute
for Economics and Peace også Somalia på den næste-til-sidste position i mellem
det krigsplagede Irak og Afghanistan på sit Fredsindeks.

Den 14. oktober 2010 blev diplomat Mohamed Abdullahi Mohamed (Farmajo) udnævnt
til ny statsminister i Somalia. Den tidligere statsminister Omar Abdirashid Ali
Sharmarke fratrådte måneden før efter en langvarig tvist med præsident Sharif
over en foreslået udkast til forfatning.

Via det føderale overgangscharter for Somalia udnævnte premierminister Mohamed
et ny kabinet den 12. november 2010, som blev rost af det internationale
samfund. Som ventet blev antallet af ministre markant reduceret i antal fra 39
til 18. Kun to ministre fra det tidligere kabinet blev genudnævnt: Hussein Abdi
Halane, den tidligere finansminister (Finansministeriet og økonomiministeriet)
og Mohamud Abdi Ibrahim (Handel og Industri). Ahlu Sunna Waljama'a, en moderat
Sufi-gruppe og en vigtig militær allieret af TFG blev indenrigsminister og
arbejdsministerier. De resterende ministerposter blev stort set tildelt til
teknokrater nye på somaliske politiske arena.

Yderligere medlemmer af den uafhængige forfatningskommission blev også udnævnt
til at engagere somaliske forfatningsmæssige advokater, religiøse lærde og
eksperter i somalisk kultur over nationens kommende nye forfatning, en central
del af regeringens overgangsforbunds institutioners opgaver. Desuden blev højt
niveau føderale delegationer sendt til afdramatisere klan-relaterede spændinger
i flere regioner. Ifølge statsministeren i Somalia skulle ministre, for at
forbedre gennemsigtigheden, fuldt ud oplyse om deres aktiver og underskrive en
etisk kodeks.

En anti-korruptionskommissionen med magt til at gennemføre formelle
undersøgelser og til at gennemgå regeringens beslutninger og protokoller blev
også etableret til mere nøje at overvåge alle aktiviteter fra offentlige
embedsmænd. Desuden blev unødvendige rejser til udlandet med medlemmer af
regeringen forbudt, og alle rejser af ministre krævede statsministerens
samtykke. Et budget skitserende føderale udgifter for 2011 blev også forelagt og
godkendt af medlemmer af parlamentet, med betaling af civile administrative
medarbejdere som prioritet. Desuden er en fuld revision af statslig ejendom og
køretøjer bliver sat på plads. Med hensyn til borgerkrigen lykkedes det også for
den nye regering og dens AMISOM allierede at sikre kontrollen med Mogadishu i
august 2011. I henhold Den Afrikanske Union og statsminister Mohamed forventede
man med indsættelse af voksende troppestyrker også i stigende grad at få kontrol
over større dele af landet.

Den 19. juni, 2011 fratrådte Mohamed Abdullahi Mohamed sin stilling som
statsminister i Somalia. Som del af den kontroversielle Kampala Accord's forhold
så aftalen mangtmandaterne for præsidenten, parlamentets formand og
stedfortrædere forlænget indtil august 2012. Abdiweli Mohamed Ali, Mohamed
tidligere minister for planlægning og internationalt samarbejde, blev senere
udnævnt til ny statsminister.

I sommeren 2011 blev landet, lige som Afrikas horn i sin helhed, ramt af en
omfattende tørke og dermed forbundet sultkatastrofe. Især blev de områder ramt,
som var under kontrol af al-Shabaab, fordi militsen nægtede hjælpeorganisationer
at bringe fødevarehjælp frem til civilbefolkningen.

I 2012 blev der afholdt et nyt pæsidentvalg i Somalia. Den siddende statsleder
Sharif Sheikh Ahmed led nederlag til universitetslektor Hassan Sheikh Mohamud.
Magtskiftet indebar dog ikke fred i landet. Blot to dage senere blev den
nyindsatte præsident udsat for et bombeattentat, som han dog slap uskadt fra.
Den islamistiske gruppe al-Shaabab påtog sig skylden for bombeangrebet og
markerede dermed sin modstand mod en demokratisk ordning i landet. I september
2013 forsøgte al-Shaabab atter at myrde præsidenten men også denne gang uden
held.

Samtidig fortsatte terrorgruppen sin øvrige terrorvirksomhed: i april 2014 blev
34 dræbt ved et terrorangreb i Mogadishu, i september 2013 stod gruppen bag et
terrorangreb på et butikscenter i Kenya. Disse og andre terrorangreb er
motiveret af såvel religiøse som klan-betingede konflikter.

Blandt præsidentens gerninger har været at forsøge at få en ende på den
piratvirksomhed, som somaliere har været indblandet i, ved at give amnesti til
959 pirater., men har ellers været indblandet i de for Somalia sædvanlige
klan-konflikter: Præsidenten, der tilhører Hawiye-klanen, var i langvarig
konflikt med statsminister Abdiweli Sheikh Ahmed, der tilhører Darood-klanen, og
fik statsministeren afsat i december 2014 ved en mistillidsafstemning, hvor 80
parlamentarikere støttede deres statsminister, mens 153 ønskede ham afsat.

Situationen i landet var i 2015 præget af, at knap en tredjedel af Somalias
omkring 10,5 millioner indbyggere var underernærede, og af at omkring 900.000
risikerer at blive ofre for hungersnød. Dårligt høstudbytte grundet manglende
regn kombineret med generel usikkerhed i landet bidrager til situationen. En
afgørende faktor har været, at al-Shabaab har blokeret vejene ind og ud af de
byer, som Amisom har overtaget. Dermed er mange af de generhvervede områder
fuldstændig afskåret fra bistand og handel med basale fødevarer. Efter planen
skulle Somalia afholde demokratiske valg i 2016, men regeringen med præsident
Hassan Sheikh Mohamud i spidsen meddelte i juni 2015, at det ikke er muligt og
foreslog i stedet an anvende en model, der mindede om den, der var blevet
anvendt ved valget i 2012, hvor klanledere, der repræsenterede
lokalbefolkningen, valgte parlamentsmedlemmer og præsidenten.

Somalia ligger på en halvø på Afrikas østkyst med Adenbugten mod nord og det
Indiske Ocean mod øst. Sammen med Etiopien og Djibouti kaldes området Afrikas
Horn. Somalia grænser op til Djibouti mod nordvest, Etiopien mod vest, og Kenya
mod syd. Kystlinjen er 2.720 km lang.

Den tørre kystslette Guban strækker sig langs med Adenbugten i det nordlige
Somalia. Fra spidsen af Afrikas horn, Kap Guardafui, hæver den langstrakte
bjergkæde Ogo sig på sin vej ind i Etiopien. Syd herfor ligger Haudplateauet,
der i nærheden af Kap Guardafui mødes med Ogo og brat ender ved bjerget Hodda.
Det sydlige Somalia udgøres af Somalisletten, der løber langs det Indiske Ocean
i en højde af 100 til 200 meter over havoverfladen; den afbrydes sporadisk af
floddale og ørkensænkninger. Somalias højeste punkt hedder Shimbiris og når en
højde af 2.450 m.o.h.

På grund af Somalias nærhed til ækvator er det ikke megen årstidsvariation i
klimaet. Det er varmt året rundt, med periodiske monsunvinde og uregelmæssig
nedbør. Gennemsnitlig daglig maksimumstemperaturer er mellem 30 °C og 40 °C, med
undtagelse af højereliggende områder langs østkysten, hvor virkningerne af kolde
luftstrømme fra havet er mærkbare. I Mogadishu varierer gennemsnitlig
eftermiddagstemperatur mellem 28 °C og 32 °C i april. Nogen av de højeste
gennemsnitstemperaturer i verden er registreret i landet; Berbera på den
nordvestlige kyst har en gennemsnitlig maksimumstemperatur om eftermiddagen på
over 38 °C fra juni til september. For landet som helhed varierer døgnets
minimumstemperaturen mellem ca 15 og 30 °C. De største årlige variationer i
klimaet forekommer i det nordlige Somalia, hvor temperaturene nogen gange stiger
over 45 °C i juli på de kystnære sletter og falder under frysepunktet i løbet af
december i højlandet. I denne region varierer relativ luftfugtighed fra ca 40%
midt på eftermiddagen til 85% om natten, med nogen årstidsvariation. Til forskel
fra de fleste andre lande på disse breddegrader varierer klimaforholdene i
Somalia fra tørt i de nordøstlige og centrale regioner til halvtørt i nordvest
og syd. I nordøst falder det mindre end 100 mm nedbør i året, mens det i de
centrale plateauer falder mellem 200 og 300 mm. Den nordvestlige og sydvestlige
dele af landet får betydelig mere regn, med et gennemsnit mellem 510 og 610 mm
per år. De kystnære områdene er varme og fugtige hele året, mens indlandet
almindeligvis er tørt og varmt.

Jordbrug og dyrehold følger afvekslingerne mellem fire sæsoner, som bliver
definerede af vekslinger i vindmønsteret. Fra december til marts er det Jilal,
årets værste tørkeperiode. Den vigtigste regntid kaldes Gu og varer fra april
til juni. Denne periode er kendetegnet af en sydvestlig monsun, som fornyer
græsningsområderne, især på det centrale plateau, og en kort tid forvandler
ørkenen til frodig vegetation. Den anden tørre sæson varer fra juli til
september og kaldes Xagaa (udtales "Hagaa"). Den korteste regnperiode kaldes
Dayr og varer fra oktober til december.

De fleste steder i Nordsomalia (Somaliland) er der ørken. De tørre egne slår
længere sydpå over i busksteppe og savanne. Langs floderne og i de områder, hvor
nedbøren er størst, er det muligt for løvfældende træer at gro.

Ved floderne Juba og Shebelle er der et frugtbart område, der lokalt er kendt
som den somaliske brødregion.

Den samlede befolkning er skønsmæssigt ca 10 millioner indbyggere (skøn 2015:
10,6 mio.). Den samlede befolkning var ifølge 1975 års folketælling 3,3
millioner.

Etnisk er Somalia et meget ensartet land med somaliere som hovedgruppen. Disse
udgør 85 % af befolkningen. Ud over somaliere lever der en minoritet af
bantufolk i syd samt i byerne europæere, asiater og arabere.

Somalisk og arabisk er de officielle sprog. Det er i stil med Etiopiens
officielle sprog amharisk et kushitisk sprog. I kraft af landets religion –
sunni-islam – er arabisk det gejstlige sprog. Før 1972 var der intet officielt
skriftsprog, hvilket gav anledning til diskussioner, der endte med, at man antog
det latinske alfabet. I kolonitiden vandt engelsk og italiensk indpas, og i dag
benyttes disse især hos de højere undervisningsinstanser.

Befolkningen i Somalia er for 98 % vedkommende muslimer hvoraf hovedparten er
sunni-islamske. Bantufolkene mod syd praktiserer animisme, men udgør kun en
lille procentdel. Der er omkring 1.000 kristne hvoraf de fleste ligeledes kan
findes blandt bantufolket. De få kristne er udsat for forfølgelser og der er
praktisk taget ingen kirker i landet.

Hovedstaden i Somalia er Mogadishu (2015: 2.138.000 indbyggere). Andre store
byer er Hargeysa 760.000 indbyggere (2015).

Det forhold, at centralstyret reelt kun har haft magt over begrænsede dele af
Somalia - og som regel dårligt nok dette - har bevirket, at andre magtgrupper,
herunder det islamitiske Al-Shabaab, har magt over større eller mindre dele af
landet og ydermere forsøger at destabilisere situationen i de af centralmagten
styrede områder. Når man vil danne sig et billede af den reelle magtsituation i
landet, må man derfor se på hvilke områder, der de facto styres af denne eller
hin magtgruppe, samt yderligere se på de reelle forhold med hensyn til i hvilken
udstrækning, den ene eller anden magtgruppe er i stand til at kontrollere sit
magtområde.

Nøglen til Somalias reelle magtsituation er således klanerne. Til trods for
Somalias formelt ret homogene befolkning (etnisk, religiøst) er befolkningen
reelt opdelt mellem klaner. Disse klaner ledes af ledere, der således har den
reelle militære og administrative magt.

Klansystemet går tilbage til indførelsen af islam. Ifølge overleveringen har
alle klanerne deres oprindelse i brødre tilhørende den arabiske stamme Quraysh,
som profeten Muhammed også tilhørte. De somaliske klaner kalder derfor sig selv
for Samaal eller Saab. Samaal omfatter som hovedregel nomadiske stammer, Saab
omfatter som hoveregel fastbønde stammer. Ud over klanerne er der et utal af
underklaner, som nærmere fastlægger somaliernes tilhørsforhold.

Klanledernes autoritet afhænger af mange forhold. Klanlederne repræsenterer egne
klaner i forhold til andre klaner, de har ansvaret for at opretholde ro og orden
samt sikkerhed for klanens magtområde. For at opfylde disse opgaver gør de i
udstrakt grad brug af former for bestikkelse (diya), og opretholder en form for
"ældreråd", der skal løse indbyrdes problemer og sikre freden. Klanerne
opretholder egne militser eller paramilitære grupper til varetagelse af sine
magtinteresser.

Forholdet kompliceres yderligere af, at ejere af Somalias banan- og
khat-plantager har en betydelig magt og er i stand til at mobilisere egne
paramilitære grupper for at varetage egne interesser. Også andre forretningsfolk
så som producenter af trækul varetager sine egne interesser og har blandt andet
fremmet problemerne med tørke og dertil knyttet hungersnød.

Somalia er officielt inddelt i 18 regioner (gobollada, ental gobol), som
yderligere er inddelt i distrikter. Regionerne er: 1. Jubbada Hoose, 2. Jubbada
Dhexe, 3. Geedo, 4. Baay, 5. Bakool, 6. Shabeellaha Hoose, 7. Banaadir, 8.
Shabeellaha Dhexe, 9. Hiiraan, 10. Galguduud, 11. Mudug, 12. Nugaal, 13. Bari,
14. Sool, 15. Sanaag, 16. Togdheer, 17. Woqooyi Galbeed og 18. Awdal

På et de facto grundlag, så er det nordlige Somalia nu opdelt mellem de autonome
regioner Puntland (som anser sig selv for at være en autonom stat siden 1998 og
Somaliland (en selvudnævnt men ikke-anerkendt suveræn stat). I det centrale
Somalia er Galmudug en anden regional enhed, som er opstået lige syd for
Puntland.

Somalia er (sammen med Nigeria og Indonesien) et af de lande, hvor der
forekommer flest piratangreb. Piratvirksomheden tog et voldsomt opsving i 2009
og 2010. Baggrunden herfor var dels, at fremmede skibe efter 1991 begyndte at
rovfiske ved den somaliske kyst, dels at kriminelle organisationer dumpede
giftaffald i havet ud for Somalias kyst. Efter tsunamien i 2004 blev
giftaffaldet hvirvlet op og ødelagde helt fiskeriet. Fiskerne bevæbnede derfor
sig selv for at stoppe denne dumpning samt forhindre fremmede fiskere i at fiske
ved Somalia. Under den somaliske borgerkrig udviklede flere krigsførende grupper
den strategi at overfalde især mindre skibe for derved at presse løsepenge af
skibenes ejere til finansiering af krigsførelsen.

Før udbruddet af borgerkrigen i 1991 var Somalias hær den største i Afrika.
Dette var muligt gennem venskab med Sovjetunionen og senere partnerskab med USA.
Militæret bestod af 150.000 mænd i aktiv tjeneste, sammen med flere hundrede
tusinde både i reserven og nationalgarden. Tjeneste i militæret var frivilligt,
selvom der dog kunne være værnepligt i krigstid. Somalia havde Afrikas stærkeste
militær, delvist på grund af størrelsen på dets militærbudget. I 1991 blev
regeringen væltet og militæret gik i opløsning.

Ifølge CIA og Somalias centralbank har Somalia på trods af borgerkrigen
fastholdt en relativ sund økonomi, baseret primært på husdyr,
pengeoverførselsfirmaer og telekommunikation. På grund af mangel på formelle
offentlige statistikker og den verserende borgerkrig er det vanskeligt at
vurdere størrelsen og væksten i økonomien. For 1994 estimerede CIA BNP til at
være $3,3 mia. I 2001 blev det estimeret til at være $4,1 mia. I 2009 estimerede
CIA at BNP var vokset til $5,731 mia., med en forventet vækstrate på 2,6%.
Ifølge en rapport fra det britiske handelsministerium fra 2007 voksede den
private sektor ligeledes, især i serviceektoren. I modsætning til forholdene før
borgerkrigen hvor det meste indenfor service og industrisektorerne var
regeringskontrollerede har der været en betydelig, men dog svært målbar privat
investering i økonomiske aktiviteter. Disse aktiviteter er i høj grad
finansieret af det somaliske eksilsamfund og inkluderer handel og marketing,
pengeoverførselsservice, transport, kommunikation, fiskeriudstyr, luftfart,
telekommunikation, uddannelse, sundhed, byggeri og hoteller. Den libertaristiske
økonom Peter T. Leeson tilskriver denne forøgede økonomiske aktivitet til den
somaliske stammelov (kaldet Xeer), som han mener giver et stabilt miljø til at
gøre forretninger i.

Den somaliske centralbank mener at landet BNP pr indbygger ligger på $333,
hvilket er lavere end Kenyas på $350, men højere end Tanzanias på $280, Eritreas
på $190 og Etiopiens på $100. Cirka 43 % af befolkningen lever for mindre end 1
US dollar om dagen, hvoraf omkring 24 % af disse kan findes i byområder og
omkring 54 % i landområder.

Før i tiden, da Somalia endnu var en koloni, eksporteredes der bananer til
Italien. Disse blev dyrket i det frugtbare syd, hvor vand fra floderne Jubba og
Webi Shabeelle udnyttedes til overrisling af plantagerne. Visse af disse
plantager eksisterer stadig, men mange er i kampene mellem rivaliserende stammer
blevet enten brændt af eller på anden måde destrueret. I det mere fredelige nord
er befolkningen nomadehyrder og der holdes fortsat kvæg, geder kameler og får.
Kvægholdet tegner sig for 40 % af bruttonationalproduktet og 65 % af
eksportindtægterne. Det er ligeledes muligt at dyrke og eksportere sukker,
sorghum og majs.

Landbruget er den vigtigste økonomiske sektor i Somalia. Den tegner sig for
omkring 65% af BNP og beskæftiger 65% af arbejdsstyrken. Husdyr bidrager med
omkring 40% til BNP og mere end 50% af eksportindtægterne Andre vigtige
eksportprodukter omfatter fisk, trækul og bananer, mens sukker, sorghum og majs
er produkter til hjemmemarkedet. I henhold til Central Bank of Somalia udgør
import af varer i alt omkring $ 460.000.000 om året, hvilket overstiger den
samlede import forud for starten af borgerkrigen i 1991. Eksporten, der samlet
udgør omkring $ 270.000.000 om året, har også overgået niveauet før krigen
begyndte. Somalia har et handelsunderskud på omkring $ 190.000.000 om året, men
det dækkes med pengeoverførsler sent af somaliere i udlændighed, hvilke beløb
anslås at være omkring $ 1.000.000.000.

Med den fordel, der er ved beliggenheden nær den arabiske halvø, har somaliske
handlende i stigende grad udfordret Australiens traditionelle dominans over
Golfens marked for arabiske husdyr og kød, idet man tilbyder kvalitetsdyr til
meget lave priser. Som svar, har Golfen arabiske stater startede to foretage
strategiske investeringer i landet, idet Saudi-Arabien har bygget strategisk
infrastruktur for husdyreksport, og De Forenede Arabiske Emirater har opkøbt
store landbrugsområder. Somalia er også en af verdens største leverandør af
røgelse og myrra.

Den beskedne industrisektor, baseret på forarbejdning af landbrugsprodukter,
tegner sig for 10% af Somalias BNP. I henhold til Somali Chamber of Commerce and
Industry tilbyder over seks private flyselskaber også kommercielle flyvninger
til både indenlandske og internationale steder, herunder Daallo Airlines, Jubba
Airways, African Express Airways, Østafrika 540, Central Air og Hajar. [215] I
2008 underskrev Puntland-regeringen en multimillion-dollar aftale med Dubais
Lootah Group, en regional industriel gruppe, der opererer i Mellemøsten og
Afrika. Ifølge aftalen, er første fase af investeringen 170 m DHS værd og vil
omfatte en række nye virksomheder etablerede for at operere, håndtere og opbygge
Bosasos frihandelszone og havne- og lufthavnsfaciliteter. Bosaso Airport Company
er udpeget toil at udvikle lufthavnen til at opfylde internationale standarder,
herunder en ny 3.400 m lang landingsbane, hoved- og hjælpebygninger, taxi og
forpladser, og sikkerhedsforanstaltninger.

Forud for udbruddet af borgerkrigen i 1991 blev oprettet cirka 53 statsejede
små, mellemstore og store produktionsvirksomheder, med den efterfølgende
konflikt har ødelagt mange af de tilbageværende industrier. Dog primært som
følge af en store lokale investeringer foretagne af den somaliske diaspora er
mange af disse små virksomheder genåbnede og nye er blevet skabt. De sidst
nævnte omfatter fiskekonserves- og kødforarbejdningsanlæg i de nordlige områder,
samt omkring 25 fabrikker i Mogadishu-området, som fremstiller pasta,
mineralvand, konfekt, plastikposer, stof, huder og skind, vaskemidler og sæbe,
aluminium, skum madrasser og puder, fiskerbåde, emballage, og stenforarbejdning.
I 2004 blev et Coca-Cola tapperi også åbnet i byen med indskud fra forskellige
områder i Somalia. De udenlandske investeringer omfatter også multinationale
selskaber som General Motors og Dole Fruit.

Central Bank of Somalia er den officielle monetære myndighed i Somalia. Med
hensyn til den finansielle forvaltning skal det påtage sig opgaven både at
formulere og teknisk gennemføre pengepolitikken.

På grund af manglende tillid til den lokale valuta, er den amerikanske dollar
bredt accepteret som et medium for udveksling ved siden af somaliske shilling.
Dollariseringen har, uanset den store udstedelse af den somaliske shilling,
givet næring til prisstigninger, især for transaktioner af lav værdi. Ifølge
Centralbanken forventes denne inflation at komme to en afslutning så snart,
banken får fuld kontrol over pengepolitikken og udskiftet den i øjeblikket
cirkulerende valuta der er indført af den private sektor.

Skønt Somalia har ikke haft nogen central monetær myndighed i mere end 15 år
mellem udbruddet af borgerkrigen i 1991 og den efterfølgende reetablering af
Central Bank of Somalia i 2009, er nationens betalingssystem temmelig avanceret
primært på grund af den udbredte eksistens af private pengeoverførslesoperatører
(MTO), som har fungeret som uformelle bank netværk.

Disse remitteringsvirksomheder (hawala) er blevet en stor industri i Somalia,
med en anslået $ 1.600 milliarder USD årligt udbetales til regionen ved
somaliere i diaspora via pengeoverførselsvirksomheder. [3] De fleste er
medlemmer af den somaliske Money Transfer Association (SOMTA), en
paraplyorganisation, der regulerer pengeoverførselssektoren eller dens
forgænger, den somaliske Financial Services Association (SFSA). Den største af
de somaliske MTO er Dahabshiil, et somalisk ejet firma der beskæftiger mere end
2.000 mennesker fordelt på 144 lande med afdelinger i London og Dubai.

Da den rekonstituerede somaliske centralbank fuldt ud vil overtage sine
pengepolitiske ansvar, forventes det, at nogle af de eksisterende
pengeoverførselsvirksomheder i den nærmeste fremtid vil søge om licenser for at
kunne udvikle sig til fuldgyldige kommercielle banker. Dette vil tjene til at
udvide det nationale betalingssystem omfattende formelle checks, hvilket på sin
side forventes at forstærke effekten ved at bruge pengepolitik i den
indenlandske makroøkonomiske styring.

Med en betydelig forbedring af den lokale tryghed er somaliske udlændinge
begyndt at vende tilbage til landet for at søge investeringsmuligheder. Sammen
med de beskedne udenlandske investeringer har tilstrømningen af midler hjulpet
til at styrke værdien af den somaliske shilling betydeligt. I marts 2014 var
valutaen sat til næsten 60% over for den amerikanske dollar i løbet af de
foregående 12 måneder. Den somaliske shilling var den stærkeste Blandt de 175
globale valutaer handlet af Bloomberg, stigende til næsten 50 procentpoint
højere end den næstmest robuste globale valuta i samme periode.

Somalias Fondsbørs (SSE) er den nationale børs i Somalia. Den blev grundlagt i
2012 af den somaliske diplomat Idd Mohamed, ekstraordinær ambassadør og
stedfortrædende fast repræsentant ved FN. SSE blev etableret for at tiltrække
investeringer fra både somaliske-ejede virksomheder og globale virksomheder for
at fremskynde den igangværende genopbygningsproces efter konflikten i Somalia.

Da den seneste samlede regering i Mogadishu blev opløst i 1991, er det svært at
få oplysninger om fattigdom i Somalia. Generelt er landet delt i to: 1) Det
sydlige Somalia og 2) Somaliland og Puntland mod nord og nordøst. Hvor
sidstnævnte har stabile madforsyninger, mens det er mere ustabilt i Sydsomalia.
I 2011 var der hungersnød i den sydlige del af Somalia.

Efter opblusningen af den endnu verserende borgerkrig i 1991 vendte somalierne
sig til lokale former for konflikthåndtering, da det centrale styre var
ikke-eksisterende. Der er derfor tre linjer af lovgivning i Somalia: civil lov,
religiøs lov (Sharia) og traditionel lov (Xeer).

Sharia-lovgivning har traditionelt været en meget vigtig del af det somaliske
samfund og tjent som basis for al somalisk lovgivning. I praksis har Sharia dog
kun været gældende for almindelige civile sager som giftermål, skilsmisser, arv
og andre familieanliggender. Dette ændredes med udbruddet af borgerkrigen i 1991
hvor talrige Sharia-domstole dannedes over hele landet. De nye domstole har tre
funktioner; 1) at afsige domme i både kriminalret og civilret, 2) at organisere
politilignende enheder, der kan fange forbrydere og 3) at holde tilfangetagne
forbrydere indespærrede.

Somalia har i århundreder praktiseret en form for sædvaneret, som de kalder
Xeer. Xeer er et polycentrisk juridisk system, hvor der ikke er nogen
monopolistisk institution eller agent, der afgør, hvad loven skal bestemme eller
hvordan den skal fortolkes.

Det Xeer-retssystem, som er i brug antages at have udviklet sig udelukkende på
Afrikas Horn i løbet af det 7. århundrede. Der er ingen beviser for, at det
udviklede sig andetsteds, eller at det skulle have været stærkt påvirket af
udenlandske juridiske systemer. Den omstændighed, at somalisk juridisk
terminologi stort set er blottet for låneord fra fremmede sprog antyder, at Xeer
er et komplet indfødt system.

Xeer-retssystem i Somalia kræver også en vis mængde specialisering af
forskellige funktioner inden for den juridiske ramme. Således kan man finde
odayal (dommere), xeer boggeyaal (jurister), guurtiyaal (detektiver),
garxajiyaal (advokater), til murkhaatiyal (vidner) og waranle (politifolk) som
skal håndhæve loven.

Xeer er defineret ved et par grundlæggende principper, som er uforanderlige, og
som adskiller sig princippet om jus cogens i international ret: Disse
forskrifter omfatter a) betaling af blodpenge (lokalt kaldet Diya) for injurier,
tyveri, fysiske skader, voldtægt og død, samt at levere bistand til pårørende,
b) at sikre gode inter-klan relationer ved at behandle kvinder retfærdigt, at
forhandle med "fredsudsendinge" i god tro, og beskytte livet i socialt
beskyttede grupper "Birr Magaydo," (f.eks børn, kvinder, den fromme, digtere,
budsendere, sheikher, og gæster) c) familiære forpligtelser, såsom betaling af
medgift d) regler vedrørende forvaltning af ressourcer såsom anvendelsen af
græsarealer, vand og andre naturlige ressourcer; e) at yde økonomisk støtte til
gifte kvindelige slægtninge og nygifte og f) donere husdyr og andre aktiver til
de fattige.

Efter udbruddet af borgerkrigen i 1991 er der ingen autoriseret
undervisningspligt. Opgaven med at drive skoler i Somalia blev først taget op af
samfundets uddannelseskomiteer etablerede i 94% af de lokale skoler. Mange
problemer var opståede med hensyn til adgang til uddannelse i distrikterne,
kvaliteten af skoletilbuddet, vurdering af skolernes læreplaner, pædagogiske
standarder og kontroller, ledelse og planlægning kapacitet, og finansiering. For
at mødegå disse bekymringer var en uddannelsespolitik under udvikling, som var
rettet mod vejledende retningslinjer for skolegang. I den autonome region
[Puntland] havde sidstnævnte en kønsneutral national uddannelsespolitik
sammenlignelig med verdens standarder således, som de som er beskrevet i
konventionen om barnets rettigheder (CRC) og konventionen om afskaffelse af alle
former for diskriminering mod kvinder (CEDAW). Eksempler på dette og andre
pædagogiske tiltag er den regionale regerings lovgivning, som tager sigte på at
sikre den pædagogiske interesse for piger, fremme væksten af en Early Childhood
Development (ECD) program udviklet for at nå forældre og omsorgspersoner i deres
hjem så vel som i de ECD-centre for 0-5 år gamle børn, og indføre
incentiv-pakker for at opmuntre lærere til at arbejde i afsides liggende
områder.

Kundskabsdepartementet har ansvaret for uddannelse i Somalia og fører tilsyn med
landets primære, sekundære, tekniske og erhvervsfaglige skoler samt primær og
teknisk læreruddannelse og ikke-formel uddannelse. Ca 15% af statsbudgettet
anvendes til skolernes undervisning. De autonome Puntland og Somaliland
makro-regioner opretholdt deres egne undervisningsdepartementer.

I 2006 var Puntland den andet område i Somalia efter Somaliland, der indførte
gratis folkeskoler, hvor lærere nu får deres løn fra Puntlands administrationen.
Fra 2005/2006 til 2006/2007, var der en betydelig stigning i antallet af skoler
i Puntland, i alt 137 nye sammenlignet med et år tidligere. I samme periode var
antallet af klasser i regionen vokset med 504, og 762 flere lærere tilbød deres
tjenester. I alt voksede antallet af registrerede elever med 27% fra året før,
idet piger næsten udgjorde samme andel som drenge i de fleste regioner. Den
højeste deltagelse blev opgjort i den nordlige Bari region, den laveste i [Ayn
regionen]. Fordelingen af klasserum var næsten lige fordelt mellem urbane og
rurale områder, men marginalt flere elever og instruktører underviser klasser i
urbane områder.

I landet eksisterer flere højere undervisningsmuligheder, blandt andet Amoud
Universitetet i Somaliland som er Somalias mest kendte. I Puntland-regionen som
er en (de-facto) autonom stat i Somalia, ligger East African University i byen
Bosaso og i byen Garowe som er Puntlands hovedstad findes universitet Puntland
State University, og i Syd er der Folkets Universitet i Mogadishu.

Det somaliske flag er en blå dug med en hvid stjerne i centrum. Stjernens fem
arme skal symbolisere Somalifolkets udbredelse: mod nord til Adenbugtens øer og
Yemen, mod vest til Etiopien, mod sydvest til Kenya, mod sydøst til øerne i Det
Indiske Ocean og mod øst til den arabiske verden. Stjernen er en metafor på
folkets enhed og kaldes således "Enhedens Stjerne".

Sorter af bariis (ris), hvoraf den mest populære er basmati, fungerer normalt
som hovedretten. Krydderier som spidskommen, kardemomme, nelliker, kanel og
haven salvie anvendes for at give de forskellige risretter aroma. Der også en
anden traditionel ret som hedder injera, som serveres med lammesuppe. Somaliere
serverer middag så sent som 21:00. Under ramadanen bliver aftensmad ofte
serveret efter Tarawih-bønnerne, undertiden så sent som 23:00.

Xalwo (halva) er en populær godbid reserveret til særlige festlige lejligheder,
så som Eid-festligheder eller bryllupsreceptioner. Den er fremstillet af
majsstivelse, sukker, kardemommepulver, muskatnøddepulver og ghee. Jordnødder
bliver også nogle gange tilføjet for at forbedre konsistens og smag. Efter
måltider bliver hjemmet traditionelt parfumeret med røgelse (lubaan eller
cuunsi), hvilket forberedes inde i en røgelsebrænder kaldet dabqaad.

Somalia har en rig musikalsk arv centreret om traditionel somalisk folklore. De
fleste somaliske sange er pentatoniske. Det vil sige, at de bruger kun fem
pladser pr oktav i modsætning til en heptatonic (syv noder) skala som den
største skala. Ved et første møde kan somalisk musik måske forveksles med lyden
af nærliggende regioner så som Etiopien, Sudan eller den arabiske halvø, men det
er genkendeligt ved sin sidste ende egen unikke melodier og stilarter. Somaliske
sange er som regel resultatet af et samarbejde mellem sangskrivere (midho),
sangskrivere (laxan) og sangere (codka eller "stemme").

Somaliske forskere har i århundreder produceret mange bemærkelsesværdige
eksempler på islamisk litteratur spænder fra poesi to hadith. Med indførelsen af
det latinske alfabet i 1972 som nationens standard ortografi, har talrige
nutidige somaliske forfattere også udgivet romaner, hvoraf nogle har opnået
verdensomspændende anerkendelse. Af disse moderne forfattere, Nuruddin Farah er
nok den mest berømte. Bøger som "From a Crooked Rib" og "Links" betragtes som
vigtige litterære præstationer, arbejder som har forskaffet Farah anerkendelser,
blandt andre i 1998 Neustadt Internationale litteraturpris. Faarax MJ Cawl er en
anden fremtrædende somalisk forfatter, der er måske bedst kendt for sin Dervish
æra roman, "Uvidenhed er en fjende af kærlighed".

Fodbold er den mest populære sport i Somalia. Betydningsfulde indenlandske
konkurrencer er Somalia League og Cup Somalia, og Somalias fodboldlandshold
spiller internationalt.

Basketball bliver også spillet i landet. FIBA Africa Championship 1981 fandt
sted i Mogadishu fra 15-23 december 1981, ved hvilket det nationale
basketballhold fik bronzemedalje. Holdet tager også del i en
basketballbegivenhed som Pan Arab Games.

I 2013 blev et somalisk nationalt bandy-hold dannet i Borlänge. Det har senere
deltaget i Bandy VM 2014 i Irkutsk og Shelekhov i Rusland.

I kampsport har Faisal Jeylani Aweys og Mohamed Deq Abdulle fra det nationale
Taekwondohold henholdsvis vundet en sølvmedalje og taget fjerdepladsen i 2013
ved Open World Taekwondo Challenge Cup i Tongeren. Den somaliske Olympiske
Komité har udarbejdet et særligt støtteprogram for at den sikre fortsat succes i
fremtidige turneringer. Derudover har Mohamed Jama vundet både verdens og
europæiske titler i K-1 (Kickboxing) og Thai Boxing.



https://da.wikipedia.org/wiki/Osmanniske_Rige

Det Osmanniske Rige var et stort, tyrkisk rige grundlagt af Osman 1. i 1299 og
bestod til 1. november 1922, hvor sultan-embedet blev afskaffet. Styreformen var
monarkisk med en kejser som statsoverhoved, og der blev talt osmannisk-tyrkisk.
Statsreligionen var sunniislam. Riget bredte sig over den vestlige del af Asien,
den sydøstlige del af Europa samt Nordafrika. Efter belejringen og erobringen af
Konstantinopel år 1453 erstattede det Osmanniske Rige det Byzantinske rige som
hersker over Balkan og Anatolien.

I 1500-tallet nåede det Osmanniske Rige et højdepunkt under sultan Süleyman 1.
(den Store), men nåede ikke sin største udstrækning før 1683, hvor det strakte
sig fra omegnen af Wien over Mellemøsten til Iran og den Arabiske halvø samt
omfattede det meste af Nordafrika. Riget havde da omkring 40 millioner
indbyggere.

Under 1. verdenskrig blev det Osmanniske Rige besejret, og sultanen underskrev
Freden i Sèvres i 1920. Freden betød bl.a. uafhængighed for Armenien samt
afståelsen af Kilikien til Frankrig samt bl.a. byen Smyrna (det nuværende Izmir)
til Grækenland. Dette nægtede nationalistiske kredse under ledelse af Mustafa
Kemal (den senere Kemal Atatürk) at acceptere og oprettede en rivaliserende
regering i Ankara midt i Anatolien og fjernt fra sultanens hovedstad Istanbul.
Tropper loyale over for den nationalistiske oprørsregering i Ankara angreb
herefter i rækkefølge Armenien, de franske tropper i Kilikien samt til sidst den
græske hær. Efter hans troppers sejr i krigen mod Grækenland indgik Mustafa
Kemal herefter Lausanne-freden, som gav Tyrkiet omtrent dets nuværende grænser
(den nuværende grænse blev opnået ved Tyrkiets indlemmelse af byen Hatay, der
indtil da havde været del af det franske Syrien umiddelbart inden 2.
verdenskrig). Kemal Atatürk oprettede den tyrkiske republik den 29. oktober
1923, blev valgt til præsident og nedlagde dermed det Osmanniske Rige.

Den Høje Port (eller blot Porten) var en betegnelse for regeringen i
Konstantinopel. Navnet stammer fra den gamle skik, at fyrsten, siddende i
paladsporten afsagde domme og gav love og påbud. Sultan Orhan skal have været
den første, som kaldte sit palads i Bursa "Den Høje Port".

I tiden omkring år 550 bliver betegnelsen tyrker for første gang nævnt i
kinesiske kilder. Disse tyrkere var nomader, som levede omkring Orkkon-dalen ved
den sydlige ende af Bajkalsøen og omkring Altai-bjergene. Nomaderne var forfædre
til de mægtige osmannere, som fik magten over en fjerdedel af Europa i
1500-tallet. Man kan sige, at Osmannerstaten bestod fra årene 1281-1923.

Det osmanniske Riges historie begyndte med Ertogrul ibn Suleiman (1231—96), der
som rytterhøvding trådte i tjeneste hos den seldsjukiske sultan Aladdin af Konja
og af denne blev forlenet med en landstrækning i det nordvestlige Lilleasien,
umiddelbart ved grænsen af det byzantinske Rige, på hvis bekostning den ved
denne forlening lagte spire til et nyt rige snart skulle udvikle sig. Efter
Aladdins død antog Ertogruls søn og efterfølger Osman (1296—1326) selv titlen af
sultan; han betragtes derfor som dynastiets stifter, og efter ham fik den
tyrkiske stamme, der fulgte ham, og som ved det seldsjukiske riges fald nu kom i
forgrunden, navnet osmanner. Osmans søn Orchan (1326—59) gjorde Brussa til det
nydannede riges hovedstad. Den "higen mod vest", som fra første færd gjorde sig
gældende, drev allerede under Orchan hans krigere over Dardanellerne, og hans
søn Murad 1. (1359—89) tog Adrianopel til hovedstad; dermed var den jernring
lagt om det byzantinske riges rester, som i den følgende tid trak sig snævrere
og snævrere sammen, indtil af det græske kejserdømme kun selve Konstantinopel
var tilbage. De ældre osmanniske sultaner var lige til Suleiman 2. (død 1566)
uden undtagelse dygtige og energiske mænd, og det er ikke mindst denne sjældne
blomstring af dynastiet, der forårsagede imperiets fremgang. Sultanernes
erobringspolitik dikteredes dels af politiske grunde, idet herredømmet over
Konstantinopel og hele det østlige Middelhav her var endemålet, dels af
religiøse; de osmanniske tyrker var fra første færd ivrige og ortodokse
sunni-muslimer, for hvem udbredelsen af Islam med sværdet var statsmagtens
naturlige opgave. Takket være nationens militære egenskaber og dens udmærkede
militære organisation blev den på en tid, da Europa ikke kendte stående hære,
hurtig en vældig magt, men dens forholdsvise fåtallighed bevirkede, at den i
længden måtte komme til at forløfte sig på den historiske opgave at være en
stormagt; osmannerne kunne erobre, men de kunne ikke tilegne sig det erobrede. I
slavisk tilslutning til de gamle persiske statsprincipper, som de tog i arv,
overlod de de undertvungne folkeslag at leve deres eget liv, når de blot betalte
den pålagte skat, og dermed var det givet, at i samme øjeblik, som de besejrede
vågnede til national bevidsthed, måtte den med blod og jern opførte statsbygning
styrte sammen; det var dette trinvise sammenbrud, man i det 19. og 20.
århundrede blev vidner til.

Allerede Orchan ydede et vigtigt bidrag til den militære organisation; under ham
oprettedes efter anvisning af Chalil Djendereli det berømte janitsharkorps, der
oprindeligt rekrutteredes af kristne, krigsfangne børn, som opdroges i en barsk
og ensidig fanatisme. Janitsharerne, der opviste den første begyndelse til en
egentlig uniform, var organiserede som en familie; derfra stammer de
ejendommelige officersbetegnelser tschorbadjy (suppeuddeler), esdji-baschy
(overkok) og så videre. Hvad fanen er for andre soldater, var for
janitsharafdelingen deres gryde; den blev båret med i slaget og måtte ikke gå
tabt; i fredstid stod gryderne senere opstillede på alarmpladsen Et-meidan.
Janitsharerne var fodfolk, mens tyrkerne hidtil, ihukommende deres nomadiske
herkomst, hovedsagelig havde kæmpet som ryttere; det var dette fodfolk, der ved
sin ensartede bevæbning med meget lange lanser og faste sammenslutning gjorde
det af med de europæiske ridderskarer. Janitsharerne lønnedes med len og havde
mange ekstra fordele; derfor søgte mange i senere tid optagelse i korpset uden
at gøre aktiv tjeneste. Tradition og instinkt gjorde dem konservative i ordets
sletteste forstand; de blev efterhånden en prætorianerskare, der skinsygt vågede
over sine særrettigheder, og som altid var mere villige til oprør end til krig
og mere farlig for sultanen end for hans ydre fjender.

Murad overvandt serberne 1389, men blev efter slaget myrdet af en serber. Hans
søn Bajesid 1., med tilnavnet Jildirim (Lynet) (1389—1402), udvidede riget både
mod vest og øst, men stødte her sammen med mongolerfyrsten Timur. Osmanneren
undervurderede sin kloge og forsigtige modstander og mistede i slaget ved Angora
1402 både rige og frihed. Den af Timur skabte magt var imidlertid udelukkende
knyttet til hans person, og da han snart efter døde, blev nederlaget uden følge
for tyrkerne. Farligere derimod blev den følgende tids tronstridigheder mellem
Bajesids tre sønner; til sidst lykkedes det dog den ene af disse, Muhammed 1.
(1413—21), atter at samle hele riget på een hånd. Hans søn Murad 2. (1421—51)
kæmpede med vekslende held på rigets vestgrænse; dog lykkedes det ved sejren ved
Varna 1444 at sikre Donau-linjen, og samtidig var hele den græske halvø blevet
undertvungen.

Hans søn, Muhammed 2., Erobreren (1451—81), en af hele dette dynastis mest
glimrende og alsidig udrustede skikkelser, gjorde ende på det byzantinske rige
ved erobringen af Konstantinopel 29. maj 1453. Bajesid 2. (1481-1512) var
optaget af dynastiske stridigheder; hans broder var den romantiske prins Djem,
der en tid lang opholdt sig som en slags gidsel ved pave Alexander 6.s hof og
døde her forgiftet; men under Bajesids yngste søn, Selim 1. (1512—20), tog
erobringerne fornyet fart; han besejrede perserne og undertvang Ægypten og de
hellige byer Mekka og Medina, hvorfor han blev anerkendt som kalif, de troendes
behersker, hvilken værdighed der efter lige til 1923 har tilhørt dynastiet
Osman. Dette er i strid med en tradition fra profeten, ifølge hvilken det
gejstlige førerskab altid skal være hos familien Kurajsch, altså hos en araber,
men de tyrkiske statsretslærere har herimod hævdet, at da protektoratet over
Islam de facto var hos den osmanniske sultan, var det også de jure hans, og
denne praktiske fortolkning vandt almindelig hævd. Så længe sultanen havde stor
verdslig magt, trådte kalifværdigheden i skygge; først sultan Abd-ul-Hamid 2.
søgte at genopfriske den halvglemte tradition om sultanen som kalif at finde nye
magtmidler.

Selim efterfulgtes af sin søn, Suleiman 2., med tilnavnet den store eller
Lovgiveren (1520—66). Under ham nåede riget udadtil sin største magtfylde, men
idet dynastiets skæbne gik over vinkelspidsen, sporedes allerede de første
spirer til de senere tiders forfald. Når Suleiman i historien stod som
dynastiets mest glimrende skikkelse, så hidrørte glansen nok så meget fra de
foregående slægtleds virksomhed som fra hans egen samtids; han samlede i sit
navn som i en sum alt, hvad der allerede var opnået. Men den frygtelige
kræftskade, der i den følgende tid stadig mere skulle hjemsøge dynastiet og
dermed også nationen, nemlig de blodige harems-intriger, begyndte allerede nu at
vise sig. Suleiman lod på en favoritindes anstiftelse sin ældste søn dræbe, for
at hendes uduelige søn kunne blive tronfølger. Efter den osmanniske tronfølgelov
arvede nemlig bestandig den ældste i slægten; en yngre søns tronbestigelse kunne
således kun sikres ved, at de ældre brødre ryddedes af vejen. Udadtil fortsatte
Suleiman med held den tidligere erobringspolitik; i 1521 indtog han Belgrad, der
med ganske korte afbrydelser i tre århundreder blev rigets faste hjørnesten mod
nordvest, det følgende år fordrev han johanniterridderne fra Rhodos, og 1529
kunne hans sejrkronede hær plante fanerne foran Wiens mure. Belejringen heraf
måtte han opgive; men det lykkedes dog at indlemme det halve Ungarn i riget.
Også over for venetianerne var han heldig, og Tyrkiet udviklede sig til en stærk
sømagt. 1566 døde den gamle kriger foran den ungarske borg Szigeth, der
forsvaredes af den tapre Zriny. Storvesiren, Muhammed Sokolly, opgav efter
Szigeths fald togets fortsættelse; nu og i den følgende tid blev det ikke
dynastiets vanslægtede medlemmer, men storvesirerne, som blev de egentlige
herrer.

Efter den svage Selim 2. (1566—74), under hvis regering Juan d’Austria vandt den
berømte søsejr over tyrkerne ved Lepanto, fulgte Murad 3. (1574—95) og derpå
Muhammed 3. (1595—1603), som begge ved blodige brodermord sikrede sig tronens
bestigelse. Både Muhammed og hans efterfølger Ahmed 1. (1603—17) kæmpede
uheldigt mod perserne. Mustafa 1. (1617—18) blev afsat som vanvittig efter 3
måneders forløb, og Osman II (1618—22) dræbtes af janitsharerne, hvor efter
Mustafa atter blev sultan og atter afsat. Murad 4. (1623—40) viste stor krigersk
energi, men det opnåede gik atter tabt under Ibrahim (1640—48), der fik samme
skæbne som Osman 2. Hans syvårige søn Muhammed 4. (1648—87) blev sultan, og det
af alle disse indre rystelser stærkt svækkede rige fik det held i familien
Köprili at få et dynasti af storvesirer, hvis indsigt og uegennyttighed
erstattede, hvad de nominelle herskere manglede. Muhammed Köprili, der blev
storvesir 1656, virkede særligt på det finansielle og militære område; han var
en omsigtsfuld, men brutal statsmand, hvis hårde hånd imidlertid drog riget op
af afgrunden og genvandt dets gamle prestige over for det kristne Europa. Han
fulgtes i embedet af sin søn Ahmed, der var mindre vældig, men mere smidig end
faderen, og ved siden af sin politiske virksomhed tillige gjorde sig fortjent
som mæcen. Han førte heldige krige mod Polen og Østrig; men efter hans død 1676
gik det vundne atter tabt, og storvesiren Kara Mustafas uheldige tog mod Wien
1683 bevirkede efterhånden tabet af hele Ungarn og Belgrad.

Efter, at Kara Mustafa var henrettet, og et par uduelige storvesirer havde
forsøgt sig, blev Ahmed Köprilis broder Mustafa udnævnt til storvesir af
Suleiman III (1687-91). Men han faldt i slaget ved Salankemen 1691 mod
østrigerne, og Ahmed 2. (1691—95) forsøgte forgæves at stemme sig mod den flod,
der brød ind over grænserne. Mustafa 2. (1695—1703) måtte 1699 slutte freden i
Karlowitz, hvorved Tyrkiet afstod Ungarn, Siebenbürgen, Asov, Podolien, Ukraine
og Peloponnes; dette sidste tilfaldt for en tid venetianerne. Som kvittering
herfor blev Mustafa afsat af janitsharerne, der ganske vist ikke selv kunne
hævde rigets gamle krigerske prestige, men som alligevel ikke betænkte sig på at
lade sultanerne undgælde derfor, og den samme skæbne fik Ahmed 3. (1703—30) som
følge af en uheldig krig mod Persien; det var denne sultan, der ydede Karl 12.
gæstfrihed i Bender efter Slaget ved Poltava.

Efter Mahmud fulgte Osman 3. (1754—57) og derpå Mustafa 3. (1757—74), der
forsøgte at tage Polen i forsvar mod Rusland, hvem de tyrkiske statsmænd for
længst havde anerkendt for at være den farligste af de to. Russerne besatte
Moldau og Valakiet og vandt den store søsejr ved Tschesme, så at Abd-ul-Hamid 1.
(1774—89) umiddelbart efter sin tronbestigelse måtte slutte fred i
Kütschük-Kainardji på meget hårde vilkår. Katharina 2. af Rusland higede
imidlertid stadig efter mere, og i forbund med Østrig begyndte hun en ny krig,
hvor under Suvorov indtog Silistria, mens tyrkerne hævdede deres gamle våbenære
over for Østrig; først Abd-ul-Hamids efterfølger Selim afsluttede krigen med
fredsslutningerne i Sistova (1791) og Jassy (1792), hvor Tyrkiet fik de af
modstanderne gjorte erobringer tilbage.

Den moderne periode af det osmanniske riges historie havde sit forspil under
sultan Selim III (1789-1807). Man finder allerede her spiren til de
reformvenlige tendenser, som gennem hele 19. århundrede i stødvise tempoer
bestemte udviklingen, og de faktorer, der trådte hindrende i vejen for denne,
var allerede ved den første begyndelse de samme som i hele den følgende tid. På
den ene side stod den gammeltyrkiske fanatisme, der i religionens navn modsatte
sig enhver reform, på den anden side påvirkningen fra det konstitutionelle
Vesteuropa og de undertrykte folkeslags vågnende selvstændighedsfølelse.
Resultatet af brydningen mellem disse faktorer blev bestandig det samme, en
stadig indskrænkning af det osmanniske riges politiske magtområde; som modvægt
til disse tab opnåedes der vel en del gennem militære og kulturelle
forbedringer, men hovedresultatet blev under alle omstændigheder en tilbagegang,
der fortsattes lige til 1. verdenskrigs afslutning.

De storme, der under Selim 3.s regeringstid udgik fra Frankrig og hjemsøgte hele
Europa, berørte kun i ringere grad Tyrkiet. Sultanen kom ved Bonapartes felttog
til Ægypten, der jo var tyrkisk lydland, i fjendtligt forhold til Frankrig, men
senere lykkedes det den franske diplomat, general Sebastiani, at vinde Selim,
der personlig var Napoleons beundrer, for denne, og Frankrigs gamle
overherredømme i den muhammedanske orient blev atter bekræftet. Tyrkiet var
under hele denne periode stærkt engageret indadtil af de begyndende uroligheder
i den nordvestligste ende af de europæiske besiddelser, i Serbien. Som de andre
undertvungne provinser havde også Serbien krav på kommunalt og religiøst
selvstyre, i praksis var styrelsen imidlertid gået over til et tyrannisk
pasha-herredømme. Allerede i krigen 1787 havde talrige serbiske friskarer kæmpet
for Østrig, og selve de geografiske forhold gjorde tilgangen til disse såre let;
enhver kompromitteret kunne ved at sætte i en båd over Sava eller Donau unddrage
sig forfølgelse. Efter krigen kom disse friskaremænd hjem til Serbien og førte
for en stor del en lovløs røvertilværelse i bjergene, og enhver dristig
partigænger havde derfor let ved at samle mandskab, velbevæbnet og krigsvant.

Ved århundredskiftet var der i Belgrad en pasha, Ibnet-Bekri, der søgte at
standse den vågnende frihedstrang hos serberne ved eftergivenhed. Men denne
politik vakte modstand hos janitsharerne i garnisonen; de dræbte pashaen og
forfulgte serberne. Forgæves søgte den fjerne sultan at beskytte disse, og de
besluttede da at forsvare sig selv; deres fører blev, fra først af mod hans eget
ønske, en forhenværende røverhøvding, Georg Petrovitsch, kendt under sit
tyrkiske tilnavn Kara Georg (ɔ: sorte Georg). Denne brutale, men dygtige mand
ledede med held frihedskampen i Selims sidste år.

Ligesom Janitsharerne i Belgrad ikke havde villet vide af Ibnet-Bekris
reformtilløb, ytrede deres våbenfæller i Konstantinopel snart også deres
misfornøjelse med sultanens vesterlandske tendenser; deres chef Kabatschi-oglu
gik i forbund med den daværende Sheik-ul-Islam og fik denne til at udstede en
fetva, ifølge hvilken sultanen kunne erklæres afsat (juli 1807); hans fætter
Mustafa 4. blev udråbt til padishah. Der opstod imidlertid snart splid mellem
dem, der havde fremkaldt revolutionen, og de underlegne tog deres tilflugt til
pashaen i Rushtshuk, Mustafa Bairakdar (ɔ: Fanebærer), der var Selims loyale
tilhænger. Han rykkede mod hovedstaden og fik oprørets hovedmænd dræbt, men kom
dog ikke tids nok til at redde den fangne Selim. Oprørt over mordet på denne lod
han den svage Mustafa fjerne og satte hans broder, Mahmud II, på tronen i januar
1808; selv blev Mustafa storvesir og tog kraftig fat på det, der allerede havde
været Selims tanke, en reorganisation af hæren; men i et nyt janitsharoprør i
november 1808 blev han dræbt og den unge, men kloge sultan, der så, at tiden
endnu ikke var moden, undlod foreløbig at gribe ind. Snart blev han dog
tilstrækkelig optaget, og hele hans følgende liv blev en fortsat række kampe,
dels mod indre, dels mod ydre fjender.

Først lykkedes det at besejre Kara Georg, der havde stolet på russisk hjælp, men
efter dennes flugt til Ungarn fik serberne en ny fører i Milosch Obrenovic, en
mindre ridderlig, men mere beregnende karakter og derfor også heldigere. Han
blev anerkendt som fyrste af Serbien; men da han 1815 proklamerede landets
uafhængighed, blev han slået; ved påfølgende underhandlinger lykkedes det ham
dog for serberne at opnå amnesti og borgerligt selvstyre; Kara Georg, der vendte
tilbage for at dele sejrens frugter, blev dræbt.

Omtrent samtidig havde vahabitterne i Centralarabien rejst sig og indtaget de
hellige byer, Mekka og Medina. Da denne krigsskueplads lå for fjern for Tyrkiet,
overdrog sultanen denne krigs førelse til sin ægyptiske vasal, Muhammed Ali;
dennes adoptivsøn, Ibrahim Pasha, slog de puritanske fanatikere og ødelagde 1818
deres hovedstad Derejja; først efter år 1900 rejste vahabismen sig atter efter
det derved tilføjede slag.

Umiddelbart derefter gjorde pashaen af Janina, Ali Tepeleni, et forsøg på at
vinde fuldstændig uafhængighed. I det samtidige Europa blev Ali en bekendt
personlighed, ikke mindst ved Victor Hugos omtale af ham i digtsamlingen Les
Orientales. Denne var dog aldeles ufortjent; Ali var en ganske almindelig
røverhøvding, brutal, egoistisk og uden vidtrækkende ideer. Hans forsøg på at
gøre sig selvstændig mødtes i begyndelsen med held, men over for den tyrkiske
overmagt kunne han dog i længden ikke holde sig; 1822 blev han overmandet og
dræbt.

Allerede inden dette forsøg på en sønderlemmelse af Det osmanniske Rige var
blevet knust, var der på samme kant indledet et nyt, som skulle få langt videre
rækkende følger: i 1821 rejste grækerne sig, og den græske frihedskrig, der
først skulde tilendebringes 1829, tog sin begyndelse. Denne kamp bliver ligesom
et forbillede for de følgende befrielseskrige; tyrkerne var i det hele og store
de overlegne, men der var en vis tunghed og langsomhed i udfoldelsen af deres
kraft, og derfor kom kampen til at trække så længe ud, at den europæiske
agitation fik magterne til at gribe ind; denne agitation, der var en af det
osmanniske riges farligste fjender, støttede sig dels til den humane indignation
over for de begåede rædsler, for hvilke i øvrigt den ene af de indviklede parter
ikke havde stort at lade den anden høre, dels til særlige momenter som
bevidstheden om kulturfællesskab og religionsfællesskab; lige som grækerne —
rigtignok med tvivlsom ret — udnyttede den hellenske tradition og slog på
oldtidsglansen fra Hellas, blev korstogstanken mod Islam senere benyttet af de
slaviske nationer og af armenierne. 1824 kaldte sultanen sin ægyptiske vasal
Muhammed Ali til hjælp, og atter måtte Ibrahim Pasha rykke i marken. 1826
forsøgte magterne at intervenere; Porten tilbageviste dem i meget hånlige
udtryk, og Rusland benyttede dette til at vinde England og Frankrig for sig, kun
Østrig blev tilbage og førte en tyrkervenlig politik, den samme, som senere gik
i arv til Tyskland. De andre magters flåde kom 1827 ved Navarino i kamp med den
tyrkiske, og dette søslag, der i grunden var en overraskelse for alle parter, da
der ikke var erklæret krig, gjorde det af med Tyrkiets sømagt. Først efter dette
slag erklærede Rusland krig, og efter Diebitschs sejrrige fremtrængen måtte
sultanen slutte fred i Adrianopel 1829, hvorved Kongeriget Grækenland blev
uafhængigt.

Forinden denne krigs begyndelse havde Mahmud foretaget en grundig reorganisation
af hæren, idet det reformfjendtlige janitsharkorps blev tilintetgjort. Det havde
under Selim vist sig, at sultanen alene var afmægtig over for denne
prætorianerskare; Mahmud gik i forbund med gejstligheden, som skabte en
folkestemning mod janitsharerne, og ved denne forening blev de overvældede. 12.
juni 1826 blev der befalet indførelsen af et nyt, europæisk eksercerreglement.
Natten til 16. juni gjorde janitsharerne oprør, som de havde gjort det så mange
gange før, og forlangte den reformvenlige krigsministers hoved. Men nu var
tiderne anderledes; Ulemaerne hidsede befolkningen på janitsharerne, sultanen
udfoldede den grønne fane, og de albanesiske tropper, der var kaldte til
hovedstaden, viste sig loyale. I Konstantinopels hovedgader og på janitsharernes
alarmplads, Et-meidan, kom det til en blodig kamp, som endte med, at den
trodsige garde, een gang Tyrkiets stolthed og Europas skræk, fuldstændig
massakreredes; ca. 20.000 mennesker angives at være dræbt ved denne lejlighed.
Efter således at have fået frie hænder ved at have efterlignet, hvad Muhammed
Ali allerede 1811 havde gjort med mamelukkerne i Egypten, kunne Mahmud skride
til armeens reorganisation; der oprettedes efter europæisk mønster en linjehær
(nizãm) og flere klasser af reserve (redif, mustahfiz), og rammerne for de
enkelte afdelinger blev indrettet på europæisk. Den uheldige russerkrig sinkede
arbejdet; men efter dens afslutning blev det optaget på ny, og tyske officerer,
deriblandt den senere berømte feltmarskal Moltke, virkede allerede i 1830’erne i
tyrkisk tjeneste; med særlig forkærlighed udvikledes artilleriet, det våben, der
fra den tidligste tid og lige til vore dage har været den osmanniske hærs
hovedfortrin.

Den sidste og farligste kamp fik Mahmud at bestå med sin hidtil loyale vasal,
vicekongen af Ægypten, Muhammed Ali. Denne, der fra fattig albanesisk officer
ved held og dygtighed havde svunget sig op til Ægyptens behersker, var et
fuldstændigt sidestykke til Mahmud; han havde samme rastløshed i sin reformiver
og samme ubøjelighed, men var heldigere end sin kejserlige herre, fordi den
politiske situation var ham gunstigere, Ægypten lå afsides for sig og var mere
nationalt ensartet, og i den ægyptiske befolkning havde han et bedre materiale
at arbejde med. Muhammed Ali begyndte 1831 krig med pashaen i Syrien, og da
Porten forbød dette og til sidst endog erklærede ham afsat, lod han Ibrahim
rykke frem, og i et raskt sejrsløb ilede denne gennem Syrien og Lilleasien og
truede endog Konstantinopel; 1833 måtte sultanen slutte fred og afstå hele
Syrien og Kilikien til sin oprørske vasal. 1839 begyndte kampen på ny; Ibrahim
slog 24. juni ved Nisib den tyrkiske feltherre, der ikke ville lytte til Moltkes
råd, men denne gang greb stormagterne ind til fordel for sultanen; denne havde
allerede tidligere sluttet et offensivt og defensivt forbund med Rusland ved
traktaten i Hunkjar-Skelesi, og denne magt fulgtes af England og Østrig; kun
Frankrig støttede Ægypten, og den daværende premierminister, Thiers, rustede til
krig til forsvar for Muhammed Ali og Ægypten; det var traditionerne fra
Bonapartes tid, der sad hans historieskriver i blodet. Men Ludvig Filip turde
ikke ene tage det op med Europa, han lod Guizot afløse den krigerske Thiers;
Muhammed Ali blev vist tilbage til sine ægyptiske enemærker, og de 1833 afståede
provinser blev tilbagegivne til Tyrkiet.

Under alle disse stormfulde begivenheder havde Mahmud virket ivrig for indre
reformer. Hans forståelse af disses nødvendighed var klar, men han savnede evnen
til at skelne mellem væsentligt og uvæsentligt. Han afskaffede den gamle turban
og indførte den røde fes som embedsmændenes officielle hovedbeklædning, og han
slog — mod koranens udtrykkelige forbud — mønt med sit billede på. Samtidig
indførtes mange vigtige reformer; dampskibe sattes i gang; der oprettedes
karantæne og byggedes hospitaler; han grundlagde en statstidende, som blev den
første spire til den osmanniske presse.

1. juli 1839, endnu inden tilendebringelsen af den ægyptiske konflikt, endte
Mahmud sit bevægede og virksomme liv og efterfulgtes af sin søn, Abd-ul-Medshid.
Denne udstedte kort efter sin tronbestigelse en kundgørelse, det såkaldte
Hatti-Sherif af Gulhane, hvori han forelagde Tyrkiets store reformprogram.
Senere udvikledes dette yderligere i en række tanzimât (forordninger).
Hovedpunkterne i dette program var: lige adgang for alle osmanniske undersåtter,
uanset religionsforskel, til alle poster i hæren og til alle andre embeder;
ophævelse af bestemmelsen om dødsstraf for en renegat, der atter bliver kristen.
Det vigtigste af dette program blev aldrig realiseret, hverken dengang eller
senere.

Under Abd-ul-Medshid lå begivenhedernes tyngdepunkt i Syrien og Palæstina. I
Syrien førte religionsforskellen mellem de kristne maronitter og de halvt
hedenske, halvt muhammedanske drusere til heftige kampe, der fik yderligere
betydning, ved at England og Frankrig tog parti henholdsvis for de sidste og de
første. Fra gammel tid havde Frankrig protektoratet over alle orientalske
kristne og derved en dominerende stilling i Østen. Dengang Ibrahim Pasha under
den ægyptiske krig holdt Syrien besat, var de kristne blevne favoriserede, en
naturlig følge af Ibrahims og hans adoptivfaders ivrighed for på alle måder at
gøre europæerne til behag; det var derfor kun naturligt, at reaktionen brød ud,
så snart Ægypterne havde forladt landet. 1845 kom det til en række blodige
massakrer i de kristne landsbyer, og man blev derefter enig om at dele de to
racer under to forskellige ledelser, samtidig med at der blev givet de kristne
forskellige garantier. Hermed var imidlertid druserne meget utilfredse, og
gæringen vedblev, idet de tyrkiske guvernører i Beirut og Damaskus for det meste
pustede til ilden. 1860 rejste druserne sig på ny, og hurtig forplantede
bevægelsen sig til Damaskus, et af hovedsæderne for muhammedansk teologi og
dermed for den religiøse fanatisme. Støttet af den kommanderende general Ahmed
Pasha iværksatte den muhammedanske pøbel en række Myrderier; under disse
optrådte islams gamle forkæmper Abd-el-Kader fra Algériet, der efter sin
frigivelse fra fransk fangenskab havde taget bolig uden for Damaskus, som de
kristnes beskytter og reddede en mængde familier. Begivenheden vakte en storm af
uvilje i Europa, og den tyrkiske regering, der var stærkt kompromitteret ved
Ahmed Pashas optræden, så, at der ikke var andet at gøre end at følge Europa og
desavouere sine egne. Generalen blev skudt, og Napoleon III, der med glæde greb
lejligheden til at vise Frankrig som de orientalske kristnes beskytter, sendte
en ekspedition til Syrien; Libanon-distriktet blev gjort til en autonom provins
under en kristen guvernør og med en særlig milits til at opretholde ordenen.

Vigtigere end stridighederne i Syrien blev imidlertid udviklingen af de
religiøse forhold i Palæstina. Som bekendt er der ingen steder, hvor det
indbyrdes had mellem de forskellige sekter af kærlighedens religion har vokset
sig så kraftig som i selve dennes hjemstavnsland; navnlig har der mellem de
græsk-katolske og de latinske menigheder fra gammel tid udviklet sig en bitter
strid om beskyttelsesretten over de hellige steder, Bethlehems-grotten og Kristi
Gravs Kirke i Jerusalem; denne ret symboliseredes i adkomsten til at sørge for
renholdelsen af stederne. Oprindeligt havde latinerne forretten, grundet på
aftaler mellem sultan Saladin og korsfarerne; senere fermaner fra 1561, 1620 og
1633 bevidner også dette. Men efterhånden trængte grækerne frem, støttede af
Rusland, og efter hver russisk-tyrkisk krig, der endte med sejr for Rusland,
indføjedes i fredstraktaten ny bestemmelser, som gav grækerne overtaget. Det var
nu Ruslands plan at benytte sin stilling som den græske kirkes beskytter til at
tiltvinge sig protektoratet over hele Orienten, og i miskendelse både af den
hele politiske situation og Tyrkiets militære kraft befalede kejser Nikolaj sine
diplomater at bruge kirkestriden til at hidføre en katastrofe; 5. maj 1853
stillede fyrst Menschikov en ultimatumsfordring om faste garantier for de græske
undersåtter i Tyrkiet, og 21. maj erklærede udenrigsministeren at ville holde
Donau-fyrstendømmerne (det senere Rumænien) besatte, indtil fordringerne var
opfyldte. Denne brutale fremgangsmåde vakte en rasende harme i Tyrkiet;
ulemaerne gav Abd-ul-Medshid valget mellem at abdicere eller slås; 4. oktober
blev krigen erklæret. Russerne gik mod Widdin; renegaten Omer Pasha besatte
Oltenitza, lokkede fjenden derhen og trak sig så tilbage, og imens var Widdin
sat i forsvarsstand. Til søs var tyrkerne som sædvanlig uheldige; men mens
kampen om Donau-fæstningerne, i hvilken de tyrkiske soldater udfoldede deres
glimrende egenskaber, trak i langdrag, forandredes hele den politiske situation,
ved at England og Frankrig sluttede sig til Tyrkiet; England fulgte her sin
gamle realpolitik, at hindre Ruslands overvægt i Orienten, Napoleon III handlede
som de latinske kristnes beskytter; 27. februar 1854 stillede vestmagterne, til
hvem Kongeriget Sardinien sluttede sig, deres ultimatum, og krigsskuepladsen
overførtes til Krim. Pariser-freden af 30. marts 1856 endte krigen; ved denne
Traktat blev Tyrkiet officielt anerkendt som jævnstillet med andre civiliserede
magter, efter at det kort i forvejen havde fornyet alle reformløfterne af 1839
ved et nyt program, Hatti-Humajun af 1856. I virkeligheden havde under
Abd-ul-Medshids regering disse løfters opfyldelse kun gjort meget svag fremgang;
den tidligere åbenlyse modstand hos gammeltyrkerne var nu afløst af en passiv,
der med sit uskyldigere udseende i virkeligheden var nok så virkningsfuld.
Personlig var Abd-ul-Medshid opfyldt af iver for at fortsætte faderens livsværk;
men han savnede dennes energi og var tillige personlig meget ødsel.

25. juni 1861 døde han og efterfulgtes af sin broder Abd-ul-Aziz (1861—76). Han
var en i personlig omgang vindende mand, en egenskab, som alle Mahmuds
efterkommere synes at have arvet, men han var på een gang sløv og i sin
tænkemåde brutal, og under ham udvikles alle de indre skader, som Tyrkiet endnu
efter 1. verdenskrig langt fra var blevet fuldstændigt helbredt for. Mens under
forgængeren begivenhedernes tyngdepunkt havde ligget i rigets østlige del,
flyttes det nu atter hen til vestgrænsen. 1861 udbrød der opstand i Herzegovina;
den kristne jordløse landbefolkning trykkedes her af godsejerne, der var
muhammedanere, efterkommere af gamle renegater, som havde taget len af den
tyrkiske regering. Denne forening af den sociale og den religiøse modsætning
gjorde naturligvis kun striden mere bitter, og de kristne støttedes af
trosfællerne i det halvt uafhængige Montenegro. Da dette fyrstendømmes holdning
var Porten mistænkelig, opfordredes det til at afvæbne, og derefter rykkede Omer
Pasha ind i landet 1862. Montenegrinerne blev slået og opstanden i Herzegovina
undertrykt.

I Serbien var 1860 den gamle Milosch Obrenovic kommet tilbage, efter at
Alexander Karageorgevitsch (fader til den senere kong Peter) var forjaget.
Tyrkerne havde en garnison i 6 byer, deriblandt Belgrad; uden for disse skulle
de tyrkiske indbyggere anerkende de serbiske myndigheder. Naturligvis var dette
forhold ganske uholdbart, og det kom til stadige rivninger, ofte af helt
ubetydelige årsager. Enden blev, at tyrkerne i løbet af 1860’erne måtte trække
deres tropper helt ud af fyrstendømmet, der dog stadig forblev tributpligtigt.
Den samme stilling havde Rumænien, hvor fyrst Couza, en efterkommer af de gamle
hospodarer, 1861 blev valgt til fyrste; landaristokratiet, de såkaldte bojarer,
optrådte imidlertid meget egenrådigt, og den 23. februar 1866 blev Couza tvunget
til at abdicere, og prins Karl af Hohenzollern valgtes til fyrste; med en
utrolig sejghed og tålmodighed lykkedes det efterhånden denne at bryde
bojarernes overmod og at ordne landets indre tilstande.

I selve Tyrkiet lededes under Abd-ul-Aziz reformarbejdet først af den dygtige og
alsidige storvesir Fuad Pasha, der både var digter, læge og diplomat. Han
begunstigede dog sultanens Ødselhed for at gøre sig personlig uundværlig, og
skønt der 1862 blev gennemført en meget vigtig reform ved inddragelsen af de
tyrkiske papirpenge, de såkaldte kâime, blev rigets finanser stadig slettere.
Samtidig vanskeliggjordes regeringens stilling ved udbredelsen af den
ungtyrkiske bevægelse; oprindelig litterær og opstået ved påvirkning af de
franske romantikere var den hurtig også blevet politisk og gik i sin helhed ud
på at søge rigets frelse i en indførelse af vesteuropæiske politiske
institutioner. Ungtyrkerne havde fra første færd udvist megen begejstring og
tillige megen personlig offervillighed, men de havde bestandig savnet klarhed og
den historiske forståelse af, at Vesteuropas former kun dårlig ville passe til
det orientalske kulturindhold.

Imidlertid var der udbrudt opstand på Kreta, men denne blev 1867 dæmpet af den
dygtige storvesir Ali Pasha, der efterfulgte Muhammed Ruschdi. Grækenland ville
allerede dengang have begyndt krig, men dette hindredes af stormagterne, hvis
besværlige opgave det bestandig har været at skulle søge at bevare den uholdbare
status quo i Orienten, for at ikke også de store rivalitetsspørgsmål, der lå
magterne selv imellem, skulle komme på dagsordenen. Først 30 år senere skulle
den kretensiske befolkning opnå løsrivelsen fra Tyrkiet. Ali Pasha døde allerede
1871, og dette var et stort tab for Tyrkiet, der under hans efterfølger Mahmud
Nedim mere og mere kom under russisk indflydelse, så at den russiske gesandt,
general Ignatijev, var landets faktiske behersker. Midhat Pasha, der en kort tid
1873 var storvesir, og som var meget engelskvenlig og reformvenlig, men tillige
ret kritikløs, søgte forgæves at hindre både dette og den stadig mere truende
finansielle katastrofe. Han blev, da han personlig var sultanen meget imod,
snart fjernet, og Mahmud Nedim kom atter til roret. Han erklærede
statsbankerotten af 1875. Under disse fortvivlede forhold kom tanken om at
fjerne den sløve og ødsle Abd-ul-Aziz stærkere frem, og til sidst dannede
Muhammed Ruschdi, der på ny var blevet storvesir, en ligefrem sammensværgelse
med Midhat, krigsministeren Husajn Auni Pasha og krigsrådets præsident Redif
Pasha; Sheik-ul-Islam Chajrullah afgav på opfordring følgende Fetva: "Naar de
Troendes Behersker opfører sig som en gal, naar han ikke har den fornødne
Indsigt til at regere, naar han forvolder Udgifter, Riget ikke kan bære, naar
hans Forbliven paa Tronen vil have skæbnesvangre Følger, skal man saa afsætte
ham, ja eller nej? Svart Religionens Lov siger: ja!". Støttede til denne fetva
afsatte den væbnede magts repræsentanter sultan Abd-ul-Aziz 30. maj 1876, og
Abd-ul-Medshids ældste søn blev sultan, Murad V (30. maj—31. august 1876);
Abd-ul-Aziz førtes som fange til paladset Tschiragan; få dage efter blev han
fundet med overklippede pulsårer.

Murad havde i sin prinselige tilbagetrukkethed haft ord for at være liberal, og
der knyttedes derfor store forventninger til ham. Disse var han imidlertid langt
fra i stand til at opfylde; han var fordrukken og sjælelig angrebet, og
katastrofen med onklens død rystede ham stærkt. Imidlertid havde bulgarerne
gjort oprør, og under vægten af alle disse ydre og indre rædsler sank han
fuldstændig sammen. Livlægen, en italiener, Capoleone, erklærede ham for
uhelbredelig sindssyg, en tilkaldt wienerspecialist Leidesdorff mente først at
kunne kurere ham, men tiltrådte senere den andens mening. Midhat Pasha
opfordrede den yngre broder Abd-ul-Hamid til at overtage et midlertidigt
regentskab, men denne afslog det, og der var da intet andet for end definitivt
at afsætte Murad og udråbe Abd-ul-Hamid 2. til sultan 31. august 1876, hvilket
Midhat var så meget mere villig til, som han fejlagtigt troede i den
tilbagetrukne og stilfærdige yngre prins at have fundet et villigt redskab for
sine egne planer. Murad blev ført til paladset Tschiragan, hvor han levede under
meget streng bevogtning indtil sin død september 1904; han blev efter sin
afsættelse taget til enhedsmærke af ungtyrkerne, der påstod, at hans galskab var
fuldstændig helbredt, så at han atter burde indtræde i sine rettigheder; den
sande sammenhæng er aldrig til fulde blevet opklaret. Da Murad ikke nåede at
blive omgjordt med Osmans sværd, hvilket for de tyrkiske sultaner er den til
kroningen svarende ceremoni, tælles han ikke officielt med i sultanernes række.

Abd-ul-Hamid var som alle osmanniske prinser opdraget efter det forkastelige
system af fuldstændig afsondrethed og uden spor af adgang til beskæftigelse med
statssager. Ingen vidste derfor ret, hvad der boede i den stille og indesluttede
mand. Det hed sig, at han i sin ungdom havde levet et lystigt liv, men derpå
pludselig var slået om og havde fordybet sig i teologiske interesser. Det
manifest, han udstedte ved sin tronbestigelse, indeholdt forskellige gode
løfter, men var i øvrigt holdt i ret almindelige udtryk. Det viste sig
imidlertid lige fra første færd, at den unge sultans fornemste bestræbelser gik
ud på at forlægge magtens tyngdepunkt fra ministerrådet og storvesiratet til sit
eget kabinet og så vidt muligt at samle alle trådene i sin egen hånd. Den mand,
hvem Midhat havde tænkt at skulle lede som en dukke, blev en af de
arbejdsivrigste og mest bevidste selvherskere, som historien har kendt.

Den bulgarske rejsning, der var begyndt i efteråret 1875, hidrørte fra den
tjerkessiske indvandring. Efter russernes erobring i 1860’erne af Kaukasus
udvandrede efterhånden en del tjerkessiske stammer til Tyrkiet og søgte
beskyttelse hos sultanen; den tyrkiske regering ville gerne bevare disse dygtige
krigere for riget og anviste dem derfor boliger på forskellige steder, en del
således langs Donau-grænsen. Men regeringen optrådte ved denne landudvisning med
stor hensynsløshed over for de oprindelige grundejere, og de tjerkessiske
nybyggere, hvis kulturelle begreber var noget middelalderlige, optrådte med
stort overmod. Ejendommeligt nok kom således i Europa de samme liberale stemmer,
der i 1860’erne havde lydt i klagekoret over tjerkessernes undertrykkelse og
Shamyls romantiske frihedskamp, nu til at være med i klageråbene over disse
sammes brutalitet over for de kristne bulgarer. Den bulgarske rejsning støttedes
dels af den panslavistiske bevægelse i Rusland, der førtes af mænd som Miljutin,
Bolkin og Skobelev, dels af Serbien og Montenegro. Fyrst Milan Obrenovic, søn af
den 1867 myrdede Mikael og sønnesøn af Milosch, havde på dette tidspunkt samme
stilling over for sit serbiske folk som senere under komitadjiernes oprør i
Makedonien Fyrst Ferdinand over for bulgarerne; han måtte følge folkestemningen
eller risikere sin trone. 1. juli 1876 gik serberne over grænsen, men deres
fører, den russiske general Tschernajev, begik den fejl at sprede sine tropper
samt ikke at rykke ind i Bosnien. Bosnierne havde taget den unge Peter
Karageorgevitsch til fører, og dette kunne det daværende serbiske dynasti kun
betragte med mistro. Serberne blev slået, hvad venteligt var, da den militære
forberedelse og ordning heller ikke stod i forhold til den nationale
begejstring, og de påkaldte der efter europæisk intervention. Russerne søgte at
dække dem, men tyrkerne trængte atter frem, og 29. oktober led serberne igen et
stort nederlag, og de forsvandt der efter fra krigsskuepladsen. Imidlertid havde
Gladstone i England, uanset at dettes interesser i den foreliggende situation
måtte være at gå sammen med Tyrkiet, ved ildfulde taler vakt en mægtig stemning
i anledning af de af irregulære tyrkiske tropper begåede grusomheder i
Bulgarien. Diplomaterne søgte at berolige denne ved at fravriste Tyrkiet
indrømmelser, men Midhat Pasha, der i årets sidste måned atter var blevet
storvesir, skabte et værn mod stormagternes intervention ved oprettelsen af et
tyrkisk parlament, som han kunne skyde sig ind under. Den ny tyrkiske forfatning
havde to kamre, et senat, hvis medlemmer valgtes af sultanen på livstid, og et
folkevalgt kammer med et medlem for hver 50.000 indbyggere; ministrene var
ansvarlige, sultanen alene havde lovgivningsinitiativ og kunne (ifølge § 44) på
ubestemt tid udsætte møderne. I konstitutionen betegnedes alle sultanens
undersåtter som osmanner, hvilket foranledigede en protest fra rumænernes side.
Det viste sig imidlertid snart umuligt for det ny parlamentariske maskineri at
arbejde, og benyttende sig af den ovennævnte paragraf sendte sultanen allerede
1877 parlamentet hjem for først 31 år senere under tvang at indkalde det på ny.
Konstitutionens ophavsmand, Midhat Pasha, blev styrtet i marts 1877 og senere
efter en ret tvivlsom proces forvist til Sydarabien, hvor han døde 1884.
Vinteren 1876—77 var i øvrigt hengået med diplomatiske debatter: den 31. marts
1877 undertegnede stormagterne en Londoner-protokol, der opfordrede Tyrkiet til
at give efter for bulgarernes fordringer, men tyrkerne, der påberåbte sig
Pariser-fredens bestemmelser om det tyrkiske riges integritet, afslog dette; det
var dengang som så ofte siden Tyrkiets fejl hellere at lade sig indrømmelserne
fravriste end at give dem frivillig på forhånd. Den 24. april 1877 erklærede
kejser Alexander, der blev drevet frem af den panslavistiske bevægelse, krig.
Den tyrkiske folkestemning var uhyre optimistisk; man drømte sig tilbage til
1853 og talte om en hær på 900.000 mand; den faktiske styrke var 300.000 mand.
Krigsminister var den dygtige Redif Pasha, Øverstkommanderende den uduelige
Abd-ul-Kerim; på den asiatiske grænse kommanderede Mukhtar Pasha. Tyrkerne
spredte deres kræfter, Suleiman Pasha blev sendt mod Montenegro, mens rumænerne
gjorde fælles sag mod Rusland. I Juni gik russerne over Donau, og den følgende
måned trængte den dristige general Gurko frem til Schipka-passet. Umiddelbart
herefter blev Abd-ul-Kerim afsat, og han trak Redif med sig i faldet; den
tysk-fødte Muhammed Ali Pasha blev overgeneral. Suleiman gik nu mod Schipka, og
Osman Pasha satte sig fast ved Plevna for at true russernes fremrykningslinje i
flanken. Med beundringsværdig tapperhed forsvarede han de i hast opkastede
feltbefæstninger, og i en række blodige kampe i september blev russerne kastet
tilbage. Da tilkaldte disse den dygtige ingeniørgeneral Totleben for at
iværksætte en regulær belejring, og Osman, der som alle ægte tyrkere havde mere
udholdenhed end initiativ, fulgte ikke Omar Pashas glimrende strategi fra 1853,
at trække sig ud af det i tide, da alt, hvad der overhovedet kunne opnås, var
opnået. Han blev stående, hvor han een gang stod, og i december måtte han, selv
såret, overgive sig med 45.000 mand. I Asien var Kars faldet allerede i
november. Suleimans fortvivlede forsøg på at forcere Schipka-passet førte heller
ikke til noget. I januar 1878 rykkede Skobelev ind i Adrianopel, og snart kunne
man fra Konstantinopels mure se blinkene af kosakkernes lansespidser. Så var
ingen modstand mulig mere, og allerede 5. februar blev fredspræliminærerne
undertegnet. Den 3. marts sluttede freden i San Stefano, hvorved Ruslands
grænser skødes frem i Asien, fyrstendømmet Bulgarien udvidedes lige til
Ægæerhavet, og Serbien og Rumænien blev uafhængige, mens den
krigsskadeerstatning, Tyrkiet skulle udrede, fastsattes til 1200 mio. franc.
Først nu opdagede England og Tyskland, at det i grunden havde været et misgreb
at give Rusland så frie hænder, og ved en ganske overlegen statskunst lykkedes
det Bismarck at få sammenkaldt en kongres i Berlin for at regulere
San-Stefano-fredens betingelser. Ved Berliner-freden juli 1878 blev Bulgarien
delt.

Allerede forinden havde England sluttet en særtraktat med Tyrkiet, hvorved det
fik Cypern.

Efter denne store katastrofe blev det sultanens opgave dels så vidt muligt at
bevare de stumper, der var tilbage, dels at søge erstatning for det tabte gennem
indre reformer og ad andre veje. Der skete fremskridt ved den af tyske officerer
ledede reorganisation af hæren, lige som også i elementarundervisningen; derimod
blev den højere undervisning forsømt. Sultanen gav tyskerne koncession på den
såkaldte Bagdadbane, en linje fra Konstantinopel til den persiske havbugt, og i
de tyske fremtidsfantasier under Vilhelm 2. kom dette foretagende til at spille
en stor rolle. Ved 1. verdenskrigs afslutning var med et par enkelte afbrydelser
linjen ført frem til Diarbekr, lige som englænderne havde bygget strækningen
Basra—Bagdad. Desuden virkede Abd-ul-Hamid personlig ivrig for anlægget af en
bane fra Damaskus til Mekka, hvorved pilgrimstrafikken i høj grad vil blive
lettet; denne bane blev siden ført frem til Medina, hvis station åbnedes i 1913.
1. verdenskrig og der efter urolighederne i Arabien hindrede udførelsen af
resten. I den indre politik bestræbte Abd-ul-Hamid 2. sig for at koncentrere al
virkelig myndighed i sin hånd, men dette førte til, at han, idet han naturligvis
bukkede under for den uløselige opgave selv at ville regere et helt rige i alle
dets mindste detaljer, blev et bytte for sine nærmeste, personlige omgivelser;
disse forstod at udnytte hans stadig stærkere udviklede nervøsitet og frygt for
attentater til at tilsikre sig personlige fordele, men til samtidig at skade
administrationens ordentlige og rolige gang og navnlig at hindre en grundig
forbedring af det, der bestandig var Tyrkiets kræftskade, nemlig den finansielle
ynkelighed.

I den ydre politik forenede Abd-ul-Hamid 2. en vidunderlig behændighed i
behandlingen af de diplomatiske midler med en underlig uklarhed over for målene.
Målet var meget ofte blot det at vinde tid, uden at man dog vidste, hvad da
selve den indvundne tid kunde udnyttes til. Blandt de europæiske magter søgte
sultanen nærmest sin støtte i Tyskland. I øvrigt blev også under Abd-ul-Hamid 2.
Tyrkiets ydre politik bestemt af de stadige kampe med undersåtter af fremmed
nationalitet, hvis selvstændighedstrang var vågnet. Der var her tre hovedfaser.
På Kreta var efter opstanden i 1867 forholdene aldrig komne til ro. Hele øens
befolkning var græsktalende, men det kristne flertal stod skarpt over for det
muhammedanske mindretal, som støttede sig til de tyrkiske embedsmænd, og de
kristnes mål var en forening med Kongeriget Grækenland. Til sidst slog uroen ud
i åbent oprør, og stemningen i kongeriget blev så stærk, at kong Georg i foråret
1897 meget imod sin vilje måtte give efter for folkets råb om krig med tyrkerne.
Den græske hær, der var slet forberedt, måtte på en militærisk set lidet
tilfredsstillende måde så godt som uden kamp vige for tyrkerne under Edhem
Pasha, men efter en måneds forløb standsede stormagternes magtbud dennes
sejrsmarch; ved fredsslutningen måtte Grækenland betale en mindre
krigsskadeserstatning, men Kreta blev erklæret uafhængig og fik kong Georgs søn
prins Georg til guvernør; indlemmelsen i Kongeriget Grækenland var da kun et
tidsspørgsmål.

Vigtigere, navnlig for Tyrkiets forhold til Europa, blev forholdet til
armenierne, hos hvem den vågnende nationalbevidsthed fremkaldte krav, for øvrigt
ikke helt klart udformede, om politisk selvstændighed. I august 1896
foranledigede den armeniske agitation en række blodige myrderier på armeniere i
Konstantinopel og andetsteds, hvilket vakte en storm af uvillie i Europa; men da
Rusland senere mere og mere tydelig stillede sig imod den armeniske
emancipationsbevægelse, og da denne i modsætning til både den kretensiske og den
makedoniske savnede et fast holdepunkt uden for sultanens rige, blev hele den
armeniske agitation i virkeligheden frugtesløs.

I Makedonien fik efter den serbisk-bulgarske krig 1885 og Bulgariens anneksion
af Østrumelien det bulgarske element overtaget, og der blev gentagne gange af de
såkaldte komitémedlemmer (komitadji’er) gjort oprør, så at landet aldrig kom til
ro. Disse forsøg er iværksatte med overordentlig brutalitet fra komitadji’ernes
side, og denne har været rettet nok så meget mod det rivaliserende græske
element som mod tyrkerne selv, og hele den græske nationalitet har derfor stået
på tyrkernes side. Spørgsmålet, der som så mange andre inden for sultanens
landområde har fremkaldt europæisk intervention, har endnu ikke fundet sin
endelige løsning; der kan dog næppe være tvivl om, at i den stadige latente
strid i Makedonien mellem grækere og bulgarer ville disse sidste få overtaget;
grækerne har særlig hjemme i byerne på kysten, men på landet fortrængtes de fra
sogn til sogn af de kraftigere og frugtbarere bulgarer.

Efter, at Rusland og Østrig-Ungarn 1903 ved Mürzsteg-konventionen havde påtaget
sig som Europas mandatarer at virke til forbedring af forholdene i Makedonien,
steg nationalitetskampene her kun yderligere, idet de kristne nationaliteter
gjorde regning på magternes støtte i deres løsrivelsesbestræbelser og derfor
ville sikre sig overmagten i de flest mulige landstrækninger for at kunne gøre
krav på dem, når Det osmanniske Rige skulle sønderlemmes. Bulgarerne gjorde
begyndelsen med deres særlig mod grækerne rettede bandekrige, der støttedes fra
Bulgarien. Grækerne dannede på deres side bander, senere fulgte serberne i
mindre omfang eksemplet. Den internationale gendarmeriorganisation, som
Mürzsteg-magterne påtvang Tyrkiet, udrettede så at sige intet. Mere held havde
en ligeledes af magterne indsat finanskommission i sine bestræbelser for at
bringe nogen orden i de tyrkiske finanser. Gennemførelsen af makedoniske
reformer krævede forhøjede indtægter. Porten fordrede derfor ret til at indføre
en toldforhøjelse på 3 %. Efter lange forhandlinger gik magterne ind derpå i
1906, efter at England havde sikret sig garantier for, at merindtægten
udelukkende kom til anvendelse i Makedonien og ikke brugtes til kilometergaranti
for det tyske Bagdad-baneforetagende.

Mens bandekampene i Makedonien vedvarede, og også en henvendelse fra
Mürzsteg-magterne til Bulgariens, Serbiens og Grækenlands regeringer om ikke at
støtte banderne syntes at blive frugtesløs, bragte den østrig-ungarske
udenrigsminister v. Aehrenthal Mürzsteg-ententen til fald ved sine separatplaner
om en Mitrovitza-bane, der ville øge Østrigs og Tysklands indflydelse på Balkan.
Rusland, der havde sluttet overenskomst med England om afgrænsning af deres
respektive interessesfærer i Asien, nærmede sig nu også denne magt i sin
Balkan-politik, og mellem London og Petrograd drøftedes i foråret 1908 formen
for en makedonisk reform, hvorved Det osmanniske Riges suverænitet her ville
blive et tomt ord, idet Makedonien skulle stilles under en generalguvernør eller
generalinspektør med udvidet magtfylde, og som kun kunne afskediges med alle
magters samtykke. Da kong Edvard juni 1908 mødtes med zaren i Reval (Tallinn),
syntes enighed at være opnået. Den fare, der her truede fra magternes side, blev
vistnok en hovedårsag til den ungtyrkiske revolution, der i øvrigt som nærmeste
mål satte sig genoplivelsen af den kun på papiret bestående forfatning af 1876
og omstyrtelsen af det af den sygelig mistænksomme sultan og hans
samvittighedsløse kreaturer udøvede vilkårlighedsregimente, det utålelige
spionsystem og de grænseløse udsugeiser. Det ungtyrkiske forfatningsparti, der
havde sit centrum i Paris, var fra 1905 begyndt at danne hemmelige
organisationer i Makedonien og andre dele af Tyrkiet. I juni 1908 blev flere af
sultanens spioner myrdet, og samtidig brød oprøret ud i forskellige
garnisonsbyer i Makedonien. Det var officererne og hæren, der førte an. Enver
Bey og Niazi Bey var hovednavnene. Bevægelsen nåede snart et sådant omfang, at
oprørerne kunne true med, at 2. og 3. armékorps ville marchere mod
Konstantinopel, hvis ikke forfatningen proklameredes. Abd-ul-Hamid måtte bøje
sig, og 24. juni proklameredes forfatningen. Kiamil Pasha blev storvesir i et
ungtyrkisk kabinet. Revolutionen var foregået næsten uden blodsudgydelse. I den
første begejstring syntes alle nationale og religiøse modsætninger at vige, og
en selvbevidst osmannisk nation begyndte at arbejde på sin genfødelse indadtil
og bevarelsen af sin selvstændighed udadtil.

Vanskelighederne for det ny konstitutionelle Tyrkiet var store. I Asien måtte
statsmagten gøre sig gældende over for arabere og kurdere, der var vante til at
leve deres fri liv uden at bekymre sig stort om centralmagten. Reaktionære
komplotter kunne stadig befrygtes. I oktober 1908 erklærede Bulgarien sig for et
uafhængigt kongerige, og samtidig annekterede Østrig-Ungarn Bosnien og
Herzegovina uden at bryde sig om Berliner-traktatens bestemmelser. Kretenserne
proklamerede deres øs tilslutning til Grækenland. Magterne fik
Kreta-spørgsmålets ordning foreløbig udsat. Det bulgarske og det bosniske
spørgsmål fremkaldte derimod en længere krisetilstand i Europa. Farligst blev
det bosniske spørgsmål. Tyrkiet understøttede sine protester ved en virksom
boykot af østrig-ungarske varer. Da tillige serberne rejste protest, fordi de
annekterede landsdeles befolkning var af serbisk nationalitet, og Østrig-Ungarn
mødte erklæret uvilje hos alle andre magter end Tyskland, gik regeringen i Wien,
efter at de russisk-engelske planer om en almindelig Orient-konference var
strandede, i januar 1909 ind på at betale Tyrkiet 2 1/2 mio. tyrkiske pund, mod
at Tyrkiet anerkendte anneksionen. Dermed var konflikten afsluttet for Tyrkiets
vedkommende, mens Serbiens af Rusland støttede erstatningskrav endnu i et par
måneder holdt krigsfaren svævende over Europa, indtil den tyske regerings
indgriben bragte Rusland til at opgive Serbiens sag. Også Bulgariens
anerkendelse som selvstændigt kongerige opnåedes mod en skadesløsholdelse i
penge.

Imidlertid var valgene til det tyrkiske parlament gået for sig i december 1908.
Den 17. december åbnedes parlamentet med en trontale af sultanen. De deputerede
grupperede sig nærmest efter religion og nationalitet. Muhammedanerne var
naturligvis i stort overtal og bekendte sig for den langt overvejende del til en
liberalisme, i hvilken nuancerne foreløbig kun var svagt fremtrædende. Den
hemmelige "Komite for Enhed og Fremskridt", der havde stået bag ved
revolutionen, vedblev at virke som landets egentlige regering. I februar 1909
bragte reaktionære intriger, der støttedes af sultanen, storvesiren Kiamil Pasha
i en skæv stilling, så at han måtte gå af efter at have fået et mistillidsvotum
af kammeret. Hussein Hilmi Pasha blev storvesir. Den 9. april havde de
reaktionære held til ved hjælp af et mytteri blandt hovedstadens tropper at
gennemføre en modrevolution og styrte den overraskede ungtyrkiske regering.
Hilmi måtte flygte, en lille gruppe deputerede dannede et "Rumpparlament" i
Tschataldscha. Hovedstaden syntes prisgivet anarkiet. Men de ungtyrkiske tropper
under ledelse af Sheyket Pasha foretog et glimrende tog mod hovedstaden, og i
løbet af en halv snes dage havde ungtyrkerne tilbageerobret magten. Sultan
Abd-ul-Hamid, hvis deltagelse i kontrarevolutionen var uden for al tvivl, blev
endnu i samme måned (april) afsat og hans broder Reshad proklameret til sultan
under navnet Muhammed 5. Den afsatte sultan interneredes i Saloniki og flyttedes
senere til et slot ved Bosporus, hvor han døde i 1917. Den 10. maj 1909
omgjordedes Muhammed højtidelig med Osmans sværd.

I de følgende måneder førtes kampe med de stridbare albanesere, der ikke ville
indordne sig under de nye forhold. Den osmanniske nationalisme ytrede sig i det
hele i ret skarpe former over for ikke-tyrkiske folk inden for rigets grænser.
Faretruende blev Kreta-spørgsmålet, da Kretas beskyttelsesmagter (England,
Frankrig, Italien, Rusland) i sommeren 1909 trak deres besættelsestropper bort
fra øen. I måneder igennem arbejdede kretenserne, støttede på magternes vaklen
og tvivlrådighed, på opnåelsen af foreningen med Grækenland, mens Tyrkiet
gentagende erklærede, at en sådan anneksion fra Grækenlands side ville blive
besvaret med en krigserklæring. Tyrkiet ville have Kreta-sagen definitivt ordnet
på basis af vidtgående autonomi under Tyrkiets overhøjhed, men kunne ikke vinde
magterne — navnlig det græsk-venlige England — derfor; atter og atter truede en
græsk-tyrkisk krig med at bryde ud.

Men snart fik Tyrkiet større og alvorligere ting at tænke på. Efter at en ny
albanesisk opstand i 1911 havde bragt rigets svaghed klart for dagen, brød
Italien samme efterår pludseligt frem med et overfald på Tripolis, Tyrkiets
sidste besiddelse i Afrika. Angrebet kom tyrkerne ganske uventet, og da
italienerne var herrer på havet, var de få tyrkiske stridskræfter i Tripolis
overladt til sig selv. Alligevel holdt disse tappert ud, støttet af den indfødte
befolkning. Under denne krig besatte Italien også Rhodos og omliggende øer ved
Lilleasiens sydvestkyst, det såkaldte Dodekanesos, som det senere bestandigt har
fastholdt.

Men mens tyrkerne kæmpede i Tripolis, var en meget farligere og nærmere fjende
rykket i marken. Efter initiativ af den russiske gesandt i Belgrad, hr. von
Hartwig, dannede Serbien, Bulgarien og Grækenland en koalition mod Tyrkiet, og i
efteråret 1912 brød krigen ud. Tyrkiet måtte da hurtigst muligt slutte fred med
Italien og overlade dette Tripolis. I Europa, og navnlig i Tyskland, ventede man
en forholdsvis let sejr for de tyrkiske hære, men disse blev slået af serberne
ved Uesküb og Kossovo og af bulgarerne ved Kirk-Kilisse og Burgas, hvorpå disse
rykkede frem til Tschataldscha-linjen, hvor den tyrkiske krigsminister Nazim
Pasha havde organiseret et kraftigt forsvar; men en fortsættelse af kampen var
håbløs, og allerede i december måtte tyrkerne bede om våbenstilstand. I januar
1913 blev ved et kup af Enver Bey ministeriet Kiamil styrtet, hvorved Nazim blev
dræbt, og Mahmud Shevket overtog magten, og krigen begyndte på ny. Men det gik
atter uheldigt: den 26. marts 1913 faldt Adrianopel, og en konference i London
endte i maj med en præliminærfred. Kort efter udbrød den strid mellem
sejrherrerne, hvilket Tyrkiet benyttede til at genvinde Adrianopel. Den endelige
fred sluttedes i Konstantinopel, hvorved Tyrkiet i Europa indskrænkedes til en
lille trekant vest for Konstantinopel med grænselinjen Enos-Midia. I juni 1913
var Mahmud Shevket blevet myrdet, og i januar 1914 blev Enver krigsminister og
sammen med de ungtyrkiske førere Talaat og Djemal landets virkelige hersker; det
var disse, som drev Tyrkiet ind i verdenskrigen på Centralmagternes side.
Allerede den 2. august 1914 sluttedes en formelig forbundstraktat, som dog
foreløbig blev holdt hemmelig, hvorfor Ententen i hele tre måneder ved løfter og
tilbud arbejdede for at få Tyrkiet til at forblive neutralt. Men allerede 11.
august var de tyske krigsskibe »Goeben« og »Breslau« løbet ind til
Konstantinopel. Tyrkiet overtog dem ved et pro forma salg, men det tyske
mandskab forblev om bord, og 31. oktober foretog disse skibe et uventet
bombardement af russiske sortehavshavne.

Dermed var krigen udbrudt. Englænderne angreb straks i Mesopotamien, men man
forsømte ved et rask kup at skaffe sig adgang til Dardanellerne, og da angrebet
på Gallipoli-halvøen begyndte i 1915, havde tyrkerne fået tid til at sætte
forsvarsværkerne i stand; i januar 1916 måtte englænderne trække deres tropper
bort; nu ved man, at forsvaret den gang allerede var så svækket, at blot en
enkelt kraftanstrengelse til havde medført et gennembrud. I Mesopotamien trængte
general Townshend frem mod Bagdad, men han måtte overgive sig ved Kut-el-Amara i
april 1916. Først det følgende år oprettede general Maude dette nederlag.
Tyrkerne havde på deres side forsøgt et fremstød mod Suez-kanalen og Ægypten,
men det mislykkedes, og kampen kom til at stå i Palæstina; i sommeren 1916
sluttede sherifen af Mekka, Husajn, sig til englænderne. I december 1917 indtog
general Allenby Jerusalem. Alle disse kampe havde dog kun underordnet betydning;
men da i august 1918 tyskernes modstandskraft på vestfronten var brudt, og
Bulgarien snart efter gav fortabt, måtte også Tyrkiet give op ved
våbenstilstanden i Mudros i oktober 1918. De ungtyrkiske førere flygtede; den
20. august 1920 blev den endelige fred sluttet i Sèvres. Men dennes hårde
betingelser kom aldrig til udførelse; thi med uventet national kraft rejste sig
i Tyrkiet en national bevægelse under Mustafa Kemal Pasha, en officer, der havde
udmærket sig under forsvaret af Gallipoli-halvøen. Sultan Muhammed 6., der var
kommet på tronen 1918, blev tvunget til at erklære Mustafa Kemal for oprører,
men flere og flere af nationens bedste mænd samlede sig om denne og dannede en
selvstændig regering i Angora. England pudsede den i december 1920 hjemvendte
græske kong Konstantin frem til kamp, men efter et langvarigt felttog med nogen
fremgang i 1921 blev de græske tropper i efteråret 1922 fuldstændigt oprevne i
blodige kampe ved Sangarios-floden; den endelige fred i Lausanne i juli 1923 gav
Tyrkiet hele Lilleasien tilbage samt trekanten vest for Konstantinopel. Nu tog
Mustafa Kemal hævn over sultanen; denne blev fordrevet, og den 29. oktober 1923
blev Tyrkiet proklameret som republik med Mustafa Kemal som præsident. Kort
efter blev den sidste kalif, Abd-ul-Medshid, som i denne egenskab var fulgt
efter Muhammed 6., fordrevet, og kalifatet, der siden 1517 havde tilhørt huset
Osman, blev højtidelig afskaffet.

Siden var der alvorlige indre rystelser i Tyrkiet, dels med opstande af
kurderne, som havde vanskelighed ved at finde sig til rette med de nye forhold,
dels med sammensværgelser af medlemmer af det tidligere ungtyrkiske parti, som
var bleven slåede ned med blodig strenghed. Udad til havde Tyrkiet ført en
bitter strid med England som Iraks mandatar om besiddelsen af de petroleumsrige
egne omkring Mosul. Folkeforbundet tildelte Irak dette distrikt, og efter
langvarig modstand, hvor under Tyrkiet søgte støtte hos bolsjevikerne, der
allerede havde ydet hjælp i krigen mod Grækenland, afsluttedes den 6. juni 1926
en engelsk-tyrkisk overenskomst, hvorefter Tyrkiet frafaldt sine krav.

Mehmed II, også kaldt Fatih (Erobrer/Conqueror), erobrede den 29. maj 1453
Konstantinopel. Mehmed satte en genopbygning af byen i gang, og byen skiftede
senere navn til Istanbul. Med denne erobring af en by, som før var så magtfuld,
blev det gjort klart, at osmannerne havde vist sig som Islams vigtigste
forkæmpere. Istanbul blev nu Det Osmanniske Riges hovedby. Da Istanbul var
blevet erobret af Det Osmanniske rige, forsvandt det 1000-årige østromerske
kejserrige fra historien. Nu var Det Osmanniske rige ikke længere en
udviklingsstat. Det var udviklet.

Efter Murad IIs død i 1481 havde det Osmanniske rige en forholdsvis stille
periode, hvor der blev etableret indre stabilitet i riget især med hensyn til
økonomien. Efter Selim I's tiltræden i 1512 fulgte en meget krigsfyldt og
ekspansiv periode. Selim erobrede store dele af det nuværende Irak og hele den
østlige kyst af Middelhavet fra de egyptiske mamelukker, der i 1517 overgav
Egypten til osmannerne. Samtidig blev store dele af Arabien, inklusive de
hellige byer Mekka og Medina, underlagt osmannerne. Erobringen gav osmannerne
stor prestige, da de nu også var beskyttere af islams største helligdomme.

Efter Selim 1.s død i 1520 blev han efterfulgt af Süleiman (1520-1566), der fik
mange navne tildelt såsom "den Store", "den Prægtige" og "Lovgiveren". Under
Süleiman den Store opnåede Osmannerriget et højdepunkt, og riget havde en styrke
og magt, som aldrig siden er blevet overgået af tyrkere. Hans første erobring
var det ungarske riges vigtigste forsvarsværk, Beograd. At Frankrig og Tyskland
ofte var i indbyrdes krig var til fordel for osmannerne, da Ungarn derfor kun
fik en beskeden hjælp fra de kristne stormagter. Allerede året efter, i 1522,
erobrede Süleiman handelsøen Rhodos fra Johanniterordenen. Erobringen lykkedes
efter et halvt års belejring, hvor en hær bestående af over 50.000 mand havde
presset johanniterne.

I 1526 blev det meste af Ungarn atter indtaget efter Slaget ved Mohács og blev
derefter gjort til vasalstat med stationering af de tyrkiske elitesoldater,
janissarerne. Osmannerne fortsatte ekspansionen nordpå, hvor de i 1529 nåede
Wien. Belejringen varede i tre uger, og byen var ved at overgive sig, men
Süleiman måtte give efter for janissarernes krav om en tilbagetrækning, inden
vinteren satte ind. Derefter rykkede osmannerne østpå igen og fik erobret bl.a.
Bagdad, og resten af det nuværende Irak kom også under osmannisk herredømme. I
1565 forsøgte osmannerne at erobre Malta fra johanniterne, men måtte forlade øen
som tabere efter over 4 måneders belejring.

Baggrunden for erobringerne var både militær styrke og sans for udnyttelse af
europæiske og mellemøstlige staters interne konflikter og svagheder. Formålet
med den osmanniske krigsførelse var ikke at udslette modstanderne, heller ikke
nødvendigvis at omvende dem til Islam, men at gøre dem til tyrkiske vasaller og
undersåtter med pligt til at bidrage økonomisk til opretholdelsen af sultanens
hof og hans stadig voksende statsapparat. Ikke-muslimer blev pålagt en speciel
skat og blev betragtet som andenrangsborgere i det Osmanniske Rige. Kristne børn
blev tvangsfjernet i tusindvis og indrulleret som Janitsharer.

Der var en harmonisk forbindelse i systemet. Bønderne afhang af sultanens
beskyttelse, som han fik gennemført ved hjælp af den mægtige hær. Hæren blev
underholdt af bønderne. Og dertil kom, at sultanen ingen magt havde uden hæren.
Osmannerne opstillede Retfærdighedens Cirkel som forklaring på det osmanniske
system.

I det osmanniske system var sultanen central i alle anliggender. Han var sharias
beskytter og var eneherskende over riget. Alle var hans slaver, og hans magt var
absolut. Under ham var de vigtigste embedsmænd, vesirerne.

En bærende og meget vigtig forskel i udvælgelsen af embedsmænd i det osmanniske
styre var, at de udelukkende blev valgt på baggrund af kvalifikationer. Der var
ingen krav om, at de skulle være af osmannisk slægt. Snarere tværtimod, mange af
dem var omvendte kristne, og der var endda også mange af dem, der kom fra
fattige kår.

Islam gjorde ikke krav på et præsteskab eller munkevæsen, men havde alligevel en
lignende indflydelse på selve styret. Sultanen kunne styre troens folk gennem
den finansielle støtte, de muslimske skoler og moskeer fik fra sultanen, og de
indvilgede derfor i ikke at fremlægge udlægninger, der gik imod sultanens
ønsker. Det skabte en gensidig afhængighed hos de to parter.

I 1585 bestod 80.000 af de 280.000 soldater af janitsharer, spahi og en række
våbensmede, artillerister, janitsharkadetter, hestepassere, tjenere, pager,
læger, imamer, spioner, lejemordere og andre. Disse udgjorde den del af hæren,
som blev betalt personligt fra skatkammeret. De resterende 200.000
ryttersoldater, eller timarer, blev betalt med jordbesiddelser.



https://da.wikipedia.org/wiki/Odin

Odin (oldnordisk Óðinn, af óðr "raseri") i Nordisk mytologi Frigg's ægtemand, og
er en af de mest fremtrædende guder i den traditionelle nordiske religion; han
forbindes i særlig grad med

I lighed med de andre nordiske guder er hans funktionsområde meget komplekst, og
det er svært at beskrive, hvad han er gud for. Han omtales i kilderne gerne med
andre navne, hyppigt bruges tilnavnet Alfader, andre gange kaldes han Ygg (den
frygtelige), et andet navn var Jolner og under det, optrådte Odin som julens
gud. De mange navne afspejler de mange funktioner og roller Odin havde. I
myterne beskrives han ofte som en høj, enøjet og gråskægget mand, og på billeder
ses han ride på den ottebenede hest Slejpner med spyddet Gungner i den ene hånd,
fulgt af ravnene Hugin og Munin samt ulvene Gere og Freke. Men Odin var
formskifter af natur; han havde utallige skikkelser og optrådte ofte i
forklædning, som i kvadet om Gråskæg fra Ældre Edda. I myterne beskrives han som
besat efter at skaffe sig mere viden og lærdom, og han rejste ofte vidt omkring;
enten flyvende som en fugl eller ridende på hesten Sleipner,

De islandske kilder fra middelalderen beskriver ham som asernes overhoved. De
udgjorde den vigtigste gudeæt, og i det nordiske verdensbillede var Odin den
mest magtfulde konge. Den begrænsede udbredelse af hans navn i stednavne i
forhold til fx Thor og Frej tyder på at hans kult aldrig var særligt udbredt, på
trods af at han var gudernes konge. Andre kilder viser, at det primært var
eliten, der dyrkede ham: han var kongerne og stormændenes gud. Almindelige
mennesker ville ikke vende sig til ham, og derfor var det kun få steder, han kom
til at lægge navn til. I de tre tilfælde, hvor vi møder navnet Odinkar, blev det
fx båret af personer af fornem æt.

I den nordiske mytologi var gudernes funktioner ikke nødvendigvis forbeholdt én
guddom; fx var det ikke kun Odin, der blev dyrket som krigsgud. Den lidt blegere
gudeskikkelse Tyr var det også. Han blev primært dyrket af de almindelige
soldater, mens Odin var høvdingenes og kongernes gud, også i krigen. En anden
krigsgud var Thor. Hans funktion var dog i høj grad knyttet til hans rolle som
menneskehedens beskytter mod destruktive og fjendtlige kræfter. Som krigsgud var
Odin ikke altid til at stole på, for selv om han havde lovet sejr, kunne han
vælge at give den til modparten.

I før-kristen tid blev han også dyrket i det øvrige germanske område; han var fx
kendt som Woden i det angelsaksiske England og Wodan på oldhøjtysk; det blev til
Wotan, det navn han optræder under i Richard Wagners operaværk Nibelungens Ring.
Navnet stammer sandsynligvis fra det protogermanske ord *Wōđinaz eller *Wōđanaz
(intet af det sprog er bevaret, ordet er derfor rekonstrueret ud fra kendte
sprog). Det er foreslået, at dyrkelsen af Odin kan have spredt sig nordpå fra
Rhinegnene i 1. århundrede e.Kr. og have nået Skandinavien sammen med kendskabet
i 5. århundrede e.Kr. Her har asekulten erstattet en oprindelig
frugtbarhedskult. Odin optræder som krigsgud i sydgermanske kilder fra 5. til 8.
århundrede,

Det skandinaviske navn Óðinn udviklede sig fra det urnordiske navn *Wōdin i
løbet af germansk jernalder. Kunsthåndværk af vendeltypen, brakteater og
billedsten fra germansk jernalder hører til blandt de ældste fremstillinger af
scener, der med sikkerhed kan forbindes med de myter, vi kender fra den nordiske
middelalder. Mange af figurerne på disse genstande ganske sikkert forestiller
Odin. Overvægten af odinportrætter hænger sandsynligvis sammen med, at genstande
af guld som fx brakteater var så kostbare, at kun overklassen havde råd til at
erhverve dem; det tyder på at Odin allerede på dette tidspunkt var
aristokratiets gud. Det er derfor blevet foreslået, at dyrkelsen af aseguderne
med Odin i spidsen på det tidspunkt erstattede en oprindelig vanekult, da en ny
samfundselite opstod som følge af de begivenheder, der i dag er kendt som
folkevandringstiden. Andre kilder tyder på at dyrkelsen af Odin begyndte længe
før. Den romerske forfatter Tacitus, der skrev et etnografisk værk om Germanien
omkring 100 e.Kr., beskriver en germansk guddom, som han omtaler med det
romerske navn Mercurius; normalt tolkes det som en romersk oversættelse af Odin,
da de begge blev opfattet som psykopompos, "leder af sjælene (til dødsriget)."
Andre paralleller mellem dem var handel, visdom og lærdom, og at de begge rejste
over himmelen vha. guddommelige hjælpemidler.

Den keltiske gud Lugus havde flere paralleller til Odin: de blev begge relateret
til magi og poesi, de portrætteredes begge med ravne og spyd som attributter og
var begge énøjede. Et sandsynligt område, hvor de to kulturer kunne smelte
sammen var hos de germanske chattere, som levede i grænseområdet mellem de
keltiske og germanske regioner i det nuværende Hessen. [Kilde mangler]

Odin havde flere roller; hans oprindelige funktion kan meget vel have været
rollen som ledsager for de døde og som dødsgud, men han var også nært knyttet
til heste, spyd og med hamskifte. Hans egen hest hed i de nordiske kilder
Slejpner, og den brugte han til sine rejser mellem de forskellige verdner. Han
kunne også rejse i skikkelse af en ørn over himmelen, men i modsætning til andre
himmelguder og skaberguder i andre kulturer blev han i Norden aldrig opfattet
som en almægtig hersker over himmel og jord.

I de yngste kilder optræder han konsekvent som krigsgud, skabergud og gudernes
konge. Denne udvikling til gudekonge hænger sandsynligvis sammen med
etableringen af kongeriger i Norden. Han var en gammel guddom, men havde også en
særligt sammensat karaktér, der afspejlede den nye institution – dvs. Odin var
ganske sikkert ikke et sent indlån fra en anden kultur; en teori, der primært
bygger på Snorres fortælling om de indvandrende aser. Det er først i
overgangstiden mellem hedenskab og kristendom at Odin bliver til den almægtige
’’Alfader’’, som kendes fra de islandske skrifter, og var da ved at glide sammen
med den kristne gud. Selve navnet Alfader er dog et gammelt tilnavn. Odin ejede
også andre magiske genstande, en af dem var spyddet Gungnir, der ikke kunne
bremses, når det blev kastet mod fjenderne. En anden var guldringen Draupnir,
hvorfra otte identiske ringe af guld dryppede hver niende nat.

Trods sin rolle som krigsgud beskrives Odin kun sjældent som aktivt kæmpende,
ligesom krigeregenskaber, som styrke og mod aldrig blev tillagt ham; de evner
han havde, var snarere den strategiske snilde og brugen af bedrag. Han tog ikke
hensyn til moral og retfærdighed, og man blótede til ham før en kamp, for at
købe sig til et fordelagtigt resultat, ikke for en glorværdig sejr. Måden man
ofrede til Odin på var hængning og stik eller kast med spyd. Fra sagaerne kendes
fx flere beskrivelser af en bestemt ritual en hærfører udførte før et slag: Før
kampen begyndte slyngedes et spyd mod fjenden, for at ví dem til Odin: Dette er
en gentagelsen af indledningen til den første mytologiske krig, som begyndte da
Odin kastede sit spyd. Det var måske dette ritual, hvor fjenderne dedikeres til
Odin, som smittede af på dødsguden, og gjorde ham til krigsgud.

Selv da Odin var blevet krigsgud og konge, fungerede han stadig som dødsgud. På
sin borg Valhalla samlede han de bedste af menneskenes krigere, som faldt i
kamp. De blev kaldt einherjerne. De skulle kæmpe for ham og guderne mod jætterne
og kaosmagterne i Ragnarok. Einherjernes lod var ligesom Odins ikke evigt liv,
men at falde i det yderste slag ved dommens dag, de befandt sig indtil da i en
liminalfase mellem livet og deres endelige død. Valhalla var Odins måde at
forsøge at omgå udfaldet af Ragnarok, og hans primære opgave i de mytologiske
fortællinger, var således at udsætte hans egen uafvendelige død og destruktionen
af den den verden, som han selv havde skabt. Dem som blev udvalgt Odin til at bo
i Valhalla, var dog kun heltene, de store ledere, fyrsterne og kongerne.

Den eneste reference til Valhalla i Ældre Edda stammer fra Grímnismál, hvilket
tyder på at denne forestilling om et overjordisk krigerparadis opstod på et sent
tidspunkt under kristen påvirkning. Valhalla var sandsynligvis en
videreudvikling af ældre forestillinger om, at de faldne krigere fortsatte deres
sidste kamp i gravhøjen, og at den udgjorde det oprindelige dødsrige.
Oprindeligt havde hans rige været graven, men da Odin gradvist overtog rollen
som krigsgud og Alfader, blev Valhalla til et lyst og venligt sted Spor af
paradisiske dødsriger hos andre indoeuropæiske kulturer taler dog imod, at idéen
om et venligt dødsrige ikke fandtes i Norden tidligere.

Odin var også gud for inspiration, magi og poesi. Han opnåede stor visdom og
kendskab til runernes hemmeligheder, da han hængte sig selv i verdenstræet
Yggdrasil. Dette var imidlertid kun en åndelig død, hvor han ofrede sig selv til
sig selv. I en anden fortælling ofrede han sit ene øje for at kunne drikke af
Mimers brønd, for det opnåede han også umådelig visdom. Hans navn bliver gerne
oversat med raseri, men betyder sikkert snarere ekstase; både krigerens og
digterens inspiration og genialitet. Valknút er et symbol for Odins evne til at
løse og binde mænd; på slagmarken kunne det give sig udslag i enten paralysering
(lagt bånd på sindet) eller rus (løst for al frygt og selvkontrol).

Flere forskere har fremført teorier om at Odin-forestillingerne i virkeligheden
er sent indlån i nordisk sammenhæng, det drejer sig om bl.a. E. A. Ebbinghaus,
Jan de Vries og Thor Templin. Denne teori støttes til dels af nogle passager i
de islandske sagaer, fx den, hvor det fortælles at Odin engang blev smidt ud af
Asgård af de andre guder, hvilket virker usandsynligt for en alfader-figur.
[Kilde mangler] Både de Vries og Templin mener desuden, at Loke og Odin
oprindeligt har været én og samme figur, der blev splittet i to i den tidlige
vikingetid. [Kilde mangler]

I myterne blev der lagt stor vægt på hvordan Odin opnåede sine magiske evner, og
hvordan han videregav dem. Han var derfor gerne på farten, og rejste langt
mellem de forskellige verdner på jagt efter mere viden, nye magiske færdigheder
eller genstande. Han optrådte lig en jordisk konge, når han sad i sit højsæde
Lidskjald, men han var samtidig uberegnelig, fulgte udelukkende sine egne mål og
kunne fremprovokere krige som det passede ham. I både myter, digte og sagaer
findes der mange hentydninger til hans svigefulde karaktér. I modsætning til
Thor brugte Odin derfor også gerne list og magi for at overvinde sine fjender,
og gik ikke af vejen for bedrag, for at skaffe sig selv en fordel. Odins store
visdom gav ham indsigt i verdens skæbne og magisk magt, og som konge var det
hans ansvar at forberede guderne på fremtiden og ruste sig til fjendernes
angreb.

Ligesom de andre nordiske guder var Odin ikke udødelig; han vil falde og dø en
fysisk død i det sidste slag under Ragnarok, hvor kun gudernes børn ville
overleve. Han var dog skabergud, da han sammen med sine to brødre Vile og Ve
skabte Jorden ud fra urjætten Ymirs døde krop, efter at de havde dræbt ham. I
rollen som skaber, omskabte Odin en allerede eksisterende, men fjendtlig verden
til en brugbar jord. Han omformede derved naturressourcerne til noget brugbart.
Odins skaberkraft skal sammenlignes med en dygtig håndværkers evner, og med den
omformede han naturen og gjorde den til kultur. I den nordiske kosmologi var
naturen ultimativt associeret med døden, og derfor meget uønskværdig – gennem
omskabelse kan den i realiteten uundgåelige død udskydes. Ønsket om at snyde
døden og udsætte ragnarok står stærkt i myterne.

I flere fortællinger er Odin beskrevet som en gammel gråskægget vis mand og
vandringsmand, iklædt bredskygget hat, kappe og med en lang stav i hånden. Ofte
er han også til hest, og hans ottebenede hest, Slejpner, kan løbe over både
land, himmel og hav og kan bringe sin rytter helt ned til dødsriget. Af nogle
kilder fremgår det, at Slejpner bringer de døde helte fra valpladsen til
Valhalla. Når han sidder på sit højsæde i Lidskjalv har han to ravne siddende på
sine skuldre, deres navne er Hugin og Munin (Tanken og Mindet). De kan se hver
en bevægelse i hele verden og høre hver en lyd; intet kan derfor holdes skjult
for dem. Ved hans fødder ligger de to ulve, Gere og Freke (begge navne betyder
grisk/grådig). Ravnene fremstår i de yngre kilder som personifikationer af hans
tanke og sind, men oprindeligt knyttede de sig til Odin i deres egenskab af
ådselsædere.

Odins mytologiske oprindelse og slægsskabsforbindelser er mest fyldigt beskrevet
af islændingen Snorre Sturlason, som i fortællingen Gylfaginning oplyser, at han
er søn af jættekvinden Bestla og Borr, og at han havde de to brødre Vile og Ve.
Ud fra slægstermerne i det patriarkalske nordiske samfund var Odins æt således
noget andet end jætternes, selv om hans mor var jætte. Sammen med sine to brødre
dræbte han urjætten Ymer og dannede verden af hans krop. Drabet blev et
væsentligt konfliktpunkt i mytologien, og det var bestemmende for forholdet
mellem Odins og Ymers slægt. Selvom de to ætter i realiteten var meget nært
beslægtede, blev de dødelige fjender pga. Odins mord på jætternes stamfar.

Med Fjørgyn/Jord har Odin sønnen Thor, men hans retmæssige hustru er dog Frigg,
sammen med hende har han sønnerne Balder, Høder og Hermod. Med jættekvinden Rind
har han tillige sønnerne Skjold og Vale. Med jættekvinden Grid har han sønnen
Vidar. Hans forbindelse til Freja er dog uklar; hendes ægteskabelige status var
usikker, og ifølge myterne var hun gift med Od; han kan være identisk med Odin.
Måske var Freja hans frille, eller også var hun og Frigg oprindeligt én og samme
person, der siden blev splittet i to.

Ældre Edda er en samling af religiøse digte, som bygger på ældre før-kristent
materiale. Nogle af disse digte kendes i flere udgaver fra forskellige
manuskripter, som alle er blevet nedskrevet på Island i middelalderen. De
enkelte digte fokuserer på forskellige aspekter af gudernes virke. Odin var en
ambivalent gud med mange forskellige karaktertræk, så den Odin, vi møder i det
ene digt, ligner ikke nødvendigvis den, vi møder i et andet.

Völuspá er en beretning om hele verdens historie, både der var sket tilbage fra
urtiden, og det der vil ske i fremtiden. Den indeholder også en rammefortælling,
om vølven, som beretter alt dette til Odin. Hun fortæller ham om hans egne
gerninger i fortiden; drabet på Ymir og hans skabelse af Jorden og menneskene,
at han igangsatte den første krig, hans ofring af sit eget øje i Mimers brønd og
Balder, hans egen søns død. Hun fortæller om Odins egen skæbne, hvordan han selv
skal dø, dræbt af Fenris, og at Vidar vil hævne ham. Men også at en ny Jord vil
opstå i stedet for den gamle, der vil gå til i flammehavet. De overlevende af
asernes slægt vil derpå mindes Odins gerninger.

Hávamál indeholder en fortælling om hvordan Odin opdagede runerne, efter han
havde været hængt i verdenstræet og stikket med et spyd i ni dage og ni nætter.
Den viden han opnåede på denne måde gav ham magten over de Ni verdner, dvs. hele
Jorden. Nogle forskere har foreslået, at denne myte er en nordisk udgave af den
kristne forestilling om Jesu korsfæstelse. Andre afviser denne forbindelse, da
ofring er den eneste parallel mellem disse to myter En væsentlig forskel mellem
de to selvofringsmyter, er de to vidt forskellige formål med dem; hvor Jesus
påtog sig lidelsen for menneskets skyld, så søgte Odin runernes hemmelige viden.
Denne tekst har dog i lighed med de andre gået flere århundreder i mundtlig
overlevering i et kristent samfund, før de blev nedskrevet i 12. århundrede;
hvilket må betyde at kristne idéer og forestillinger må have påvirket den.

Lokasenna giver et andet billede af Odin. Digtet fortæller om et skænderi mellem
Loke og de øvrige guder efter Balders død. Da Loke håner Gefion forsøger Odin at
forsvarer hende, det medfører at Loke angriber Odin verbalt, bl.a. Ved at
hentyde til hans meget umandige praktisering af sejd; noget som var kvinders
domæne. Det ender med af Frigg må forsvare sin mand, hvorefter hun blive mål for
Lokes hån.

I Hárbarðsljóð optræder Odin forklædt som en færgemand. Da hans egen søn, Thor,
kommer hen til den store sø, hvor Odin befinder sig, indleder han en lang
diskussion med den intetanende Thor og han nægter at færge ham over.

Adam af Bremen: Skrev en beretning om ærkebispesædet Hamborg-Bremens historie
(Gesta Hammaburgensis ecclesiae pontificum) omkring 1080. den indeholder bl.a.
en af de ældste beskrivelser af den før-kristne religion i Norden. Odin kaldes
Den rasende, og en krigsmager, der indgyder mænd styrke, når de står overfor
deres fjender.

Saxo Grammaticus: Skrev omkring 1200 et værk om danernes historie (Gesta
Danorum) på latin. Det indeholder også euhemeristiske fortællinger om de
før-kristne guder, der beskrives som snedige magikere. De brugte deres evner og
tricks til at snyde menneskene i Norden, så de begyndte at dyrke dem som guder.
Ifølge Saxo kom Odin og de andre aser oprindeligt fra Byzans, som da var
gudernes højsæde (Asgård). De var imidlertid blevet sendt i eksil og frataget
alle ærebevisninger af de latinske guder, da Odin havde hånet gudernes konge.
Derpå var aserne søgt mod nord. Odin blev på denne måde fremstillet som en ren
bedrage af Saxo, der samtidig kunne udstille hedninges tåbelige overtro og
dyrkelse af væsner, der i realiteten blot var almindelige mennesker. På Saxos
egen tid var den før-kristne religion endnu ikke helt forsvundet i Danmark, og
det var derfor vigtigt ikke at omtale de gamle guder med respekt pga. risikoen
for hedenske tilbagefald. [Kilde mangler]Snorre Sturlassons Yngre Edda er i dag
en af de vigtigste kilder til de før-kristne forestillinger om Odin og den
religiøse kontekst, de var en del af. Her finder vi de mest fyldige udgaver af
myterne, som kan fungere som forklaring på mange af de andre ældre kilder. I
prologen til Yngre Edda fremstiller Snorre Odin som en historisk person. Ligesom
Saxo fortæller han, at Odin engang i fortiden slog sig ned i Norden, hvor han
bildte indbyggerne ind, at han var en gud. Snorre udnævner Troja som Odins
hjemsted, og forklarer (måske med en folkeetymologi), at aserne fik deres navn,
fordi de kom fra Asien. Snorre forsøger i sin beskrivelse af Odin og de øvrige
nordiske guder at opretholde en skolastisk værdineutral stil, men hans beretning
kan alligevel ikke skjule Odins guddommelig og store betydning for den hedenske
religion, der i Snorres egen levetid stadig var i frisk erindring. I de
forskellige tekster fremhæver Snorre forskellige aspekter af personen, fx er de
magiske elementer kraftigt nedtonet i Yngre Edda, og rollen som Alfader
fremhævet, mens de magiske egenskaber er mere fremtrædende i Ynglingesaga.

I Snorres fortælling Gylfaginning fremgår det, hvordan Jorden blev skabt, og
hvad Odins baggrund var. Han var søn af Borr og jætten Bestla og havde to brødre
Vile og Ve. Sammen dræbte de jætten Ymir, den første levende skabning i verden
og jætternes stamfar. Fra Snorre stammer således den mest fyldige beskrivelse af
Jordens indretning, det er dog usikkert i hvor høj grad hans meget systematiske
verdensbillede var udbredt i før-kristen tid. Af jættens døde krop skabte Odin
og hans brødre Jorden. Odin fik selv mange børn, og fra ham nedstammede asernes
slægt. De tre brødre skabte også menneskene af to stykker træ, de fandt i
vandkanten; Odin gav dem ånde og liv, Vile gav dem forstand og følelser og Ve
gav dem hørelse og syn. De blev kaldt Ask og Embla.

Det er Snorre, som beskriver Odin som den, der byder de faldne krigere velkommen
til Valhalla og fortæller, at det var Odins mål, at samle så stærk en hær som
muligt før Ragnarokslaget. Han skriver dog også, at Freja modtog halvdelen af de
døde i sin sal Folkvang. Snorres Odin var en ambivalent gud; udover konge og
hærfører var han også magiker, og han benyttede gerne bedrag for at nå de mål,
han havde sat sig. Et tilbagevendende tema i Snorres myter, var Odins jagt på
viden og kundskab. I 2. afsnit af Skáldskaparmál fortælles historien fx om hans
tyveri af digtermjøden hos jætten Suttung, hvis datter Gunlød Odin forførte for
at få hendes hjælp. Billedet af Odin er imidlertid langt mere poleret i Snorres
fortælling end den måde, hvorpå han reelt blev opfattet i før-kristen tid. Han
var en mangeartet skikkelse, og han optrådte i mange former og under mange navne
i kilderne, levn efter dyrkelsen af ham har ligeledes været præget af stor
variation. Odin optræder pga. sin særlige tilknytning til skjaldekunsten ofte i
skjaldedigte. Denne kildegruppe, er dog ifølge den svenske religionsforsker
Gudrun Nordal, problematisk, da henvisningerne til den før-kristne mytologi i de
sene bevarede udgaver nærmest har udviklet sig til tomme klicheer. Og
forfatterne kan udmærket have fundet deres materiale fra de skriftlige udgaver
af eddadigtene fra middelalderen.

Selv om Odin ifølge de islandske kilder er den fremmeste guddom, er der dog
grund til at antage, at Odin ikke har samme grad af popularitet som andre guder;
fx er relativt få byer opkaldt efter ham. En af dem er formentlig Odense. Andre
guder som Frej og Thor er langt stærkere repræsenteret i det onomastiske
materiale med adskillige forekomster af bynavne som Frøstrup og Torsted. At han
længe har haft en fremtrædende plads i de religiøse forestillinger, kan dog ses
af at ugedagen onsdag er opkaldt efter ham. Traditionelt har man ment, at Odin
overhovedet ikke blev dyrket i Island, fordi fraværet af et aristokrati betød,
at det befolkningssegment, som normalt dyrkede Odin ikke fandtes i modsætning
til fx Thorsdyrkerne. Eneste grund til at han overhovedet optrådte i den
islandske litteratur, var udenlandsk påvirkning især fra skjaldetraditionen.
Idéen bygger på Georges Dumézils tredelingsteori, men tager ikke højde for de
øvrige aspekter af Odinfiguren: at han var en omskiftelig karaktér, og derfor
beroede identifikationen af ham og hans rolle på fortolkning. Gudrun Nordal
mener imidlertid på baggrund af især gravmateriale, at kunne se tegn på, at Odin
også blev dyrket i Island i forbindelse med begravelser. Digtning fungerede
måske som en form for offer til Odin. Poesien var Odins sprog, og digterne
udførte et ritual til ham (tolket på grundlag af Snorres forklaring).
Fremsigelse af digte kunne også være en måde at tilegne ofringer til Odin.

I Eddaens beskrivelse af Odins slægtsforhold nævner Snorre Odins oprindelige
navn, nemlig Voden, og tilføjer, at det er ham, "vi kalder Odin". Voden, dvs
Wotan, var germanernes gamle guddom for krigsekstase, raseri, storme, for magi
og religiøse ceremonier. Til forskel fra Odin var han ikke klart personificeret,
men hans funktion ses tydeligt som en del af Odin-skikkelsens yderst sammensatte
karakter. Muligvis blev Voden og goternes hovedgud Gaut i folkevandringstiden
forenet til den Odin, de norrøne kilder beretter om, og også gjort til konge
over et folk, æserne. Hertil kommer Snorres historie om æsernes indvandring fra
Asien, der kan betragtes enten som fri digtning, eller som en myte med en
historisk kerne. Men tolker man ordet "æser" som "asiater", kan ordet vise til
hunnerne, som dukkede op i Europa ved slutningen af 300-tallet. Hunerne
nedkæmpede nogle germanske stammer; andre allierede de sig med. Meget lidt vides
om deres religion, men sandsynligvis var den – som den kinesiske statsreligion
og den mongolske under Djengis Khan – været shamanistisk. Under påvirkning af
hunnerne blev shamanisme noget, man også i Norden begyndte at knytte til den
højeste gud og officiel religionsudøvelse. Mens de sydlige germanere gik over
til arianismen og Bibelens persongalleri, udviklede de nordlige germanere en
gudeverden af vaner, æser og jætter som sagaerne har overleveret.

Det fremgår af flere primærkilder, at man i Norden bl.a. ofrede til Odin som led
i de ceremonier, der blev kaldt blót. Adam af Bremen beretter fx om en stor
offerfest ved templet i Uppsala, som hvert niende år samlede tilbedere fra hele
Sverige. Her blev både trælle og, som han skriver, hanlige eksemplarer af hver
dyreart hængt fra træernes grene. Thietmar af Merseburg beretter om lignende
kultfester i Lejre på Sjælland. Beretningen i Hávamál om Odins egen hængning og
hans tilnavn, Hángatýr (De hængtes gud), må det formodes, at menneskeofringer af
denne type i vikingetiden og måske før, var knyttet til Odin. I Ynglingesaga er
der en beretning, som også kan bekræfte denne teori. Den fortæller om den
svenske sagnkonge Aun, som det var blevet åbenbaret, at Odin ville forlænge hans
liv, hvis han ofrede en af sine sønner hvert tiende år. Ni sønner mistede ifølge
sagaen således livet, indtil svenskerne stoppede ham, idet han skulle til at
ofre den tiende og sidste.

I andre sammenhænge ofrede man til Odin i krisesituationer; i visse situationer
også mennesker. I et berømt eksempel, der findes i både Gautreks Saga og Gesta
danorum var det endda en konge, som måtte lide døden. Kong Vikar var på rejse
med sine mænd, da de blev ud af kurs, de trak derpå lod om hvem der skulle ofres
til Odin for bedre bør. Loddet faldt på kongen, og han blev derfor hængt. I
sagaerne fortælles det også at svenskerne havde ofret to sagnkonger, Domalde og
Olof Trätälja, til Odin efter flere års hungersnød. Beretninger om krige tyder
også på, at drab på fjender i et slag blev opfattet som en ofring til Odin;
flere steder beskrives et ritual, som en hærfører udførte forud for kampen, hvor
han viede sine fjender til Odin. Hans uberegnelighed i krig var dog kendt af
enhver; nogle gange forrådte han sine favoritter, og lod dem tabe et slag og
lide døden, hvilket Loke håner Odin for i Lokasenna.

I mange kilder fremgår det at ofre blev viet til Odin ved et spyd; det kunne fx
ske ved at den hængte blev ramt med et spyd, lige som når en hærfører råbte
"Odin eje jer alle!" mod fjendehæren før et slag efterfulgt af et spydkast.
Ofring til Odin gav adgang til Valhalla på linje med døden på slagmarken; i
realiteten var et ligbål og/eller et spydstik i liget ganske sikkert
tilstrækkeligt til at den afdøde kom til Odin. Dette gjaldt også for kvinder, og
i flere kilder refereres der til egentlige enkebrændinger, så hustruen
tilsyneladende kunne følge sin ægtemand til Odins hal.

Foråret og begyndelsen af sommeren, dvs. midten af april, var sandsynligvis det
tidspunkt, hvor de årlige ofringer til Odin normalt fandt sted. I Ynglingesaga
bliver en af de store årlige højtider beskrevet som at sumri, þat var sigrblót
("om sommeren, for sejr"); og Odin blev i alle nordiske kilder konsekvent
forbundet med sejr.

Odin omtales som en stor sejdmager. Sejd var en shamanistisk teknik, og
shamanisme har været udbredt i hele Nordøsteuropa, Asien og Nordamerika op til
moderne tid. Forestillinger om et centralt verdenstræ parallelt med det nordiske
Yggdrasil genfindes i flere nordøsteuropæiske og nordasiatiske kosmologier, hvor
det fungerede som bindeled mellem forskellige verdner. Mange af Odins egenskaber
kan også genfindes i andre shamanistiske kulturer; fx er shamanens vigtigste
rolle at fungere som bindeled mellem menneskenes og gudernes verden. Rejserne
mellem verdenerne gør ham i stand til at opnår viden, der ellers var hemmelig,
eller møde personer, som ellers er døde. Dyr bliver ofte benyttet som
transportmiddel på sådanne transcendente rejser.

Odins hængning og selvofring i træet, hvor han opdagede runerne, fungerede som
en initiation, der bragte ham fra en tilstand af uvidenhed til visdom.
Smertefulde teknikker er udbredte i mange kulturer, når unge shamaner skal
oplæres, ligesom forestillingerne om fødsel og genfødsel af shamanen. Det
fremgår af digtet, at flere personer er til stede under Odins initiation, de gav
ham hverken mad eller drikke i de ni dage og nætter han hang gennemboret af et
spyd. Dette kunne være Odins adoption ind i sin mors egen slægt, da en tåget
passage refererer til jætten Bøltorns søn, dvs. hans egen morbror. Denne jætte
kunne være Mimer, men det fremgår ingen steder. Hængningen indviede ham i
jætternes slægt og gav ham adgang verdens hemmelige viden; han samlede runerne
op fra jorden, dvs. underverdenen. Selv om han nu var blevet en del af sin
mødrene slægt og havde fået del i dens viden, gengældte Odin aldrig denne gave,
i stedet dræbte han stamfaren Ymer og fralagde dermed sit slægtskab.

I Norden blev sejd beskrevet som en af mest kraftfulde kunster, men normalt også
opfattet som noget feminint. Det var derfor en særlig ritualteknik knyttet til
kvindelige præstinder og guder, især blev Freja tillagt stærke kræfter. Det
betød at mandlige udøvere kvindagtiggjorde sig selv, hvilket blev anset som
stærkt nedværdigende i det før-kristne nordiske samfund. En mand, der blev
grebet i at udøve sejd, blev derfor opfattet som ergi dvs. umandig. I myterne
fortælles det, at det var Freja, som første gang lærte aserne sejdkunsten. Den
var derfor i særlig grad forbundet med vanerne. Odin var også forbundet med
denne gudeæt i andre forhold, fx havde både han og vanerne magt over døden, og
Frejas ellers forsvundne ægtemand Od kan oprindeligt have været Odin.

En vigtig del af fortællingerne om Odin er hans fugle, de to ravne Hugin og
Munin. Odins dyr fungerede i tekster og på billeder som hentydninger til ham
selv. De er en del af ældre forestillinger, og optræder på billeder fra
jernalderen. I shamanistisk tradition repræsenterer fugle seerens eller
shamanens sind, der kan flyve frit over lange afstande og se vidt omkring, helt
uafhængigt af kroppen.

Religionsskiftet i Norden var en langvarig proces, hvor kristendommen
hovedsageligt langsomt spredte sig hovedsageligt fra samfundets top og fyrsterne
nedad mod den almindelige befolkning. I den brede befolkning var der fortsat,
længe efter den officielle kristning, en udbredt tro på Odin og de øvrige
før-kristne guder og mytologiske væsner.

Det sidste slag i Skandinavien, hvor Odin blev fejret for sejren, var slaget ved
Lena i 1208. Den landflygtige svenske konge Sverker var vendt tilbage i spidsen
for en stor dansk hær, og han stod nu over for en langt mindre svensk hær ledet
af den nye konge Erik. Det fortælles at Odin nu viste sig foran de svenske
linjer ridende på Sleipnir. Han ledte derpå det svenske angreb og gav dem
sejren.

I Baglersagaerne, der blev skrevet i 13. århundrede, og som indeholder
beskrivelser af begivenheder fra de to første årtier af samme århundrede
optræder den samme episode også. Det fortælles her at, en enøjet rytter, der bar
en bredskygget hat og en blå kappe, bad en smed sko sin hest. Den mistænksomme
smed spurgte derpå den fremmede, hvor han havde været den forgående nat. Den
fremmede nævner så steder så langt borte, at smeden ikke kan tro på ham.
Fremmede fortæller også at han længe havde opholdt sig i nord, hvor han havde
deltaget i flere slag, men at han nu var påvej til Sverige. Da hesten er blevet
skoet, stiger den fremmede atter op og siger: "Jeg er Odin" til den lammede smed
og rider bort. Slaget ved Lena fandt sted den følgende dag. Baggrunden for denne
historie er at der for nylig var indgået en fred i Norge, og at krigsguden Odin
derfor intet længere havde at gøre der.

I anden saga fra 1260'erne, Hákonar saga Hákonarsonar, fortælles det hvordan
Skule Bårdsson engang i 1230'erne havde bedt skjalden Snorre Sturlason forfatte
et digt, hvori én af Skules fjender blev sammenlignet med Odin, så de begge blev
beskrevet som bringere af strid og splittelse. Denne episode er ikke en
indikation af en fortsat dyrkelse af Odin, men viser snarere at mindet om hans
navn på dette tidspunkt stadig var levende.

I den senere skandinaviske folklore blev Odin længe husket som leder af den
vilde jagt. I flere beretninger var målet for denne jagt tilsyneladende at
indfange og dræbe en kvinde. Hvem hun var, er ikke entydigt, men mange steder
var den skovboende huldra. I Danmark var han flere steder erstattet af kong
Valdemar eller ridder Grøn som leder af jagten. Digteren B. S. Ingemann skrev
således om ham:

I de nordiske kilder optrådte Odin under mange forskellige navne. Lotte Hedeager
mener. at de mange er en indikation af, at han blev opfattet som herre over al
ting. I skjaldetraditionen benyttede man kenninger som indirekte referencer til
steder og figurer, en metode, der i mindre omfang, også kendes fra
eddadigtiningen. I andre myter, som dem der kendes fra både Ældre og Yngre Edda
bruges dæknavne som et element i fortællingen; fx optrådte han under navnet
Bølværk på sin færd til Gunlød, hvor han stjal Skjaldemjøden. I anden myte
kaldte han sig Gangråd under sit besøg hos Vaftrudner og Vegtramer foran
indgangen til Hel, da han manede Vølven op af hendes grav og udspurgte hende.
Navnene var således ofte en afspejling af hans primære rolle i de enkelte myter
eller historier; i myterne blev tilnavne brugt til at karakterisere figurerne i
stedet for psykologiske beskrivelser. Et udbredt tilnavn var fx Valfader, det
fik han, fordi han blev fosterfader for de helte, der døde på slagmarken
(valen), og fik bolig i hans borg, Valhalla. Derfor var Odin knyttet til både
krigen og døden. Et andet tilnavn var Himmelfader, det var knyttet til hans evne
til at omskabe sig til en ørn. En fugl, der i indoeuropæiske kulturer i særlig
grad ofte er forbundet med himlen. Odins navne kommer primært fra begivenheder
på hans mange rejser og de handlinger, han har foretaget på dem.

Fra forskellige kilder kendes der mere end 200 tilnavne eller dæknavne for Odin.
Nogle tilnavnene understreger Odins position som fadergud og konge:: Alföðr
("Alfader") ; Aldaföðr "Mænds fader"; Herjaföðr ("Hærfader"); Sigföðr
("Sejrsfader"); Valföðr ("De faldnes fader"). Andre kendte navne er bl.a.:
Arnhovde, Atrid, Audun, Bileyg (Biløjd), Bivlinde, Båleyg (Båløjd), Bolværk,
Brun/Brune, Dresvarp, Farmatyr (/Roptaty, Herjan, Hrosshårsgråne, Hvatmod,
Hvedrung, Hærglad, Hærblinde, Hå/Høj, Ialk, Jevnhå (Den Jævnhøje), Jolner,
Kjalar, Langskæg, Launding, Møttul, Njot, Olg, Ölur, Ome, Oske, Ovner, Rane,
Ravneguden, Rosterus, Sand/Sandtale, Sejrfar, Sidhat, Sidskæg, Sige, Sigder,
Siggaut, Sigmund, Sigtryg, Skilfing, Skjoldval, Svalner, Svavner, Svidrer,
Svidur, Svipal, Tud, Tund/Tunn, Tekk, Tror, Trasar, Tveblinde, Tvegge, Ud,
Vak/Vakr, Valdr Galga, Vegtam, Vidrimmer, Vidur, Vodin, Våvud, Ygg/Yggr,
Yggjung, Yjung.

Odin, er sammen med de øvrige nordiske guder, blevet genstand for fornyet
dyrkelse. I Norden er denne genskabte religion organiseret i forskellige
Asetrosforeninger, som er anerkendte trossamfund i både Island, Norge, Sverige
og Danmark.

Odin optræder som prominent figur i Richard Wagners operatrilogi, Der Ring des
Nibelungen. Dette værk førte i årerne efter til en fornyet interesse for de
nordiske guder og Odin; i begyndelsen var portrætterne af ham, mere baseret på
Wagners fortolkning end på de ældre kilder. Odin har siden da optrådt i et væld
af forskllige værker, fx tegneserier, TV-film, litteratur og musik.

Siden 17. århundrede, hvor det euhemistiske historiesyn var meget udbredt, har
der fremført adskillige pseudovidenskabelige teorier om Odins mulige reelle
historiske ophav. Et af de første eksempler var de svenske historikere Olof
Verelius og Johan Peringskiöld, der mente Odinsfiguren byggede på et historiske
forbillede, som de gav navnet Sigge Fridulfsson.

Blandt fansene i fodboldklubben Odense Boldklub er der opstået en dyrkelse af
Odin, da man anser Odin for at være knyttet sammen med byen Odense. Der er
således blevet produceret merchandise, tifoer og sange, som omhandler Odin.
Odense havde desuden tidligere et tårn, som hed Odinstårnet.



https://da.wikipedia.org/wiki/Napoleon_1._af_Frankrig

Napoléon Bonaparte (født 15. august 1769, død 5. maj 1821) var Frankrigs
førstekonsul fra 1799 og de franskes kejser under navnet Napoléon I fra den 18.
maj 1804 – 11. april 1814 og igen 20. marts – 22. juni 1815. Han erobrede, og
regerede det meste af det vestlige og centrale Europa.

Napoleon Bonaparte blev født i byen Ajaccio på Korsika som Napoleone di
Buonaparte i en lavadelig familie af italiensk afstamning. Skønt han ikke var
den ældste søn blev han efter faderens tidlige død familiens egentlige
overhoved. Han uddannedes på franske militærskoler, men kæmpede i det meste af
sin ungdom for et selvstændigt Korsika. Under revolutionen sluttede han sig mest
af praktiske grunde til jakobinerne og gjorde hurtigt karriere som general; han
fik sit militære gennembrud ved sin indsats under Toulons generobring 1793.
Jakobinernes fald 1794 bragte ham en overgang i unåde, men 1796 blev han leder
af hæren i Italien med hjælp fra overdirektøren Barras, hvis fhv. elskerinde
Joséphine de Beauharnais han samtidig giftede sig med. Gennem de to felttog til
Italien 1796-97 og Egypten-Syrien 1798-99 skabte han sig en position som landets
mest succesrige general. Det første felttog viste for alvor hans evner som leder
af lynkrig, desuden trådte han også frem som politisk faktor ved på egen hånd at
slutte fred med Østrig, da han giftede sig med den østrigske Marie Louise fra
Habsburg familien. Det andet felttog endte trods begyndende sejre i fiasko, men
skabte også sensation om hans navn. Ved sit statskup i efteråret 1799
(Brumairekuppet) udnævnte han sig selv til førstekonsul med støtte fra
regerings- og militærkredse, der ønskede et mere effektivt styre, og de kommende
15-16 år var han landets enehersker.

Den 14. juli 1789 råbte den fængslede Marquis de Sade til borgerne udenfor, at
man var begyndt at dræbe fangerne derinde. Det var dråben, der fik bægeret til
at flyde over. Rygtet spredes hurtigt gennem Paris’ gader og selv medlemmer af
kongens garde mødte op. De havde fire kanoner med, og alle uden for Bastillen
blev enige om at vælte kongen. Det gjorde de ved at overtage Bastillen.
Bastillen var fyldt med våben og ammunition, som borgerne fik fat på. Her
startede borgerkrigen, hvor forskellige fraktioner fik magten.

I 1791 kom det første resultat af borgerkrigen: en forfatning, der gav borgerne
større frihed. Det var Napoleon rigtig tilfreds med.

Forfatningen blev hyldet med en sang La Marseillaise – i dag Frankrigs
Nationalsang.

I 1798 sendtes han til Egypten med 38.000 mand, og her vandt han Slaget ved
Pyramiderne i 1798. Efter slaget lå der 20.000 døde mamelukker og omkring 300
døde eller sårede franskmænd.

I starten af 1799 blev revolutionen mere og mere ustabil, og Napoleon brugte
lejligheden til at lave statskup, Brumairekuppet (datoen den 18. Brumaire VIII i
Den franske republikanske kalender svarede til 9. November 1799 – deraf navnet).
Direktoratet blev væltet, og Napoleons konsuler overtog magten. Han blev selv
førstekonsul og var den styrende magt i Frankrig. Hans mål var at genforene
Frankrig.

Napoleons styre som førstekonsul cementerede hans magt. Udadtil gennemførte han
sejrrigt en krig mod den Anden Koalition, og 1802-03 herskede endog en kortvarig
fred med England. Indadtil arbejdede han med stor energi og skabte orden og
disciplin efter omvæltningerne. Organiseringen af landets provinser blev
konsekvent gennemført; der oprettedes en række eliteskoler og militærakademier,
som skulle uddanne en loyal embeds- og officersstand, og endelig indførtes den
store lovsamling Code Civil (også kaldet Code Napoléon) 1804. Lovene beskyttede
bøndernes nye ejendom og accepterede lighed for loven, men forringede både
arbejderes og kvinders rettigheder. Samtidig forsonede han sig med kirken (1801)
og anerkendte katolicismen som landets religion, ligesom han gav landflygtige
adelige fuld ret til at vende tilbage og arbejde i hans tjeneste. Styret
fungerede i øvrigt som et effektivt diktatur med censur og politistatsmetoder,
men større ændringer legitimeredes af "folkeafstemninger". I disse år nød han
sandsynligvis stor opbakning fra befolkningen, dels på grund af den indre ro,
dels fordi landet ikke berørtes direkte af krig. Blandt Napoleons nærmeste
medarbejdere var udenrigsministeren Talleyrand og politiministeren Fouché. Efter
handelsstridigheder brød krigen med England atter ud 1803, og et stigende behov
for mere formel magt førte til, at Napoleon 1804 opgav sin officielt
republikanske rolle og indførte kejserdømmet...

2. december 1804 lod Napoleon sig udnævne til kejser for at sikre magten for sin
slægt og for at skaffe sig mere prestige i udlandet. Hans status som kejser
pegede desuden tilbage til det romerske rige og derved på kravet om et imperium.
Hele hans regeringstid blev præget af krigen. Da han ikke kunne gennemføre en
invasion i England, satsede han på landkrig. 1805 foretog han et sejrrigt
fremstød mod den Tredje Koalition, slog den østrigsk-russiske hær ved Austerlitz
(december 1805), tvang Østrig ud af koalitionen og opløste 1806 det
Tysk-romerske Rige. Krigen mod Rusland fortsatte endnu et par år, hvor Preussen
også trådte ind på allieret side 1806, men næsten omgående blev overvundet og
besat. Ved freden i Tilsit 1807 trådte Rusland ud af koalitionen og accepterede
Napoleons dominans mod ikke selv at afstå noget; Preussen måtte foretage store
afståelser, og hele Tyskland blev reelt en vasalstat af Frankrig. Den franske
flådemagt var imens gået tabt i søslaget ved Trafalgar 1805, og Napoleon prøvede
derfor at blokere England til kapitulation ved fastlandsspærringen fra 1807, der
skulle udelukke landet fra al handel med kontinentet. Det medførte en udvidelse
af krigen for at få alle med, hvorunder Napoleon besatte Spanien og Portugal
1807-08. Det resulterede i åbent oprør, og fra 1808 rasede en blodig og
hensynsløs krig i Spanien, hvor England hurtigt intervenerede. Napoleon kørte
fast her, men beholdt overtaget på andre fronter. En østrigsk genindtræden i
krigen 1809 førte til ny fransk sejr, og 1810 nåede Napoleon sin største sociale
succes, da han blev den østrigske kejsers svigersøn. I Tyskland gærede så småt
et oprør mod hans styre, men endnu o. 1810 havde han stort set styr på
situationen. I hele sin regeringstid oprettede han flere steder lydstater og
"uafhængige" provinser som reelt var under fransk kontrol. Han indsatte familie
og medkæmpere som regenter, således broderen Jérome Bonaparte i "Kongeriget
Westfalen". Og en anden broder Joseph Bonaparte først i Napoli – hvor han
afløstes af svogeren Murat – og derefter i Spanien.

Det blev forholdet til Rusland, der blev begyndelsen til enden for Napoleon.
Russerne havde ikke haft økonomisk fordel af fastlandsspærringen og begyndte at
tage afstand fra ham, indtil de til sidst fremtvang et brud i 1812. Samme år
foretog han et stort felttog til Rusland, hvor han besatte Moskva. Russerne
afbrændte byen og ødelagde forsyningsmulighederne, således at han måtte føre
hæren tilbage. Størstedelen af den gik tabt af kulde og sult (kun ca. 25.000 af
de omkring 500.000 mand kom hjem). Det blev signalet til åbent oprør i Tyskland,
og skønt han vandt flere store sejre, blev han omsider besejret ved Leipzig
1813, hvorefter hans herredømme brød sammen. De allierede invaderede Frankrig,
hær og politikere faldt fra, og april 1814 blev han tvunget til at abdicere og
tage ophold på Elba, som han styrede som en slags lokalfyrste. 1815 forsøgte han
et come-back som kejser, gik i land i Sydfrankrig og satte sig i spidsen for de
tropper, der var blevet sendt for at gribe ham. På kort tid lykkedes det ham at
sikre sig magten i Frankrig (regeringsperioden kaldes de 100 dage), at opstille
en ny hær og at indlede kampen mod de samlede europæiske magter. Ved Slaget ved
Waterloo led hans hær det endelige nederlag i juni, han blev fanget og
deporteret til øen Sankt Helena i det sydlige Atlanterhav, hvor han døde 5. maj
1821. Der har været rygter om, at han blev myrdet på initiativ af den franske
regering. Påstande om arsenikforgiftning har været fremført, men er hver gang
blevet afvist som usikre og utilfredsstillende. Den officielle dødsårsag var
kræft. En myte påstår at hans klassiske positur med højre hånd stukket ind
mellem knapperne og hvilende på venstre side af maven skyldes smerterne fra en
kræftknude i maven. 1840 overførtes hans lig til Frankrig, hvor hans sarkofag
står i Invalidekirken

Efter Napoleons abdicering overtog Ludvig 18. tronen i Frankrig. Han var
uduelig, og borgerne i Frankrig længtes efter Napoleon. Napoleon overvejede
længe at holde sig helt væk fra Frankrig, men den 28. februar 1815 bestemte han
sig for at generobre tronen. Han havde næsten 1000 mænd, men ønskede at undgå at
bruge dem. I Paris spredtes nyheden om, at Napoleon var gået i land i Marseille.
Ludvig den 18. beordrede Napoleon dræbt og hæren blev sendt til Lyon. Napoleon
nåede byen Grasse hvor 5. linieregement var stationeret. Da Napoleon ankom,
anede ingen, at det var ham. Han havde nemlig en russisk uniform på. Foran ham
stod 700 musketerer med geværerne ladt klar til at skyde mod Napoleon og hans
1000 mænd. Napoleons musikkorps fik ordre til at spille La Marseillaise, der var
forbudt under Ludvig den 18. Da musikken lød, tog Napoleon hætten af og viste
sit ansigt for soldaterne. De jublede og råbte: "Længe leve kejseren". Napoleon
nåede Grenoble hvor 7. linieregement var lå. Regimentschefen oberst Charles
beordrede sine soldater til at skyde Napoleon, men de tøvede, og Napoleon kom
tættere på. Soldaterne havde ladte geværer, og Napoleon stod kun ti meter fra
dem. De smed deres geværer, for de mente, at de tjente bedre under Napoleon.
Obersten overgav sit regiment til Napoleon. Da Napoleon nåede Lyon var hæren
endnu ikke nået dertil. Bønderne i Lyon var glade for at se den tidligere
kejser, og ingen i hæren ville følge ordren om at slå Napoleon ihjel. Marskal
Ney, som var kejserens næstkommanderende, sluttede sig til ham. Den 19. marts
1815 flygtede kong Ludvig til Belgien, og dagen efter nåede Napoleon Paris. Her
blev han kejser igen. Napoleon fik sin ven Constant til at lave en forbedret
udgave af forfatningen fra 1791. Den gav borgerne mere frihed og indførte
demokrati i Frankrig. Inden forfatningen blev underskrevet, prøvede han sit nye
system, og sendte forfatningen til folkeafstemning. 99,9 % for og 0,1 % imod. I
1814 havde Wienerkongressen fastlagt det nye Europas grænser, og disse nye
grænser kom Frankrig til gode. Napoleon sendte breve til alle generaler, konger
og kejsere i Europa om, at de gamle grænser stadig skulle gælde. Han bad om
medynk og fred i Frankrig, der led. Wellington og Blücher lod sig ikke narre. De
erklærede straks krig mod Napoleon, som ville være alt for farlig, hvis han fik
opbygget sit imperium igen. Den 12. juni 1815 forlod Napoleon Paris for at
udkæmpe Slaget ved Waterloo, som blev hans sidste slag.

Den 13. juni 1815 stod de fire stormagter klar til slaget om Europa. Napoleon
vidste, at hvis han kunne besejre Wellington, ville de andre tre bøje sig for
ham. Derfor begyndte Napoleon med Wellington. Få soldater fra Napoleons hær fik
lokket Wellington og hans kavalerister ud på slagmarken. Her stod Napoleons
kanoner klar til at skyde dem ned, men Wellington fandt en forhøjning på en
meter, som alle kavaleristerne og han selv kunne gemme sig bag. Det var et tab
for Napoleon, for hans soldater, der var lokkemad, var blevet slagtet. Den 15.
juni 1815 døde 29.000 franskmænd og kun 16.000 briter. Den 16. om morgenen var
Blüchers hær på vej for at hjælpe Wellington. Denne dag mistede briterne 130.000
soldater og franskmændene 120.000. Det britiske forspring var indhentet, og
Napoleon var tilfreds igen. Den 18. juni havde Napoleon alle tiders chance for
at vinde slaget ved Waterloo. Wellingtons hær var kommet lidt på afveje, og
Napoleon kunne let have haft omringet ham og nedkæmpet hele hans hær, men
Napoleon ventede på grund af en meget kraftig regn, der var faldet ugerne
forinden. Dette ville blot have gjort, at hans heste og artilleri var sunket i
mudderet, og derved ville Napoleon ikke have haft noget beskyttelse mod fjenden
– så han valgte det klogeste: at vente. Sent om eftermiddagen fik Napoleons
garde ordre til at slå Wellington tilbage. Dem havde ingen slået før, og de
skulle vinde krigen for Napoleon. Napoleons garde marcherede og gik til angreb.
Da de kom op på den anden side af en bakkeskråning så garden, hvor mange
Wellington havde bag sig, og garden flygtede. Napoleon så slaget tabt, og
garderne stillede sig i en tyk kæde rundt om Napoleon, for at han ikke skulle
blive skudt. Wellingtons hær havde de lige i hælene. Napoleon havde
undervurderet Wellington, og i det samme kom Blücher med sin hær, og Napoleon så
nu ingen anden udvej end at kapitulere, hvilket han gjorde den næste morgen, den
19. juni 1815. Han måtte se sig slået af Europas stormagter. Napoleon flygtede
hurtigt til Paris, hvor han 3 dage senere blev omringet af Wellington, som
ventede ham udenfor Paris. Wellingtons krav var, at Napoleon skulle abdicere og
afgive tronen til en anden – ellers indtog han Paris. Napoleon abdicerede og
overgav tronen til sin søn Napoleon den 2., som kun blev kejser fra 22. juni til
den 7. juli 1815. Han flygtede til Rochefort men blev hurtigt fanget. Napoleon
blev udleveret til Wellington og sat i eksil på øen St. Helena.

I efteråret 1815 afholdt de vindende magter en fredskongres i Wien.
Udenrigsministrene fra England, Preussen, Tyskland, Rusland og Østrig blev enige
om en traktat, som skulle holde Europa ude af krig i mange år; bortset fra
mindre krige blev grænserne først overskredet i november 1914, hvor 1.
verdenskrig udbrød. Både Wellington, Talleyrand og den danske kong Frederik 6.
var med til kongressen. Det var sejrherrerne der lavede det nye europakort. Det
tysk-romerske rige blev ikke genoprettet, men de grænser, som blev
slutresultatet, var en god løsning. Under kongressen sad Napoleon på
Atlanterhavsøen St. Helena. Napoleon fik stillet en gård til rådighed, men han
ville have noget større. I 1816 begyndte Napoleon og skrive notater og
erindringer og han fik skrevet en del. I 1816 – 1819 dyrkede Napoleon også sin
have på gårdspladsen. I 1820 begyndte englænderne angiveligt at forgifte
Napoleon. De var bange for, at han skulle flygte derfra lige som på Elba og
overtage magten i Frankrig igen. De sidste ni måneder af sit liv tilbragte han i
sin dagligstue på St. Helena, og den 5. maj 1821 døde han. En kejser af det
halve Europa med en magt ud over alle grænser, samt en fantastisk evne til at
føre krig. Der var sørgedag i Frankrig, da nyheden nåede Paris og de andre byer
i Frankrig. Den store kejser var faldet. Napoleon var længe begravet på St.
Helena, men Napoleons nevø, Napoleon 3., ville have Napoleon begravet i Paris,
og i 1840 kom Napoleons lig til Paris. Han blev endeligt begravet i Les
Invalides.

Der hersker næppe tvivl om, at han er blandt verdenshistoriens største
generaler, på linje med Alexander den Store, Hannibal,Djengis Khan og Julius
Cæsar. Hans styrke lå i hans talent for at overraske og uskadeliggøre fjenden i
afgørende slag. Han udviklede strategien af ildvåben i kamp. Han viste
personligt mod og havde en glimrende evne til at virke som soldaternes ven.

Når hans styre alligevel fik så stor betydning, skyldes det, at revolutionære
ideer blev udbredt til de forskellige besatte lande – enten han selv fulgte dem
eller ej – og derved slog rod. Napoleonsdyrkelsen, som han selv bidrog til med
en effektiv propaganda, holdt sig længe i Frankrig og blev bl.a. forudsætningen
for nevøen Napoleon 3.s magtovertagelse 1851. Først efter 1870 mistede den noget
af sin kraft.

Der hersker en del myter og legender om Napolen ... "og hans titusinde mand" Der
er opkaldt kager efter ham, Napoleonshatten er et begreb. "Code Napoleon"
ligeså.

Napoléon Bonaparte var fra 1796-1809 gift med Joséphine de Beauharnais og fra
1810 med Maria Louise af Østrig. Med sidstnævnte havde han sit eneste officielle
barn, sønnen Napoleon 2. (kaldet "kongen af Rom").

Hans brødre var Joseph Bonaparte, konge af Napoli og senere Spanien, Lucien
Bonaparte, Louis Bonaparte, konge af Holland (fader til Napoleon 3.), og Jerome
Bonaparte, konge af Westfalen, stamfader til den nuværende Bonaparteslægt. Af
hans tre søstre var Maria gift med den italienske officer Felix Bacciochi,
Caroline med marskal Joachim Murat og Pauline først med general Leclerc, senere
med fyrst Borghese.

Bonaparte stræbte gennem hele sin periode som kejser, at blive accepteret af
Europas kongehuse. Dette lykkedes delvist ved at få giftet nogle af sine brødre
ind i kongelige familier. Han giftede sig selv med Maria Louise af Østrig for at
forhindre at Østrig skulle angribe Frankrig. Dette ægteskab blev dog ikke nogen
hindring for den 3. Koalition mod Frankrig.

Slaget ved Lodi (1796) | Rivoli (1797) | Arcole (1797) | Pyramiderne (1798) |
Palæstina (1799) | Marengo (1800) | Hohenlinden (1800) | Austerlitz (1805) |
Jena (1806) | Eylau (1807) | Friedland (1807) | Wagram (1809) | Borodino (1812)
| Bautzen (1813) | Gross-Görschen (1813) | Dresden (1813) | Leipzig (1813) |
Ligny (1815) | Waterloo (1815).

Eugen Tarlé: Napoleon. da. 1800, ny udg. 1980. Pieter Geyl: Napoleon. For and
Against. eng. 1810, 1810, svensk udg. Napoleon – hjälte eller tyrann? 1925.
Felix Markham: Napoleon. da. 1854. Jean Tulard: Napoleon eller Myten om en
frelserskikkelse. da. 1991. Herman Lindqvist: Napoleon. da. 2005.

Poul Reumert (Madame Sans-Gêne, 1909, da. version), Albert Dieudonné (Napoleon,
1927), Charles Boyer (Maria Walewska, 1937), Marlon Brando (Desirée, 1954),
Raymond Pellegrin (Napoleon, ørnen fra Korsika, 1955), Herbert Lom (Krig og
fred, amr. version 1956), Vladislav Strzhelchik (Krig og fred, sovj. version
1965-67), Rod Steiger (Waterloo, 1970), Armand Assante (Napoleon and Josephine,
amr. TV-serie 1987).



https://da.wikipedia.org/wiki/NASA

NASA står for National Aeronautics & Space Administration og er den amerikanske
rumfartsadministration, den amerikanske ækvivalent til det europæiske ESA
(European Space Agency). NASA får hvert år 16 milliarder dollars af den
amerikanske stat til rumforskning og er dermed det største rumfartsagentur i
verden.

Øverste ledelse udnævnes af USA's præsident. Charles Bolden og Lori Garver blev
udnævnt af Barack Obama i 2009.

NASA har visioner om at lave rumstationer på Månen og Mars. Man har endnu ikke
haft bemandede fartøjer på Mars og ingen månelandinger siden 1972. Det er ikke
alene tekniske udfordringer, der vanskeliggør visionen, men også hvor længe
menneskekroppen kan opholde sig i lufttomt rum med kosmisk stråling og uden
tyngdekraft. Forberedelserne har været i gang længe, og med Den Internationale
Rumstation afprøves både teknik og menneskelige faktorer.

Den Internationale Rumstation anses af NASA for at være verdens hidtil største
teknologiske projekt.

NASA anvender både grundforskning, målrettet forskning og samarbejder med andre
anerkendte forskningsinstitutsioner som Berkeley, MIT og også private og
internationale rumfartsorganisationer.

NASA's forgænger var National Advisory Committee for Aeronautics (NACA), som
blev dannet i 1915 for at fremme forskningen inden for luftfart i USA. Den 29.
juli 1958 blev NACA reorganiseret og fik kontrol med selve rumprogrammet, som
tidligere var blevet udført af forskellige dele af militæret. Samtidig skiftede
NACA navn til NASA. Tiden før 1958 var ikke forbundet med skelsættende
begiveheder eller opfindelser for NACA's vedkommende. I 2008 fejrerede NASA
50-års jubilæum .

Verdenskrigene var medvirkende til at fremme behovet for teknologiske
opfindelser. Især inden for flyindustrien med luftvåben, jetmotor, jetfly,
militærfly, bombefly, jagerfly og planer om stjernekrig med missilskjold i
rummet. Men heldigvis benyttedes flyvemaskinen også til sygetransport, fragt,
post og passagerfly.

NASA's adskillelse fra militæret i 1958 var af altafgørende betydning. Forskning
i rummet var hovedformålet, budgettet og personalet blev fordoblet, et nyt
forskningscenter jet Propulsion Laboratory, for NASA betød det mere rumforskning
i stedet for serviceríng af militæret og industrien.

Månelandingen i 1969 er en verdenshistorisk begivenhed og den mest skelsættende
for NASA.

De amerikanske brødre Orville og Wilbur Wright foretog historiens første
flyvning med motor i 1903. I datidens USA blev de anset for være et par
mekanikere. Den samtidige videnskabmand Samuel Pierpont Langley prøvede også at
flyve, men med mindre held. Ingen af dem blev taget alvorligt i USA, men i
Europa tog man især Wright-brødrenes ideer meget alvorligt. I Frankrig opførtes
et militært aeronautik laboratorium af Gustave Eiffel, England byggede også
laboratorier. I Rusland oprettede man i 1904 et institut for aeronautik.

Robert H. Goddard havde allerede i 1903 en teori om, at raketmotorer kunne
skydes ud i rummet med flydende brændstoffer. Først i 1926 fik han skudt sin
første raket med flydende brændstof af.

I 1909 var Europa langt forud med flyvning. USA indså, at det var tid til at
følge med. Englands British Royal Aircraft Factory fra 1909 havde den stuktur,
USA opbyggede sin første luftfartsorganisation efter. I 1915 stiftedes National
Advisory Committee for Aeronautics (NACA). Det var i tiden under 1. verdenskrig,
som dog mest foregik i Europa. Men flyindustrien i USA leverede 13,844 fly til
Europa i 1917-1918.

Versaillestraktaten sluttede 1. verdenkrig i 1919. Traktaten, der skulle
forhindre krig, gav anledning til 2. verdenskrig, der startede i 1939. Tyskland
med Adolf Hitler i spidsen fik stormagtsambitioner. USA gik ind i krigen i 1941,
krigen endte først i 1945 med Hiroshima bomben. Økonomisk hjælp fra USA for at
forhindre kommunismens udbredelse i Europa blev sat i værk 1947 med
Marshall-planen.

Under 2. verdenskrig designede Wernher von Braun V-2 raketter for Nazi-Tyskland
som officer i SS korpset ved Waffen-SS. Produktionen af V-2 raketter blev udført
i koncentrationslejrene Mittelwerk og Dora-Mittelbau. I Nazi-Tyskland blev
videnskabsmænd tvunget til at arbejde for regimet, men om det har været
tilfældet for von Brauns vedkommende er tvivlsomt, eftersom han fik rang af
major. Han blev arresteret af Gestapo i 1944 pga. uoverensstemmelser med
Heinrich Himmler. I 1945 overgav han sig til USA som krigsfange og fik derefter
kontrakt med USA's militær. Han fik dog først amerikansk statsborgerskab i 1955.
USA havde en liste over tyske videnskabsmænd, de gerne ville have fat i. Wernher
von Braun var øverst på listen. Andre videnskabsmænd fra Peenemünde kom også til
arbejde for NASA under Wernher von Braun, det samme hold, der havde udviklet
våben til Nazi-Tyskland, var med til at udvikle USA's rumprogram i 1945-1972. I
1960 blev Wernher von Braun leder af Marshall Space Flight Center, hvor han stod
for udviklingen af Saturn V-raketten.

National Aeronautics and Space Act var en erklæring vedtaget i senatet og af
præsident Eisenhower om at der skulle oprettes et nyt rumagentur. USAs Kongres
havde bestemt, at USA's aktiviteter i rummet skulle være fredsbevarende og være
til fordel for hele menneskeheden. NASA's adskillelse fra militæret i 1958 var
af altafgørende betydning. Forskning i rummet blev prioriteret, budgettet og
personalet blev fordoblet, et nyt forskningscenter jet Propulsion Laboratory,
blev oprettet, og for NASA betød det mere rumforskning i stedet for servicering
af militæret og industrien. Keith Glennan blev indsat som leder i NACA, der blev
omdøbt til NASA.

Sovjet's Sputnik 1 succesfulde afsendelse i 1957 havde igangsat USA's National
Aeronautics and Space Act, og som følge deraf blev NASA til i 1958.

Under Den kolde krig var verden delt op i Østblokken USSR, Warszawapagten,
kommunisme og KGB mod Vesten USA, NATO, kapitalisme og CIA. Den almindelige
opfattelse var dengang, at man var på randen til 3. verdenkrig, og det var helt
utænkeligt, at man kunne dele viden om avanceret teknologi. Stormagterne USA og
USSR var i rumkapløb, begge stormagter ville vise teknologisk overlegenhed.
Udover våbenkapløb med kernevåben benyttede man avanceret teknologi til
spionage. Med spionsatellitter og Echelon-netværket overvågede man fjenden.

I 1957 sendte USSR Sputnik i kredsløb om Jorden, verdens første satellit i
rummet. Rumalderen var begyndt, og USSR førte rumkapløbet.

Verdens første satellit var opsendt af USSR. Østblokken, der på det tidspunkt
havde planøkonomi, havde skudt den første satellit af. Der kom et kommercielt
satellit-boom i starten af 1960'erne. Kommunikationssatellitter til tv, (vejr),
telefoni, trafik og senere satellit tv. Nogle af satellitsystemerne er fælles
eje mellem privat og statslige organisationer.

USA ville svare igen. Præsident Eisenhower ville have en stærkere
rumorganisation, NACA blev omstruktureret og omdøbt til NASA i 1958. Der skulle
være mere fokus på bemandet rumfart. I 1961 blev Apollo-programmet igangsat, da
præsident Kennedy erklærede, at USA ville lande på månen senest 1969. Det skete
med Apollo 11. Astronauten Neil Armstrong blev den første mand på Månen i 1969,
og USA satte sit flag på Månen.

Inden apolloflyvningerne fandtes Mercury-programmet (1961 – 1963) med
testpiloter til de første bemandede rumfartøjer. Derefter Gemini-programmet
(1964 – 1966). Apollo-programmet havde en uheldig start i 1967, da besætningen
indebrændte i kapslen under en test.

Fra sidst i 1950'erne til 1970'erne havde USA spionsatellitter i Corona
Programmet til overvågning af Sovjetunionens langtrækkende missiler. Desværre
for NASA betød den kolde krigs afslutning et mindre budget. Discovery-programmet
var et lavprisprojekt uden militære formål. Det handlede nu om forskning og
uddannelse.

Samarbejdet i rummet mellem stormagterne begyndte før den endelige afslutning af
koldkrigstiden. Allerede i 1970'erne fløj russiske og amerikanske astronauter
sammen i forbindelse med Sojuz-test-programmet. NASA var begyndt at udvikle
genbrugsrumfartøjer. Fartøjerne skulle udvikles til at være mere økonomisk
rentable og have en højere grad af sikkerhed. Rumfærgen Columbia var den første
af den ny type rumfartøj i 1981 fra Rumfærge-programmet.

Sikkerheden i de nye rumfærger var væsentlig forbedrede, men i 1986 eksploderede
rumfærgen Challenger 73 sekunder efter opsendelsen, og styrtede ned. Syv
personer omkom ved rumfærge-flyvning nr. STS-51-L, heribladt skolelæreinden
Christa McAuliffe. Ulykken gav anledning til flere års pause i
rumfærgeprogrammet.

Den kolde krig var forbi, og man var mindre bange for at udveksle erfaringer.
Inden for flysikkerhed og rumfart er det en vigtig faktor at lære af de dårlige
erfaringer for at undgå fremtidige ulykker. I årene 19xx-19xx var flere
rumforskningsorganisationer blevet etableret; ESA, JAXA, DNSC, EUMETSAT mfl.
Rumforskning var ikke længere kun for de tidligere stormagter. NASA anses dog
stadig som værende den førende rumforskningsorganisation med de største
ressourcer, viden og erfaring på området.

Syv astronauter omkom da rumfærgen Columbia (STS-107) i februar 2003 brændte ved
genindtræden i atmosfæren, blev der som følge af efterforskningen foretaget
ledelsesmæssige omstruktureringer. Ledelsen mente ikke, at der var mulighed var
for at redde Columbia, og lod derfor rumfærgen komme tilbage som planlagt.
Undersøgelseskommisionen Columbia Accident Investigation Board (CAIB) mente, at
man kunne have forsøgt at reparere rumfærgen i rummet på trods af risikoen og
yderligere forsinkelse. Ved genindtræden i atmosfæren var isoleringen af
rumfærgen ikke tæt nok, og den eksploderede. Kaklerne, der skulle isolere
rumfærgen, var faldet af under opsendelsen af rumfærgen. Besætningen omkom, og
vragdele faldt ned i flere af de amerikanske stater i og omkring Texas. Linda
Ham, der mentes at have haft en afgørende rolle i beslutningerne, blev anset for
at have haft en interessekonflikt, da hun både havde ansvar for økonomi og
sikkerhed. Hun og flere andre ansvarlige for STS-107 blev omplaceret som
konsekvens af rumfærge-havariet.

Der var en vis lighed med Challenger (51-L)-rumfærgens nedstyrtning i 1986.
Rogerskommissionen fandt, at ingeniører havde advaret om, at udstyr på rumfærgen
ikke kunne tåle frost, men at rumfærgen blev sendt af sted på trods af
advarslerne.

I modsætning til Challenger og Columbia overlevede Apollo 13's besætning.
Besætningen, der 33 år tidligere var på vej til Månen og undervejs fik en
eksplosion i en ilttank. Månelandingen blev aflyst, og forsøg på at redde
besætningen blev ikke på forhånd opgivet, selvom situationen var kritisk med
bl.a. mangel på ilt. Begivenhederne om Apollo 13 er filmatiseret.

Sikkerhed inden for rumfart er vigtig og spiller derfor en stor rolle hos NASA.
Murphy's lov benyttes, hvor høj sikkerhed er påkrævet. De mindste detaljer skal
efterprøves og gentages. Intet overlades til tilfældigheder. Columbia (STS-107)
er et eksempel på, hvor galt det kan gå. Modsætningen er Apollo 13, hvor alt gik
galt, men mod alle forventninger ikke endte i en katastrofe.

Som rumfartsorganisation har NASA en stor interesse i sikkerhed. Ikke alene pga.
af økonomiske årsager, men også i forbindelse med omdømmet. NASA er ikke privat
ejet, men et "nationalt foretagende" og er afhængig af politikernes velvilje for
at få økonomiske ressourcer. NASA's øverste ledelse bliver desuden udnævnt af
den amerikanske præsident. NASA's omdømme er et nationalt projekt. Forfatteren
Dan Brown har skrevet en bog, der bl.a. omhandler NASA's nationale rolle
(skønlitteratur), Morderisk bedrag.

Det internationale samarbejde, der var begyndt i 1970erne, var nu blevet ganske
omfattende. Hubble, et fælles projekt mellem NASA og European Space Agency. Den
Internationale Rumstation er et fælles projekt mellem NASA, European Space
Agency herunder: Belgien, Danmark, Storbritannien, Finland, Frankrig, Nederland,
Irland, Italien, Norge, Portugal, Schweiz, Spanien, Sverige, Tyskland, Østrig,
Luxembourg og Grækenland. Øvrige Canada, Rusland, Japan og Brasilien.

Til Månen, Mars og længere ud i verdensrummet er de nye visioner for USA's
rumprogram. De konkrete mål er:

Ved Charles Bolden fremlægning af Barack Obamas budget for 2011 ændredes
planerne. Hovedpunkterne i planen er at Den Internationale Rumstations levetid
forlænges, rumfarten bliver delvis kommerciel, større fokus på forskning i
klimaændringer og Constellation-programmet aflyses . Barack Obama holdt tale på
Kennedy Space Center d. 14. april 2010.

Det foreslåede budget er at tilføje $6 milliarder USD til NASA’s 5-årige budget.

Historisk set har NASA's missioner været en del af rumkapløbet i koldkrigstiden.
I nyere tid er udforskningen af rummet i stigende grad et internationalt
samarbejde. For de tidlige missioner var målet at komme først. USSR kom først
med verdens første kunstige satellit, Sputnik, og USA kom først til månen med
Apollo-programmet.

I dag har flere lande part i Den Internationale Rumstation. Forskere fra hele
verden bidrager med delprojekter med alt fra biokemi til mikrochips, og også
danske forskere har bidraget med projekter i human ernæring. og mikroelektronik

NASA TV er en amerikansk TV-kanal ejet af NASA. Kanalen er inddelt i tre
underkanaler: medier, offentlighed og undervisning. Hver af de tre kanaler har
forskellige programmer, men fælles er dog, at de alle sender 24 timer i døgnet.
Udover mange undervisnings- og dokumentarprogrammer sender kanalen også direkte
fra opsendelser og udsendere pressemeddelelser. NASA TV sendes simultant både
over satellit og over internettet. Mange lokale amerikanske TV-udbydere tilbyder
NASA TV i deres programpakker. Der er dog altid mulighed for at se NASA TV
online.



https://da.wikipedia.org/wiki/Fodboldbane

En fodboldbane er spillestedet for fodbold. Dens dimensioner og markeringer er
defineret af §1 i Laws of the Game, "Banen"

Alle markeringerne på banen danner den del af arenaen som de definerer.
Eksempelvis er en bold på eller ovenover sidelinjen stadig på banen, en bold på
mållinjen er i målfeltet, og en strafbar handling foretaget på 16,5-meter linjen
er foregået i feltet. Derfor skal en bold have krydset linje helt for at være
ude af spil, og en bold skal krydse mållinjen (linjen mellem målstoplerne) helt,
for at et mål er scoret. Hvis en del af bolden stadig er på en ovenover linjen,
er bolden stadig i spil.

Banenbeskrivelserne der gælder for seniorkampe er beskrevet nedenfor. Grundet
den originale formulering af regler i England og den tidligere styring af de
fire britiske fodboldforbund i IFAB, var standarddimensioner for en fodboldbane
oprindeligt udtryk i imperial enheder. Reglerne giver nu også dimensionerne med
en metriske tal (med de traditionelle måleenheder i parenteser), men imperiale
enheder brugers stadig i nogle lande, især Storbritannien.

Banen er et rektangulært område. De lange sider kaldes sidelinjer. De to korte
sider kaldes for mållinjer. De to mållinjer skal være mellem 45 og 90 m (50
og100 yd) og have samme længde. De to sidelinjer skal også have samme længde og
være mellem 90 og 120 m (100 og 130 yd) I internationale kampe skal mållinjen
imidlertid være mellem 64 og 75 m (70 og 80 yd) lange og sidelinjerne mellem 100
og 110 m (110 og 120 yd). Alle linjer skal være lige brede og må ikke overstige
12 cm (5 in). Hjørnerne af banen er markeret af hjørneflag.

I marts 2008 forsøgte IFAB at standardisere størrelsen på fodboldbanen til
internationale kampe og satte de officielle dimensioner for en bane til at være
105 m lang og 68 m bred. Men til en ekstraordinært møde hos IFAB den 8. maj 2008
blev det besluttet at denne ændring blev sat på standby indtil et review var
lavet, og den foreslåede ændring er aldrig blevet implementeret.

Selvom termen mållinje oftes bruges som den del af linjen der er mellem
målstoplerne, er det faktisk en reference til hele linjen mellem de to
hjørneflag i den ende af banen. Termen baglinjen bruges ofte til at referer til
den del af linjen der ikke er mellem målstolperne. Termen er oftest brugt blandt
fodboldkommentatorer og i kampbeskrivelser, såsom i dette eksempel fra en
kamprapport fra BBC; "Udeze kommer ned til venstre baglinje og hans indlæg
bliver sparket væk..."

Målene er placeret midtpå hver mållinje. De består af to lodrette stolper,
placeret lige langt fra hver hjørneflagene. De hænger sammen ved en horisontalt
placeret stolpe, overliggeren, på toppen af dem. De inderste kanter af stolperne
skal være 7,32 meter fra hinanden, og den laveste kant på overliggeren skal være
2,44 meter over jorden. Det er som regel net i målene, selvom dette ikke er et
krav ifølge reglerne. Det kræves dog at de ikke er til gene for målmand eller
markspillere.

Et mål er scoret hvis bolden passere mållinjen mellem stolperne, selv hvis en
forsvarende spiller er den sidste der rører bolden inden der passere mållinjen
(se selvmål). Et mål kan imidlertid dømmes ulovligt hvis spillere der scorede
eller en spiller fra dennes hold laver en strafbar handling ifølge reglerne, i
tiden mellem bolden sidst var ude af spil og til målet scores. Målet underkendes
også hvis en spiller fra modstanderholdet laver en strafbar handling inden
bolden har passeret linjen, eksempelvis hvis der laves en strafbar handling og
en straf uddeles, men bolden fortsætter sin vej og ender med at passer
mållinjen.

Fodboldmål er først beskrevet i England i slutningen af det 16. århundrede og
tidlige 17. århundrede. I 1584 og 1602 henviste henholdvis John Norden og
Richard Carew til "mål" i Cornish hurling. Den første reference til at score et
mål er i John Days skuespil The Blind Beggar of Bethnal Green (opført cirka
1600, udgivet 1659). I lighed med et digt i 1613, referer Michael Drayton til
"når bolden kastes, og føres mod mål, i hold de kæmper"[n 1]. Solide overliggere
blev første gang introduceret af Sheffield reglerne. Fodboldnet blev opfundet af
Liverpool-ingeniøren John Brodie i 1891.

Målfeltet (eller Det lille felt), består af området dannet af mållinjen, to
linjer der starter på mållinjen fem meter fra målstolperne og går fem meter ind
på banen fra mållinjen, hvor en linje spænder mellem dem. Målspark og et hvert
frispark til det forsvarende hold, må tages fra hvilket som helst sted i dette
felt. Indirekte frispark til det angribende hold, begået i målfeltet, skal tages
fra det sted på den, til mållinjen, parallelle linje, tættest på det sted hvor
den strafbare handling blev foretaget; frisparkene kan ikke tages længere inde i
målfeltet. På samme måde foretages dommerkast, der ellers skulle været taget
inde i målfeltet.

Straffesparksfeltet (eller Det store felt eller bare feltet) er på samme måde
formet af mållinjen og linjer der går ud herfra. Men dets linjer starter 16
meter fra målstolperne og går 16 meter ud i banen. Området har flere funktioner,
hvor den mest prominente er at markerer hvor målmanden må røre bolden med
hænderne og hvor en strafbar handling begået af en forsvarsspiller, der normalt
bliver straffet med et direkte frispark, nu bliver straffet med et straffespark.

Straffesparkspletten (eller bare pletten) er 11 meter foran den præcise midte af
hvert mål; det er fra dette punkt straffespark bliver taget. Buen er markeret på
ydersiden af hvert straffesparksfelt, 9,15 meter fra straffesparkspletten;
denne, sammen med straffesparksfeltet, markere hvor alle spiller, udover
sparkeren og målmanden, skal være under en straffespark.



https://da.wikipedia.org/wiki/Danske_kroner

Den danske krone (forkortet kr., ISO-kode DKK) har været den officielle valuta i
Danmark, Grønland og Færøerne siden 1. januar 1875. Både ISO 4217-koden "DKK" og
forkortelsen "kr." er i almen brug. Valutaen omtales på engelsk officelt som
"Danish krone" og somme tider i uofficiel sprogbrug som "Danish crown".

En krone er underopdelt i 100 øre, hvilket ord muligvis stammer fra det latinske
Aureus, der er en romersk guldmønt. Danmark fører fastkurspolitik, sådan at
kronens valutakurs er bundet til euroen via ERM II-aftalen.

Den første danske mønt med kongens navn og landets navn er Svend Tveskægs mønt,
der blev præget i et forholdsvis beskedent antal, formentlig som en slags
prestigemønt, omkring 995. Mønternes værdi rettede sig i mange år efter det
materiales værdi som de var lavet af.

Senere blev møntprægningen samlet på to steder i Helstaten: Altona (perioden
1842-1861, møntmærke: rigsæble) og København (fra 1841, møntmærke skiftevis
krone og hjerte, fra 1873 fast møntmærke: hjerte).

Kroner og øre blev indført ved en lov i 1873 og taget i brug 1. januar 1875,
hvor de afløste rigsdaleren. 1 daler sattes da til 2 kroner, 1 mark til 33 1/3
øre og 1 skilling til 2 øre.

Samtidig indførtes den Skandinaviske møntunion, der fungerede frem til 1.
verdenskrig. I møntunionen var mønternes værdi baseret på, at ét kg fint guld
blev sat til en værdi af 2.480 kr.

Den 1. oktober 2008 blev 25-øren afskaffet, og 11. august 2009 blev en ny
seddelserie, Serie 2009, introduceret. Første seddel var en 50-kroneseddel.
Seriens introduktion fuldførtes i maj 2011 med indførelsen af den nye
1000-kroneseddel.

Danmark valgte at beholde kronen som valuta da en række andre EU-medlemmer
afskaffede deres egen hidtidige selvstændige valuta til fordel for den fælles
mønt euroen. Ifølge EU-traktaten er Danmark sammen med Storbritannien de eneste
EU-lande, der ikke principielt er forpligtet til at indføre euroen på et
tidspunkt. I en folkeafstemning i 2000 sagde det danske folk nej til euroen med
53,2 % af de afgivne stemmer imod og 46,8 % for euroen. En ny folkeafstemning
diskuteres somme tider, men er ikke aktuel for tiden, hvor meningsmålinger viser
et ret stort flertal imod at erstatte kronen med euroen.

I stedet for at indføre euro trådte Danmark i 1999 ind i det nye europæiske
fastkurssamarbejde, ERM II, der afløste det tidligere samarbejde ERM. I ERM II
er euroen ankervaluta. Kronens centralkurs over for euro, 746,038 kr. pr. 100
euro, er beregnet ud fra centralkursen over for D-mark, som den danske krone
tidligere havde fast kurs til. I praksis har Nationalbanken dog sørget for, at
valutakursen holder sig inden for et meget mere snævert bånd, i årene 2004-2009
med et udsving på kun +/- 3 øre pr. Euro.

ERM II skal sikre et stabilt kursforhold mellem kronen og euroen, men er ikke
helt problemfri. Den svenske nationaløkonom Lars Pålsson Syll ved Malmös
Högskola mener, at den stærke danske krone har ført til en svækket dansk
konkurrenceevne, stigende lønninger, inflation og høj rente. Da finanskrisen
kom, valgte mange landes centralbanker at sænke deres pengepolitiske renter for
at stimulere økonomien, mens Danmark faktisk en overgang måtte hæve renten for
at fastholde fastkurspolitikken overfor euroen.

- endvidere er de fleste af pengesedlerne i følgende størrelser udstedt efter
pengeombytningen i 1945 stadig gyldige:

Til specielle lejligheder er der også udstedt gyldige mønter i andre store
enheder som 100 kr., 200 kr., 500 kr., 1000 kr. og 3000 kr.

Udover de gyldige findes som samleobjekt for møntsamlere tidligere gangbare
mønter i følgende udgaver: 1 øre, 2 øre, 5 øre, 10 øre, 25 øre og ½ kr. Der
findes endvidere en række ikke gangbare sedler fra før pengeombytningen i 1945,
herunder en 1-kroneseddel.



https://da.wikipedia.org/wiki/Berlinmuren

Berlinmuren (på tysk Berliner Mauer eller bare die Mauer, i DDR kaldet
Antifaschistischer Schutzwall, "antifascistiske beskyttelsesmur") var en
adskillende spærring af beton, pigtråd og elektrisk hegn mellem Øst- og
Vestberlin. Den skilte Vestberlin fra Østberlin og resten af DDR. Det var DDR,
der lukkede grænsen mellem de to dele af Tyskland (BRD og DDR). Formålet med
muren var officielt at beskytte DDR's indbyggere mod fascisme (østbloklandene
mente, at de kapitalistiske NATO-lande, og i særdeleshed Vesttyskland, var
fascistiske). Den reelle årsag til byggeriet af muren var at forhindre, at
befolkningen flygtede til det rigere og demokratiske vesten, hvilket ville
medføre en økonomisk kollaps for DDR. Berlin var det eneste sted, hvor
østtyskere stadig uhindret kunne flygte til vesten. Selve konstruktionen af
muren begyndte om natten mellem den 12. og 13. august 1961. Muren faldt 9.
november 1989

Efter 2. verdenskrig var resterne af Tyskland delt op i fire zoner: den
amerikanske, den britiske og den franske zone (disse tre var de vestlige
allierede) samt den sovjetiske zone. Fra 1947 blev Tyskland opdelt i to dele
(reelt fire, men de vestlige dele samarbejdede). I de tre vestlige zoner
oprettedes i 1949 staten BRD (Bundesrepublik Deutschland) og samme år oprettedes
i den sovjetiske zone staten DDR (Deutsche Demokratische Republik). DDR lå mod
nordøst og BRD mod vest og syd. Kort tid efter 2. verdenskrigs afslutning opstod
problemer i samarbejdet om besættelseszonerne mellem på den ene side de tre
vestlige allierede og på den anden side Sovjetunionen. Med indførelsen af
D-Marken i de vestlige besættelseszoner sammen med beslutningen om at oprette en
vesttysk nation blev fjendskabet mellem Sovjetunionen og de vestallierede
tydeligt. Fra 1948-1949 forsøgte Sovjetunionen forgæves at tvinge de allierede
til at forlade Berlin ved en blokade af Vestberlin.

Nikita Khrusjtjov rettede 27. november 1958 et ultimatum til vestmagterne og
krævede, at de skulle trække sig ud af Berlin, og at Øst- og Vestberlin skulle
slås sammen til én by under DDR's kontrol. Dette skulle opfyldes inden seks
måneder, og hvis det ikke skete, ville Sovjetunionen slutte separat fredsaftale
med DDR og overlade al sovjetisk kontrol til kommunistpartiet i DDR. Dette
skulle ske for at hindre den massive flugt af (oftest unge og uddannede) tyskere
fra DDR til Vesttyskland, noget som bevirkede, at DDR var ved at kollapse
økonomisk. 3,12 millioner tyskere havde siden 1949 fundet vejen fra DDR til
Vesttyskland.

Før Berlinmuren blev bygget, var der ikke restriktioner på rejser mellem Øst- og
Vestberlin (i modsætning til rejser mellem DDR og Vesttyskland), og tyskere i
DDR, som ønskede at komme til Vesten, kunne rejse direkte ind i Vestberlin for
så at flygte til Vesttyskland. Det var desuden ikke usædvanligt, at tyskere
bosat i DDR arbejdede i Vestberlin: Østberlin havde besvær med at besætte 45.000
arbejdspladser, mens 53.000 østberlinere arbejdede i Vestberlin og fik halvdelen
af deres løn i "hårde" D-Mark.

Der havde i dagene før 12. august 1961 været meldt om øget militær aktivitet fra
DDR's side omkring Berlin, og alle DDR's miltære enheder var sat i højeste
beredskab fra midnat 13. august. Samtidig blev S-banetogene stoppet unormalt på
sektorgrænsen, og det østtyske nyhedsbureau ADN udsendte en pressemeddelelse kl.
01.11, som på vegne af alle Warszawapagtlande erklærede, at det er besluttet at
iværksætte en troværdig og effektiv kontrol ved sektorgrænsen i Berlin. Første
melding fra RIAS (amerikansk radio i Berlin) kom kl. 03.25 og meldte kort at
store militære styrker fra DDR har i nat spærret grænsen mellem Øst- og
Vestberlin. 69 af 81 overgange blev spærret øjeblikkeligt og al S- og
U-banetrafik standset bortset fra på Bahnhof Berlin Friedrichstraße, hvor
overgang blev tilladt under streng kontrol. Til sidst var det kun posttoget
mellem Bahnhof Zoo og Bahnhof Friedrichstrasse, som kørte mellem Øst- og
Vestberlin.

Den 15. august var den 19 år gamle Conrad Schumann som østtysk
grænsepolitibetjent på vagt ved den netop påbegyndte Berlinmur på hjørnet af
Ruppinerstraße og Bernauerstraße i den franske sektor. Muren bestod på dette
tidlige stadium blot af et lavt pigtrådshegn. Da han fik muligheden løb han med
fuld kraft og hoppede over afspærringerne og ind i Vestberlin, hvor han med høj
hastighed blev kørt bort af en ventende politibil. Flugten blev filmet og
billederne gik snart verden rundt.

Delingen førte også til andre mere bizarre episoder. På grund af den pludselige
deling blev 1 300 børn spærret inde i Østberlin, mens de var på besøg hos
familie eller venner. De sidste kom ikke hjem før tre måneder efter delingen.
Ligkister blev udvekslet hver onsdag ved Heinrich-Heine-Strasse. Desuden udgik
der 16. august en opfordring blandt Vestberlins indbyggere om ikke at bruge
S-banen, som efter aftale mellem de fire sejrsmagter blev drevet af DDR.
Tællingen 23. august viste, at passagerantallet gik ned fra 500.000 til 100.000.

Frem til november 1961 bestod "muren" af tre to meter høje pigtrådshegn,
henholdsvis på grænsen, 20 meter inde og det sidste 135 meter inden for grænsen,
hvor der mellem de to første hegn lå tætpakket pigtråd, og græsset mellem det
mellemste og bagerste var meget kort. Her stod også de 20 meter høje lyskastere
og vagttårnene, som blev bygget med en afstand af 550 meter. En række steder gik
grænsen langs husvæggene. Her blev første etage muret til, mens flygtninge den
første tid sprang ned fra resten af etagerne for at forsøge at komme til
Vestberlin. I Bernauer Strasse gik grænsen langs husvæggen på den ene side, så
DDR lagde spærringen midt i gaden, sådan at vestberlinerne kunne komme ud og ind
ad gaden. Husene på den anden side blev senere sprængt bort for at give plads
til muren. Ved Tiergarten, Kreuzberg og i det sydlige Vestberlin var muren
bygget lidt syd for sektorgrænsen, men med skilte som advarede om, at
arrestationer kunne blive foretaget. Det forhindrede dog ikke flugtforsøg, og
for nogle lykkedes det. En mand byggede sin egen miniluftballon og fløj over
muren, og en gøgler hoppede ud fra et hustag og kravlede over via
højspændingsledninger (han fik ikke stød, da han ikke havde jordforbindelse).

Muren blev ændret tre gange. Den første 'mur' bestod af tolv kilometer med beton
og 137 kilometer med pigtråd. En sammenhængende betonmur blev opsat i 1965, og
den 'moderne grænse' kom i slutningen af 70'erne. Det er denne 'moderne grænse',
som sædvanligvis forbindes med Berlinmuren. Den 'moderne grænse' bestod af 106
kilometer med en 3,6 m høj betonmur, 67 km med 3-5 m høj pigtråd, 302 vagttårne
og 20 bunkere, 105 km med pansergrav, 127 km med hegn og 124 km med veje til
grænsevagterne. Desuden blev der brugt hunde, selvskydningsanlæg og minefelter.
En del af 'moderne grænse' blev officielt kendt som Stützwandelement UL 12.11.
Den var bygget i flere sektioner, der til sidst blev sat sammen. Det var mellem
den konkrete mur og Grenzmauer, at man havde dødslinien.

Der var otte poster, hvor man kunne krydse muren, hvoraf Checkpoint Charlie i
dag er den mest kendte. Checkpoint Charlie var dengang kendt som
Friedrichstraße, og kunne kun bruges af allieret personale og ikke-tyske
borgere.

Mindst 400 gange blev muren krydset illegalt af såkaldte "Mauerspringer"
(murspringere) fra Vestberlin til Østberlin, blandt andre af Dieter Beilig.

Berlinmuren blev det tydeligste symbol på delingen af Europa i en demokratisk og
en kommunistisk del under den kolde krig. Mellem 1961 og 1989 flygtede over
5.000 fra øst til vest (5.-13. august 1961 registrerede 15.070 sig som
flygtninge i Vestberlin). Lidt over 3.200 blev arresteret for flugtforsøg, mens
136 blev dræbt under flugtforsøg. Yderlige 251 blev dræbt ved grænsekontrollen i
Berlin. Mange familier blev splittet af muren, og der gik mange år, før de fik
mulighed for at mødes igen.

Selv om vesttyske myndigheder, blandt andet den Vestberlinske overborgmester
Willy Brandt, protesterede heftigt mod bygningen af muren, så de allierede muren
som noget, som kunne nedkøle det anspændte forhold mellem øst og vest.

Den 11. marts 1985 bliver 54-årige Mikhail Gorbatjov generalsekretær i
Sovjetunionen (karaktertræk: charme, intelligens, ubestandighed, vankelmod.) Han
var blevet indvalgt i Politbureauet i 1980 (protegeret af Jurij Andropov – stejl
karriere). Han ville gennemføre et reformprogram for at skabe ny vitalitet i den
skrantende Sovjetunion. Planøkonomien skal effektiviseres og ikke afskaffes for
dermed at skabe et mere solidt grundlag for Sovjetunionen som stormagt.
Østberlin stiller sig bekymrede op for disse målsætninger og vælger fra start
af, ikke at følge dem. Den vestlige side sætter, modsat Østberlin, forsigtige
forventninger til Mikhail Gorbatjov. Berlinmuren faldt endeligt om natten mellem
torsdag 9. november og fredag 10. november 1989. Årsagerne til murens fald var
det stærke pres fra befolkningen om at indføre rejsefrihed og den øgede
republikflugt fra DDR til Vesttyskland, delvis gennem ambassader i forskellige
østeuropæiske lande og delvis gennem Ungarn, som havde åbnet sin grænse til
Østrig. Det som dog bliver murens endeligt er nøjagtigt de samme problematikker,
som i 1961 fik Sovjetunionen til at rejse muren – nemlig flugtbevægelsen. Man
fjerner muren for at undgå yderligere udrejse fra Sovjetunionen. Murens fald
blev udløst gennem en pressekonference med politbureaumedlemmet Günter
Schabowski, som blev transmitteret direkte i fjernsynet. Schabowski oplæste ved
slutningen af pressekonferencen ca. kl. 18.57 en ministerrådsbeslutning om et
nyt rejsereglement. Det viste sig imidlertid senere, at beslutningen endnu ikke
var formelt vedtaget. Sammen med Schabowski var Helga Labs, Gerhard Beil og
Manfred Banaschak, alle medlemmer af SED's centralkomité. Beslutningen,
Schabowski læste op, lød:

På spørgsmål fra en journalist, formodentlig Riccardo Ehrmann fra det italienske
nyhedsbureau ANSA, om, hvornår reglerne trådte i kraft, svarede Schabowski «ab
sofort» (med det samme). Efter at flere vesttyske radio- og fjernsynsstationer
havde meldt, at «muren er åben» samlede der sig ved grænseovergangene flere
tusinde østberlinere, som forlangte, at muren skulle åbnes. På dette tidspunkt
var hverken grænsetropperne eller Stasis paskontrolenheder informeret om nye
regler. Uden konkrete ordrer at forholde sig til og under pres fra folkemasserne
valgte grænsevagterne ved Bornholmer Straße klokken 21.20 at tillade udgang med
paskontrol og stempling, men fra klokken 23.32 som de første at åbne
grænseovergangen helt på vid gab og tillade gennemgang (udgang til Vestberlin)
uden paskontrol og stempling, og senere blev flere grænseovergange i Berlin og
andre steder ved den tysk-tyske grænsen åbnet. Sidst på natten fulgte flere
åbningen over fjernsynet og begav sig mod grænseovergangene. Men den store
menneskestrøm fra øst til vest kom om formiddagen den 10. november 1989.
Østberlinerne blev modtaget med begejstring i Vestberlin. De fleste beværtninger
serverede gratis øl, og fremmede mennesker faldt hinanden om halsen. Under
euforien klatrede mange vestberlinere op på muren, og Brandenburger Tor, som før
havde været forbudt område, blev åbnet for alle. Da nyheden om murens fald blev
kendt, afbrød nationalforsamlingen i Bonn det igangværende møde og sang
nationalsangen. Murens fald var en skelsættende begivenhed i verdenshistorien og
blev bl.a. fejret med en koncert af Leonard Bernstein juleaften 1989. I 1990
opførte Roger Waters sit album The Wall (fra 1979) på Potsdamer Platz, som
tidligere havde været ingenmandsland ved muren. The Wall beskriver en
psykologisk mur og havde oprindeligt ikke noget med Berlinmuren at gøre. Efter
at kommunistregimet brød sammen, blev muren i løbet af kort tid revet ned, og
der er i dag kun enkelte delvis uforandrede dele af/få spor tilbage efter den.
Murens forløb er imidlertid markeret ved en dobbeltradet række brosten nedlagt i
vejene, så man tydeligt kan se, hvor muren stod.

Retssagerne mod de ansvarlige for muren foregik frem til efteråret 2004. De
anklagede var DDR's regeringschefer Erich Honecker og Egon Krenz, medlemmerne af
det nationale justitsråd Erich Mielke, Willi Stoph, Heinz Keßler, Fritz Streletz
og Hans Albrecht, SED-lokalrådslederen von Suhl samt flere generaler, deriblandt
chefen for grænsetropperne (1979-90) generaloberst Klaus-Dieter Baumgarten. De
anklagede vagter tilhørte DDR's nationale folkearmé eller grænsetropperne. I alt
blev 11 personer idømt fængselsstraffe, 44 betingede straffe og 35 blev
frikendt. Blandt dem, som blev idømt fængselsstraffe på indtil 7,5 år, var
Krenz, Albrecht, Streletz, Keßler og Baumgarten. I 2004 blev de tidligere
politbureaumedlemmer Hans-Joachim Böhme og Werner Lorenz idømt betingede
straffe. Den sidste proces mod en murvagt blev afsluttet 9. november 2004, på
dagen 15 år efter murens fald, og endte med domfældelse.

Ved siden af mindre kors eller andre mindesmærker for dræbte flygtninge, ofte
sat op på privat initiativ, findes der flere større mindesmærker og muséer,
deriblandt et murmuseum i Haus am Checkpoint Charlie, åbnet i 1963. Foreningen,
som driver muséet, byggede også et mindesmærke kaldet Frihedsmindesmærket, som
bestod af 120 originale murdele og 1067 kors til minde om murofrene. Det lå ved
siden af murmuséet og i umiddelbar nærhed af Checkpoint Charlie. Mindesmærket
blev indviet i 2004, men allerede året efter blev det, efter omfattende
offentlig diskussion, demonteret af myndighederne, fordi lejekontrakten for
tomten, hvor det lå, var udløbet, og også fordi der ikke var givet nogen
permanent tilladelse til opførelsen af mindesmærket.

Det offentlige mindesmærke, Gedenkstätte Berliner Mauer, ligger i Bernauer
Strasse sammen med Dokumentationszentrum Berliner Mauer og Kapelle der
Versöhnung.

Der skal ikke herske nogen tvivl om, at Tyskland er blevet mere tysk som følge
af foreningen. Det politiske og kulturelle tyngdepunkt er, efter at Berlin igen
er blevet hovedstad og regeringsby, flyttet længere mod øst. Det er dog ikke
ensbetydende med, at Tyskland politisk, kulturelt og åndeligt er blevet mere
tysk og mindre europæisk end den gamle Forbundsrepublik. Flere undersøgelser
tyder på, at vestbindingen af vesttyskerne og vestorienteringen hos østtyskerne
er ubrudt. Selv om østtyskerne i nogle henseender kan hævdes, at være mere tyske
end vesttyskerne, så har deres ankomst ikke kunnet opholde den politiske og
kulturelle europæisering, der har været i gang et stykke tid.

Europa er blevet tyskernes anden nation. Tyskland forstår sig som et europæisk
land, det forstår sig som integreret del af den proces, der skal føre til
forening af Europa i en politisk union. Det indebærer ikke, at spørgsmålet om
national identitet som tysk er helt forsvundet. Den tyske nationale identitet
har været og er et omstridt emne, som følge af nazismens andel i eller
”besættelse” af den tyske historie. Den tyske filosof Jürgen Habermas foreslog i
1980erne begrebet ”Verfassungspatriotismus”. Det vil sige identifikation med
forfatningen og forfatningen som midtpunkt i den tyske selvforståelse. Men det
projekt er ikke lykkedes, slet ikke efter genskabelsen af den nationale enhed.
Ikke mindst fordi østtyskerne ikke synes, at have det så let med, at
identificere sig med forfatningen. Hvis man opfattede genskabelsen af tysk enhed
i 1990 som en form for ”heling” af den tyske nation, kunne det synes fornuftigt,
at gøre foreningsdagen den 3. oktober som ”Tag der deutschen Einheit” til et
positivt midtpunkt i det nye Tysklands erindringskultur. Den anden tyske
erindringsdag den 9. november vil være langt mere kompliceret, selv om den på
sin vis kunne siges, at genspejle lyse og mørke sider af den nyeste tyske
historie. Datoen den 3. oktober er da også siden 1991 blevet højtideligholdt som
en national festdag, der på skift holdes i en af de 16 delstater.

20 år efter den demokratiske og fredelige revolution, murens fald og ”die Wende”
i det tidligere DDR og genskabelsen af en tysk enhed, er billedet af det
forenede Tyskland meget sammensat. Det skyldes positive indtryk og udviklinger,
men også negative følger. En i to stater delt nation er atter blevet forenet i
én stat, østtyskerne er blevet politisk og retligt ligestillet og de og deres
samfund lider ikke længere under nogen ufrihed, politisk undertrykkelse og
mangeløkonomi. Østtyskerne er dog ikke som helhed endnu nået op på vesttyske
standarder, det gælder både samfundsmæssigt og socialt i de nye østtyske
delstater. Processen med at indhente Vesttyskland uden at overhale det – har
vist sig meget mere langsommelig, besværlig og bekostelig end mange politikere
og borgere forestillede sig det under den euforiske stemning i 1990. Tyskland
har stadig en indre deling og vil muligvis have det et stykke tid endnu.

Den 9. november 2009, 20 år efter murens fald, foregik en stor fest i Berlin ved
Brandenburger Tor. Blandt talerne var Angela Merkel, Gordon Brown, Nicolas
Sarkozy, Hillary Clinton, Dmitrij Medvedev, Lech Walesa og Barack Obama.
Indflydelsesrige statsledere fra hele verden; Storbritannien, Tyskland,
Frankrig, USA, Polen og Rusland. Samlingen af disse statsledere kan både ses som
et tegn på Tysklands og Angela Merkels ønske om en samlet nation. Hertil kan
nævnes at, Angela Merkel selv kommer fra det tidligere DDR. Samlingen kan også
ses som et udtryk for den øgede europæisering af Tyskland. Det kan dog undre, at
nationer som Kina og andre Østlande ikke var til stede ved 20-årsjubilæet.



https://da.wikipedia.org/wiki/UK_Independence_Party

UK Independence Party (UKIP) er et britisk nationalkonservativt og euroskeptisk
politisk parti, der har som primær mærkesag at trække Storbritannien ud af EU.
Partiet ledes af den afgående leder Nigel Farage og er pr. juli 2016
repræsenteret i det britiske Underhus med to medlemmer og i Overhuset med 3
medlemmer samt i Europa-Parlamentet, hvor det har 24 af Storbritanniens 73
medlemmer og indgår i Gruppen for Europæisk Frihed og Demokrati.

Partiet blev grundlagt i 1993 af Alan Sked og andre medlemmer af den
tværpolitiske Anti-Federalist League, der var blevet grundlagt i protest mod
vedtagelsen af Maastricht-traktaten. Fra begyndelsen lykkedes det at tiltrække
nogle medlemmer fra den euroskeptiske fløj af Conservatives, der var splittet i
spørgsmålet som følge af Storbritanniens tvungne tilbagetrækning fra
ERM-samarbejdet og ratifikationen af Maastrichttraktaten.

Partiets leder er Nigel Farage, der har været leder af partiet i perioden
2006-09, 2010-15, og igen fra 2015. Efter Folkeafstemningen om Storbritanniens
EU-medlemskab 2016 meddelte Farage, at han vil træde tilbage som leder af
partiet, da hans mål nu var nået.

Ved Europa-Parlamentsvalget 1999 opnåede Ukip 3 mandater, og Nigel Farage blev
første gang valgt ind i Europaparlamentet for partiet. Ved valgene i 2004 og
2009 blev Ukip ligeledes repræsenteret.

Ved Europa-Parlamentsvalget 2014 blev Ukip det første parti nogensinde, der ved
et nationalt valg fik flere stemmer end både De Konservative og Labour. Ukip
opnåede ved valget 24 ud af Storbritanniens 73 pladser i Europaparlamentet.

Allerede i 1997 stillede UKIP op til Underhuset, men blev overskygget af James
Goldsmiths Referendum Party. I 2001 opnåede man 1,5 procent af stemmerne og fik
ingen valgt ind, ligesom valgene til hverken det skotske parlament eller Welsh
Assembly var succesfulde for partiet på trods af, at begge forsamlinger i
modsætning til Underhuset har forholdstalsvalg.

Det britiske valgsystem med flertalsvalg i enkeltmandskredse uden
tillægsmandater har gjort det vanskeligt for partiet at få indvalgt sine
kandidater, men ved et suppleringsvalg den 9. oktober 2014 i Clacton i Essex
opnåede UKIP sit første mandat til Underhuset. Mandatet blev vundet af Douglas
Carswell, der indtil august 2014 havde besiddet det konservative mandat valgt i
kredsen. Carswell forlod dog de konservative til fordel for Ukip, hvorfor der
blev afholdt suppleringsvalg i kredsen. Ved suppleringsvalget opnåede Carswell
59,66% af stemmerne, hvorved Carswell atter blev valgt til Underhuset, men nu
for Ukip.

Ved et tilsvarende suppleringsvalg den 20. november 2014 opnåede partiet sit
andet medlem af Underhuset, da det tidligere konservative underhusmedlem Mark
Reckless skiftede til Ukip og vandt det efterfølgende suppleringsvalg i kredsen
Rochester and Strood med 42,1% af stemmerne.



https://da.wikipedia.org/wiki/Scarlett_Johansson

Scarlett Johansson (født 22. november 1984 i New York) er en amerikansk
skuespillerinde, model og sanger.

Johansson fik sin filmdebut i North (1994) og blev senere nomineret til en
Independent Spirit Award for bedste kvindelige hovedrolle i Manny & Lo (1996).
Hun fik yderligere en udbredt opmærksomhed for sine fremtrædende roller i The
Horse Whisperer (1998) og Ghost World (2001). Hun gik over til voksne roller med
sine præstationer Girl with a Pearl Earring (2003) og Sofia Coppolas Lost in
Translation (2003), som hun vandt en BAFTA-pris for bedste skuespillerinde i en
hovedrolle for. I begge film var hun desuden nomineret til en Golden Globe.

For sin rolle i A Love Song for Bobby Long (2004) blev Johansson nomineret til
en tredjedel Golden Globe for bedste kvindelige hovedrolle. Johansson fik en
anden Golden Globe-nominering for bedste kvindelige birolle for sin rolle i
Woody Allens Match Point (2005). Hun medvirkede yderligere i to af Allens film:
Scoop (2006) og Vicky Cristina Barcelona (2008). Johansson har optrådt i andre
succesfulde film som Christopher Nolans The Prestige (2006) samt filmhittet Iron
Man 2 (2010) og The Avengers (2012).

2010-Broadway-genoplivelsen af Arthur Millers A View from the Bridge gav
Johansson nogle af hendes bedste anmeldelser for sit skuespil, og hun modtog en
Tony Award for bedste præstation af en fremhævet skuespiller i et teaterstykke.
Den 20. maj 2008 debuterede Johansson som sangerinde på sit første album,
Anywhere I Lay My Head, som hovedsagelig omfatter coverversioner af Tom Waits'
sange. Hendes andet album, Break Up, med Pete Yorn blev udgivet i september
2009.

Johansson blev født i New York City den 22. november 1984. Hendes far, Karsten
Johansson, er en dansk-født arkitekt, og hendes farfar, Ejner Johansson var en
manuskriptforfatter og instruktør. Hendes mor, Melanie Sloan, en producer,
kommer fra en ashkenazisk jødisk familie fra Bronx, og er af polsk afstamning.
Johansson har en ældre søster, Vanessa Johansson, der også er skuespiller, en
ældre bror, Adrian, en tvillingebror, Hunter (der medvirkede i filmen Manny &
Lo); og en ældre halvbror, Christian, fra hendes fars første ægteskab.

Johansson voksede op i en husstand med "få penge", og med en mor, som var en
"film buff". Hun og hendes bror, Hunter, deltog P.S. 41 i Greenwich Village i
folkeskolen. Johansson begyndte sin teatralske uddannelse ved deltagelse og
eksamen fra Professional Children's School på Manhattan i 2002.

Johansson begyndte at spille skuespil i løbet af barndommen, efter hendes mor
begyndte at tage hende til auditions. Hun fik sin filmdebut, da hun var ni år
gammel, som John Ritters datter i 1994-fantasy-komedien North. Efter mindre
roller i 1995-filmen Just Cause, som datter af Sean Connery og Kate Capshaw, og
If Lucy Fell i 1996, spillede hun rollen som Amanda i Manny & Lo (1996). Hendes
præstation i Manny & Lo gav hende en Independent Spirit Award-nominering for
bedste kvindelige hovedrolle og positive anmeldelser. San Francisco Chronicle
skrev: "[Filmen] vinder ved nærmere bekendtskab, især på grund af den yngste
skuespillers, Scarlett Johanssons, charme", mens kritikeren Mick LaSalle
kommenterede hendes "fredelige aura" og skrev: "Hvis hun kan komme igennem
puberteten med sin aura uforstyrret, kunne hun blive en betydelig skuespiller."

Efter at have medvirket i mindre roller i Fall og Home Alone 3 i 1997, fik
Johansson udbredt opmærksomhed for sin præstation i 1998 i filmen
Hestehviskeren, instrueret af Robert Redford. Hun modtog en nominering af
Chicago Film Critics Association Award for mest lovende skuespiller i filmen. I
1999 medvirkede hun i My Brother the Pig og i 2001 i Coen-brødrenes sort-hvid
film The Man Who Wasn't There. Samme år medvirkede hun i musikvideoen til Mandy
Moores single "Candy". Selvom filmen ikke var en økonomisk success, fik hun ros
for sin "gennembruds"-rolle i 2001-filmen, Ghost World. Krediteret med
"følsomhed og talent [at] dementere hendes alder" fortsatte Johansson med at
vinde Toronto Film Critics Association Awards for bedste kvindelige birolle og
blev nomineret til Online Film Critics Society Award for bedste kvindelige
birolle. I 2002 medvirkede Johansson i horror-thriller-komedien Eight Legged
Freaks.

Johansson spillede sine to første voksenroller i 2003. I Sofia Coppolas film
Lost in Translation spiller hun Charlotte, en forladt ung hustru, over for Bill
Murray. Filmkritikeren Roger Ebert skrev, at han elskede filmen, og beskrev
Johanssons og Murrays præstationer som "vidunderlige." Entertainment Weekly
skrev om Johanssons "favnende, afslappende sindsro," og New York Times skrev,
"18 år gammel prøver [hun] at spille en 25-årig ved at bruge sin hæse stemme til
at afprøve graden af ​​syreindhold i luften ... Fru Johansson er ikke nær så
gennemført en kunstner som Hr. Murray, men Fru Coppola kommer omkring dette ved
hjælp af Charlottes enkelhed og nysgerrighed som nøgle til hendes karakter."
Johansson vandt en BAFTA Award og Boston Society of Film Critics Award for
bedste kvindelige hovedrolle og blev nomineret til en Golden Globe for bedste
kvindelige hovedrolle. Hun modtog nomineringer fra en række
filmkritiker-organisationer, herunder Broadcast Film Critics Association og
Chicago Film Critics Association.

Johansson spillede Griet i Peter Webbers Girl with a Pearl Earring. Rådet
noterer sig: "Publikum føler som om de der udspionerer et øjeblik af kunstnerisk
inspiration, når maleren Vermeer skaber overskriften arbejde"; USA Today roste
hende, hvilket tyder på, "[hun] har et bannerår, og det bør Oscar-vælgere
anerkende." I sin anmeldelse af The New Yorker skrev Anthony Lane: "Det, som
holder Webbers film i live, er den anspændthed i opsætningen ... og frem for alt
​Johanssons tilstedeværelse. Hun er ofte ordløs og tæt på skærmen, men at vente
på begejstring, hvormed hun kan tilkalde et nærbillede og blomstre under dets
blik, så er dette hendes film, ikke Vermeers, hele vejen." Owen Gleiberman fra
Entertainment Weekly skrev om hendes "næsten lydløse præstation" og observerede,
at "samspillet mellem hendes overflade af frygt, uvidenhed, nysgerrighed og køn
er intenst dramatisk." Hun blev nomineret til en Golden Globe for bedste
kvindelige hovedrolle i et drama og en BAFTA-Award for bedste kvindelige
hovedrolle i en ledende rolle. Hun blev også nomineret ved London Film Critics'
Circle, Phoenix Film Critics Society og British Independent Film Awards.

Johansson blev inviteret til at deltage i Academy of Motion Picture Arts and
Sciences i juni 2004. Samme år havde hun en rolle i SvampeBob Firkant-filmen The
SpongeBob SquarePants Movie og medvirkede i en tilpasning af Oscar Wildes Lady
Windermere's Fan med titlen A Good Woman, over for Helen Hunt og Tom Wilkinson.
Den fik en begrænset amerikansk udgivelse og var både en økonomisk og
anmeldermæssig fiasko. Den blev beskrevet af New York Times som en "mislykket
Hollywood-minded filmatisering" med "en ulidelig kløft mellem filmens britiske
skuespillere (ledet af Tom Wilkison og Stephen Campbell Moore), som er gode til
at levere Wildes aforismer ... og dens amerikanske navne, Helen Hunt og Scarlett
Johansson, [der har] liden føling med det engelske sprog, som tales i den høje
Wildeske stil." Hun har også vist sig som en kritisk panoreret, teenager i
kupfilmen The Perfect Score og i In Good Company, i en birolle over for Topher
Grace og Dennis Quaid. For sin præstation i det mørke drama A Love Song for
Bobby Long blev hun nomineret til en tredjedel Golden Globe for bedste
kvindelige hovedrolle. Johansson var i en kort tid involveret i filmen Mission:
Impossible III, men blev ikke officielt castet på grund af
planlægningskonflikter.

I juli 2005 medvirkede Johansson sammen med Ewan McGregor i Michael Bays science
fiction-film The Island i sin dobbeltrolle som Sarah Jordan og hendes klon,
Jordan Two Delta. Filmen blev en kommerciel fiasko. og fik blandede kritiske
anmeldelser. Til gengæld blev hendes rolle som Nola, den amerikanske
skuespillerinde, som Chris (Jonathan Rhys Meyers) er besat af, i Woody Allens
drama Match Point, godt modtaget. The New York Times skrev: "Fru Johansson og
Mr. Rhys-Meyers viser nogle af de bedste præsentationer set i en Woody
Allen-film i lang tid [...]" Mick LaSalle skrev i San Francisco Chronicle:
"Johansson er et kraftværk fra starten, og hendes præstation er forbløffende."
Johansson fik sin fjerde Golden Globe-nominering og en fra Chicago Film Critics
Association for bedste kvindelige birolle.

I et andet samarbejde med Allen spillede Johansson over for Hugh Jackman i
2006-filmen Scoop. Mens filmen havde en beskeden verdensomspændende kommerciel
succes, fik den blandede anmeldelser af kritikerne. The New York Times kaldte
filmen "ikke specielt sjov, men underligt tiltalende" og citerede paralleller
til The Thin Man sagde: "[Skønt] Johansson bestemt ikke er nogen Myrna Loy, er
[hendes] præstation overvældende ... men til sidst fungerer det for filmen, der
i sig selv er overvældende. Woody Allen synes godt tilfreds med at se hende vise
sine evner, og det bliver vi også efterhånden." New York Magazine påpegede:
"Johansson har ikke den naturlige opdrift til at spille en skrupskør Nancy Drew,
[men] hun er smart nok til at vide, hvad der er nødvendigt (en ung Diane
Keaton), og formår at vække sig selv", mens USA Today kritiserede "hendes
levering af Allenske one-liners" og kaldte hende "klodset". Samme år medvirkede
hun i Brian De Palmas The Black Dahlia, en film noir, der er optaget i Los
Angeles og Bulgarien. Johansson udtalte senere, at hun var fan af De Palma og
havde ønsket at arbejde sammen med ham på filmen. Hendes anmeldelser var
blandede. CNN.com bemærkede: "[Johansson] tager til "pulpy period"-atmosfæren,
som hvis det var ilt," mens avisen Kalamazoo Gazette beskrev Johansson som
"miscast".

I Johanssons næste film havde hun en birolle i Christopher Nolans thriller The
Prestige (2006), igen over for Hugh Jackman samt Christian Bale. Nolan, der
beskrev Johansson som en, der besidder en "tvetydighed ... en skærmet kvalitet",
sagde, at han var "meget ivrig" efter at få hende til at spille rollen.
Johansson udtalte: "[Hun] elskede at arbejde med [Nolan]", og han var "utroligt
fokuseret og drevet og involveret, samt virkeligt involveret i præstationerne i
alle aspekter." Filmen var både en anmeldermæssig og en verdensomspændende
kommerciel succes, anbefalet af Los Angeles Times som "et voksent, provokerende
stykke arbejde." I 2006 medvirkede Johansson desuden i en kortfilm instrueret af
Bennett Miller med Bob Dylans sang "When the Deal Goes Down...", udgivet på
Dylans album Modern Times.

Johansson medvirkede i 2007 i The Nanny Diaries, sammen med Laura Linney.
Økonomisk klarede filmen sig kun middelmådigt, og den blev kritisk panoreret.
Johanssons anmeldelser var blandede. Variety skrev: "Hun agerer en indtagende
heltinde," mens The New Yorker kritiserede hende for at se "forvirret" ud, mens
hun "forsøger at give materialet et plausibelt følelsesmæssigt centrum". I sin
anmeldelse i San Francisco Chronicle påpegede Mick LaSalle: "Der er noget
smerteligt ved at se Scarlett Johansson, der ser ud, som om hun aldrig har haft
et ubeslutsomt øjeblik i sit liv, mens hun kæmper for at virke ineffektiv."

I 2008 medvirkede hun i Den anden søster sammen med Natalie Portman og Eric
Bana, en film der blev modtaget med blandede anmeldelser. Pete Travers fra
Rolling Stone kritiserede filmen for at "[bevæge] sig i frustrerende spjæt", men
var mere positiv i sin vurdering af Johansson og Portman og skrev: "Det fængende
samarbejde mellem Natalie Portman og Scarlett Johansson virker." Variety roste
filmen som "næsten fejlfri ... og på toppen af sit spil."

Hendes tredje Woody Allen-film, Vicky Cristina Barcelona, blev optaget i
Spanien, hvor hun spillede sammen med Javier Bardem og Penélope Cruz. Filmen var
en af Allens mest indbringende og optrådte på mange af kritikernes top ti lister
over de bedste film i 2008. Samlet set fik filmen generelt gode anmeldelser og
gav Cruz adskillige priser, bl.a. Oscar for bedste kvindelige birolle. Johansson
blev beskrevet som værende "åben og eftergivende" og "tjener som en dejlig
kontrast til de [andre skuespillere]". Johansson spiller Silken Foss, en femme
fatale og allieret af Samuel L. Jacksons skurk The Octopus, i Frank Millers film
noir The Spirit. Filmen, der beskrives som "en flot film med en akavet balance
mellem pulp noir og banal selverkendelse" og "stil uden substans, stil
hvirvlende i et meningsløst tomrum" modtog hovedsagelig dårlige anmeldelser.

Johansson medvirkede i 2009 i filmen He's Just Not That Into You i rollen som
Anna, en yogainstruktør. Hun spiller sammen med Jennifer Connelly, Bradley
Cooper, Drew Barrymore og Kevin Connolly. Filmen var en kommerciel succes men
fik kun gennemsnitligt kritiske modtagelse. San Francisco Chronicle roste filmen
og også Johansson: "Hun er blevet en behændig komisk skuespillerinde". Los
Angeles Times kaldte filmen en "anti-romantisk romantisk komedie" og henviser
til scencen, hvor Johansson optræder med Jennifer Connelly. The Baltimore Sun
kritiserede filmen og påpegede: "[Den] snubler lidt, når den forsøger at blive
alvorlig", men roste Johansson for "at bevise, at hun ikke behøver Woody Allen
for at være sjov."

I marts 2009 skrev Johansson kontrakt til at spille Natasha Romanoff i Iron Man
2 efter en konflikt med Emily Blunt, som oprindeligt skulle have spillet rollen.
Filmen fik biografpremiere i maj 2010. Den var instrueret af Jon Favreau, og
blandt skuespillerne var Robert Downey, Jr., Gwyneth Paltrow, Don Cheadle,
Mickey Rourke, Samuel L. Jackson og Sam Rockwell. Da filmen blev vist på San
Diego Comic-Con den 26. juli 2009, jokede Johansson om sin audition til filmen
og sagde, at den havde bestået af et "par dybe knæbøjninger". Favreau udtalte
dog: "Hun har arbejdet virkelig hårdt." Johansson har skrevet under på at spille
en ledende rolle i den Judd Apatow-producerede film Can a Song Save Your Life?.
Den vil blive instrueret af den irske instruktør John Carney. I november 2011
blev det rapporteret, at hun har planer om at debutere som instruktør med en
filmatisering af Truman Capotes roman, Summer Crossing, hvis manuskript vil
blive skrevet af dramatikeren Tristine Skyler. Tidligt i marts 2012 blev det
bekræftet, at Johansson var blevet castet som Janet Leigh i den kommende Sacha
Gervasi-instruerede film Alfred Hitchcock om indspilningen af Psycho.

Johansson fik en stjerne på Hollywood Walk of Fame den 2. maj 2012 beliggende på
6931 Hollywood Boulevard foran Madame Tussauds.

Johansson fik sin teaterdebut i Off-Broadway-stykket Sofisteri. Johansson
debuterede på Broadway som Catherine Carbone i dramaet A View from the Bridge,
skrevet af Arthur Miller og instrueret af Gregory Mosher. Liev Schreiber
spillede sammen med hende. Johansson blev nomineret til og vandt i 2010 en Tony
Award for bedste præstation af en fremhævet skuespiller i et teaterstykke.

Johansson har optrådt i reklamekampagner for Calvin Klein, L'Oréal, Louis
Vuitton og har været ansigt for det spanske mærke Mango siden 2009. Efter at
have medvirket på Metropolitan Museum of Arts Cosume Institute Gale til Domenico
Dolce og Stefano Gabbana blev Johansson annonceret som repræsentant for den nye
Dolce & Gabbana make-up-kollektion tidligt i 2009. Hun lavede en personlig
optræden i London-butikken Selfridges den 31. juli 2009 for at hjælpe med at
lancere og markedsføre produktet.

I 2005 var Johansson i betragtning til rollen som Maria i Andrew Lloyd Webbers
West End-genoplivning af The Sound of Music, men rollen gik i sidste ende til
opkomlingen Connie Fischer, efter at hun vandt BBC's talentshow How Do You Solve
a Problem Like Maria?Johansson sang nummeret "Summertime" for Unexpected Dreams
– Songs From the Stars, en non-profit-samling af sange indspillet af Hollywood
skuespillere (udgivet 8. maj 2006). Hun optrådte med The Jesus and Mary Chain
til et særligt Coachella Reunion Show i Indio, Californien, i april 2007.

I 2007 medvirkede hun som den førende kvinde i Justin Timberlakes musikvideo
"What Goes Around... Comes Around", der blev nomineret i august 2007 til årets
video ved MTV Video Music Awards.

I midten af 2007 brugte Johansson omkring en måned i Maurice, Louisiana, for at
indspille et album i Dockside Studio, et landligt 12-acre (49.000 m2) kompleks.
Albummet, der består af en original sang og ti coverversioner af Tom Waits'
sange, blev produceret af Dave Sitek fra TV on The Radio og indeholder også
David Bowie, samt medlemmer fra Yeah Yeah Yeahs og Celebration. Udgivet den 20.
maj 2008 under titlen Anywhere I Lay My Head. Anmeldelser af albummet var
blandede eller jævne. Magasinet Spin kommenterede: "Der er ikke noget særligt
overbevisende ved Scarlett Johanssons sange." Omvendt fandt nogle kritikere det
"overraskende lokkende", "et modigt excentrisk udvalgt" og "et fremragende
album" med "spøgelsesagtig magi". Albummet blev udnævnt til det "23. bedste
album i 2008" af magasinet NME og toppede som nr. 1 på Billboard Top
Heatseekers-listen og nr. 126 på Billboard 200-listen. Om sit album udtalte
Johansson: "Jeg har haft denne gyldne mulighed for at optage og indspille og
syntes, jeg ville lave et album med standardsange, fordi jeg ikke er
sangskriver. Jeg er sanger." Johansson udtalte yderligere omkring sine
optagelser, at hun "ville have plads og ønskede at være et fjernt sted, hvor vi
alle bare kunne være os selv og ikke frygte for, om nogen lyttede med.""
Johansson sagde i et interview, at hun begyndte at lytte til Tom Waits, da hun
var omkring 11-12 år. Angående Tom Waits sagde Johansson i et interview: "Hans
melodier er så smukke, hans stemme er så tydelig, og jeg havde min egen måde at
lave Tom Waits sange på." I december 2008 rapporterede MTV, at Johansson havde
planlagt at følge Anywhere I Lay My Head op med et nyt album med alt originalt
musik. Johansson sagde: "Jeg tror ikke, jeg vil lave covers, så det vil være et
projekt, som jeg er nødt til at hengive mig til. Jeg føler, det ligger ude i
fremtiden."

I 2009 lavede Johansson Jeff Buckleys "Last Goodbye" til soundtracket fra He's
Just Not That Into You. Hun og singer-songwriteren Peter Yorn indspillede et
samarbejdsalbum, Break Up, inspireret af Serge Gainsbourgs duetter med Brigitte
Bardot. Det udkom den 8. september 2009.

I 2010 udgav Steel Train Terrible Thrills Vol. 1, som omfatter sange fra deres
album Steel Train sunget af deres foretrukne kvindelige kunstnere. Johansson er
den første kunstner på albummet med sangen "Bullet".

I 2011 sang Johansson "One Whole Hour" til soundtracket fra dokumentarfilmen
Wretches & Jabberers.

Johansson betragtes som et "mageløst sexsymbol" af Channel 4, og hun vises
regelmæssigt øverst på lister over de mest sexede kvinder i verden. Johansson
blev vist på forsiden af marts 2006 udgaven af Vanity Fair sammen med
skuespillerinden Keira Knightley og modedesigneren Tom Ford. Maxim udnævnte
Johansson nr. 6 i deres Hot 100 udgave i 2006, nr. 3 i 2007, og nr. 2 i 2008. I
november 2006 udnævnte Esquire Johansson som den "mest sexede kvinde i live". I
februar 2007 blev hun udnævnt til årets "mest sexede Celebrity" af Playboy.

Under optagelserne til Match Point beskrev instruktør Woody Allen Johansson som
"seksuelt overvældende" og udtalte, at han fandt det "meget svært at være ekstra
vittig omkring en seksuel Johansson". I 2010 udnævnte GQ Johansson som "Årets
babe". I 2011, udnævnte Men's Health hende til en af de 100 hotteste kvinder,
hvor hun rangerede som nr. 12.

Johansson drøfter sjældent sit personlige liv med pressen og har udtalt: "Det er
rart at vide, at ikke alle kender dit personlige liv."

Hun hylder "lidt af både" jul og Hanukkah, og har beskrevet sig selv som jødisk.

Hun begyndte at date den canadiske skuespiller Ryan Reynolds i 2007, og den 5.
maj 2008 blev det rapporteret at de to var blevet forlovet. Den 27. september
2008 blev Johansson og Reynolds gift ved en rolig ceremoni nær Tofino, British
Columbia. De købte et hus til 2.8 millioner US$ sammen nær Los Angeles,
Californien. Den 14. december 2010, meddelte Reynolds og Johansson at de var
blevet separeret. Reynolds søgte om skilsmisse den 23. december 2010. Johansson
begærede skilsmisse samtidigt. Skilsmissen blev afsluttet den 1. juli 2011. Da
parret ikke havde en ægtepagt, blev al ejendom og indtjening akkumuleret under
ægteskabet ligeligt fordelt.

Efter sin separation fra Reynolds, datede Johansson skuespiller Sean Penn i en
kortvarig, men meget omtalte forhold, der varede frem til juni 2011,, hvorefter
Johansson var kæreste med reklameudøvende Nate Naylor. Parret slog op i oktober
2012.

I november 2012 begyndte Johansson at date Romain Dauriac, ejeren af et
uafhængigt reklamebureau. I september 2013 blev det meddelt, at Johansson og
Dauriac var forlovet. I 2014, begyndte Johansson at rejse mellem New York City
og Paris med Dauriac. Hendes repræsentant bekræftede den 4. september 2014, at
deres datter, Rose Dorothy, var blevet født på et ikke nærmere angivet
tidspunkt. Johansson blev gift med Romain Dauriac i Philipsburg, Montana den 1.
oktober 2014.

Den 14. september 2011 meddelte FBI, at de var ved at efterforske en påstået
hacking af Johanssons mobiltelefon og formidling af nøgenfotografier. I december
2011 skrev Vanity Fair, at billederne blev sendt til hendes daværende mand
Reynolds tre år forud for hændelsen.

Johansson er ambassadør for det globale støtte- og udviklingsagentur Oxfam. I
marts 2008 betalte en engelskbaseret tilbudsgiver 20.000 pund på en eBay-auktion
til fordel for Oxfam for at vinde en hår- og makeupbehandling, et sæt billetter
og en 20-minutters-køretur med chauffør til verdenspremieren på He's Just Not
That Into You sammen med Scarlett Johansson.

Johansson var støtte for og hjalp med at føre kampagne for den demokratiske
præsidentkandidat John Kerry under det amerikanske præsidentvalg i 2004. Om
George W. Bushs genvalg sagde hun: "[Jeg] er skuffet. Jeg synes, det var en
skuffelse for en stor procentdel af befolkningen." Johansson førte også kampagne
for den demokratiske kandidat Barack Obama: Hendes indsats omfattede optrædener
i Iowa i løbet af januar 2008, hvor hendes indsats var rettet mod de yngre
vælgere; en optræden på Cornell College; og et tale-engagement på Carleton
College i Northfield, Minnesota, på Super Tuesday 2008. Johansson medvirkede i
2008 i musikvideoen til The Black Eyed Peas' frontmand will.i.ams sang "Yes We
Can", instrueret af Jesse Dylan, en sang inspireret af Obamas tale efter New
Hampshires primærvalg i 2008. Den 7. februar 2012 afholdt Johansson og Anna
Wintour en modelancering af støt-Obama-tøj, -tasker samt tilbebør, hvor udbyttet
gik til præsidentens genvalgskampagne.



https://da.wikipedia.org/wiki/Dirch_Passer

Dirch Hartvig Passer (født 18. maj 1926 på Østerbro i København, død 3.
september 1980 på Københavns Kommunehospital) var en dansk skuespiller og
komiker. Han medvirkede i en lang række film gennem tre årtier (1950'erne til
1970'erne), hvor han som regel blev brugt i komiske roller og ofte fungerede som
trækplaster for film, selv hvis hans rolle var ret lille. Desuden var han en
flittig sceneskuespiller, især i revygenren, hvor en række af hans numre fortsat
er kendt. Hans samarbejde med andre komiske skuespillere som Kjeld Petersen, Ulf
Pilgaard

Passer fik først opmærksomhed i Fiffer revyerne i slutningen af 1940'erne. I
årene 1955-1958 og igen i 1962 optrådte han i komikerduoen Kellerdirk Bros
sammen med Kjeld Petersen, hvilket var med til at befæste hans position som en
af Danmarks mest populære revystjerner.

Hans eneste seriøse rolle på teatret var i 1961, hvor Passer spillede den
tilbagestående Lenny i Mus og mænd af John Steinbeck over for Ove Sprogøe.
Desværre var Passers image som komiker så grundfæstet, at folk brast i latter,
så snart han viste sig på scenen uden tanke for, at det drejede sig om en
tragisk rolle, hvilket Passer tog sig meget nær. Forestillingen stoppede efter
elleve forestillinger.

I 1967 stod Passer igen gå scenen i Cirkusrevyen, hvor han til sin egen
overraskelse fik ny og voksende succes. Han fortsatte i Cirkusrevyen i syv år.
Fra denne periode kan især makkerskabet med Preben Kaas fremhæves.

Dirch Passer var gift to gange; fra 1950-1959 med skuespillerinden Sigrid Horne
Rasmussen og fra 1970-1976 med reklametegneren Hanne Bjerre Pedersen. Han boede
desuden sammen med flere andre kvinder i længere tid, blandt andre kollegaen
Judy Gringer, som han boede sammen med i fem år. Han fik to børn – et fra hvert
ægteskab - Dorte Passer og Josefine Passer.

Dirch Passer boede indtil sin død sammen med Bente Askjær. Bente Askjær var 26
år, da Dirch Passer døde. De fik seks lykkelige år sammen, inden han, 54 år
gammel, faldt om i Tivolirevyen i 1980. En måned senere skulle de have været
gift. Brudekjolen var købt.[Kilde mangler]

Han levede i mange år intenst med et stort arbejdspres og et stort
alkoholforbrug. I perioder var han ofte gæst på de københavnske værtshuse. Selv
sagde han: "Man skulle have været dværg, så var bajerne meget større!"

Johannes Møllehave beretter om Passers fintmærkende instinkt for en spontan
replik: En gang på ABC Teatret kom han farende ind på scenen men snublede i
noget og faldt med et brag. Publikum tav forskrækket, for han måtte have slået
sig meget slemt. Passer rejste sig og sagde i forbifarten: "Det gælder om at
hænge i!" Som en parodi på filmen Spionen, der kom ind fra kulden skrev
Møllehave et meget indviklet rim til Passer, som han skulle fremsynge siddende
inde i et køleskab på scenen. Det var et slid for Passer at lære udenad, og da
han krøb ud af skabet, sagde han: "Visen var skrevet af Johannes Møllehave, og
nu kan han sætte sig ind i køleskabet der. Så kan det være, han kan få rimet
af?"

Et af hans mange revynumre (Fingernumret fra 1974) blev udvalgt til
Kulturkanonen under scenekunst. Nummeret stammer oprindeligt fra den amerikanske
komiker Art Metrano, som præsenterede det i 1969, og han har blandt andet
optrådt i Della Reese Show, The Dean Martin Show og Mike Douglas Show med
nummeret.

Dirch Passer døde den 3. september 1980 ca. kl. 21.20 på Københavns
Kommunehospital af hjertestop efter at været faldet om på scenen midt i en Kim
Larsen forestilling i Tivolirevyen[Kilde mangler]. Han blev erklæret død efter
ca. to timers genoplivningsforsøg. Han ligger begravet på Dragør Kirkegård.

Den 25. august 2011 havde filmen Dirch, instrueret af Martin Zandvliet om Dirch
Passers liv og karriere, premiere. Gallapremieren med indbudte gæster blev
blandt andre overværet af Dirch Passers to døtre, Dorte Passer og Josefine
Passer.

I filmen spiller Nikolaj Lie Kaas (i øvrigt søn af Preben Kaas) titelrollen
suppleret af Lars Ranthe i rollen som Kjeld Petersen. For disse roller blev
begge tildelt en Robert og en Bodil for henholdsvis bedste mandlige hovedrolle
og birolle.



https://da.wikipedia.org/wiki/Dan_Tur%C3%A8ll

Dan Turèll (også kendt under kælenavnet Onkel Danny) (født 19. marts 1946 på
Frederiksberg, død 15. oktober 1993 i København) var en dansk forfatter, digter,
musiker og buddhist.

Dan Turèll blev født på Frederiksberg Hospitals fødeklinik og flyttede til
Vangede ved København som 9-årig, hvor han voksede op som den ældste af fem
søskende. Hans far var elektriker Helmuth Turèll-Jensen af fransk familie og
moderen Inge Turèll-Jensen af tysk.

Dan Turèll var kendt for sine mange venstreorienterede synspunkter, der også kom
til udtryk i mange af hans bøger. Særligt i Vangede Billeder, hvor han taler
imod det konservative styre i Gentofte og beskriver det kommunistiske og
socialdemokratiske miljø i Vangede. Men også andre steder kommer det til udtryk.
I Onkel Danny Fortæller er der således flere beskrivelser af
venstrefløjsaktiviteter fra Dan Turèlls ungdom. Som ung var Dan Turèll bl.a. med
i Socialistisk Ungdoms Forum, der en overgang var ungdomsorganisation til SF.
Dan Turèll bidrog også med artikler til magasinet Aspekt (socialistisk
tidsskrift for politik og kultur) (1965-69).

Dan Turèll politiske ideer fulgte ikke den slaviske opdeling, som ideologierne
selv gjorde. I digtet "MENTALT MANIFEST/SCHIZOFREN SYMFONI" erklærede han sig
f.eks. både som buddhist, yoga-udøver, anarkist og socialist..

Dan Turèll har arbejdet som mælkemand, flyttemand, sælger, postbud, journalist,
pusher, jord- og betonarbejder, disc-jockey, vinduespudser, korrekturlæser m.m.
Hans første skribentvirksomhed var som jazzanmelder. I starten af 1970'erne
underviste han sammen med Jannick Storm på Danmarks Biblioteksskole – i faget
science fiction. Dan Turèll elskede byen, dens liv, dens larm og måske især de
små historier, der gemte sig alle vegne, og denne kærlighed til storbyen ses i
mange af hans historier. Hans Vesterbro var delvist romantiseret. Kærlighed til
kvinder og den erotiske side af livet er stærke elementer i hans digte og
fortællinger. Han optrådte i en birolle i afsnit 5 af den danske tv-serie Een
stor familie i 1980.

I Turèlls bøger er der meget ofte et skær af selvbiografi eller
selviscenesættelse. Han deler motiver med de amerikanske forfattere fra
beatgenerationen (Allen Ginsberg, Jack Kerouac, William Burroughs): jazz,
storby, stoffer og zen og han har blik for de æstetiske dimensioner af forfald
og degenerering, som han ikke mindst dyrker i sin kriminalromanserie. Han udgav
en del af sit materiale selv - specielt i begyndelsen af karrieren, og han var
aldeles produktiv. Han var meget image-bevidst: fx anvendte han sort neglelak,
som en del af sit brand. Han var desuden en stor fan af både Anders And og
vampyrer (han skrev fagbogen Alverdens vampyrer og var æresmedlem af Dansk
Vampyr Selskab).

Det store gennembrud kom med Vangede Billeder i 1975. Derefter var han en
efterspurgt entertainer, og han optrådte med egne værker, både med og uden
musikledsagelse.

Søndag den 19. marts 2006 fik en del af Halmtorvet i København (Halmtorvet
13A-E, Vesterbro) navnet Onkel Dannys Plads.

Året efter 19. marts 2007 blev en plads i hans hjemby Vangede opkaldt "Dan
Turèlls Plads".

Dan Turèll var gift to gange. Først med Kirsten Brand, anden gang med Inge
Margrethe Svendsen/Chili Turèll, med hvem han fik en datter, Lotus Turèll.

En medalje til hans ære er Dan Turèll Medaljen udsendt af Dan Turèll Selskabet.
Den er udført af Barry Lereng Wilmont. Den er en del af udstillingen i
Nationalmuseets forhal, hvor den blev overrakt første gang. Den 19. marts 2012
overrakte Chili Turèll den første medalje til forfatteren Astrid Saalbach. Før
2012 bestod prisen af et rejselegat og et af Turèlls smukt bundne slips.

Dan Turèll skrev fra 1981 til 1990 den såkaldte Mord-serie, som består af 12
kriminalromaner. De er ikke skrevet som en føljeton og kan læses i vilkårlig
rækkefølge. Undervejs i serien udvikles både miljø og personer, og ved at læse
romanerne i rækkefølge ses denne udvikling. Serien foregår primært på Vesterbro
i København, som i serien er baggrund for væsentligt flere kriminelle handlinger
end virkelighedens Vesterbro. Vesterbros geografi er også ændret, idet fx
Saxogade og Absalonsgade har fået anden placering end i virkeligheden.

Serien kredser om en unavngiven journalist, der arbejder freelance for en fiktiv
københavnsk avis, der slet og ret bærer navnet Bladet. Sammen med seriens øvrige
personer – fx politiinspektør Ehlers og forskellige journalistkolleger – bliver
hovedpersonen i hver roman blandet ind i en ny mordgåde.

Dan Turèlls foretrukne feriested var Malta, hvor han hentede inspiration til
bind 3 i Mord-serien. Bogen indbragte ham Poe-klubbens "Gyldne håndjern" for
årets bedste kriminalroman i 1985.



https://da.wikipedia.org/wiki/Burma

Burma; officielt hedder landet på engelsk: ”Republic of the Union of Myanmar”
(oversat betyder navnet: Myanmar Unionens Republik); tidligere officielt: "the
Union of Myanmar" og før det: "the Union of Burma". Landet er en forbundsstat
eller union i Sydøstasien med grænser mod Bangladesh og Indien i vest, Kina i
nordøst, Laos i øst og Thailand i sydøst. Landet har over 2.000 km kystlinje mod
Andamanhavet og Bengalbugten. Siden 1962 er Burma reelt blevet regeret af en
militærjunta først under ledelse af Ne Win gennem 26 år og efter et kortvarigt
umiddelbart demokratisk mellemspil omkring 1990, med et demokratisk
parlamentsvalg som efterfølgende blev undertrykt af landets militære ledelse,
hvor militærjuntaen siden 1992 er blevet ledet af General Than Shwe. I hele
denne periode har militærjuntaen været under stærk international kritik, men
styret har haft succes med at navigere rundt på den storpolitiske scene under
foregivelse af en form for uafhængighed og neutralitet, omend det har indebåret
en stadig voksende afhængighed af Kina. Hovedstaden blev flyttet til Naypyidaw
fra Yangon (tidligere Rangoon) d. 7. november 2005.. Øvrige store byer
inkluderer: Mandalay 600.000, Mawlamyine (Mulmein) 225.000, Bago (Pegu) 170.000
og Pathein (Bassein) 150.000.

Burmaner betegner en etnicitet og burmeser er betegnelsen for alle indbyggere i
Burma. De etniske minoriteter kaldes derfor ofte ikke-burmanere.

Danmark sendte i 2014 120 millioner DKK til Burma i ulandsbistand, og i 2013
udgjorde dette beløb 105 millioner DKK.[1]

Det centrale Burma var et uafhængigt rige i 1800-tallet frem til det blev
indlemmet i det Britiske imperium og underlagt Indien i 1886. Japan besatte
landet under anden verdenskrig, men Storbritannien tog det tilbage i 1945.
Landet blev uafhængigt i 1948, som Unionen Burma med U Nu som statsminister. Med
et militærkup i 1962 ledet af general Ne Win endte det demokratiske Burma. Ne
Win ledede landet i 26 år, men i 1990 blev demokratiske valg gennemført. Aung
San Suu Kyi og hendes parti NLD vandt valget suverænt, men militærregimet
nægtede at opgive magten, og styrer fortsat landet med jernhånd. I 1989 ændrede
regimet landets officielle engelske navn fra "the Union of Burma" til "the Union
of Myanmar", hvilket efterfølgende blev anerkendt af FN. Samtidig blev navnene
på mange byer ændret, som f.eks. hovedstaden som fik ændret navn fra Rangoon til
Yangon. Navneskiftet fra "Burma" til "Myanmar" er omstridt af oppositionen i
landet og af flere vestlige lande. Landets tidligere navn "Burma" anvendes
fortsat ofte i bl.a. Danmark.

I november 2005 annoncerede militærjuntaen at landets hovedstad skulle flyttes
fra Yangon til Pyinmana som betyder: Den Kongelige Hovedstad.

Burma er inddelt i et unionsterritorium, syv delstater og syv regioner
(regionerne blev kaldt divisioner frem til 2008). Delstaterne sammenfalder stort
set med de områder, hvis befolkning tilhører etniske minoriteter. Undertiden
angives delstaten Shan samt regionen Bago som værende opdelte i mindre enheder
(Nordlige, sydlige og østlige Shan, samt vestlige og østlige Bago).

Burma har været under militærstyre siden 1962. Landet er blevet ledet af Than
Shwe siden 23. april 1992. Næsten alle ministrene har militær rang. Sanktioner
mod militærstyret har kun haft lille effekt på grund af smuthuller i
sanktionene.

Regimet er anklaget for ikke at respektere menneskerettighedene. Modstand og
politisk opposition mod regimet bliver ikke tolereret. Der blev godt nok afholdt
frie valg i 1990 kort efter opstanden i 1988. Ved valget blev Aung San Suu Kyi
valgt som statsminister, men militæret nægtede hende at tiltræde stillingen. Hun
har flere gange været sat i husarrest. Hun har nu (januar 2007) siddet i
husarrest siden maj 2003. Siden slutningen af 1980'erne har hun siddet i
husarrest eller fængsel i alt elleve år.

I 2005 blev der udgivet to fyldige rapporter om de vanskelige forhold for Burmas
over hundrede forskellige etniske minoriteter. Den britiske
menneskerettighedsforsker Guy Horton udgav i maj en 600 sider tyk rapport: Dying
Alive, som bl.a. kortlægger talrige og systematiske overgreb mod minoriteter som
lever på flugt fra regeringssoldater i grænseområderne mod Thailand. Denne
rapport dannede delvist grundlag for en anden vigtig rapport fra Václav Havel og
biskop Desmond Tutu. Tilsammen bidrog disse rapporter til at Burma for første
gang blev formelt diskuteret i FN's sikkerhedsråd efteråret 2005. Der blev i
øvrigt ikke vedtaget nogen FN-resolution over for militærjuntaen.

I 2007 udbrød der nye protester, i første omgang pga. en annonceret prisstigning
på benzin, men siden hen udviklede de sig til demonstrationer for demokrati.
Efter 5 dages tøven fra juntaen side, blev der slået hårdt ned på dem der
trodsede udgangsforbuddet. Juntaen fik hurtigt og effektivt neutraliseret det
uvæbnede oprør, men en helt verden fik øjnene op for hvordan regimet undertrykte
befolkningen.

Burmas militær officielt kendt som Tatmadaw (Burmesiska: တပ္‌မေတာ္‌;
Skabelon:IPA2) er det officielle militær i landet Burma. Totalt udgør landets
forsvarsstyrker 428.000 hvilket er 12.te højeste i verden.

Hæren (Tatmadaw Kyee) får størstedelen af forsvarsmidlerne. Den er organiseret i
regimenter og bataljoner. Den har spillet en stor rolle ved at nedkæmpe de
oprør, som har forekommet i landet. Generelt anses den for at være relativt vel
finansieret og veltrænet sammenlignet med andre lande i Sydøstasien. Hæren menes
at være ca 400.000 mand stærk. Det skal dog noteres, at ikke alt personal er
over 15 år. Majoriteten af bataljonerne udgøres af let infanteri. Oftest anses
den taktiske doktrin at gavne disse, hvorfor panser og artilleri ses som
understøttelsesvåben. Meget af materialet er købt fra Kina, fx kampvognen WZ120
(type-69) eller fra Indien. Man har tillige T-72S, Type-59D og Type-63
(amfibie). Burmas vanligaste APC er den licensbyggede BTR-3. Burma har gennem
årene købt store mængder gammelt materiel fra både vest og øst, især gennem
Storbritannien, men tillige Israel og Rusland.

Den meste af luftforsvaret bygger på gammelt sovjetisk materiel, i form af
raketer men tillige kinesiske kanoner. Det kan noteres at de også har svensk
materiel i form af Grg m/48, som solgtes i 1983. Selv om Sverige ikke længere
sælger ammunition, får landet den fra anden side. Det almindeligste gevær holder
kaliber 5.56 mm mod den tidligere 7.62 mm og er enten licensproducerede Galil
eller kopier af HK33, G3. Hæren har lav kryptologisk standard. Almindelige
radiosystemer er TRA-906, TRA-3, XD-D6M, PRC-6, 9 og 10. Men de anvender tillige
moderne frekvensskifte-udrustning.

Flåden har som primær rolle at bevogte kysten og floderne. De har forsøgt at
købe men også bygget meget moderne skibe for disse opgaver. Mange af de nyere
skibe er bygget i Kina eller med kinesisk hjælp. Som eksempel kan nævnes de 50
meter lange hurtige patruljebåde med blandt andet 2 dobbelte 40 mm
Bofors-kanoner, 2 dobbelte 57 mm och 4 dobbelte 25mm kanoner,
minestrygningsudstyr og dybvandsbomber. De har tillige missilbestykkede både.

I dag må Burmas flåde anses som en brownwater-flåde nær en greenwater-flådes
kapacitet. Et problem for flåden er flyvevåbenets begrænsede kapacitet. Det skal
dog bemærkes, at flåden forsøger at få bluewater-kapacitet.

I 2010 meddeltes det, at Burma med Nordkoreas hjælp forsøger at udvikle
atomvåben.

Af kendte personer fra Burma i 1900-tallet kommer man ikke uden om
frihedskæmperen Aung San og hans datter, vinder af Nobels fredspris i 1991, Aung
San Suu Kyi som sad i husarrest i Yangon frem til den 13. november 2010, hvor
det myanmarske diktaturregime løslod hende.

Også forfatteren Eric Arthur Blair bør nævnes, bedre kendt under pseudonymet
George Orwell. Som ung var han britisk politimand i Burma. Erfaringerne herfra
fortæller han om bl.a. i bogen Burma dage (Burmese Days).

Burma er rigt på naturressourcer som teaktræ, olie, naturgas, metal, ædelsten og
mineraler.

Landet er også blandt verdens to største producenter af opium, og
narkotikahandelen er stigende.



https://da.wikipedia.org/wiki/Amerikanske_dollar

Amerikanske dollar er valutaen i USA. Valutakoden er USD. Den har også et eget
symbol, $,[Kilde mangler] og skrives ofte US$.

I 1995 var over 380 milliarder amerikanske dollar i omløb, og i april 2004 var
beløbet øget til næsten 700 milliarder. Amerikanske dollar er også i udstrakt
anvendelse som alternativ valuta uden for USA, særligt i lande hvor den lokale
valuta er ustabil på grund af høj inflation. Op mod to tredjedele af de
amerikanske dollar er i cikulation uden for landet. I enkelte lande er
anvendelsen af amerikanske dollar blevet så udbredt, at den er blevet landenes
de facto-valuta. USA er kun ét af mange lande, der har en valuta kaldet dollar.

En dollar er opdelt i 100 cent (¢). Der er også en anden opdeling, hvor dollaren
opdeles i tusinde mills. Denne enhed anvendes i forbindelse med udskrivning af
skatter, men der er aldrig udstedt mønter med et antal mills som pålydende
værdi.

Mønter slås af United States Mint, mens dollarsedler siden 1914 trykkes af
Bureau of Engraving and Printing for the Federal Reserve. I begyndelsen var
dollarsedlerne i stort format, men størrelsen blev reduceret i 1928. I
modsætning til fx Euro- og kronesedler, har alle amerikanske dollarsedler samme
fysiske størrelse. Navnet "Dollar" stammer fra den gamle hollandske "Daalder"
som var en betegnelse for 2,5 "Gylden" Hollænderne som var de først indbyggere
på nutidens Mahattan, New York grundlagde byen under navnet New Amsterdam
tilbage i 1600-tallet og anvendte deres egen valuta i kolonien. Senere overtog
England Manhattan fra hollænderne og omdøbte byen til New York, efter den
daværende Hertug af York. Først efter uafhængighedserklæringen i 1789 fik USA,
sin egen møntsort "United States Dollars" hvis navn i dag er takket være de
hollandske indvandrer.

I 1946 holdt man op med at trykke sedler med en pålydende værdi på mere end 100
dollar. Gennem tiden har der været sedler med pålydende værdier på 500, 1000,
5000, 10.000 og 100.000 dollar. Disse blev hyppigst anvendt i transaktioner
mellem banker og i organiseret kriminalitet. Sidstnævnte anvendelsesområde fik i
1969 præsident Richard Nixon til at tilbagekalde alle sedler med en pålydende
værdi på mere 100 dollar.

Blandt mønter i almindelig cirkulation er der 1¢ (penny), 5¢ (nickel), 10¢
(dime) og 25¢ (quarter). Der er også mere sjældne 50¢ (half dollar) og 1
dollar-mønter. Mønternes værdi er ikke præget med tal, men med ord.

Siden 1997 er der endvidere udstedt mindre årlige serier af American Platinum
Eagle, specialdesignede særmønter i platin i værdier fra 10 til 100 dollar.



https://da.wikipedia.org/wiki/Wimbledon_Championships

The Championships, Wimbledon (ofte blot omtalt som Wimbledon eller
Wimbledon-mesterskaberne) er verdens ældste tennisturnering og af mange anset
som den mest prestigefyldte. Den har været afholdt i All England Lawn Tennis and
Croquet Club i bydelen Wimbledon i London, Storbritannien siden 1877.
Turneringen er en af tennissportens fire grand slam-turneringer, men Wimbledon
er den eneste af dem, som fortsat spilles på græs, spillets oprindelige
underlag.

Turneringen bliver afviklet en gang årligt over to uger i slutningen af juni og
starten af juli (med start seks uger før den første mandag i august) og
kulminerer med finalerne i damesingle og herresingle, der er programsat til den
anden lørdag hhv. søndag. Hvert år afvikles fem seniorturneringer (herresingle,
damesingle, herredouble, damedouble og mixeddouble), fire juniorturneringer og
et varierende antal invitationsturneringer for tidligere topspillere og
kørestolsbrugere.

Talrige traditioner holdes i hævd under turneringen, og en af traditionerne er
strikse regler om påklædning for spillerne, der skal stille op i overvejende
hvidt tøj, og gammeldags tiltaleformer over for spillerne. Den traditionelle
spise ved turneringen er jordbær med fløde, som ofte ledsages af champagne.
Wimbledon er ligeledes kendt for, at der ikke er reklamer på banerne. En anden
af Wimbledon-"traditionerne" er regnvejr og de deraf følgende afbrydelser af
spillet på grund af glatte baner og hurtig overdækning af banerne med
presenninger.

Den centrale og mest kendte bane på Wimbledon-anlægget er Centre Court, hvor
alle finaler spilles og hvor præmieoverrækkelsen finder sted under stor
mediebevågenhed. Uden for den næststørste bane, No. 1 Court, findes storskærm
til glæde for dem, som ønsker at følge de største kampe fra græsplænen Henman
Hill, navngivet efter den lokale favorit Tim Henman, i nyere tid kaldt Murray
Mountain efter Andy Murray. I 2009 blev Centre Court forsynet med et skydetag
for at forhindre længere regnvejsafbrydelser af kampe på den bane.

Organisationen bag Wimbeldon-mesterskaberne er The All England Lawn Tennis &
Croquet Club, som er en privat klub grundlagt i 1868, oprindeligt som en
kroketklub under navnet The All England Croquet Club. Dens første baner var
placeret ved Worple Road i London, men i 1922 flyttede klubben til den nuværende
placering på Church Road.

I 1876 blev "lawn tennis" tilføjet til klubbens aktiviteter, og i foråret 1877
blev klubben omdøbt til The All England Croquet and Lawn Tennis Club. For at
gøre opmærksom på navneskiftet, arrangerede klubben det første Lawn Tennis
Championship. Til begivenheden blev et nyt sæt regler udviklet, som erstattede
det regelsæt, som indtil da var blevet administreret af Marylebone Cricket Club.
Nutidens regler minder om det regelsæt, bortset fra at deteljer som nethøjden og
afstanden mellem servelinjen og nettet. I 1877 blev der afholdt en
herresingleturnering med 22 deltagere, som blev vundet af Spencer Gore. Ca. 200
tilskuere betalte hver en shilling for at overvære finalen. Herefter blev
turneringen en fast årlig begivenhed.

I 1882 bestod klubbens aktiviteter næsten udelukkende af tennis, og derfor blev
ordet Croquet strøget fra klubbens navn. Af sentimentale årsager blev det
imidlertid tilføjet igen i 1899, og siden da har klubbens navn været The All
England Lawn Tennis & Croquet Club.

I 1884 tilføjede klubben en damesingle- og en herredoublerække til turneringens
program, og damedouble og mixeddouble blev tilføjet i 1913. Indtil 1922 blev
turneringen afviklet, således at den forsvarende mester var direkte kvalificeret
til finalen, mens alle de øvrige deltagere spillede om retten til at "udfordre"
ham/hende i finalen. Wimbledon-mesterskabet blev første gang vist i fjernsynet i
1937.

Ligesom de øvrige tre grand slam-turneringer, var Wimbledon udelukkende
forbeholdt de bedste amatørspillere, indtil tennissportens åbne æra startede i
1968.

I 1993 søsatte The All England Lawn Tennis & Croquet Club en plan, der skulle
sikre, at Wimbledon-mesterskaberne fortsat var blandt de førende mesterskaber.
Formålet med planen var at forbedre kvaliteten af begivenheden for tilskuere,
spillere, officials og naboerne.

Planens første trin blev fuldført i 1997 og involverede opførelse af den nye No.
1 Court i Aorangi Park, et mediecenter, to græsbaner mere og en tunnel under
bakken mellem Church Road og Somerset Road. I anden fase blev den gamle bane 1
fjernet for at give plads til den nye Millennium Building, der stillede udvidede
faciliteter til rådighed for spillerne, pressen, officials og medlemmer, og
Centre Courts vesttribune blev udvidet med 728 tilskuerpladser. Tredje fase
bestod af opførelsen af en indgangsbygning, et museum, en bank og et
billetkontor.

Et skydetag over Centre Court var færdig til ibrugtagning ved turneringen i
2009, hvilket betød at regnvejr ikke afbrød kampene på Centre Court i længere
perioder. The All England Club afprøvede det nye tag ved begivenheden A Centre
Court Celebration søndag den 17. maj 2009, hvor der blev spillet opvisningskampe
med Andre Agassi, Steffi Graf, Kim Clijsters og Tim Henman. Den første kamp
under det nye tag blev afslutnigen på 4.-runde-kampen i damesingle mellem Dinara
Safina og Amélie Mauresmo. Den første kamp som i sin helhed blev spillet under
taget, var den 29. juni 2009 mellem Andy Murray og Stanislas Wawrinka – en kamp
som Murray vandt 2–6, 6–3, 6–3, 5–7, 6–3. Novak Djokovics sejr over Olivier
Rochus i første runde i 2010 satte rekord som den senest færdigspillede kamp ved
mesterskaberne – kampen sluttede kl. 22:58.

En ny No. 2 Court med plads til 4.000 tilskuere blev opført, hvor den gamle bane
13 tidligere lå, og blev taget i brug i 2009. Og en ny No. 3 Court med 2.000
tilskuerpladser blev opført på det sted, hvor førhen bane 2 og 3 lå, således at
den kunne tages i brug i 2011.

Wimbledon-mesterskaberne består fortrinsvis af fem seniorturneringer, som
afvikles over to uger. Derudover arrangeres der også fire juniorturneringer og
et varierende antal invitationsturneringer for tidligere topspillere og
kørestolsbrugere. Turneringen begynder hvert år den mandag, som falder i
perioden 20. juni – 26. juni, og det er to uger efter Queen's Club
Championships, som sammen med Gerry Weber Open i Halle gælder som de vigtigste
opvarmningsturneringer til Wimbledon. Kvalifikationsturneringerne spilles dog
ugen før i Roehampton.

Turneringens program består af 13 spilledage, der begynder en mandag og slutter
søndag i den efterfølgende uge, og hvor den midterste søndag er hviledag. De fem
seniorrækker afvikles over begge uger, mens junior- og invitationsturneringerne
primært afvikles i turneringens anden uge. Det er en tradition, at der ikke
spilles på den midterste søndag, men regnvejr i turneringens første uge har tre
gange i mesterskabernes historie tvunget arrangørerne til at afvikle kampe på
den midterste søndag: i 1991, 1997 og 2004. I disse tilfælde har Wimbledon
indført en "People's Sunday" (dansk: "Folkets søndag") med lettilgængelige,
billige billetter, så mindre bemidlede fik en chance for at overvære spil på de
større baner. På samme måde er alle resterende kampe blevet udsat til "People's
Monday" (dansk: "Folkets mandag"), hvis turneringen ikke er blevet færdigspillet
den anden søndag.

I 2011 blev der afviklet i alt 14 rækker. Alle rækker med antallet af
spillere/par i rækkerne er angivet nedenfor.

Alle rækkerne afvikles som cupturneringer, bortset fra invitationsturneringerne
for ikke-kørestolsbrugere, hvor der spilles gruppespil. Kampene i herresingle og
herredouble spilles bedst af fem sæt. I alle andre rækker spilles kampene bedst
af tre sæt. Hvis stillingen bliver 6-6 i et sæt, spilles der tiebreak som
afgørelse på sættet, bortset fra i femte sæt i femsætskampe og i tredje sæt i
tresætskampe, hvor der spilles videre indtil en af spillerne/parrene fører med
to partier.

Indtil 1922 var vinderen af turneringen (den forsvarende mester) sikret en plads
i finalen det efterfølgende år (bortset fra i damedouble og mixeddouble),
hvilket var kendt som "udfordringsrunden". Alle øvrige tilmeldte spillere
spillede da først om retten til at møde den forsvarende mester i
"udfordringsrunden". Dette medførte, at mange mestre genvandt deres titler flere
år i træk, eftersom de mødte udhvilede op til mesterskabskampen i modsætning til
deres modstander, som forinden havde været igennem en lang turnering.

Turneringsvinderne modtager et trofæ, og der er pengepræmier til samtlige
deltagere. I herresingle er trofæet en ca. 47 cm høj forgyldt sølvpokal med en
diameter på ca. 19 cm. Trofæet har været uddelt siden 1887 og bærer
inskriptionen: "All England Lawn Tennis Club Single Handed Championship of the
World." Vinderen af damesinglerækken modtager et sølvfad, der omtales som "Venus
Rosewater Dish", eller blot "Rosewater Dish", og som er ca. 48 cm i diameter.
Fadet er dekoreret med mytologiske figurer. Vinderne af herredouble-,
damedouble- mixeddoublerækkerne modtager sølvpokaler. Den tabende finalist i
hver række modtager et indgraveret sølvfad. Pokalerne bliver normalt overrakt af
formanden for The All England Club, hertugen af Kent.

Pengepræmier blev første gang uddelt i 1968 – det første år, hvor professionelle
kunne stille op i mesterskaberne. Indtil 2007 var der forskel på pengepræmierne
i mændenes og kvindernes rækker – mændene fik højere præmier end kvinderne. Men
i 2007 skiftede arrangørerne politik og har siden da uddelt samme pengepræmier
til mænd og kvinder, selvom denne beslutning ikke har være ukontroversiel.

I 2015 var den samlede præmiesum på £ 26.750.000, en stigning på 7 % i forhold
til året før, og førstepræmierne i herre- og damesingle var på £ 1.880.000.

Udviklingen i præmiepenge gennem årene kan ses i artiklen Pengepræmier i
Wimbledon-mesterskaberne.

Udover pokaler og pengepræmier bliver der ligeledes spillet om point til
ranglisterne på ATP World Tour og WTA Tour. I 2011 blev der uddelt følgende
antal point i herresingle og damesingle.

Fire danskere har gennem tiden vundet en Wimbeldon-titel. Tre af titlerne er
imidlertid blevet vundet i juniorrækkerne.

Den første vinder var Kurt Nielsen, der i 1947 vandt juniortitlen i
drengesingle. Men han huskes muligvis bedre for, at han som useedet spiller to
gange nåede finalen i herresingle. Han tabte imidlertid begge finaler. I 1953
blev det til nederlag til Vic Seixas i finalen med 7-9, 3-6, 4-6, og to år
senere gentog han bedriften og tabte i finalen til Tony Trabert med 3-6, 5-7,
1-6. I 1958 formåede Kurt Nielsen sammen med Althea Gibson at spille sig frem
til finalen i mixed double, hvor det dansk-amerikanske par imidlertid måtte
strække våben mod australierne Lorraine Coghlan og Robert Howe med cifrene 3-6,
11-13.

I 1998 vandt Eva Dyrberg Wimbledon-titlen i pigedouble, da hun sammen med Jelena
Kostanić besejrede Petra Rampre og Iroda Tuljaganova i finalen med 6-2, 7-6.
Caroline Wozniacki vandt pigesinglerækken i 2006, hvor hun i finalen vandt 3-6,
6-1, 6-3 over Magdaléna Rybáriková fra Slovakiet.

Kurt Nielsens barnebarn, Frederik Løchte Nielsen, er den eneste dansker, der har
vundet et seniormesterskab, idet han vandt Wimbledon-mesterskabet i herredouble
sammen med briten Jonathan Marray, da de som wildcard-deltagere i 2012 spillede
sig helt frem til finalen, hvor de besejrede Robert Lindstedt og Horia Tecău med
4-6, 6-4, 7-6, 6-7, 6-3.

Tysk-fødte Hilde Sperling tabte to gange (i 1931 og 1936) i damesingle-finalen,
og i 1936 var hun blevet dansk statsborger, da hun tabte finalen til Helen Hull
Jacobs med 2-6, 6-4, 5-7. Hun tabte også i finalen i damedouble i 1935 sammen
med Simonne Mathieu med 5-7, 6-4, 6-2 til australierne Harry Hopman og Nell Hall
Hopman. Inden hun blev dansk statsborger havde hun imidlertid vundet en
Wimbledon-titel i 1933, hvor hun sejrede i mixed double-turneringen sammen med
sin landsmand Gottfried von Cramm, men på det tidspunkt repræsenterede hun altså
det Tyske Rige.



https://da.wikipedia.org/wiki/Vikingetid

Vikingetiden er en periode i Europas historie, gerne defineret som fra
slutningen af 700-tallet til år 1066. Perioden var kendetegnet af talrige
plyndringstogter efterfulgt af bosættelser i varierende omfang. Vikingerne fra
det senere danske område hærgede især de britiske og frankiske kyster, mens de
senere nordmænd sejlede til Skotland, Orkney, Færøerne, Island, Grønland og
Vinland. De svenske vikinger rejste øst på til Rusland og nåede så langt som til
det byzantinske rige.

Den skandinaviske oldtid er inddelt i en række forskellige tidsperioder.
Afslutningen af jernalderen kaldes for vikingetiden. Et element i vikingetiden,
er at skriftlige kildematerialer begynder at fortælle om interne forhold i
Skandinavien. Uanset disse skrifter kun har meget begrænset omfang, indeholder
de vigtige supplementer til de arkæologiske fund.

Som en særlig periode i historien blev betegnelsen vikingetiden første gang
brugt af den danske arkæolog Worsaae 1873. Brugen bredte sig til skolebøgerne,
og blev brugt om perioden fra 800 til 1000.

Én af de store teknologiske nyskabelser i vikingetiden var udviklingen i
skibsbygning. Både de sejlførende oceangående handelsskibe og de lette hurtige
krigsskibe, som både kunne sejle med sejl og årer, blev større, hurtigere og
mere sødygtige. Det var langskibe og knarr. De bedre skibe betød, at der blev
langt mere kontakt både mellem de forskellige dele af Norden og til udlandet. At
det var muligt for vikingerne at etablere nye kolonier i Nordatlanten skyldes
med stor sandsynlighed også det relativt varme klima, som flere forskere mener
at have påvist for denne periode.

I løbet af vikingetiden kom kristendommen til Norden og med den mange andre dele
af den kontinentale europæiske kultur. Det betød en stor omvæltning i den
nordiske samfundsopbygning, og da ofrene for vikingernes angreb samtidig blev
bedre til at forsvare sig, ebbede togterne efterhånden ud.

Vikingetidens begyndelse sættes traditionelt til 793, hvor klosteret på den
hellige ø Lindisfarne (Holy Island) i Nordengland blev plyndret. Godt nok er der
ikke bevaret samtidige kilder til dette overfald, og der fandt angreb sted på de
frankiske kyster så langt tilbage som 500-tallet. Ikke desto mindre tog antallet
af togter dog for alvor til fra omkring år 800, så det symbolske årstal er ikke
helt forkert.

I slutningen af 700-tallet gjorde Karl den Store sig til enehersker over
Frankerriget og erobrede saksernes landområder nord for Elben. Befolkningen blev
ved med at gøre oprør med støtte fra danerne, og i årene 804-10 havde Karl store
problemer med den danske kong Godfred, der gik til modangreb og underlagde sig
abodritternes i grænseegnene mellem daner og frankere. I 810 var Godfred i færd
med at samle en stor flåde til et angreb på selve Frankerriget, men blev
forinden dræbt af én af sine egne hirdmænd. I de følgende fem år var danernes
rige præget af indbyrdes magtkampe, hvorefter Godfreds sønner satte sig på
magten.

Da vikingerne i 793 kom til Lindisfarne, fandt de et let bytte og store
rigdomme. Det fik dem til at kigge sig om i England efter mere, og det fandt de.
Landet var før 760 opdelt i mindre kongeriger, men det ændrede sig, da Offa blev
konge af Mercia i 757. I sin lange tid ved magten eroberede han store dele af
England, så han ved sin død i 796 foruden Mercia var konge over Kent, Sussex,
Wessex og East Anglia.

Efter Offas død fulgte den ene konge efter den anden, men de var svage, og ingen
af dem regerede ret længe. Ved det første angreb på Lindisfarne i 793 fik
vikingerne blod på tanden og begyndte at se mod fastlandet efter flere klostre,
der på denne tid var fyldt med værdifulde skatte. Offa var også den første konge
i England, der indførte sølvmønter, som vikingerne hurtigt fandt ud af havde
stor værdi.

I fravær af en stærk kongemagt kunne man ikke stille meget op mod angrebene, som
tog til fra 793 og frem til ca. 850, hvorefter vikingerne begyndte at bosætte
sig fast i England og overtage jorden. I 870 havde vikingerne overtaget East
Anglia, Northumbria og Mercia. De vendte nu deres opmærksomhed mod Wessex, der
blev styret af en ung konge ved navn Alfred, senere kendt som Alfred den Store.
Vikingerne vandt de første slag og erobrede store dele af Wessex, men selv om
Alfred var stærkt presset, ville han ikke overgive sit land. Det lykkedes ham
endelig at besejre vikingerne i slaget ved Cannington (i dag Edington
iWiltshire), hvorefter de indgik en aftale, der delte lande i to. Vikingerne fik
det, der blev kendt som Danelagen, bestående af East Anglia, Northumbia, den
østlige halvdel af Mercia og størstedelen af Essex, og Alfred fik den vestlige
halvdel af Mercia samt Kent, Sussex, Wessex og Wales.

I denne periode tog angrebene på England til i omfang. Der var i starten tale om
"hit and run" angreb mod klostre, kirker og byer på kysterne, hvor vikingerne
plyndrede bygningerne, voldtog kvinderne og tog trælle, og det var nærmest
umuligt for lokalbefolkningen at forsvare sig, fordi vikingerne var væk, inden
de kunne nå at mønstre et ordentligt forsvar.

Efterhånden slog vikingerne sig sammen i større flåder og etablerede lokale
baser, hvorfra de kunne plyndre det omkringliggende land. Nogle gange var
flåderne så store, at de kunne indkræve tribut fra befolkningen, den såkaldte
danegæld, for at holde op med at hærge og plyndre.

Ud over Danelagen med centrum i York (Jorvík) etablerede vikingerne også en
stærk base i Dublin i Irland.

I løbet af 900-tallet blev Danmark et samlet rige, og den stærke centralmagt
kunne koordinere angreb i en helt anden størrelsesorden end tidligere.
Vikingernes flåder voksede sig nu så store og stærke, at deres spredte
plyndringer blev til deciderede erobringstogter. Den danske konge Svend Tveskæg
erobrede England i 1013 og lagde dermed grunden til et dansk-norsk-engelsk
Nordsøimperium, der bestod til efter hans søn Knud den Stores død i 1035. I 1066
blev England invaderet af en normannisk adelsmand, Wilhelm Erobreren (der i
øvrigt selv nedstammede fra danske vikinger). Dette år sættes traditionelt som
slutningen på vikingetiden, da plyndringstogterne herefter stort set holdt op.

De danske vikingers besættelse af England var en omfattende proces og har derfor
også sat sit præg på den engelske kultur. Selv om de vikinger, der bosatte sig i
England, forholdsvis hurtigt blev assimileret af lokalbefolkningen, bragte de
alligevel også dele af deres egen kultur med sig, og påvirkningen kan spores den
dag i dag, ikke mindst i sproget. Mange engelske ord er afledt af gamle nordiske
ord, hvilket ikke mindst kan ses i stednavnene. I vikingernes gamle hovedby York
ender mange vejnavne på "-gate", der tydeligvis stammer fra det danske "gade".
Især i Nordengland findes der masser af små byer og landsbyer med navne, der
ender på -dale, -ness, -beck, -thorpe,

Arkæologien viser at håndværk i vikingetiden i reglen blev udført i byerne og på
handelspladserne, hvor flere forskellige typer af håndværkere ofte var samlet.
De vigtigste materialer var træ, linned, uld, læder og jern. I modsætning til
tidligere perioder var lertøj ikke så udbredt, i stedet brugte man især træ,
jern og klæbersten fra Norge til beholdere af forskellig slags. Kun lokalt på de
enkelte gårde fandtes som regel en mindre produktion af lertøj af primitiv
karaktér. Jern var af afgørende betydning, og blev benyttet til bl.a. redskaber,
våben og skibe. Meget blev produceret lokalt ud fra myremalm, og udvundet i
højovne. Produktion af jerngenstande var en kompliceret proces, og af smedene
havde våbensmeden den største prestige. Analyser af arkæologiske fund viser at
våbensmedene var højt specialiserede håndværkere, der kunne fremstille produkter
af meget høj kvalitet.

Vikingetidens kunst er af arkæologer blevet klassificeret i syv forskellige
hovedstilarter, der var fremherskende i bestemte tidsepoker og/eller regioner.
Disse stilarter kaldes: Broa, Berdal, Borre, Jellinge, Mammen, Ringerike og
Urnesstil. Stilarterne er hver især blevet opkaldt efter den lokalitet, hvor man
har fundet særligt fremtrædende genstande udsmykket i den pågældende stil; fx
Jelling i Jylland.



https://da.wikipedia.org/wiki/Rammstein

Rammstein er et tysk Industrial metal-band der blev dannet i januar 1994 med
følgende medlemmer:

Navnet 'Rammstein' kaldte de bandet efter en flytragedie som fandt sted i 1988,
hvor tre jet-fly kolliderede under et flyshow på den amerikanske luftbase
Ramstein som ligger i bandets hjemland, Tyskland.

Bandet synger på tysk, enkelte sange er udkommet på engelsk, men er alligevel
meget populære internationalt. Når Rammstein spiller live i udlandet prøver folk
trods sprogbarrier at synge med, hvilket har resulteret i, at bandmedlemmerne
har noteret sig, at det mexicanske publikum synger bedre end tyskerne selv..
Rammstein er mange gange blevet beskyldt for at være nazistiske, og grundene
hertil er mange: Musikkens marcherende grundrytme, rullende r’er i sangen, som
henleder tankerne på Adolf Hitler og Joseph Goebbels, og en generel, om end mest
i de første år, overmenneske-fremtoning, både på scenen og på billeder
kulminerende i Stripped-vidoen, som brugte billeder fra den tyske
nazi-propagandafilm Olympia af Leni Riefenstahl. Bandet har udmeldt, at det
alene brugte Riefenstahls billeder pga. deres æstetiske indtryk, men i et
interview har Till Lindemann erkendt, at bandet gik over stregen med brugen af
billederne, og at han i dag fortryder det. Årsagen til at Rammstein synger på
tysk, bunder i Richard Kruspes oprindelige ønske med Rammstein: Det skulle være
tysk, og blot fordi Tyskland med 2. verdenskrig har en mindre glorværdig
historie, forhindrer det ikke senere generationer i at være stolte af at være
tyske, hvilket Paul Landers har udtalt, de er. Rammstein har i de senere år
udmeldt at de i virkeligheden er venstreorienterede, men at de helt ikke ønsker
at blande politik ind i deres musik. Det har de dog gjort med sangen Links 2-3-4
(Venstre 2-3-4), fra albummet Mutter (Moder), som de lavede efter
beskyldningerne om at de var nazister, blot for at vise en gang at de godt kunne
fremføre deres synspunkter på en rå måde.

Yderligere er de også blevet beskyldt af tyske medier for at være det mest
perverse band nogensinde. Dette fremgår også af fx deres liveoptræden med
nummeret Bück Dich. Rammstein måtte også tilbringe en nat i et mexicansk fængsel
efter at have optrådt nøgne!

Selvom Rammstein ofte bliver generaliseret som industrial metal, spænder deres
musik over en mangfoldighed af beslægtede genrer som f.eks. hard rock og heavy
metal. Denne senmoderne stil kaldes Neue Deutsche Härte, og det er tydeligt, at
Rammstein er inspireret af Laibach, et slovensk, neo-klassisk industrial-band,
DAF (Deutsche Amerikanische Freundschaft), Oomph!, Die Krupps og Ministry, men
den store forskel over enkelte sange som eksempelvis ”Ohne dich”, ”Das alte
Leid” og ”Te Queiro Puta!” gør det svært at klassificere bandet med sikkerhed.
Rammsteins stil har delt kritikerne, hvoraf flere har reageret med mindeværdige
kommentarer som Jam Showbiz´ karakteristik af Mutter som ”musik til at invadere
Polen med” , og den new zealandske avis Southland Times skrev 17. dec. 1999, at
"Till Lindemanns voldsommme, sub-soniske stemme" ville få ”bønderne til at
flygte ind i deres lader og bolte dørene til.” The New York Times har skrevet,
at på scenen ”gav Hr. Lindemann sådan et show af dyrisk maskulinitet og
overstrømmende vold, at det så ud som om, han kunne have taget en fan fra
mængden af tilskuere og bidt hovedet af ham”. Lindemann selv har sagt til
rock-magasinet Kerrang!, at ”vi skubber bare grænserne. Vi kan ikke gøre ved,
hvis folk ikke kan lide, at grænserne skubbes.” På trods af Rammsteins brutale
image, demonstrerer mange af dets sange humor. F.eks. er ”Zwitter” et bizart
blik på narcissisme og biseksualitet set gennem en hermafrodits synsvinkel:

Wenn die anderen Mädchen suchten (Når de andre søgte efter piger) Konnt ich mich
schon selbst befruchten (Kunne jeg bare befrugte mig selv)

We're all living in Amerika Coca-Cola, Wonderbra! Normalt ”Amerika ist
wunderbar" ("America er vidunderligt"), I et omkvæd sunget som "Coca-Cola,
sometimes war" We're all living in Amerika Amerika, Amerika!

Nogle af Rammsteins sange viser tydelig indflydelse fra klassiske digtere.
Sangen ”Dalai Lama” er tydeligvis skrevet med stærk inspiration fra Goethes ”Der
Erlkönig”, og ”Hilf mir” er inspireret af Hoffmanns ”Die gar traurige Geschichte
mit dem Feuerzeug”. ”Rosenrot” er inspireret af digtet ”Heidenröslein” af Goethe
og ”Sneeweißchen und Rosenrot” af brødrene Grimm.

Navnet ”Rammstein” stammer fra en flyulykke ved en flyveopvisning på flyvebasen
Ramstein Air Base i byen Ramstein-Misembach i Vesttyskland d. 28. august 1988,
hvor tre italienske fly stødte sammen og styrtede ned i tilskuermængden med 500
sårede og 74 døde til følge. Ændringen af navnet fra Ramstein til Rammstein kom
fra Paul Landers, Christoph Schneider og Flake, som oprindeligt ville have et
band ved navn ”Rammstein-Flugschau” (Rammstein-flyshow), men fordi det var for
langt, skar de ”Flugschau” væk. Desuden har Paul Landers udtalt, at ”(navnet,
red.) ”Rammstein” passede godt til musikken.”. Det ekstra m gør at navnet
Rammstein direkte kan oversættes til Vædresten forstået som en sten, der vædrer
eller rammer ind i noget.

Rammstein er kendt for deres gennemførte live shows. De anvender et sceneri i
form af fyrværkeri, ild og meget andet. En ting der dog er mere særpræget, er
deres princip med aldrig at snakke til publikum. Dette princip har de dog brudt
hvis publikummet har været overvældende, hvilket bl.a. er sket i Danmark, hvor
Rammstein har optrådt 8 gange, heraf to gange på Roskilde Festivalen

I 1998 optog de den meget populære Live aus Berlin DVD/VHS, der dog først udkom
i 1999. Filmen har modtaget meget ros fra fans af bandet, og af den grund havde
Rammstein også planer om at optage en lignende film i sommeren 2005, som udkom i
2006 under navnet Völkerball.

Iagttagere mener, at Neue Deutsche Härte (NDH), med Rammstein som forgangsband,
med sin brug af overmenneske-elementer som eksempelvis videoklip af Leni
Riefenstahl gør sig skyldig i en glorificering af den tyske race, som minder om
den nazistiske ditto, og som også misbruges af ny-nazister. Problemet ligger i,
at udtryksformen hos NDH i høj grad ligner den, nazisterne i 1930'erne gjorde
brug af, og kritikken går på, at NDH ikke i høj grad nok har taget afstand fra
samtidens højredrejning, hvilket dog flere gange er blevet afvist af Rammstein –
eksempelvis med sangen Links 2 3 4. Desuden hævdes det, at Rammsteins tekster er
chauvinistiske, og at bandet undgår enhver form for politisk ansvarlighed som
ovenfor angivet ved at tage afstand fra de udtryksformer, de gør brug af,
således at disse ikke kan misbruges af højreorienterede. Selv har Rammstein
offentligt proklameret, at de er stolte af at være tyskere, og som sådan
fremfører sig på en måde, som pga. Tysklands nazi-fortid let kan misforstås, men
samtidig, at de, hvis man skal sætte dem ind i det politiske spektrum, er
venstreorienterede. Og heri, at det let kan misforstås, ligger efter andres
mening kernen i problemet: Rammstein finder, højest sandsynligt rent tilfældigt,
udtryksformen, som nazisterne gjorde brug af, kraftig og brugbar, og derfor
benytter de sig af den, men selve indholdet i den er de uenig i. Dette er,
sammen med de i Rammsteins første år allerede etablerede højreorienterede
kunsterne, som gjorde brug af udtryksformer lig Rammsteins, iflg.
bandmedlemmerne grunden til den mistolkning, der finder sted.



https://da.wikipedia.org/wiki/Fredericia

Koordinater: 55°34′N 9°45′E﻿ / ﻿55.567°N 9.750°Ø﻿ / 55.567; 9.750 Fredericia
(tidligere også Frederiksodde) er en større by i Sydjylland ved Lillebælt med
40.248 indbyggere (2016). Den er hovedby i Fredericia Kommune og ligger i Region
Syddanmark. Fredericia blev grundlagt som en militær fæstning, hvilket man
stadig kan fornemme ved at besøge byen i dag. Byens gader ligger vinkelret på
hinanden (nord-syd og øst-vest), og Fredericias centrum omkranses af et af
Nordeuropas mest velbevarede voldanlæg fra 1600-tallet, der kun kan sammenlignes
med Fredrikstad i Norge.

Byen er et Danmarks vigtigste trafikknudepunkter takket være beliggenheden, hvor
motorvejene E45 og E20 mødes. Byens dybvandshavn er Danmarks største målt på
godsmængde (2014), og Fredericia station er en af landets største. Taulov
banegård har en vigtig funktion for godstransport.

Fredericia ligger centralt i Trekantområdet, og har et stærkt erhvervsliv med
tilstedeværelse af nogle af Danmarks største virksomheder. Fredericiaområdet
lægger huse til flere store spillere på energiområdet med hovedkontorer for
bl.a. DONG Energy, Energinet.dk og Monjasa. Fredericia markerer sig også på
fødevareområdet med et stort Carlsberg bryggeri, og Arla driver et af Europas
største ostemejerier i Taulov.

Fæstningen i Fredericia har haft stor betydning i Danmarkshistorien. Det mest
kendte er udfaldet fra Fredericia i 1849, som var en stor militærsejr for
Danmark. Hvert år fejres 6. juli dagene til minde om sejren. Militæret har
stadig tilknytning til byen, idet Telegrafregimentet holder til i Fredericia.
Fredericias byvåben viser en kronet løve, der holder et sværd i den ene forpote
og en palmegren i den anden.

Den 15. december 1650 satte kongen sin underskrift på det dokument, der gav byen
de første privilegier. I 1651 navngaves den nye fæstningsby Frederiksodde efter
kongen, og 22. april 1664 fik den sit nuværende latiniserede navn, Fredericia.

Fredericia hører til Landets yngre Byer. Alene dens Beliggenhed på et sted, hvor
vel ingen by ville være vokset frem af sig selv, og hele dens plan viser, at den
er opstået ved et magtsprog, idet kongen, belært af tidligere krige, ved en
fæstning ville sikre Nørrejylland for fjendtligt indfald og knytte forbindelsen
mellem halvøen og Fyn. Allerede Christian IV havde tænkt på en sådan befæstning,
men længere syd på ved Snoghøj.

Det var Frederik III, der straks ved sin tronbestigelse valgte stedet på
Bersodde, som fra den tid kaldtes Frederiksodde (den yderste spids af odden
kaldtes Skanseodde). Anlægget af fæstningen og den dertil knyttede by er vel
tidligst begyndt 1649. Byens ældste privilegier er af 16. december 1650 og gav
nybyggerne betydelige rettigheder fremfor andre købstadsbeboere, idet de blandt
andet fik fri byggeplads inden for voldene og marklodder, fritagelse for 6. og
10. penge og i 10 år for alle skatter, told og accise samt i de næste 20 år for
halv told og accise. For at skaffe plads til byen blev det tidligere Ullerup
Sogn nedlagt, dets kirke tillige med de 3 byer Ullerup, Hyby og Hannerup
afbrudte og markerne lagte til byen, lige som beboerne bleve tvungne til at
flytte inden for voldene (breve af 13. april og 17. april 1662), og deres
sognepræst blev den første sognepræst i den nye by. For at styrke befæstningen
og helt at spærre bæltet begyndte kongen også at befæste den lige over for
beliggende Stribs Odde, som efter dronningen skulle hedde Sophieodde
(fæstningen: Amaliaborg), men planen blev dog snart opgivet.

Fredericia fæstning er som nævnt bleven begyndt samtidig med byens anlæg og
sikkert omtrent i det samme omfang, som den senere fik, men den var dog ikke
fuldført, da den allerede i Svenskekrigen kom til at stå sin første prøve; dog
var den så stærk, at den svenske konge ikke ville storme den, da han 23. august
1657 ankom foran den, til hvilken rigsmarsken Anders Bille havde trukket sig
tilbage med 6.000 mand. Wrangel begyndte at beskyde byen, men først efter at
Erik Dalberg personlig havde udspejdet, hvor svag fæstningen var, vovede de
svenske at storme den 24. oktober, idet Dalberg med rytteriet fra nord trængte
langs stranden og indtog den efter en hård kamp med de jyske dragoner; under
kampen faldt i det hele omtrent 1.500 danske, mens 3.000, deriblandt den
dødeligt sårede Anders Bille, blev tagne til fange; et stort bytte faldt i
fjendens hænder, deriblandt meget, som fra omegnen var bragt dertil i tillid til
fæstningens styrke. De svenske blev i den for en del afbrændte by, da krigen
atter begyndte kort efter freden i Roskilde, men da de ikke var stærke nok til
at holde den store befæstning besat, nedbrøde de en del af værkerne og
indskrænkede sig til den yderste spids af odden, hvor de befæstede sig, indtil
de maj 1659 fordreves herfra af de danskes allierede brandenborgerne og
polakkerne. Den 29. juni blev den indtaget af de danske. Byen havde lidt
forfærdeligt, og man kunne så at sige begynde forfra igen.

Fæstningsværkerne blevet udbedrede og nogenlunde fuldendte, blandt andet ved
anlæg af kastellet på pynten i året 1664, da byen ved kongelig befaling fik sit
nuværende navn. Men byen lå der med sin store ramme, anlagt, som den var, til at
blive en storstad, ja måske har kongen endog drømt om, at den skulle være den
nye hovedstad og kongeresidens, nu da stedet efter tabet af de skånske provinser
så at sige var kommet til at ligge i rigets midte. Men staten var forarmet og
kunne kun gøre lidt for byen, om end regeringen søgte at hjælpe den ved store
begunstigelser på papiret. Frederik III gav den nye privilegier 9. november 1661
og gjorde den til stabelstad, men hvad kunne det hjælpe, den havde ingen havn og
fik ingen før i det 19. århundrede. Og heller ikke de store begunstigelser, der
indrømmedes den for at skaffe den tilgang af folk, nyttede meget. I 1672 havde
den 1.591 indbyggere. Den 11. marts 1682 fik den fri religionsøvelse for alle
sekter, hvilket dog langtfra bragte den den tilgang, man havde ventet, ja endog
jus asyli, det vil sige at alle fallenter og alle udenlandske mordere kunne søge
tilflugt her for 10 år, når de betalte 1 rigsdaler årlig til magistraten;
navnlig den sidste bestemmelse, som først hævedes 1821, bidrog vel ikke til at
bringe den i godt ry. Kort sagt, byen ville ikke tage til, lige som fæstningen
ingensinde fik den betydning, der var tiltænkt den. Først i Den Store Nordiske
Krig blev den sat i nogenlunde god forsvarsstand, da i årene 1709-10 5.000 mand
og en del bønder fra Koldinghus Amt arbejdede på den, men efter krigen forfaldt
den mere og mere. Til dens vedligeholdelse benyttedes kun straffefangerne i det
derværende Stokhus, og da det nedlagdes i det 18. århundrede, blev der slet ikke
gjort noget.

Bestemmelserne om religionsfrihed tiltrak jøder og senere franske huguenotter og
en del mennonitter . Huguenotterne, som her blev kaldt reformerte, var
specialister i dyrkning af tobak, og i det hele taget var landbrug det vigtigste
erhverv i Fredericia langt op i 1800-årene. De fleste huse og bygninger lå
omkring den nuværende Danmarksgade og Gothersgade, hvorimod arealerne øst for
Købmagergade og syd for Sjællandsgade langt op i 1800-årene stort set lå
ubebyggede hen og blev anvendt til landbrugsmæssige formål.

Bestræbelserne fra Frederik IVs side på at ophjælpe byen løb også til dels ud i
sandet, når undtages, at han 1719 indkaldte en del reformerte. Ved en plan af
1728 blev der afsat et helt net af kanaler, der skulle tjene som havn og strække
sig langt op i byen, ja der var endog afsat plads til et slot, men hverken det
ene eller det andet kom til udførelse. Efter midten af det 18. århundrede
skildres både byens og fæstningens tilstand så bedrøvelig som vel muligt: byen
er fattig, de høje skatter er langtfra tilstrækkelige til at opholde byen, især
garnisonen og den store embedsstand, handel og håndværk ligge nede: "her er af
alle Stænder, dog langt flere af Tære- end af Nærestanden". Om fæstningen siges,
"at den ej kan tjene til andet end til Retirade paa nogle faa Dage, i Fald en
hel Armée skulde blive afslagen i aaben Mark", "det er dog vist, at saa stor en
Fæstning behøvede en Besætning paa 15,000 Mand, om den skulde kunne forsvare
sig", og at "en Fjende, i Fald han faldt ind i Landet, vilde skønne mere paa Fr.
Fæstning end vi selv; thi naar den var indtagen, var hele Jylland, det
Slesvigske og Fyn snart indtagen med". 1769 havde byen 2.528 indbyggere, med
garnisonen.

Først i den slesvigske krig skulle by og fæstning hendrage hele landets
opmærksomhed på sig. Ved krigens udbrud i 1848 var fæstningen i en så dårlig
forfatning, at man slet ikke tænkte på at forsvare den, og fjenden besatte den
uden modstand i begyndelsen af maj. I de følgende dage beskødes kastellet og
fæstningen af de danske, hvorved blandt andet tøjhuset led skade, og da fjenden
kort efter ved Ruslands trusler blev tvungen til at rømme Nørrejylland, blev
Fredericia atter besat af de danske. Under våbenstilstanden blev imidlertid den
forfaldne fæstning istandsat. Arbejderne begyndte i februar 1849, og oberst
Lunding blev dens kommandant. Den 14. april blev fæstningen erklæret i
belejringstilstand, og efter træfningen ved den Gudsø 7. maj trak general Bülow
sig med hovedhæren tilbage til Fredericia og derfra over til Fyn, og fæstningen
indesluttedes af slesvig-holstenerne under general Bonin, der bombarderede den
16. til 19. maj, uden dog at tilføje den stor skade, og også søgte at beskyde
den skibsbro, der var bygget på østfronten, og hvorved de danske havde
forbindelse med Fyn, idet besætningen, der bestod af 5 bataljoner, på bestemte
tider afløstes fra hovedkvarteret i Fyn. Fjendens plan om at ødelægge broen blev
dog forpurret ved et energisk udfald, som Lunding foretog den 30. juni, og
endelig fandt Bülow det belejlige øjeblik at være kommet til at foretage et
hovedangreb på fjenden. Til Schleppegrells og Moltkes brigader, som stod på Fyn,
sluttede sig en del af de Mezas fra Als og Olaf Ryes fra Nørrejylland, og i de
første dage af juli overskibedes samtlige tropper til Fredericia (de sidste
ankom om aftenen 5. juli), nemlig 3., 4., 5. og 6. brigade, i alt 19.000 mand og
48 kanoner, foruden 4.000 mand besættelsestropper. Fredag morgen kl. 1 den 6.
juli begyndte slaget, idet avantgarden under de Meza rykkede ud af Kongens Port
og en udfaldsport tæt vest for den, efterfulgt af Schleppegrells brigade, mens
højre fløj under Rye og Moltke rykkede ud ligeledes af Kongens Port, men gik
langs stranden. Bülow ledede hele slaget som overgeneral. Efter nogle timers
heftig kamp, under hvilken avantgardens stilling i begyndelsen var meget
kritisk, var fjenderne fordrevne fra alle deres skanser, og kl. 3 1/2 gav Bonin,
der forgæves havde forsøgt et modangreb, ordre til tilbagetog. Kampen fortsattes
dog endnu nogle timer med forfølgelse af fjenden. De danske havde foruden en del
skyts og ammunition taget omtrent 1.600 fanger, men sejren var også dyrekøbt: 33
officerer, deriblandt Rye, og 479 mand var faldne, og 42 officerer og 1.302 mand
sårede, et tab, der var ikke så lidt større end fjendernes.

Efter krigen var der ofte tale om at istandsætte fæstningen, men først fra 1861
gjordes der dog noget, navnlig begyndtes på anlægget af en såkaldt befæstet lejr
mod nord, men arbejderne var uden videre betydning, og da Fredericia beordredes
i forsvarsstand 23. december 1863, atter under N. C. Lunding som kommandant, var
dens tilstand meget dårlig. Den 8. marts blev den indesluttet af preusserne,
hvortil nogle dage senere østrigerne sluttede sig. De bombarderede byen den
19.-21. marts, hvorved en del dræbtes og såredes, mens 35 huse nedbrændte og 93
beskadigedes. Efter krigsministeriets befaling af 25. april blev fæstningen
rømmet, hvor efter den 29. april besattes af østrigerne. Siden den tid må
Fredericia som fæstning anses for nedlagt, om end den endnu bestod af navn.

Selvom fæstningen Fredericia efterhånden mistede sin forsvarsmæssige betydning,
blev den først officielt nedlagt i 1909 som led i en ny forsvarslov. Dette betød
bl.a. også, at man nu kunne bygge udenfor voldene, hvilket byen trængte stærkt
til. Der var efterhånden blevet trangt i Fredericia. Især området nord for
voldene op mod den nuværende Indre Ringvej blev hurtigt opbygget, ligesom havnen
blev kraftigt udvidet. Store industrivirksomheder som f.eks. en svovlsyre- og
superfosfatfabrik samt losseanlæg for olieselskaber blev anlagt på havnen,
hvilket i årenes løb var med til at give byen det uheldige prædikat at være
Danmarks mest forurenede by.

Jernbanen var kommet til byen i 1866 med åbningen af Fredericia-Vamdrup banen,
og to år senere kom jernbaneforbindelsen til Aarhus. Den første banegård i byen
var en såkaldt rebroussementsstation, altså hvor togene ikke kørte igennem, men
ind og ud fra samme side. Den eksisterer i øvrigt stadig i dag indrettet med
kontorer på Oldenborggade 1. Fra stationen var der kort vej at spadsere til
DSB's færger med overfart til Strib, hvorfra man kunne fortsætte i tog hen over
Fyn. Efterhånden som der kom mere trafik og ikke mindst godstrafik, besluttede
staten at bygge Lillebæltsbroen, der åbnede i 1935 sammen med nye sporarealer og
en ny banegård i Jernbanegade. Adskillige danskere kender denne banegård ganske
udmærket, da man tidligere ofte enten skulle skifte tog eller afvente andre tog
her. Det er stadig i dag en af de vigtigste banegårde i Danmark.

Fredericia blev såvel som resten af landet indtaget af de tyske
besættelsestropper den 9. april 1940. Der fandt få skudvekslinger sted, inden
regeringen offentliggjorde landets overgivelse. Indtil november 1942 var der
stadig nogle få danske soldater tilbage i Fredericia.

Byen kom hurtigt over besættelsen, og der var fremgang på alle områder. Det
store antal offentligt ansatte inden for DSB, postvæsenet og hæren satte sit
præg på byen, som menes at have været uden lokal dialekt af netop denne årsag,
da mange var tilflyttere. Byen voksede både mod nord og vest og voksede
efterhånden sammen med Erritsø og Snoghøj, der også blev lagt sammen med
købstaden ved kommunalreformen i 1970. Shell åbnede et stort raffinaderi nord
for byen i midten af 1960'erne, og i 1984 indviedes den nye rørledning, der
fører råolie fra oliefelterne i Nordsøen ind til raffinaderiet. Byrådet blev
desuden i 1980'erne mere fokuseret på problematikken med forurening, og der blev
sat mange nye tiltag i gang. I 1996 blev byen anerkendt bredt for sin markante
indsats på miljøområdet.[Kilde mangler]

I 2004 lukkede Kemira (tidligere Superfos) sin produktion på havnen, hvilket
også betød en lukning af ammoniakhavnen nær ved Den Nye Lillebæltsbro. I de
følgende år blev de store bygninger nedbrud. For at det kunne lade sig gøre at
udnytte grunden til bl.a. erhverv, boliger og kulturelle formål blev Fredericia
Skibsværft af et enigt byråd i 2008 opsagt fra sit lejemål på havnen, og værftet
flyttede i begyndelsen af 2011 sine aktiviteter til Lindøværftet på Fyn. Sagen
om flytning af værftet og dets arbejdspladser skabte stor debat i Fredericia, og
ved kommunalvalget i 2009 faldt den tidligere socialdemokratiske højborg,
hvorefter byen fik en ny, ung borgmester fra Venstre. Ved kommunalvalget i 2013
gik borgmesterposten tilbage til socialdemokraterne.

A.P. Møller og Hustru Chastine Mc-Kinney Møllers Fond til almene Formaal
donerede i 2013 50 mio. kr. til renovering af bevaringsværdige bygningsfacader
indenfor voldene. Fondsmidlerne, der administreres af Fredericia Kommune,
udbetales over en årrække og forventes at komme over 500 bygninger til gavn i
bymidten. I forbindelse med administrering af fondsmidlerne blev de
bevaringsværdige bygninger i Fredericia revurderet, hvilket resulterede i at 43%
af ejendommene i midtbyen nu er klassificeret som bevaringsværdige. Tidligere
gjaldt det kun 27% af ejendommene.

Fredericia har en af Danmarks mest bynære strande i form af Østerstrand.
Stranden har omklædningsfaciliteter og café og er i en årrække blevet belønnet
med det blå flag.

Fredericia Station er et stop på adskillige togruter mellem forskellige byer i
Jylland og videre til Fyn og Sjælland og København. Dette tæller både
InterCityLyn, InterCity og regionaltog. Størstedelen af områdets busser tager
udgangspunkt i busterminalen ved stationen.

Både den gamle Lillebæltsbro fra 1935 og den nye fra 1970 går fra Fyn til
Fredericia. Den gamle er i dag jernbanebro, mens den nye har en [[motorvej.

Vestre Ringvej er en del af Primærrute 28, der går fra bydelen Snoghøj helt op
til Lemvig. Indre Ringvej går rundt om den centrale del af byen uden for
voldene. Volden, der omkranser hele midtbyen, har flere adgangsveje igennem de
gamle porte; Danmarks Port, Prinsens Port

Garnisonssygehuset i Fredericia var et militærsygehus, der eksisterede mellem
1891 og 1936. I dag Fredericia Sygehus har 1490 sengepladser og omkring 600
ansatte.

Byen rummer adskillige store produktionsvirksomheder. Olieraffinaderiet i
Fredericia er et stort anlæg, der producerer brændstof fra råolie. Frem til 2016
var det ejet af Dansk Shell, der solgte det til Olieselskab ApS. Monjasa er et
danske bunker- og olieselskab, der blev grundlagt i byen i 2002.

Fredericia Bryggeri er under Carlsberg Danmark, og som producerer øl.
Metalvarefabrikanten Voss ligger i byen og er i dag en del af den svenske
koncern Electrolux, som har deres danske hovedsæde i Fredericia.

Det samme har it-selskabet Bankdata, som beskæftiger omkring 650 ansatte i
Danmark. Danish Pilot Service, der var det første private lodseri, holder til i
Fredericia Havn, som derudover rummer mange andre små og mellemstore
virksomheder. Byen for i stigende grad besøg af krydstogter.

Fredericia Dagblad, som er ejet af Jyske Medier, er en lokalavis, der er
udkommet siden 1881. Radio Mælkebøtten er en lokalradio, der også laver
landsdækkende produktioner.

Vestcenter er et indkøbscenter fra 1971, der dækker omkring 8.500 m2. J.P.
Schmidt jun., som i mange år var blandt landets ældste cigar- og
tobaksfabrikanter eksisterede fra 1776 og frem til 1982. Fra 1860 til 1987
fandets sølvvarefabrikanten Carl M. Cohr i byen, og gav job til mange lokale.
Firmaet Kløver Mælk havde ligeledes hovedsæde i Fredericia, indtil det blev
fusioneret med MD Foods i 1999 (i dag Arla Foods).

Fredericia Gymnasium har omkring 1000 elever, og tilbyder både gymnasium og HF.
Det blev grundlagt i 1656, hvor Frederik 3. via kongebrev gav tilladelse til at
oprette en latinskole i byen. Det Danske Musicalakademi er Danmarks eneste
professionelle uddannelse for musicalperformere.

Byen har adskillige folkeskoler, heriblandt Alléskolen, Købmagergades Skole, den
katolske Sct. Knuds Skole og Skansevejens Skole.

Byen rummer en lang række tidligere militære bygninger, som i dag tjener til
andre formål. Krudttårnet er byens ældste, og stammer fra 1675. Det er tegnet af
Gottfried Hoffmann og er i dag fredet. Tøjhuset er et kulturhus i byen, som
rummer koncertsal og udstillinger.

Fredericia Teater er landets eneste teater, der siden 2011 udelukkende har
opført musical. I 2015 opførte teatret Shu-bi-dua - The Musical, der blev en
stor succes med gode anmeldelser og over 80.000 solgte billetter. I 2017
opsætter man en nyskrevet musical om Tommy og Rasmus Seebach under navnet
Seebach. Der blev afholdt auditions i februar. Allerede i 1849 havde
forestillingen Esaura urpræmiere på teatret.

Den første Dinos legeland som findes i Danmark åbnede i 2010 i Fredericia. I
2014 åbnede der også en i Ishøj. Fredericia Lokalhistorisk Arkiv blev etableret
i 1973 og er arkiv for byen og lokalområdet. Den Historiske Miniby er, som
navnet antyder, en miniby, der er en model af Fredericia i år 1849. Selve
minibyen blev etableret i 1983. Den ligger i det store grønne område
Madsbyparken, som dækker omkring 80 ha.

I februar 2017 fik byen sin første michelinrestaurant, da Ti Trin Ned modtog én
stjerne i michelinguiden. Restauranten åbnede i 2001.

Fredericia Messecenter er landets tredje største og bruges til forskellige typer
messer og konferencer. Det blev indviet i 1976. I byen findes foreningen De
Danske Forsvarsbrødre for Fredericia og Omegn.

Fredericia Vold er Nordeuropas bedst bevarede voldanlæg. Volden går omkring hele
midtbyen og er et grønt område. På selve volden findes DSB Mindelund, der er et
mindesmærke for de DSB-ansatte som omkom under besættelsen. Axeltorv er en en
central plads i midtbyen, der blev anlagt i 1895. I 2008 blev den renoveret
kraftigt med bl.a. ny belægning. I næsten hundrede år fandtes Carolinelund, der
var en park i byen, indtil Superfos erhvervede områderne i 1912 og bebyggede
dem. Lige uden for Danmarksporten findes Frederik III's Plads, med en statue af
Frederik 3. En af byens nok mest berømte statuer er Landsoldaten fra 1849, der
blev rejst til minde om soldater i 1. Slesvigske krig (1848-1850).

Fredericia rummer flere sportsklubber som FC Fredericia, der har hjemmebane på
Fredericia Ny Stadion, samt Erritsø GIF Rugby, Erritsø Gymnastik- og
Idrætsforening, Fredericia forenede Fodboldklubber og håndboldklubben Fredericia
HK 1990, der spiller i Fredericia Idrætscenter. Divisionsforeningen Håndbold har
også hjemme i Fredericia. I en kort periode eksisterede cykelholdet Team High
End Sport (2008-2009).



https://da.wikipedia.org/wiki/Elizabeth_Taylor

Dame Elizabeth Rosemond Taylor (27. februar 1932 – 23. marts 2011) var en
britisk/amerikansk skuespillerinde der regnes for at være en af de største
kvindelige filmstjerner nogensinde. Hun vandt to oscars og opnåede ikonstatus
som en af de smukkeste skuespillerinder gennem tiderne.

Elizabeth Taylor blev født i Hampstead, London, som det andet barn af Francis
Lenn Taylor og Sara Viola Warmbrodt der var amerikanere bosat i England. Hendes
ældre bror er Howard Taylor (født 1929). Hun var opkaldt efter sin farmor.
Selvom hun ofte omtaltes som "Liz", var hun ikke glad for dette kælenavn.

Hun blev født med amerikansk statsborgerskab, men blev senere britisk
statsborger, da hun giftede sig med Richard Burton. Begge hendes amerikanske
forældre var oprindeligt fra Arkansas City, Kansas. Hendes far var kunsthandler
og hendes mor var tidligere skuespiller med kunstnernavnet Sara Sothern. Sara
opgav sin skuespillerkarriere da hun giftede sig med Francis Taylor i 1926 i New
York. Familien tog tilbage til USA, da Storbritannien gik ind i 2. verdenskrig.
Moderen tog først af sted med børnene, mens faderen blev i London for at
afslutte sine forretninger. Derefter bosatte de sig i Los Angeles, Californien,
hvor Elizabeths familie på moderens side (med efternavnet Warmbrodt) boede.

I en alder af tre år, mens familien stadig boede i England, begyndte Elizabeth
at gå til ballet. Da hun var 9 år gammel fik hun sin første filmrolle hos
filmselskabet Universal Studios. De opgav dog hendes kontrakt, og hun kom i
stedet til filmselskabet Metro-Goldwyn-Mayer (MGM). Hendes første film hos MGM
var Lassie vender hjem (Lassie Come Home, 1943). Herefter fulgte et par andre
film og var blandt andet lånt ud til 20th Century Fox. I 1944 gav hovedrollen i
filmen National Velvet hende status som barnestjerne. I filmen spillede over for
Mickey Rooney og havde rollen som Velvet Brown, en ung pige, der træner en hest
for at vinde løbet Grand National. National Velvet var en kæmpe succes og
indtjente mere end 4 millioner dollars i billetindtægter. Elizabeth underskrev
derefter en langtidskontrakt med MGM.

Elizabeth Taylor blev nomineret til oscars for Det gyldne træ (Raintree County,
1957), hvor hun spillede overfor Montgomery Clift; Kat på et varmt bliktag (Cat
on a Hot Tin Roof, 1958) overfor Paul Newman samt for Pludselig sidste sommer
(Suddenly, Last Summer, 1959) overfor Clift, Katharine Hepburn og Mercedes
McCambridge.

Ved oscaruddelingen i 1961 vandt hun endelig en oscar for bedste kvindelige
hovedrolle for sin præstation i Ikke for penge (Butterfield 8, 1960), hvor hun
spillede sammen med sin daværende mand Eddie Fisher. Seks år senere vandt hun
ligeledes en oscar for hovedrollen i Hvem er bange for Virginia Woolf? (Who's
Afraid of Virginia Woolf, 1966), hvor hendes medspiller var hendes daværende
mand Richard Burton.

I 1963 blev hun den højest betalte filmstjerne, da hun fik 1 million dollars for
titelrollen i den overdådige produktion af Cleopatra hos 20th Century Fox. Det
var under indspilningerne til denne film, at hun for første gang arbejdede
sammen med sin kommende mand, Richard Burton, der spillede Markus Antonius.
Filmmagasiner, datidens sensationspresse, slog sig rigtig løs, da Taylor og
Burton, der begge var gift med andre, indledte en affære under optagelserne.

I romantiske forviklinger, der fik sladderen til at gå verden over, byttede
Taylor sin mand Eddie Fisher ud med Burton, kun kort tid efter, at Fisher havde
forladt sin kone Debbie Reynolds til fordel for Taylor. Flere år senere omtalte
Burton det som "la scandale". Episoden cementerede Taylors omdømme som en mørk,
hypnotisk femme fatale (som blev fordømt af Vatikanet), hjalp Reynolds karriere
som en blond "all-American sweetheart", og løftede Burton frem i forreste række
blandt tidens filmstjerner. Det var tilsyneladende kun Taylors eks-mand, Eddie
Fisher, der intet fik ud af kaskaden af gratis reklame.

Da hun blev gift med Fisher konverterede Elizabeth Taylor til reformistisk
jødedom (hun var født ind i Christian Science religionen), og derefter forblev
hun jødisk og omtalte sig selv som sådan flere gange. I sin bog Elizabeth Takes
Off skriver hun, "Det [konverteringen til jødedom] havde absolut intet at gøre
med mit tidligere ægteskab med Mike [Todd] eller mit forestående ægteskab med
Eddie Fisher, der begge var jøder. Det var noget jeg i lang tid gerne havde
villet gøre."

Hun havde flere roller på tv, heriblandt en tv-film med hendes mand Richard
Burton med titlen Divorce His – Divorce Hers. I 1985 spillede hun en
sladderklummeskribent Louella Parsons i Malice in Wonderland overfor Jane
Alexander, der spillede Hedda Hopper. Hun medvirkede samme år i tv-miniserien
Nord og Syd (North and South). I 2001 spillede hun overfor bl.a. Debbie Reynolds
i These Old Broads. Hun medvirkede i en række andre tv-serier som General
Hospital, All My Children og The Simpsons (en gang som sig selv og en gang som
Maggies stemme).

Taylor spillede også teater og fik sine Broadway og West End debuter i 1982 med
Lillian Hellmans The Little Foxes. Derefter var hun med i en opsætning af Noel
Cowards Private Lives (1983), hvor hun spillede overfor sin eks-mand, Richard
Burton.



https://da.wikipedia.org/wiki/%C3%98l

Øl er en alkoholisk drik, der fremstilles ved en bryggeproces, hvori der indgår
malt, vand og gær. Der findes desuden en lang række andre ingredienser, der i
større eller mindre omfang finder anvendelse i brygningen af visse øltyper.
Almindeligvis vil der være tale om humle (eller andre kilder til bitterstoffer,
som for eksempel Porse), men også for eksempel råfrugt, chokolade, lakrids,
koriander, stjerneanis og forskellige sukker-produkter, som kandis, moskovado
og/eller honning) anvendes. Malten fremstilles hovedsageligt af byg, men andre
kornsorter, såsom hvede, anvendes også.

Forskellige typer af øl er gennem historien blevet brygget forskellige steder i
verden – og nogle områder i for eksempel Tyskland og Belgien er kendt for helt
bestemte ingredienser og bryggemetoder. I Danmark kan øl spores helt tilbage til
bondestenalder. I historisk tid har øl haft en væsentlig betydning, både
økonomisk og kulturel, i Danmark og nu om stunder har Carlsberg global
gennemslagskraft, mens mikrobryggerier har stor indflydelse i Danmark.

Brygningsprocessen består af tre hovedfaser, mæskning, urtkogning og gæring. De
grundlæggende råvarer til ølbrygning er vand, malt, humle og gær.

Maltningen er processen, hvor malten klargøres til mæskningen. Fremstillingen af
malten foregår i tre underprocesser: støbning, spiring og tørring. Malten består
oftest af byg, men til visse øltyper anvendes hvede, rug eller blandinger heraf.

Maltningsprocessen indledes af støbningen, hvor malten henligges i et vandbad i
48 timer. Herved optager malten tilstrækkeligt vand til at starte
spiringsprocessen. Vandet skiftes tre gange, og kornet gennemblæses med luft for
at sikre en tilstrækkelig koncentration af ilt i malten.

Efterfølgende, under spiringen, hviler malten. Her holdes temperatur og
fugtighed konstant ved at blæse afkølet, mættet luft gennem malten. Temperaturen
holdes omkring 16 °C. Under spiringen starter produktionen af enzymer, herunder
α-amylase og β-amylase, der nedbryder stivelsen i kornet til mindre saccharider,
β-glukanase, der nedbryder cellulosen i cellevæggen og proteaserne:
carboxypeptidase og endopeptidase, der nedbryder proteiner i cellerne. Efter 4-5
dage stoppes spiringen ved at tørre malten. Tørringstemperaturen har stor
indflydelse på øllets smag og farve. F.eks tørres malten til en lager ved
temperaturer op til ca. 85 °C, hvor en pale ale tørres ved 90-100 °C.
Tørringstemperaturen kan, for nogle øltyper, nå op på 200 °C.

Mæskningen er processen, hvor den tørrede malt klargøres til urtkogningen.
Formålet med mæskningen er at omsætte stivelsen i malten til de fermenterbare
saccharider: glucose, maltose, maltotriose og dextriner.

Mæskningen startes ved malten valses og hældes i opvarmet vand. Malt indeholder
en række enzymer, med forkellige pH- og temperaturoptimum. Hvis temperaturen
overskrider de enkelte enzyms optimum, kan de denaturere og derved ødelægges.
Derfor starter man med at lade de enzymer, der kræver den laveste temperatur
arbejde først. Enzymet phytase er aktivt ved en temperatur omkring 30 °C-52 °C.
Phytase spalter kornets fosfor-lager (phytinsyre), og i denne proces frigives
der samtidigt hydrogenioner til urten, der sænker pH-værdien. Denne proces kan
forbedre miljøet for de enzymer, der katalyserer hydrolysen af stivelsen i
malten.

I temperaturområdet 50 °C-55 °C er det protaserne, der har optimale
arbejdsbetingelser. Disse enzymer spalter længere proteinkæder, og har derved en
klarende effekt. Dette trin benyttes ofte, hvis der benyttes hvedemalt i
blandingen, da hvedemalt indeholder mange proteiner, som ubehandlet gør øl
uklar.

De vigtigste enzymer for mæskningen er de to enzymer, der katalyserer den
krævede hydrolyse af stivelsen, α-amylase og β-amylase. β-amylase har
temperaturoptimum ved 63 - 65 °C og en pH-værdi omkring 5-5,5. β-amylase spalter
de lange kæder af stivelse til glukose og maltose, som begge er sukkerarter, som
gær senere har meget nemt ved at gære videre på.

Efterfølgende hæves temperaturen til 65 - 68 °C Herved forekommer der en
gelatinisering af amylopektinen, hvorved α-amylase har forøget mulighed for
at hydrolysere denne. Stivelsen i byg består af 75% amylopectin, der er lineære
kæder af glukose, α-1,4 bindinger, med forgreninger for hver 12-24
glukosemolekyle, α-1,6 bindinger. Både α-amylase og β-amylase kan nedbryde α-1,4
bindinger. α-amylase hydrolyserer bindingerne ved forgreningerne
på amylopectinen, og leverer derved substrat til β-amylasen. De resterende 25%
af stivelsen udgøres af amylose, der er en lineær glukosepolymer med α-1,4
bindinger. Til sidst i mæskningen er størstedelen af stivelsen omsat til
mindre saccharider, primært maltose, men også glukose, maltotriose og
forgrenede dextriner. Herudover indeholder
mæsket proteiner, polypeptider og aminosyrer[1]. Mæskningen afsluttes som regel
ved at hæve temperaturen til 75 - 80 °C hvorved enzymerne denatureres.
Mæskningsprocessen vare typisk 1,5 - 2 timer. Ved hjælp af filtrering adskilles
de faste og flydende dele af mæsken, henholdsvis "mask" og "mæsk". Masken, kan
bl.a. bruges som kvægfoder, mens mæsket sendes til kogning. Det er indholdet af
sukkerstoffer i mæsket, der har størst betydning for alkoholprocenten. Dette
indhold kan f.eks. ligge mellem 11 og 14% tørstof, hvad der vil give øl af
pilsnerstyrke. Enheden betegnes også som "% Plato".

Humlen tilsættes mæsken under urtkogningen, der herefter udgør urten. I nogle
tilfælde koges humlen separat, hvorefter filtratet overføres til mæsket. Der
findes en række forskellige humlesorter med specifikke smagsegenskaber, derfor
anvendes der ofte flere humlesorter. Da kogetiden for de forskellige humlesorter
varierer, tilsættes de løbende under urtkogningen. Kogning af humlen har flere
formål, herunder at:

Kogetiden afhænger primært af, hvor høj en koncentration af iso-α-syrer, der
ønskes i urten. Det er de antibakterielle α- og β-syrerer, der giver øllet den
bitre smag. α-syrene forekommer i højere koncentrationer i humlen end β-syrene.
De er tungtopløselige i vand, og skal derfor isomeriseres, før de overføres til
vandfasen. Her skelnes der mellem bitterhumle, smagshumle og aromahumle.
Opdelingen bygger på hvordan man udnytter humlen. Bitterhumlen er den, der skal
give øllet dets bitterhed. For at udtrække det meste af α-syren, koger man
typisk bitterhumlen i 60-90 minutter. Smagshumlen koges med i 15-30 minutter,
hvorved humleolierne opløses i urten. Koges smagshumlen længere vil de flygtige
humleolier afdampe. Aromahumlen koges kun med de sidste 5-10 minutter, da
aromastofferne let forgår. I enkelte øl tilsættes der også humle ved den
første fermentering, der giver en meget karakteristisk humlesmag. Efter 60 min
stoppes urtkogningen og urten afkøles til den ønskede temperatur og filtreres.
Herefter kan fermenteringsprocessen påbegyndes

Færmenteringen er processen hvor gær omsætter sukkerstofferne i urten til
alkohol, og er den sidste fase i produktionen af øl.

Efter kogningen af humlen, skal urten nedkøles til den temperatur, som passer
til den specifikke gærtype. Ved brygning af Ale er dette typisk 24 - 27°C, mens
en pilsner f.eks. fermenteres ved lavere temperaturer, fra 15°C. Når gæren
tilsættes urten, påbegyndes fermenteringsprocessen, der består af fire faser:

I lagfasen, tilsættes gæren den oxiderede urt. I denne fase falder pH, da gæren
udnytter fosfat i urten og danner H+. Her anvendes gærens glykogenlager som
energikilde. Sukkerarterne, der findes i urten kan ikke nedbrydes af gæren i
denne fase. Bryggeren regulerer temperatur og tilsætningsraten af gær til urten
for at denne proces varer 8-24 timer.

Herefter starter vækstfasen, hvor gæren anvender sine glykogenlagre til
respiration, hvilket kommer til udtryk i form af skum på overfladen. I denne
fase formeres gæren logaritmisk ved knopskydning. Under vækstfasen forekommer en
tredobling af celleantallet i urten. I denne fase produceres kuldioxid og
aromastoffer.

Fermenteringsfasen indtræder, når gæren har opbrugt ilten. Fermenteringen
foregår derfor anaerobt. I denne fase omdanner gæren de sukkerarter, som findes
i urten til ethanol, kuldioxid og aromastoffer. Den dannede kuldioxid vil også
fordrive evt. tilbageværende ilt, hvilket sikrer anaerobe forhold. Under
fermenteringen danner gæren en række uønskede biprodukter, herunder
fusel-alkoholer og fedtsyrer. Disse biprodukter har en bismag, og er uønskede i
større koncentrationer under fermenteringen. Gæren fermenterer ofte i 4-14 dage,
hvorefter den flokkulerer og sedimenterer. Her genopbygger gæren sine
glykogenlagre og går i dvale. Urt, indeholdende 10-12% sukkerstoffer, vil have
en endelig ethanolkoncentration på 4-5%vol.

Efter sedimentationsfasen kan øllen overføres til den endelige beholder, f.eks.
flaske eller fad. Nogle bryggere vil her vælge at tilsætte en lille mængde
sukker til øllen, før den overføres til den endelige beholder. Dette vil vække
gæren igen og sætte gang i eftergæringen, som giver den kuldioxid, der er i
øllen – og som yderligere udvikler smagen og hæver alkoholprocenten en smule. I
visse, og typisk mere industrialiserede bryggeprocesser, vil man vælge at
pasteurisere og filtrere øllen, hvilket fjerner alle gærrester, og i stedet
tilsætte kuldioxiden fra flaske; en såkaldt tvangskarbonering.

Ølgær er en encellet svamp, som anvendes til produktion af alkohol. Gærens
effekt i ølbrygning har været ukendt op til 1857, hvor Louis Pasteur opdagede,
at gæren var en levende organisme, der producerede ethanol vha. en
fermenteringsproces. Efter opdagelsen af gærens evne til at fermentere under
anaerobe forhold, har bryggere anvendt rendyrkede gærkulturer til at brygge øl
af ensartet kvalitet. Til ølbrygning anvendtes to overordnede gærtyper; topgær
og bundgær. Topgæring er af gærstammen Saccharomyces cerevisiae, som anvendes
til brygningen af; ale, porter og stout, hvorimod bundgæren er af stammen
Saccharomyces carlsbergensis, primært anvendes til at brygge pilsner og bock.

Vand udgør ca. 90% af det færdige øl og indholdet af mineraler har indflydelse
på smagen af produktet. Vandets hårdhed er et mål for koncentrationen af
bikarbonat-, calcium- og magnesiumioner i vandet og måles i mg/L og har stor
indflydelse på øllens smag og skum.

Natriumioner giver øllet en saltet smag, såfremt koncentrationen ligger mellem
150- 200 mg/L. Ligger koncentrationen under 100 mg/L, kan det give en sødme, og
hvis koncentrationen er over 250 mg/L, giver det en harsk og sur smag.
Kaliumioner bidrager med en saltet smag, hvis koncentrationen er over 500 mg/L.
Der er et naturligt højt indhold af kalium i øl, som kan ekstraheres fra malten,
koncentrationen ligger mellem 300-500 mg/L. Der kan tilsættes kaliumklorid for
at øge indholdet af klorioner, som er med til at give en større aromatisk fylde.
Magnesiumioner giver en bitter og sur smag. Smagen øges når koncentrationen
overstiger 70 mg/L. Calciumioner er smagsneutrale i de koncentrationer, der
oftest forekommer, men modvirker magnesiumionernes indflydelse på smagen. Derfor
smager magnesiumionerne mindre kraftigt, hvis koncentrationen af calciumioner
hæves. Jern(III)ioner giver en metallisk og skarp bismag, fra koncentrationer på
0,5 mg/L. Ionerne kan smages ved koncentrationer ned til 0,1 mg/L. Sulfationer
medfører en tør og skarp smag i øllet. Ionerne øger bitterheden i øllet, selvom
koncentrationen af iso-humulon forbliver konstant. Disse egenskaber øges, når
koncentrationen af sulfationer ligger mellem 200-400 mg/L.

Ølskums opbygning og kvantitet afhænger af øltypen. Ved dannelse af ølskummet,
har boblerne brug for et nukleation-site, der er en grov overflade i en
beholder, hvori gas er fanget. Det er disse indkapslede gasbobler, der danner et
nukleation-site for boblerne i øllet. Øllet er overmættet med kuldioxid og evt.
nitrogen. Gasserne diffunderer over i mikroboblerne ved nukleationsitet,som
vokser, river sig løst og stiger mod overfladen, hvor de udgør skummet, det
oprindelige nukleation-site bevares efter løsrivelsen.

Stabiliteten af ølskummet afhænger af alkoholprocenten, den mest stabile tilsand
opnås ved en ethanolkoncentration på ca. 3%vol. Ølskummes stabilitet afhænger af
en blanding af ethanol og proteiner, som danner komplekse reaktioner med andre
tensioaktive stoffer, på overfladen af øllen, herunder iso-α-syrer, en række af
proteiner, polypeptider og pektin, der ikke er af aromatisk betydning i
brygningen, men kan fungere som en stabilisator for skummet fra koncentrationer
på 30 ppm. Ølskummets stabilitet afhænger af følgende faktorer

Der er ligeledes faktorer, som har en negativ indvirkning på ølskummets
stabilitet. Stofferne skal have så en lav koncentration som muligt, for at øge
ølskummets stabilitet. De negative faktorer er listet herunder:

Der er påvist en sammenhæng mellem ølskummets stabilitet og to proteiner fra
malt; lipid transfer protein, LTP1, og protein Z4. LTP1 påvirker stabiliteten,
når den reagerer med andre proteiner. LTP1 og Z4 er tolerante overfor høje
temperaturer og er resistente overfor proteinnedbrydelse. Disse egenskaber
medfører, at de kan modstå forskellige påvirkninger under brygningsprocessen.

Den mest udbredte øltype i Danmark er pilsner, men globalt varierer øllet med
mange forskellige typer. Der er to hovedtyper, nemlig over- og undergæret øl,
hver med mange forskellige undertyper. Flertallet af undertyperne tilhører den
overgærede kategori, mens et mindretal, herunder pilsner-typen, er undergærede.

Undergæret øl gærer langsomt (typisk 1-2 uger) ved lav temperatur (mellem 0 og
10°), og der anvendes almindeligvis enstrengede gærstammer. Ved undergæring
arbejder gæren meget langsomt med omdannelsen af sukkerstofferne i urten til
alkohol, hvorfor de synlige gærpartikler falder til bunds og danner et gærlag i
bunden af gæringsbeholderen – deraf betegnelsen undergæring. Lagringen sker
oftest i store tanke på bryggeriet. Tankene er typisk koniske i bunden, hvilket
gør det nemt at fjerne gæren. Langt det meste øl, der brygges i Danmark, er
undergæret. Det meste kommercielle øl er brygget ved undergæring, da dette giver
et meget stabilt og forudsigeligt resultat.

Eksempler: Ale, Trappist, Porter, Stout, India Pale Ale, Weizenbier, Witbier,
Belgisk Ale, Bitter, Mild Ale og Scottish Ale.

Brygningen af øl startede for ca. 10.000 år siden i det, der dengang var Egypten
og Mesopotamien. Her var øllet en grødet masse, brygget på brød. Øl har været
anset for at være en hellig drik i Mesopotamien, og havde sin egen gudinde ved
navn Ninkasi. De første spor af ølbrygning i norden stammer fra Egtvedpigen, som
havde en krukke med spor af hvedeøl med sig i graven. Egtvedpigen stammer fra
bronzealderen og blev begravet 1370 f.Kr..

I middelalderen blev der produceret øl på flere klostre. Øllet blev både anvendt
til eget forbrug, til besøgene og eksport, da dette gav en god indtægt. Munkene
kom forskellige urter i øllet, og i 822 introducerede de humle, hvilket gav
bitterhed og forøget holdbarhed. Det var på daværende tidspunkt ikke muligt at
bestemme mængden af humle, der skulle anvendes til brygningen, hvilket medførte
varierende kvalitet af øllet. I 1200-tallet fandt tyskerne ud af at beregne,
hvor meget humle der skulle tilsættes.

Især i England mødte humleøllet modstand, primært pga. at de var nødsaget til at
importere det. Her mente bryggerne at øllet kun skulle brygges ud fra vand, gær
og malt. Hollændere påbegyndte i 1400-tallet brygning af humleøl i England. De
blev her anklaget for at gøre folk syge, ved at forgifte øllet. I 1516 blev
renhedsloven vedtaget af Wilhelm den 4., som var hertug af Bayern. Denne lov
påbød at øllet kun måtte indeholde vand, malt og humle. Loven mødte modstand og
blev ophævet i 1988 af EU- domstolen. Selvom loven er ophævet, er der stadig
mange bryggerier, der brygger herefter. Herunder ses en liste over nævneværdige
hændelser i øllets senere historie:

Hvidtøl var indtil midten af 1800-tallet stort set eneste øltype i Danmark,
bortset fra importeret tysk øl, der var kendt for at være stærkere (det vil sige
kendt for at have en højere alkoholprocent).[Kilde mangler] Under Krogens
ombygning til Kronborg var dagsrationen til håndværkere og soldater flere liter
øl dagligt, men det var svagt øl, der ikke gav den beruselse, vi i dag forbinder
med øldrikning. At man dengang drak øl i stedet for vand var af hygiejniske
grunde. Brøndvand kunne være dårligt – især i de tætbefolkede bymiljøer – men
idet øllet undervejs i brygprocessen blev kogt, var vandet dermed også
pasteuriseret, og ølgæremnerne udkonkurrerede ligeledes andre mikroorganismer og
erstattede dermed skadelige mikroorganismer med gavnlige (jævnfør mælkesyrning).

Det første bryggeri uden for København, der solgte øl på flaske, var Wiibroes
Bryggeri (stiftet af Carl Wiibroe) i Helsingør. Indtil da måtte de, der ikke
selv bryggede, hente øl hos bryggeren i egne kander (ca. 1,93 liter) eller købe
et helt anker (ca. 37,68 liter). I mellemkrigstiden skiftede bryggerierne
ølankrene ud med stakitøl – en glasballon på 5 eller 10 liter (i sjældne
tilfælde 3 liter) med tilhørende tremmekurv og patentlukke. De var lettere at
rengøre før næste påfyldning.

I de seneste år er interessen for øl i Danmark vokset betydeligt, og udvalget af
forskellige øltyper har været i kraftig vækst. I takt med udviklingen er en
række bryggerier med en begrænset produktion – mikrobryggerier – og
brygværtshuse etableret rundt omkring i landet. I 1998 stiftedes foreningen
Danske Ølentusiaster, der arbejder for udbredelsen og kendskabet til god øl.
Udviklingen af ølindustrien har været medvirkende til at Danmark markerer sig
globalt inden for gastronomi og mikrobryggeriernes udvikling tegner sig
ligeledes som et af Danmarks helt store potentialer inde for innovation.

I 1875 blev Carlsberg laboratoriet grundlagt af J. C. Jacobsen, med henblik på
at forske i de forskellige brygningsprocesser. Forskningen har bl.a. medført, at
der i dag anvendes rendyrkede gærsvampe under brygningen. På laboratoriet
introduceres pH-skalaen, der senere blev videreudviklet af Johannes Nicolaus
Brønsted.

På Carlsberg laboratoriet fokuseres der på forskellige områder, herunder
kogetider, enzymaktivitet, forbedring af gærstammer, råmaterialer samt måle- og
overvågningsmetoder, for at forbedre processerne. Emil Chr. Hansen, der var
forstander for den fysiologiske afdeling på laboratoriet i perioden 1879-1901,
gjorde det muligt at rendyrke gæren. Denne opdagelse havde stor betydning for
Carlsberg, og har revolutioneret gærindustrien. Johan Kjeldahl, som var
forstander for den kemiske afdeling i perioden 1876-1900, udviklede en metode,
der gjorde det muligt at bestemme nitrogenmængden, som var i de kemiske
forbindelser og i råmaterialerne. Metoden anvendes i dag, bl.a. til
proteinbestemmelser. Søren Peter Lauritz Sørensen, der var forstander for den
kemiske afdeling i perioden 1901-1938, indførte bl.a. pH-skalaen, og har
derudover været indstillet til nobelprisen 13 gange, 8 i kemi og 5 i fysiologi
(8).

Fadøl er øl som sædvanligvis serveres fra en beholder (som regel kaldet fustage,
fad, anker eller keg) normalt på 10-20 liter, men kan være på op til 50 liter.
Det er typisk restauranter og Pub's der har fadølsanlæg. Man kan også få dem i
små udgaver, med tre-fem liter i.

Fadølsanlæg er en fustage, der kobles sammen med henholdsvis tappehanen og en
trykflaske indeholdende CO2.

Verdens hurtigste øldrikker (Steven Petrosino) drak én liter øl på 1,3 sekunder.
På 6 sekunder har Peter Dowdeswell drukket 2 liter øl. Dette er den største
mængde øl som Guinness Rekordbog vil registrere. Peter Dowdeswell har ligeledes
drukket 1½ liter øl på 3 sekunder, stående på hovedet.

Store bryggerier bruger tre liter vand til produktion af én liter øl, små
bryggerier op til det dobbelte.



https://da.wikipedia.org/wiki/Slovakiet

Slovakiet er en stat i Centraleuropa. Landet er omgivet af land på alle sider:
Østrig, Ungarn, Ukraine, Polen, og Tjekkiet.

Den 6. oktober 1938 erklærede Slovakiet, der fra 1918 havde været en del af
Tjekkoslovakiet, sit selvstyre inden for rammerne af Tjekkoslovakiet. Den 31.
oktober 1938 udstak Hitler retningslinjer for Tjekkoslovakiets fremtid, der
indebar at Slovakiet blev en "selvstændig" stat under stærk tysk indflydelse.
Den slovakiske stat blev udråbt den 14. marts 1939 og eksisterede indtil
afslutningen af 2. verdenskrig. Derefter var den igen en integreret del af
Tjekkoslovakiet, der udviklede sig til en demokratisk stat efter vestligt
mønster efter Østblokkens fald i 1989.

Den Slovakiske Republik genopstod som selvstændig stat den 1. januar 1993 efter
den fredelige deling af Tjekkoslovakiet. Det slovakiske nationalråd vedtog
allerede i september 1992 en selvstændig forfatning. I dag er størsteparten af
befolkningen romersk-katolske (65 %); (6,5 %) er protestanter. Græsk-katolske,
russisk-ortodokse, jøder og andre trossamfund er ligeledes repræsenteret i
landet.

Det nuværende Slovakiet var en del af kongeriget Ungarn, og af det forenede
kejserlige og kongelige monarki Østrig-Ungarn frem til 1918, da det blev en del
af den nye stat Tjekkoslovakiet. Slovakiet blev oprettet som selvstændig stat
første gang i 1939 som følge af Münchenaftalen, og landet var allieret med
Nazi-Tyskland under krigen. I 1945 blev det igen en del af det genoprettede
Tjekkoslovakiet, som var kommunistisk styret og under stærk indflydelse fra
Sovjetunionen frem til den såkaldte "fløjlsrevolutionen" i 1989. Slovakiet blev
oprettet 1. januar 1993, efter opdeling af Tjekkoslovakiet - den såkaldte
"fløjlsskilsmisse". Slovakiet blev medlem af Den Europæiske Union i maj 2004. I
2009 blev Slovakiet også medlem af Eurozonen.

Det slovakiske landskab er præget af bjergkæden Karpaterne, som dækker den
nordlige halvdel af landet, med Tatrabjergene langs grænsen til Polen. I
Tatrabjergene ligger landets højeste punkt, Gerlachovský štít på 2665 meter.
Landskabet her er præget af dale og indsøer og er et populært
vintersportsområde.

Bratislava er hovedstaden og har 428.672 indbyggere (1. januar 2006). Andre
store byer er:

Slovakiet er en demokratisk republik med et parlamentarisk flerpartisystem. Der
var parlamentsvalg i marts 2016 og præsidentvalg i april 2014.

Statsoverhoved er præsidenten, i 2014 Andrej Kiska. Kiska efterfulgte Ivan
Gašparovič og sad i en femårsperiode til 2019. Kiska opstillede som uafhængig
kandidat.

Størstedelen af den udøvende magt ligger hos lederen af regeringen,
premierministeren, der almindeligvis er leder af det største parti i
nationalforsamlingen. Premierministeren udvælges af præsidenten, men behøver
parlamentarisk flertal. Resten af regeringen udnævnes af præsidenten på
anbefaling fra premierministeren. Slovakiets nuværende premierminister er Robert
Fico, fra partiet Smer - Sociálna demokracia.

Den lovgivende magt ligger hos 150 repræsentanter af store nationalråd med to
kamre for den slovakiske republik (Národná Rada Slovenskej Republiky).
Repræsentanterne vælges for fire år efter et propotionalt valgsystem.

Den dømmende magt er hos højesteret (Ústavný súd), hvis 13 medlemmer er valgt af
præsidenten efter nationalrådets indstilling.

Slovakiet har været medlem af EU siden 1. maj 2004 og af NATO siden 29. marts
samme år. Landet er også medlem af FN og sad i sikkerhedsrådet i perioden
2006-07. Slovakiet er et af de fire lande i Visegrádgruppen.

Slovakiet er inddelt i otte regioner (slovakisk: kraj, flertal kraje). De har
navn efter regionens hovedby. Regionerne har siden 2002 haft en vis grad af
selvstyre.

Hver region er delt op i mange kommuner eller distrikter (okresy, ental okres).
Der er tilsammen 79 kommuner i Slovakiet.

Slovakiet har efter kommunismens fald gennemført den vanskelige overgang fra
planøkonomi til en moderne markedsøkonomi. Den store privatiseringsreform er
næsten færdig, banksektoren er næsten udelukkende i udenlandske hænder og
udenlandske investeringer er øget.

Slovakiet har de sidste år haft en stor økonomisk vækst. Med en vækst i BNP på
8,9% i 2006 placerer Slovakiet sig helt i toppen i OECD.

Arbejdsløsheden toppede med 19,8% i 2001, men er faldet betragteligt siden 2003.
I marts 2007 var den på 8,9%. Økonomisk fremgang og eksport af arbejdskraft har
bidraget til nedgangen, men den er fortsat blandt de højere i EU.

Inflationen har svinget kraftigt i 2000-tallet og gik fra 12,0% i 2000 ned til
3,3% i 2002. Den gik derefter noget op og var 3,7% i 2005.

Svinekød, oksekød og fjerkræ er de vigtigste kødvarer i Slovakiet, med svinekød
som langt den mest populære. Blandt fjerkræet er kylling det mest almindelige,
selv om ænder og gæs også er godt etableret. Kød som vildsvin, kanin og oksekød
fås hele året. Lamme- og gedekød er ikke så populært.

Vin kommer overvejende fra de sydlige områder langs Donau og dens bifloder; den
nordlige halvdel af landet er for koldt og bjergrigt.

Populærmusik begyndte at erstatte folkemusik i begyndelsen af 1950'erne, da
Slovakiet var en del af Tjekkoslovakiet; Amerikansk jazz, R&B og rock and roll
var meget populært ved siden af vals, polka, og csárdás i folkemusikken.

Den slovakiske grundlov giver religionsfrihed; 69% tilhører den romersk-katolske
kirke, den største minoritet er protestanter (10%), desuden er der 120.000
jøder.

Det officielle sprog er slovakisk; i nogle områder benyttes også ungarsk og
rusinsk.



https://da.wikipedia.org/wiki/Prinsesse_Diana

Diana, prinsesse af Wales (født som Diana Frances Spencer og også kendt som lady
Diana eller blot Lady Di (1. juli 1961 – 31. august 1997) var prinsesse af Wales
fra 1981 til 1996 som ægtefælle til den britiske tronfølger, prins Charles.

Hun var datter af John Spencer, 8. jarl Spencer og Frances Shand Kydd og blev
født i Park House i Sandringham i Norfolk. Spencer-familien er en af de ældste
engelske adelsfamilier og havde et tæt forhold til den engelske kongefamilie.

Prins Charles og Diana havde kendt hinanden i flere år, før de blev forlovet 24.
februar 1980. Hendes store forlovelsesring til £30.000 bar en safir omgivet af
14 diamanter. Forlovelsesringen blev brugt igen i 2010, da Dianas ældste søn
prins William, hertug af Cambridge blev forlovet med Kate Middleton. Diana blev
gift med Prins Charles 29. juli 1981 i St. Paul's Cathedral i London.

Efter brylluppet fik Diana titlen Her Royal Highness Diana, Princess of Wales. I
1992 blev hun separeret fra Prins Charles, og parret blev skilt i 1996.
Skilsmissen var problematisk, og parret inddrog medierne. Blandt andet gav Diana
et stort tv-interview; hun fortalte om prins Charles' utroskab med Camilla
Parker Bowles. Efter skilsmissen mistede Diana titlen som kongelig højhed og
prinsesse af Wales. Hun blev tituleret Lady Di eller prinsesse Diana, selv om
hun ikke officielt havde titlen.[Kilde mangler]

Diana var verdens mest fotograferede person. Hun var en mediedarling, og det
benyttede hun. Folket var vilde med hende, hun var folkets prinsesse. Hun
fremstod som ægte og varm i modsætning til det engelske kongehus. Diana brugte
medierne til at fremhæve offerrollen, og det blev belønnet med stor sympati i
befolkningen.[Kilde mangler]

Diana døde ved en bilulykke 31. august i Paris, Frankrig. Chaufføren var
påvirket under kørslen og kørte hurtigt rundt i Paris gader forfulgt af
paparazzifotografer. Hun blev efterfølgende hentet hjem til England af prins
Charles og fik en statsbegravelse med deltagelse af hele det officielle England
6. september 1997 i Westminster Abbey i London.

Diana var ven med sir Elton John, som til hendes begravelse spillede sangen
"Candle in the Wind", oprindeligt skrevet om Marilyn Monroe, men med nyskrevet
tekst af Bernie Taupin, så den handlede om Diana. Sangen blev udsendt som single
i 1997 og blev nummer ét på mange hitlister. Det viste, hvor populær prinsessen
var, og hvor stor respekt folk nærede for hende.

I 2007 arrangerede hendes to sønner en mindekoncert for hende den 1. juli, den
dag hun ville være blevet 46 år.



https://da.wikipedia.org/wiki/Nyk%C3%B8bing_Falster

Koordinater: 54°46′N 11°53′E﻿ / ﻿54.767°N 11.883°Ø﻿ / 54.767; 11.883 Nykøbing
Falster er en gammel købstad og den største by på Falster med 16.618 indbyggere
(2016), inkl. satellitbyer 22.159 (2011). Byen er via Frederik d. 9's Bro
knyttet sammen med Sundby på Lollandssiden samt Tingsted på Falster og landsbyen
Nagelsti på Lolland. Nykøbing Falster er hovedby i Guldborgsund Kommune, der
tilhører Region Sjælland. Byen er i dag et uddannelses-, handels- og
industrimæssigt centrum for Lolland-Falster med sukkerfabrik, shippingfirmaer,
fiskeri, flere uddannelsesinstitutioner og et stort udvalg af butikker.

Blandt byens vartegn er Klosterkirken, der stod færdig omkring år 1500 og byens
vandtårn, der stod færdig i 1908 som landets første jernbetonbyggeri. Byens
største attraktion er oplevelses- og forsøgscentret Middelaldercentret, der
ligger lige nord for satellitbyen Sundby, og fokuserer på dansk middelalder
omkring år 1400. Derudover har Nykøbing et bymuseum og flere andre mindre
museer. Byen rummer desuden mange andre kulturtilbud i form af teatre, festuge
og sportsforeninger. Nykøbing har et veludviklet gågadenet, og Torvet kan som
plads føres tilbage til middelalderen.

Nykøbing Falster er knudepunkt for offentlig transport på Lolland-Falster, og
der er således tog- og busforbindelse til både København, Tyskland og
omkringliggende byer.

Nykøbing Falster blev grundlagt i slutningen af 1100-tallet i forbindelse med
etableringen af det slot, som senere kom til at hedde Nykøbing Slot. Slottet lå
på det smalleste sted ved Guldborgsund og skulle beskytte området mod vendiske
sørøvere. Efterhånden voksede en by frem omkring slottet.

Byen fik handelslignende rettigheder af Valdemar Sejr (1170-1241), men blev
først egentlig købstad i 1560. I 1253 angreb tropper fra hansestaden Lübeck, og
borgen blev indtaget og byen nedbrændt. Slottet fungerede herefter som enkesæde
for Margrete Sambiria med tilnavnet Margrethe Sprænghest. Efter at adelsmanden
Marsk Stig havde myrdet Erik Klipping og var gjort fredløs og landflygtig,
vendte han tilbage med en hær for at angribe danske havnebyer, heriblandt
Nykøbing Falster. Understøttet af den norske konge Erik Præstehader brændte han
i 1289 Nykøbing Slot ned med soldater fra hans hær. Slottet blev dog
efterfølgende genopbygget og indtaget af Christoffer 2. i 1329, og efter dennes
død i 1332 pantsattes det en række år, hvorefter Valdemar Atterdag indløste det
i 1365 og sluttede fred med Hansestæderne.

Efter at Erik af Pommern havde stiftet et gråbrødrekloster ved Sankt Nicolai
Kapel i 1419, blev der opført et helligåndshus i byen i omkring 1440, og denne
bygning tjente som hjemsted og hospital for mange syge og fattige i Nykøbing.
Gråbrødrene holdt i 1482 kapitel her. I 1486 skænkede kong Hans nabobyens kirke,
Idestrup Kirke, til hospitalet mod, at han selv og kongehuset skulle have jus
patronatus til helligåndskapellet fremover, hvilket blev opfyldt. Den gotiske
kirke, Klosterkirken, blev opført ved århundredskiftet og var en del af
franciskanerklosteret indtil 1532, hvor den blev sognekirke. I 1507 sluttede
kong Hans endnu engang fred med Hansestæderne under Freden i Nykøbing, men to år
senere var freden slut.

Klosterkirken beliggende ved Klosterstræde og Rådhusstræde. Den stod færdig
omkring år 1500 og var oprindelig en stor tilbygning til et franciskanerkloster
stiftet af Erik af Pommern i 1419. Klosterkirken fungerede som slotskirke under
dronning Sophie Amalie i 1600-tallet. En stor del af klosteret er bevaret og
bruges i dag som plejehjem.

Grevens Fejde brød ud i 1534. Under denne borgerkrig valgte Nykøbing at stå på
Christian 2.s side, og slottet blev derpå overtaget af Frederik 1.s enke Sophie
af Pommern og senere af Sophie af Mecklenburg, der blev gift med Frederik 2. på
slottet i 1572. Efter kongens død i 1588 regerede hun i mange år over hele
Lolland-Falster indtil sin død i 1631. Nykøbing Slot havde i denne periode
nærmest status af kongeslot, idet flere kongelige, eksempelvis Christian 4.,
ofte opholdt sig på stedet grundet de gode jagtforhold på Falster. På samme tid
mener man, at voldgravene og fæstningsværkerne omkring Nykøbing by blev opført.
Disse blev yderligere udbedret og forstærket af Sveriges konge Karl 10. Gustav
under Svenskekrigene i 1659. Et sagn fortæller, at en lokal præst ved navn Jesse
Jessen forhindrede den svenske konge i at nedbrænde Nykøbing, der skulle
iværksættes pga. byens manglende indbetaling af brandskat. Ved en prædiken i
Klosterkirken talte han dunder til kongen, og denne blev så påvirket af præstens
tale, at han skånede byen for bål og brand.

I 1667 blev Charlotte Amalie gift med Christian 5. på slottet, og ved kongens
bortgang blev godset endnu engang enkesæde. Dronning Charlotte Amalie besad
Nykøbing Slot frem til sin død i 1714, og efter den russiske zar kendt under
navnet Peter den Store havde gæstet Nykøbing i 1716 og foretrak at spise på
kroen (herefter benævnt Czarens Hus) frem for slottet, var det slut med godsets
storhedstid. Torvets bjørnestatue er i dag et minde om zarens ophold i byen. I
1767 var det endegyldigt slut med kongehusets forbindelse til Nykøbing Slot, der
efterfølgende blev sat på auktion og solgt. Borgere og fæstebønder nedbrød
herefter slottet, og dets materialer blev genbrugt til opførelsen af flere
herregårde i omegnen og ligeledes til bygninger i selve Nykøbing. For enden af
Slotsgade findes der nogle få ruiner tilbage af det engang så mægtige
renæssanceslot.

Første gang der omtales et bystyre er i 1678, hvor de omtales som "de 12
brogere". I 1710 blev der udpeget 12 mand fra de fire roder i byen.

I 1803 blev Lolland-Falster udskilt fra Fyens Stift under det selvstændige
Lolland-Falsters Stift, med hovedsæde i Maribo. Således kom den gejstlige
administration væsentligt tættere på Nykøbing.

Som mange andre steder i Danmark nød Nykøbing godt af industrialiseringen i 19.
århundrede. Befolkningstallet steg støt igennem hele 1800-tallet, og Nykøbing
udviklede sig også som handelsby. Omkring 1834 levede omkring en femtedel af
byens befolkning af handel. I 1840 boede 18.185 på Falster, og omkring 10.000
har søgt ind til købmændene i Nykøbing. I 1840 havde byen kun 9 handelsskibe, og
12 år senere fandtes 18 skibe og 239 kommercelæster. Til sammenligning var der
ligeledes 18 skibe i Stubbekøbing med 630 kommercelæster og 34 i Nakskov med 491
kommercelæster. Byens forøgede således sin position som handelsby, på trods af
at have væsentligt større havnebyer i nærheden.

Industrien begyndte langsomt at øges i første halvdel af 1800-tallet. I 1828
blev den første sparekasse oprettet i Nykøbing. I 1835 E. Nobel
tobakspindervirksomhed med samme navn i Nykøbing. Fem år senere havde man 11
ansatte, i 1844 var der 40 mand beskæftiget på hans fabrik og i 1850 var tallet
oppe på 50. Her blev produceret tobaksvarer til Nykøbing og omegn, men også
andre dele af provinsen. E. Nobel gik senere sammen med De Danske Cigar- &
Tobaksfabrikker til Skandinavisk Tobakskompagni. Disse år var der også
produceret indtil flere skibe til kunder i bl.a. Stubbekøbing og København på
forskellige skibsværfter. I 1842 blev der etableret en brændevinsbrænderi med
dampbrænderi, og der blev også grundlagt et jernstøberi og dette år anses for
den egentlige start på industrialisering i Nykøbing Falster. Støberiet kunne
allerede året efter producere plove, gelændere, skibs- og maskinarbejde. I 1847
blev der etableret et et bomuldsvæveri, en vatfabrik, et farveri og et kalkværk.
Omkring 100 personer var beskæftiget i industrien i 1848.

Hele vejen op igennem 1800-tallet blev havnen udvidet, i takt med at byen
udviklede sig. Mængden af handelsskibe steg også betragteligt særligt fra
omkring 1840 og fremefter. Man gjorde sejlrenden i sundet dybere, for at tillade
større skibe adgang til havnen. Ligeledes fik byen jernbaneforbindelse med
Gåbense omkring 1830 og i 1837 Nakskov og København.

Byens fik sin første avis i 1835, der udkom under navnet Stift-Tidende, efter at
den blev flyttet fra Maribo til Nykøbing. Den var etableret allerede i 1806
under det noget længere navn Kongelige allernaadigst priviligereede
Adresse-Contoirs Efterretninger for Lolland-Falsters Stift.

I 1846 afskaffedes borgerkorpset, og der blev i stedet oprettet et egentligt
brand- og politikorps i byen. Ved Treårskrigens udbrud rejste flere unge men fra
byen, for at deltage og forsvare fædrelandet. En række byhuse blev opført i
denne periode, bl.a. Staldgården bygget som arbejderkvarter i begyndelsen af
1800-tallet og Købmandsgården fra 1860. Det samme gør sig gældende for flere
huse i Slotsgade.

I begyndelsen af 1853 blev det vedtaget, at der skulle opføres et egentligt
sygehus i Nykøbing, hvilket var blevet finansieret ved et lån. Det var stadig
under opførsel i Jernbanegade, da en koleraepidemi kom til byen i juni med
matroser fra København. Flere syge blev anbragt i magasiner på havnen, der blev
stillet til rådighed af lokale købmænd, og friskolen i byen blev anvendt som
lazaret. D.G. Monrad, der var blevet udnævnt til biskop i Lolland-Falsters Stift
i 1849, besøgte næsten dagligt de syge. I alt 87 omkom af kolera, hvilket
svarede til omkring 3 % af byens befolkning. Hospitalet blev taget i brug i
januar 1854 med fem sygeværelser.

Handlen blev givet fri, da byen fik en ny næringslov, der blev godkendt i 1857.
Herved ophørte de gamle bylaug med at være beskyttede i byen, og alle borgere
kunne derfor sælge eksempelvis tømrerarbejde uden at være medlem af
tømrerlauget. Håndværkslaugene brokkede sig, men den trådte alligevel i kraft
med starten af 1862. Dette betød at alle byens håndværkerlaug blev afskaffet
ganske kort efter, og skrædderlauget blev nedlagt som det sidste i april dette
år.

Byens gadenet blev ændret meget, da man begyndte at inddrage området omkring det
gamle slot. Omkring 1860 var hele dette område brobelagt eller bebygget.
Allerede i 1820 var voldgraven blevet fyldt op. Under den 2. Slesvigske Krig
blev der indsamlet penge og sendte bl.a. bandage til krigens ofre. Mange unge
mænd tog afsted for at støtte krigsindsatens, men Nykøbing var ikke lige så
hårdt ramt af nederlaget som andre steder i landet.

I 1865 fik byen et gasværk, hvilket bl.a. forbedrede gadebelysningen
betragteligt, da byens gadelygte hidtil havde været meget sparsom. Man gik først
bort fra bygas igen i 1960'erne.

Efter mange års diskussioner byggede man i 1867 en pontonbro med vej Christian
d. 9´s Bro over Guldborgsund til Lolland, der ved indvielsen var den længste i
Danmark. Tidligere var overfarten sket med både, hvilket var blevet mere og mere
besværligt i takt med at flere og større mængder varer blev ført ind og ud af
byen. I 1875 blev der bygget en jernbanebro, således at jernbanestrækningerne på
Lolland kunne nå Nykøbing. Både pontonbroen og jernbanebroen havde et svingfag i
midten, der kunne åbne for skibe, der passerede. Disse to broer eksisterede –
med flere ombygninger – helt frem til 1963, hvor man åbnede den nuværende bro,
der blev placeret noget sydligere end de to oprindelige broer. Med ét var
Nykøbings opland blevet dobbelt så stort. Da man samtidig var begyndt dyrkningen
af sukkerroer på Lolland-Falster, etableredes en sukkerfabrik af godsejer Edward
Tesdorpf i 1884. Mængden af roer på fabrikken blev eget støt, og den blev
således udvidet allerede i 1890.

Ved Stormfloden 1872 blev Nykøbing Falster, ligesom en stor del af Syddanmark,
ramt af store oversvømmelser. Byen blev dog ikke ramt i lige så voldsom grad som
resten af Lolland-Falster, og trods store oversvømmelser var der så vidt vides
ingen dødsfald i Nykøbing.

Det første andelsslagteri på Lolland-Falster blev etableret Nykøbing i 1889. Der
fandets allerede et svineslagteri i Maribo på dette tidspunkt, men dette var
ejet af aktier.

I 1900-tallet kom der yderligere gang i Nykøbings industrialisering med
etableringen af en margarinefabrik, en dampmølle, et andelssvineslagteri og
andre industrianlæg. Selv om Maribo besad områdets domkirke og havde lagt navn
til Maribo Amt, var det i Nykøbing at biskoppen og amtmanden holdt til. Byen var
ubetinget Falsters og det østlige Lollands største og vigtigste administrations-
og industriby. Desuden var det den eneste havn i Guldborgsund.

Fra begyndelsen af 1900-tallet begyndte man også at udvide byen mod nord, i den
nye bydel kaldet Nørrebro og mod øst Østerbro. Især i 1920'erne og 1930'erne
blev der bygget huset og etableret nye veje her.

I 1907 blev Lollands Handels- og Landbrugsbank oprettet i Nykøbing. Særligt
efter første verdenskrig kom banken ind i et opsving. I 1908 der opført et nyt
vandtårn til byen. Det nye Nykøbing Vandtårn blev byens største på i alt 43
meter og var landets første jernbetonbyggeri. Indtil 1976 sørgede det for byens
vandforsyning.

I 1912 vandt den danske ro-firer med styrmand guld. De fem mand stammede fra
Nykøbing Falster Roklub og styrmanden Poul Hartmann, var selv født i Nykøbing.
De foregående år havde dette hold ligeledes vundet flere medaljer. Der blev
oprettet adskillige sportsklubber i disse år, heriblandt B1901 og B1921, som
begge klarede sig godt på landsplan.

Sukkerprisen steg under 1920'erne opsving, hvilke sukkerfabrikken nød godt af. I
1928 var 300 ansat i fabrikken, samt 30 kvinder i kontoret under roekampagnen,
hvor arbejdsmængden var største. Da børsen krakkede i New York i 1929 gav
recessionen under Depressionen et fald i fødevarerpriser, heriblandt sukker.
Dette havde stor betydning for byen, da sukkerfabrikken var blandt de største
arbejdsgivere. Man kom sig dog igen og i 1950 var der ca. 400 arbejdere i
kampagnen som varede 3-4 måneder. I 1953 overtog man sågar Københavns
Sukkerraffinaderi, som man tidligere havde samarbejdet med. I 1963 stod Frederik
d. 9's Bro færdig. Det var en kombineret jernbane- og 4-spors vejbro, som
erstattede de to tidligere broer, der var bygget i 1800-tallet.

Nykøbing røg ind i en nedgangsperiode i slutningen af det 20. århundrede. Havnen
mistede sin betydning som industricentrum, og flere fabrikker og virksomheder
lukkede i byen. I år 2000 besluttede DSB at nedlægge togforbindelsen
København-Berlin, der var en mere direkte forbindelse mellem de to hovedstæder
end EuroCitys nuværende. Hermed var Nykøbing for første gang i århundreder ikke
et betydeligt sted for trafik mellem Skandinavien og det centrale Europa.

I begyndelsen af det 21. århundrede er det dog begyndt at gå fremad igen for
byen. Nykøbing satser på turisme, ikke mindst på feriestedet Marielyst, der
ligger mindre end 15 kilometer fra byen. Efterhånden er også en række nye skoler
og uddannelsesinstitutioner kommet til, og byen er efter kommunalreformen 2007
blevet et vigtigt administrationscenter for Guldborgsund Kommune.

Nykøbing Falster er en havneby ud til Guldborgsund nogenlunde midt på Falsters
vestlige kyst. Fra Nykøbing er der 23 kilometer til Gedser, knap 27 til Maribo,
godt 31 til Vordingborg, 41 til Rødbyhavn, knap 52 til Nakskov og 123 til
København.

Byen er delt af Primærrute 9 der går fra nord til syd. Centrum, der er den gamle
del af byen, er omgivet af primærrute 9 mod øst og Engboulevarden mod nordøst,
samt Guldborgsund med vest. Bydelen Østerport ligger øst for centrum på den
anden side af primærruten og er med undtagelse af et lille område sydligst i
bydelen primært et boligområde med både rækkehuse, parcelhuse og etageejendomme.
Nørrebro ligger nord for centrum og har meget beboelse i form af villakvarter og
etageejendomme.

Ved udløbet af Tingsted Å, hvor Nykøbing Slot lå, er etableret et nybygget
område kaldet Slotsbryggen med flere store lejligheder med udsigt til
Guldborgsund og lystbådehavnen.

Nord for byen lå tidligere landsby Kraghave, som i dag er vokset sammen med den
nordlige bydel, Nordbyen, som primært har parcelhuse. I den nordøstlige del af
byen ligger et industrikvarter.

Lige vest for Guldborgsund ligger satellitbyen Sundby, og lidt længere vest for
dette ligger Øster Toreby.

Hele Guldborgsund er et Natura 2000-område. Natura 2000-område nr. 173,
Smålandsfarvandet og Guldborgsund med kyster dækker fire områder med
fuglebeskyttelse og i alt 79.069 ha. På flere af de øer, som ligger nær Nykøbing
Falster, er der adgangsforbud, fordi de er yngleområder. Naturstyrelsen
forvalter Natura 2000-områderne, samt to skovområder øst og nordøst for
Nykøbing.

Tingsted Å løber fra øst tværs igennem byen, lidt nord for det gamle centrum,
med udløb ved Slotsbryggen og Guldborgsund.

Grundet at Nykøbing ligger meget sydligt i landet, og lige ud til et sund ligger
middeltemperaturen generelt lidt over landsgennemsnittet. Særligt om sommeren er
den omkring 1 °C over landsgennemsnittet. Nedbørsmængden ligger under
landsgennemsnittet.

Nykøbing har i dag omkring 16.500 indbyggere, og dette tal har ligget stabilt de
seneste ti år.

Lolland-Falster har generelt en lav procentdel indvandrere i forhold til andre
dele af landet, og i første kvartal af 2013 Guldborgsund Kommune den med tredje
laveste tilstrømning af indvandrere.

Generelt har Lolland-Falster høj arbejdsløshed og lave huspriser i forhold til
resten af landet. Nykøbing Falster ligger dog i den høje ende for området, men
var i 2012 den fjerdebilligst by i landet pr. kvadratmeter. Huspriserne i
regionen forventes at stige pga. Femern Bælt-forbindelsen, der skal stå færdig i
2021.

Levetiden er, ligesom for resten af Lolland-Falster, blandt den laveste i
landet.

Nykøbing Falster Havn er en erhvervshavn med i alt 1,2 km kaj og et areal på
omkring 100.000 m2. Havnen er 6,1 m dyb. Havnen blev udbygget flere gange op
igennem 1800-tallet i takt med, at kvæg- og sukkerproduktionen i området steg.
De største skibe, der kan sejle der, er 129 m lange og 20 m brede. Der findes
flere kraner til af- og pålæsning af gods.

Desuden findes der en lystbådehavn ved Slotsbryggen og en mindre lystbådehavn
kaldet Lergravens Sejl- og Fiskeriklub, der ligger syd for Frederik d. 9's Bro
mod udkanten af byen. Der er i alt 550 havnepladser i havnen, men omkring 300 af
disse tilhører forskellige sejl- og fiskeklubber.

Den nuværende Nykøbing F Station, der blev opført i forbindelse med
Fugleflugtslinjen, drives af DSB. Den er endestation for regionaltog fra
København via Ringsted og standsningssted for tog til Rødby. Internationale tog
fra København til Hamborg (via færge Rødby-Puttgarden) standser også i Nykøbing.
Lokalbanen Lollandsbanen, der går via Maribo til Nakskov, har endestation i
Nykøbing. Sidstnævnte drives af Lokaltog.

Tidligere gik Gedserbanen også gennem byen, men denne togdrift ophørte i 2010.
Ligeledes var byen station på Stubbekøbing-Nykøbing-Nysted Banen, der blev
lukket ad to omgange. Først i 1961, hvor driften fra Nysted til Nykøbing blev
indstillet, og senere i 1966, hvor driften fra Stubbekøbing ophørte.

I maj 2013 meddelte Transportministeriet, at Nykøbing Falster også skal være en
del af timemodellen, der skal nedbringe rejsetiden mellem de største byer i
Danmark til en time.

Byen betjenes af flere buslinjer, der både kører som bybusser og til
destinationer uden for byen, og som drives af Movia. Bybuslinjerne 701 og 702
kører to gange i timen i dagtimerne, og 14 af de i alt 18 lokale busruter i
Guldborgsund Kommune starter i Nykøbing. Følgende busruter starter på Nykøbing F
Station:

Desuden afgår "Rute 800" fra Nykøbing Falster til Odense via Spodsbjerg-Tårs og
flere busselskaber, der kører fra København til Berlin stopper ligeledes på
banegårdspladsen.

Den nærmeste motorvej er sydmotorvejen, hvorfra E55 går lige igennem byen.
Primærrute 9 går fra Nykøbing Falster via Maribo og tværs over Fyn til Odense.
Frederik d. 9's Bro, som er en del af Primærrute 9, forbinder Nykøbing med
Lolland. Broen er en bjælke- og klapbro, der tillader at store skibe samt
lystsejlere med sejlskibe, hvor masten ikke kan lægges ned, får adgang til
havnen. Gaabensevej, der går over i Engboulevarden og Vesterskovvej for at ende
i Gedser Landevej, er en af de største veje i byen og går fra nord til syd og er
forbundet med E55 i begge ender. Prinsholmvej går rundt om den sydlige del af
byen. En anden stor vej er Østerbrogade, som går fra centrum mod øst ud af byen.
Det tager omkring halvanden time i bil til København.

I 2012 begyndte anlæggelsen af Nykøbing Falster Omfartsvej, der skal lede
trafikken uden om byen og særligt aflaste det centrale vejnet i Nykøbing for
færgetrafikken til Gedser Havn. Vejen blev indviet i november 2014.

Byens mange gågader forbinder det centrale Nykøbing i form af Torvet, området
omkring vandtårnet og Klosterkirken.

Den nærmeste lufthavn er Lolland-Falster Lufthavn ved Holeby på Lolland, som
egentligt er en flyveplads uden faste luftfartsselskaber med afgange til og fra
lufthavnen. Københavns Lufthavn, der er den største i Skandinavien, ligger knap
halvanden times kørsel fra Nykøbing.

Derudover findes Flughafen Rostock-Laage i Rostock, Tyskland, der er en regional
lufthavn.

Frem til 1976 sørgede Nykøbing Vandtårn for byens vandforsyning. Fra 2010 har
Guldborgsund Kommune overdraget forsyningen for vand, fjernvarme og spildevand
til Guldborgsund Forsyning, der dog ejes af Guldborgsund Kommune. Firmaet I/S
Refa ejer fjernevarmeværket i byen, som bruger træflis til at fyre med. Anlægget
forsyner også dele af området omkring Nykøbing. SEAS-NVE har forsyningspligt af
el i området, men som alle andre steder er der frihed til at vælge andre
leverandører. Et andet fjernvarmeværk ligger i udkanten af Øster Toreby vest for
byen. Nykøbing har også et vandværk, der er en del af Guldbordsund Vand. Der
produceres ca. 70.000 m3 vand om året, og vandværket har omkring 40 km
ledningsnet i Nykøbing og omegn. Spildevand bliver også håndteret på byens eget
spildevandsanlæg. Der findes desuden et vandværk industriparken i Øster Toreby,
der forsyner Øster Toreby, Sundby og Nagelsti med vand.

Nykøbing Falster har en genbrugsplads, der også drives af Refa. Den ligger i
Nordbyen lige syd for fjernvarmeværket.

Franciskanerklostret fungerede som byens hospitalsvæsen i middelalderen. I dag
er Nykøbing F. Sygehus det eneste sygehus i kommunen og dækker således det
østlige Lolland og hele Falster. Det har ca. 1.140 medarbejdere. Sygehuset har
skadestue, anæstesi, geriatri, gynækologi herunder fødegang, hjerteambulatorium
og kardiologisk undersøgelse, radiologi, sårbehandling, røntgenafdeling, en
børne- og ungdomsafdeling samt øre-næse-hals-klinik. Region Sjælland er den
region, som bruger flest penge pr. indbygger på den præhospitale indsats.

Der findes tre lægehuse i byen; ét på Slotsbryggen, ét ved havnen tæt ved Museum
Lolland-Falster og ét i bydelen Østerbro.

Falcks afdeling i byen er hovedsæde for Guldborgsund Kommune og ligger på
Østerbro. Vognparken inkluderer adskillige biler til brand og redning,
heriblandt to sprøjtebiler, to tankvogne, fire ambulancer, en sengeambulance og
flere vogne til sygetransport.

I Nordbyen findes Nykøbing F. Dyrehospital, der er specialiseret i
smådyrsklinik, og ved havnen ligger Guldborgsund Dyrehospital, der bl.a. udfører
CT-skanninger og kikkertoperationer.

Nykøbing Falster lokalpoliti er en del af Sydsjællands og Lolland-Falsters
Politi og har kontor i Vestergade. Desuden findes Retten i Nykøbing Falster,
hvis retskreds dækker Lolland, Guldborgsund og Vordingborg Kommune.

Nykøbing Falster er handels- og industrimæssigt centrum for Falster og en stor
del af Lolland. En anseelig del af byens økonomi er baseret på turisme, og der
ligger 7.750 sommerhuse i kommunen.

Byen har mange små og mellemstore virksomheder, og en del større virksomheder
fra Danmark har afdelinger i byen. Dette gælder bl.a. rådgivningsvirksomheden
NIRAS, revisions- og konsulentfirmaet Deloitte, laboratorieanalysefirmaet
Eurofins, advokatformaet Advodan, bilforhandleren Ejner Hessel A/S, og Dantaxis
afdeling, der dækker Guldborgsundområdet. Prissammenligningshjemmesiden
PriceRunner har sit danske kontor i byen. Ejendomsmæglerkæden homes
servicecenter, der dækker Sjælland Syd, ligger i Jernbanegade.

En stor del af byens erhverv ligger i industriområdet i bydelen Nordbyen, som
bl.a. tæller adskillige bilforhandlere, -udlejere, værksteder og autolakering,
Dagrofa S-Engros, STARK og IDEmøbler. Scandinavian Tobacco Groups
produktionsafdeling af cigarillos i Danmark ligger også i dette område. Her er
omkring 160 beskæftiget, og de producerer ca. 250 millioner cigarillos om året.
Fabrikken blev etableret allerede i 1835 som E. Nobel. I september 2016 blev det
offentliggjort at firmaet agter at lukke produktionsfaciliteterne i Nykøbing.

I mange år var Nykøbing Falster Sukkerfabrik en af de vigtigste arbejdspladser i
byen. Den oprindelige fabrik blev opført i 1884. Fabrikken er sammen med Nakskov
Sukkerfabrik de eneste to som stadig er i brug på øen, og de ejes begge af
Nordic Sugar. Raaco A/S, der producerer opbevaringssystemer til private og
erhverv ligger lige vest for Nykøbing i Øster Toreby. Virksomheden blev
etableret i 1956 og havde 105 ansatte i 2014. På trods af, at land- og skovbrug
er vigtige erhverv i kommunen er det under 10 % af befolkningen, som er
beskæftiget inden for disse erhverv, og i Nykøbing by er tallet endnu lavere.

Både det regionale dagblad Lolland-Falsters Folketidende og Radio SydhavsØerne
har hovedkontor i byen. Den landsdækkende humanitære organisation, Dansk
Folkehjælp, har ligeledes hovedkontor i Nykøbing, efter det blev flyttet fra
Holeby i starten af 2014 Tøjkæden Deres blev grundlagt i Nykøbing af Kai
Ginsborg i 1939, og kæden består i dag af 67 butikker i hele landet. Oprindeligt
blev den grundlagt under navnet Carlton og forhandlede herre-, dame- og børnetøj
samt boligtekstiler.

Størstedelen af byens detailhandel er koncentreret omkring Torvet, gågaderne
omkring dette samt den nord-syd gående Slotsgade/Langgade/Frisegade, der er en
del af det middelalderlige gadeforløb. Butikkerne tæller adskillige store kæder
heriblandt tøj og skoforretninger som H&M, Paw Sko, Tøjeksperten, Vero Moda
elektronikforhandlere som TDC og Fona, legetøjskæderne Fætter BR og Legekæden,
boghandlere som Arnold Busck og Bog & idé samt isenkræmmerkæderne Imerco og
Inspiration. Adskillige restauranter, caféer og pizzariaer findes ligeledes i
dette område. Danmarks ældste vinhandel, Marius Mortensens Eftf., ligger i
Frisegade, og den blev grundlagt i 1866. Ved Slotsbryggen findes også mindre
butikker og caféer. I en tre-etagersbygning, kaldet Midtpunktet, på Jernbanegade
er et lille indkøbscenter der bl.a. indeholder sko-, legetøjs- og tøjbutikker. I
bydelen Østerbro ligger Lindeskovcentret, der også indeholder en mindre håndfuld
daglig- og specialvarerbutikker.

Guldborgsundcentret, der ligger lige vest for Frederik d. 9's Bro, rummer en
lang række store butikker og varehuse heriblandt Føtex, byggemarkederne Harald
Nyborg og jem & fix, JYSK, Thansen.dk og Elgiganten.

Oplandet tæller Guldborgsund Kommune samt dele af både Lolland og Vordingborg
Kommune.

Byen har et hotel, et vandrehjem og flere bed and breakfast. Hotel Falster
ligger i den nordlige del af byen, og er et familiedrevet hotel med 68 værelser,
der blev etableret i 1986. I juni 2014 blev hotellet hærget af en voldsom brand,
hvor restauranten, receptionen og nogle mødelokaler nedbrændte. Hotel Falster
kom dog hurtigt op at køre igen, men uden de nedbrændte faciliteter. Danhostel
driver et vandrehjem med 22 værelser i den østlige udkant af byen, og en
campingplads ved siden af SvømmeCenter Falster ligeledes i udkanten af Østerbro.

Nykøbing Falster er i dag hovedsæde for Guldborgsund Kommune. Indtil
Kommunalreformen 2007 eksisterede Nykøbing Falster Kommune, som dækkede selve
byen og en del af oplandet. Kommunen har traditionelt været en socialdemokratisk
kommune, med adskillige borgmestre fra dette parti. Poul-Henrik Pedersen, der
var en populær borgmester igennem flere valgperioder siden 1990, formåede at
beholde borgmestertitlen trods to partiskift. I dag er John Brædder fra
lokallisten Guldborgsundlisten borgmester, hvilket han har været siden valget i
2009.

Som den største by på Falster, og med et stort opland på særligt Lollands
østlige del, er adskillige uddannelsesinstitutioner repræsenteret i Nykøbing
Falster.

University College Sjællands "campus Storstrøm" er delt mellem Vordingborg og
Nykøbing Falster med uddannelserne sygeplejerske, leisure management,
socialrådgiver og pædagog i Nykøbing. I 2015 fik UCSJ Nykøbing Falster 1154
ansøgninger, hvilket var en stigning på 21 % i forhold til året før og det
sjette år i træk med ansøgningsrekord.

Byens, og Falsters, eneste almene gymnasium er Nykøbing Katedralskole, der også
tilbyder HF. Det blev grundlagt i 1498, og overgik i 2006 til selveje. I 2011
var karaktergennemsnittet 6,61, hvilket var lidt under landsgennemsnittet på
6,89. I 2015 startede 257 elever på STX og 55 på HF. CELF omfatter HTX, HHX, HG
og flere erhvervsuddannelser. Blandt erhvervsuddannelserne er bl.a.
håndværkeruddannelser som mekaniker, smed, VVSmontør, murer og tømrer, samt
anlægsgartner, dyrepasser, It-supporter, bager og konditor. CELF har adresser
både på Østerbro og på Nørrebro. Katedralskolen og CELF trækker begge unge fra
et stort opland, da de er de eneste, der tilbyder ungdomsuddannelser på Falster
samt en stor del af Østlolland.

På Østerbro ligger VUC Stortrøms afdeling i Nykøbing, hvor man både kan tage HF
og HF-enkeltfag. Produktionsskolen Multicenter Syd, ligger lige vest for
Nykøbing, og tilbyder praktiske undervisningsforløb for unge mellem 16 og 25 år.
Skolen har værksteder til bl.a. træ, metal, biler og knallerter samt faciliteter
til køkken og kantine. Der er ansat omkring 20 lærere, og skolen driver en café
og galleri i Nykøbing Vandtårn, hvor eleverne udstiller kunst produceret på
skolen.

Byen har seks folkeskoler samt to privatskoler. Den ene af disse, Sct. Joseph
Søstrenes Skole, er katolsk, men den er åben for alle trosretninger.

Lige øst for byen i den lille bebyggelse Lynghuse ligger Falster Efterskole, der
har plads til omkring 60 elever. Nykøbing F. Aftenskoler ligger i den centrale
del af Nykøbing, og tilbyder en lang række kurser heriblandt IT, sprog, musik,
gymnastik, håndarbejde og fotografi. Aftenskolen har eksisteret siden 1969, hvor
adskillige aftenskoler og husflidsforeninger i Nykøbing Falster Kommune blev
lagt sammen. Centralt i byen ligger også Guldborgsund Musikskole, der tilbyder
musikundervisning til børn og unge i alderen 0-25 år bosiddende i Guldborgsund
Kommune. Der undervises i strengeinstrumenter, træblæsere og messingblæsere,
slagtøj samt sang, hørelære og dans.

Kommunen driver et sprog- og integrationscenter i Kraghave, der ligger i
forlængelse af Nordbyen, hvor udlændinge i kommunen får tilbud om
danskundervisning.

Folkeuniversitetet har forelæsninger i Nykøbing på samme adresse som Teatret
Masken. Den nærmeste højskole er Højskolen Marielyst, der ligger i et gammelt
badehotel i feriebyen Marielyst 12 km øst for byen. Den har eksisteret siden
1971 og har for nylig fået bygget en koncertsal. Højskolen udbyder foredrag,
koncerter og forløb i kreative fag som maling, syning, glas, træ og
smykkefremstilling.

Middelaldercentret er byens ubetinget største turistattraktion, selvom det
egentligt ligger i Sundby på Lollandssiden af Guldborgsund. Centret blev
grundlagt i 1989, da byen fejrede 700 års jubilæum. Bymuseet rekonstruerede som
de første i verden en middelalderlig kastemaskine kaldet en blide, der tiltrak
op mod 30.000 gæster i de tre uger forsøget varede. Museet er siden blevet
kraftigt udvidet, og består i dag af et rekonstrueret udsnit af en typisk dansk
købstad omkring år 1400. Det besøges af mellem 45.000 og 55.000 mennesker
årligt, og skaber øget omsætning i Nykøbing som en af landsdelens vigtigste
turistmagneter.

Guldborgsund Zoo er byens zoologiske have, og den rummer omkring 80 forskellige
arter. Derudover har den også en stor samling af blomster og sjældne kaktusser.

Museum Lolland-Falsters afdeling Falsters Minder er bymuseum for Nykøbing, og
derudover har museet Den gamle Købmandshandel. I Falsters Minder findes byens
turistinformation. Desuden er Czarens Hus med restaurant en del af museet.
Museet har administration i byen. Endvidere findes Nykøbing Falster Frisørmuseum
og i samme bygning Brandmuseet. Endelig er der Legetøjsmuseet i Ejegod Mølle.

Af årligt tilbagevendende kulturbegivenheder findes Nykøbing F. Revyen, der
hvert år trækker mange gæster til byen. I 2014 var det landets tredje mest sete
revy med over 33.200 solgte billetter. Den har desuden vundet både Revyernes
Revy og Charlies Revygalla. Revyen har desuden en positiv på mange af byens
restauranter og caféer, der tilbyder revymenuer til gæsterne.

Der bliver afholdt kulturnat fredag inden efterårsferien, ofte kombineret med
Late Night, hvor butikkerne i byen holder længe åbent. Begge dele trækker mange
gæster, og sidstnævnte afholdes flere gage om året.

Nykøbing Falster Festuge afholdes hvert år sidste uge af juli eller første uge
af august, og den tiltrækker hvert år omkring 35.000 gæster fra hele regionen.
Der bliver afholdt en lang række koncerter, hvor bl.a. Kandis, Joey Moe, De
Glade Sømænd og Infernal har spillet. Festugen blev, ligesom Middelaldercentret,
etableret i 1989 i anledning af byens 700 års jubilæum. I dag arrangeres både
kulturnatten, festugen og Late Nights af Cityforeningen, hvor over 130 butikker
er medlem.

Byen rummer tre forskellige teatre; Nykøbing Falster Teater, der har rødder
tilbage i 1800-tallet, Teatret Masken der blev grundlagt i 1978 og holder til i
Kulturfabrikken samt amatørteatret Sprøjtehusteatret. I Kulturfabrikken afholdes
flere koncerter hvert år. Derudover har byen en biograf, Nordisk Film Biografer
Nykøbing (tidligere Scala Bio), der er en af landsdelens største, samt et åbent
atelier hos en gruppe kunstnere. Biografen ligger på Slotsbryggen og den eneste
rest af Nykøbing Slot findes lige uden for hovedindgangen.

I byen findes adskillige gamle huse; det mest berømte er Czarens Hus fra 1716 i
Langgade, der oprindeligt var byens kro, men som nu er bymuseum og restaurant. I
samme gade findes gamle borgerhuse i nr. 16 og 18, hvoraf det sidstnævnte er
købstadens ældste, opført i 1580. Ritmestergården, beliggende på hjørnet af
Frisegade og Store Kirkestræde, er en gammel bindingsværksgård fra 1630, der
oprindeligt var tilholdssted for omvandrende håndværkere, som sted benævnt
Naverhule, nu benyttet af værtshuset Marinestuen. I Jernbanegade findes en
længere butiksfacade, hvis arkitektur er inspireret af baltiske basarer.

Nykøbing Vandtårn har siden 1994 fungeret som udsigtstårn for publikum og senere
desuden som udstilling for diverse kunstnere. Det har syv etager, og 146 trin
fører op til udsigtsposten 32 meter over asfalten. Tårnet har en arkitektonisk
udforming, der minder om vandtårnene i Nysted og Sakskøbing, også beliggende på
Lolland-Falster. Byens ældste vandtårn ligger ved siden af byens kloster.

Der ligger i alt tre kirker i Nykøbing Falster. Den ældste og mest berømte er
Klosterkirken, der blev gurndlagt i 1419, men derudover findes Lindeskovkirken
og Nordre Kirke.

Langs Tingsted Å ved Engboulevarden er flere arealer udlagt til grønne områder.
Dette tæller bl.a. et område foran Nykøbing F. Hallen, hvor der er anlagt en sø,
og på den anden side af Engboulevarden ligger også en mindre park i forbindelse
med Nykøbing Falster Centralbibliotek. Guldborgsund Zoo, eller folkeparken som
den nogle gange omtales, er et andet af byens grønne områder.

Byen har to kirkegårde; Nordre Kirkegård, der ligger rundt om Nordre Kirke i
Nørrebro lige syd for industrikvarteret, og Østre Kirkegård på Østerbro. De
bliver betegnet under fællesbetegnelsen Nykøbing F. Kirkegårde. Østre Kirkegård
blev taget i brug 6. august 1883 og dækker 3,5 ha. Her ligger bl.a. Caspar
Wegener, der var en dansk præst og biskop. På Østre Kirkegård er der opstillet
et monument for D.G. Monrad, der er tidligere biskop for Lolland-Falster, i
mindelunden for tidligere biskopper i Lolland-Falster Stift. Nordre Kirkegård
blev indviet i 1923 og har et areal på 6,5 ha. Her findes Viggo Brodthagens
gravsten og polarforskeren Peter Freuchens familiegravsted (Freuchens egen aske
blev dog spredt ved Thule). Begge kirkegårde bliver til en vis udstrækning brugt
som parker.

Torvet er den største og mest befærdede plads i byen. På torvet findes et
springvand kaldet "Bjørnebrønden" efter bjørnen som står over vandet. Statuen er
udført af Mogens Bøggild i 1939 og er hugget i granit for at mindes Peter den
Store der gæstede byen i 1716. Derudover findes springvand, der i folkemunde
kaldes "kanonen". Torvet ligger centralt i centrum af byen og er forbundet med
gågadenettet. På Torvet bliver der desuden spiller koncerter under festugen og
afholdt torvedage. Grønttorvet er en mindre plads mellem Slotsgade og Vesterborg
Allé lidt nord for Torvet. Slotsgade ender i en anden plads kaldet
Vandmøllepladsen, der har navn efter den vandmølle, som har ligget i forbindelse
med Nykøbing Slot. Omkring Nykøbing Vandtårn er Hollands Gård, som hovedsageligt
er en parkeringsplads, men som også rummer caféer med udeservering, og
skulpturer af Thomas Chr. Birch Kadziola, i samme stil som de noget større
figurer, som han har udført ved Kragenæs på Vestlolland til værket Dodekalitten.
Foran Klosterkirken findes desuden en plads med et stort platantræ, og hvor
Rådshusstræde møder Østergågade, Jernbanegade og Nygade findes ligeledes en
lille plads med en skulptur udført i stål og sten med løbende vand.

I Frisegade findes en tavle i en husfacade, der mindes at Freuchen blev født her
i 1886. I en rundkørsel på Østerbro er der opstillet et mindesmærkes for Edward
Tesdorpf, der etablerede Nykøbing Falster Sukkerfabrik i 1884.

På bandegårdspladsen findes et springvand med form som en sukkerroe. Lidt
længere syd findes Fuglen, der er en stor jernskulptur der kan ses fra Brovejen,
som går forbi banegården. I den sydøstlige udkant af byen er opstillet en blide
i en rundkørsel. Bliden var den første som Middelaldercentret fremstillede i
forbindelse med byens 700 års jubilæum. Da den ikke fungerede efter hensigten
blev den i stedet opstillet som dekoration i rundkørslen og en anden blev opført
som i dag er i brug på museet.

I Nykøbing F. Hallen findes faciliteter for en stor del af byens sportsklubber,
og den indeholder i alt tre haller. Danmarks største karateklub Okinawa
Goju-Ryu, atletikbane og fodboldbane. I forbindelse med hallen ligger Nykøbing
Falster Idrætspark med plads til i alt 10.000 tilskuere, hvor Nykøbing FC
(tidligere Lolland-Falster Alliancen) har hjemmebane. Klubben blev stiftet i
1994 som en eliteoverbygning af fodboldklubberne B 1901 og B 1921 der i mange år
fremme i dansk divisionsfodbold og i Landspokalturneringen for herrer. Klubberne
har bl.a. fostret Michael Hansen, der er blandt de fire spillere med flest kampe
i Superligaen.

Byens håndboldklub er Nykøbing Falster Håndboldklub, hvis damehold sikrede sig
adgang til Damehåndboldligaen i sæsonen 2013/2014. Klubben en markant øget
tilslutning i 2015 ved både ude og hjemmekampe i denne sæson. De fleste
hjemmekampe var helt udsolgt og i gennemsnit blev kampene set af 61.333 seere i
fjernsynet, hvilket gjorde det til højeste antal inden for både dame- og
herrehåndbold. Klubben var en overgang sponsoreret af PriceRunner, der har
afdeling i byen. Under denne periode hed deres hjemmebane PriceRunner Arena.
Scandlines overtog sponsoratet i 2014 og hallen hedder nu Scandlines Arena og
den ligger ligeledes i forbindelse med Nykøbing F. Hallen. Basketklubben Attila
er en af landets ældste. Den blev oprindeligt etableret som en del af
atletikklubben Attila i 1936, men blev i 1979 udskilt som sin egen forening.

Mellem byens campingplads og en af CELF's adresser findes SvømmeCenter Falster i
den sydøstlige ende af byen. Svømmehallen har flere forskellige bassiner og
badeland. Her ligger også adskillige fodboldbaner som byens fodboldklubber
træner på.

Nykøbing F. Travbane er en travbane lidt syd for byen, der blev grundlagt i
1966. I 2014 blev den truet af lukning, da Folketinget besluttede at reducere
støtten fra tipsmidlerne til hestesporten med 5 mio. kr. i 2015. desuden findes
en golfklub med tilhørende golfbane i den østlige udkant af byen.

Byen er hjemsted for danmarks største brydeklub BK Thor, hvor bl.a. Mark O.
Madsen kommer fra. Madsen vundet medaljer ved flere verdensmesterskaber i
brydning, og repræsenterede Danmark ved OL 2012. Klubben har vundet 223 danske
mesterskaber på 95 år. Derudover findes badmintonklubben NBK og en
motorsportsklub, der som den eneste på Lolland-Falster arrangerer klubrally,
rally og DM rally og flere andre sportsklubber.

Nykøbing F. Bueskyttelaug blev grundlagt i 1954, og den dobbelte verdensmester i
compoundbueskydning fra 2015, Stephan Hansen stammer fra denne klub. I 2012 var
klubben vært for ungdoms EM i bueskydning, hvor Hansen vandt guld i den
individuelle skydning ligesom klubben vandt guld i Cadet Mixed Team.



https://da.wikipedia.org/wiki/Sara_Bl%C3%A6del

Sara Blædel (født 6. august 1964) som datter af journalist og Cavlingprisvinder
Leif Blædel og skuespillerinde Annegrethe Nissen, er en dansk forfatter og
journalist. Hun er bedst kendt for sin serie af kriminalromaner om
kriminalassistent Louise Rick og hendes veninde, journalisten Camilla Lind.

Født i København og opvokset i Hvalsø. Kom i lære som tjener, 18 år gammel, har
grafisk uddannelse som reprokopist. Har været grafisk koordinator hos forlaget
Gyldendal.

Blædel skabte i 1993 krimiforlaget Sara B, begyndte i 1995 som journalist og var
fra 2001 tilknyttet TV som researcher, tilrettelægger og redaktionschef for
forskellige programmer.

Debuterede i 2004 som forfatter med kriminalromanen Grønt støv for hvilken hun
modtog Det Danske Kriminalakademis debutantpris. Efterfølgende har hun vundet
adskillige priser og været danskernes yndlingsforfatter (Martha-prisen) fire
gange. Hun har modtaget legater fra både Statens Kunstråd og Statens Kunstfond.
Blædels bøger er udgivet i 33 lande.

Litteraturprisen Boghandlernes Gyldne Laurbær 2014 blev tildelt Sara Blædel for
romanen Kvinden de meldte savnet.



https://da.wikipedia.org/wiki/Lommeregner

En lommeregner er en regnemaskine der, som navnet antyder, er lavet til at kunne
være i en lomme. De får ofte deres energi fra et batteri, men der findes også
modeller der drives af solceller.

Lommeregnere findes i et væld af udformninger og med et større eller mindre
sortiment af regnefunktioner, tilpasset forskellige formål, men de fælles
grundtræk er et display der viser dels resultater af beregninger, dels viser de
tal der indtastes, samt et antal taster til at indtaste tal og beregninger med.
Det indre af de fleste moderne lommeregnere er i dag blot et batteri og en
enkelt "chip" der indeholder al fornøden elektronik til at udføre alle de
beregninger, lommeregneren tilbyder.

Elektronikken inde i en moderne lomme- eller bordregner er et klassisk eksempel
på en computer af den slags der kaldes et indlejret system. Lommeregneren er en
computer, om end en ganske "lille" én af slagsen, og den udfører et program som
fabrikanten har indbygget i et ROM-delkredsløb i systemet, "én gang for alle".
Dette program instruerer computeren i at "opfange" hvilke taster der bliver
trykket på, hvordan de skal fortolkes, hvordan beregningerne skal udføres, og
hvordan resultaterne skal vises på displayet.

Indtil først i 1960'erne havde man klaret regnearbejde på kontorer og andre
steder ved hjælp af dels manuel udregning "med papir og blyant", med forskellige
former for regnestokke, samt med mekaniske regnemaskiner som dem der er vist
nedenfor. De mekaniske regnemaskiner var indrettet til at stå på et (solidt)
skrivebord, og de blev drevet af enten et håndsving eller en indbygget
elektromotor.

I starten af 1960'erne kom de rent elektroniske regnemaskiner på markedet (IBM
demonstrerede en prototype i 1954): De var bygget op af utallige diskrete
elektroniske komponenter og krævede strøm fra en stikkontakt, så de var
stadigvæk lavet til at stå på et bord, og bestemt ikke "lomme-egnede".

Da teknikken bag det integrerede kredsløb blev udviklet midt i 1960'erne, blev
det muligt at samle store dele af kredsløbet til en regnemaskine i enkelte
komponenter: Fra at samle tusinder af diskrete komponenter kunne man nu lave en
regnemaskine af henved f.eks. 20 integrerede kredsløb ("chips" i daglig tale).
Og derefter gik udviklingen hen mod den måde man laver lommeregnere i dag: I
1969 kom den første regnemaskine (stadigvæk en "bord-regner"), hvor så godt som
al elektronikken var samlet i ét integreret kredsløb.

De første batteridrevne regnemaskine i en størrelse der kunne kaldes en
"lommeregner", kom i begyndelsen af 1970'erne. Inden da havde man benyttet
glødetråde (som i en glødelampe) eller Nixie-rør til at vise resultaterne med –
teknikker der krævede mere elektrisk strøm og/eller spænding end man kan hente
fra batterier. Da man opfandt lysdioden, kunne man lave et display med
tilstrækkelig lavt strømforbrug til batteridrift – alligevel holdt et sæt nye
batterier ikke længe – i enkelte tilfælde nogle få timer.

En helt ny måde at vise resultaterne på, LCD eller "flydende krystal-display",
kom i 1971: I modsætning til alle andre elektroniske måder at vise tal på,
"lyser" et LCD-display ikke, og bruger derfor meget mindre elektrisk energi. De
første displays af denne art var dog temmelig dyre og ikke altid pålidelige, så
først midt i 1970'erne blev flydende krystaller det mest almindelige display på
lommeregnere.

Med denne teknik kunne en lommeregner nu fungere i et år eller mere på et
enkelt, lillebitte batteri. Omkring 1978 kunne man købe modeller med indbyggede
solceller; disse havde ingen knap til at tænde og slukke med, men gerne en slags
"genstarts-knap" (typisk mærket "AC"), da for lidt lys – og dermed for lidt
strøm – kan få disse lommeregnere til at "gå i baglås".

I midten af 1970'erne kunne både elektronikken og strømkilden til en
regnemaskine gøres ekstremt små, så i årene der fulgte blev
miniature-regnemaskiner bygget ind i forskellige redskaber – nogle mere kuriøse
end nyttige! F.eks. en kuglepen eller lineal med indbygget regnemaskine, et
checkhæfte-etui som kunne holde regnskab med checkkontoen, samt ure og smykker
med så små "taster" at det gerne krævede en nål, blyant, bøjet papirclip eller
noget andet spidst for at bruge deres indbyggede regnemaskine.

Andre regnemaskiner var blot miniaturiseret, så de kunne sidde i en nøglering
eller være på størrelse (og tykkelse!) med et kreditkort – sidstnævnte variant
er ofte set som reklamegave, hvilket siger noget om de lave omkostninger ved at
fremstille en lommeregner.

I løbet af 1970'erne blev lommeregnerne billigere end en regnestok – med nogle
ganske få undtagelser blev de sidste regnestokke (og andre tilsvarende
regneredskaber) fremstillet i det årti. De gamle mekaniske bordregnere blev
fortrængt af elektroniske modeller, om end der er grænser for hvor lille man kan
gøre en bordregner som skal kunne betjenes let og hurtigt af menneskelige fingre
det meste af en arbejdsdag. Den seneste anvendelige regnestok var Aristo-Studio.

Lommeregneren fra Texas Instruments TI SR-50 og TI SR-51 var de første
matematiske lommeregnere.[Kilde mangler]

Apollo 11 landede på månen med 2 stk. Hewlett-Packard HP-35 lommeregnere som
reserve, hvis noget med hovedcomputerene gik galt.[Kilde mangler]

Set i forhold til Apollo 11 der landede på månen 20. juli 1969 koster
regnekraften nu få hundrede kroner. [Kilde mangler]

Ved skiftet fra mekaniske til elektroniske regnemaskiner tilstræbte nogle
fabrikanter at de nye elektroniske modeller skulle betjenes på den måde, mange
mennesker allerede havde lært at betjene de tidligere mekaniske modeller. Nogle
af de gamle mekaniske maskiner brugte et indtastningssystem kaldet omvendt polsk
notation, og af den grund findes der i dag lommeregnere (navnlig
matematikregnere af fabrikatet Hewlett-Packard), hvor regnestykkerne skal
indtastes på denne måde.

Andre fabrikanter, med Texas Instruments i spidsen, benyttede skiftet fra
mekanik til mikroelektronik til at gøre betjeningen mere "lige til": På deres
regnemaskiner indtaster man simpelt hen stykket som det skrives, og efter et
tryk på "=" står svaret i displayet.



https://da.wikipedia.org/wiki/Lars_von_Trier

Lars von Trier (født 30. april 1956 i København som Lars Trier) er en
verdensberømt dansk filminstruktør.

Filminstruktøren Lars von Trier er søn af Inger Trier, født Høst (1915-1989), og
bærer navnet Trier, men fik på moderens dødsleje i 1989 at vide, at hans far,
kontorchef Ulf Trier (1907-1978) ikke var hans biologiske far. Det var
embedsmanden og modstandsmanden Fritz Michael Hartmann (1909-2000), der var
kontorchef i Socialministeriet, og som tilhørte Hartmann-slægten. Trier fik dog
aldrig noget hjerteligt forhold til sin "nye" far, der ikke ville kendes ved
Lars. Modsat offentlige udtalelser, som Trier er kommet med, var faderen ikke
nazist, men derimod aktiv modstandsmand i Frit Danmarks tjenestemandsgruppe.
Triers morbror (onkel) er filminstruktøren Børge Høst. Stedfaderen Ulf Trier var
halvt jøde, søn af folketingsmand Sven Trier og Bergliot Trier født Moe, og
Inger Trier opdrog Lars i den tro, at han havde jødiske rødder. Derfor var det
et chok, da han to dage før moderens død opdagede, at han havde mistet både sin
stedfar, sin mor og sin identitet. Dertil kom Hartmanns afvisning af at have
noget med Lars at gøre.

Adelsprædikatet von opstod som en morsomhed på filmskolen. Triers medstuderende
Tómas Gislason fortalte i DR2s temaudsendelse 12. juni 2007, at en lærer, Gert
Fredholm, under en heftig diskussion med Trier kaldte ham "von" for at
karakterisere ham som aristokratisk i sit filmsyn. I sin afgangsfilms
rulletekster brugte Trier drillende dette von, som er blevet hængende.

Hans film har fra begyndelsen båret præg af eksperimenteren med mediet. Allerede
i sin afgangsfilm fra Den Danske Filmskole, Befrielsesbilleder tog han fat på
det hypnotiserende udtryk i sin filmæstetik, som siden er blevet videreført i
både hans Europa-trilogi og i tv-serien Riget.

Ligeledes bærer hans film præg af hans opsætning af regler for produktionen. De
gængse etikker for filmskabelse overskrides ofte, og i stedet tilføres nye
regler som i spillefilmen Epidemic, der skulle produceres for under en million
kroner.

Et godt eksempel på Lars von Triers brug af regler til eksperimenterende
"vridning" af mediet er De fem benspænd. Her sættes Jørgen Leth til at genskabe
sin film Det perfekte menneske fra 1967 fem gange under forskellige regelsæt,
fastsat af Lars von Trier. Til Direktøren for det hele introduceres en anden
formel binding, Automavision, ifølge hvilken en computer styrer kameraets
indstillinger og bevægelser.

Lars von Triers har ændret fokus fra de meget æstetiserede film, fra Nocturne
til Epidemic, til de mere dybdepsykologiske fortællinger i hans hjerte-trilogi.
Her fik æstetikken mindre fokus og det håndholdte kamera holdt for alvor sit
indtog i hans film. Dogville-trilogien er en ny fase, hvor begge elementer
forenes på ny i en Brecht-fremstilling.

Han er kendt for – sammen med Thomas Vinterberg, Kristian Levring og Søren
Kragh-Jacobsen – at have udviklet dogmebevægelsen, Dogme95.

Ved den årlige internationale filmfestival i Cannes, hvortil de fleste af von
Triers spillefilm er blevet udvalgt, vandt han juryens førstepris for Breaking
the Waves. I 2000 vandt han endelig den eftertragtede Gyldne Palme for filmen
Dancer in the Dark.

I 2009 vandt von Trier Nordisk Råds Filmpris for Antichrist. Han er Ridder af
Dannebrog.

Trier blev erklæret persona non grata af Cannes Film Festival-ledelsen den 19.
maj 2011. Han blev spurgt om sine tyske rødder og interesse for nazistisk
æstetik på en pressekonference dagen efter han havde præsenteret sin nye film
Melancholia, og svarede angiveligt spøgefuldt, at han havde forståelse og
sympati for Adolf Hitler og spøgte med at han var nazist. Von Trier undskyldte
senere på en pressekonference han havde indkaldt til og sagde "Holocaust is the
worst crime that ever happened; I have nothing against Jews; I have a Jewish
name, and all my children have Jewish names", og sagde at hans særlige danske
humor var blevet misforstået af det internationale pressekorps: "It was really
stupidly done and it was in the wrong forum. At the press conference with Danish
journalists, there were no problems, but I do not think the international
journalists understand my Danish humor".

Som 10-årig fik Lars Trier et smalfilmskamera og han begyndte snart at lave
kortfilm. Som 12-årig debuterede han som skuespiller med hovedrollen i den af
Thomas Winding instruerede ungdomsserie Hemmelig sommer (1969).

Lars von Triers er bl.a. inspireret af Carl Th. Dreyer, Ingmar Bergman, Andrei
Tarkovsky og Bertolt Brecht.[Kilde mangler] Til tv-serien Riget var hans største
inspiration David Lynchs Twin Peaks.

Riget-serierne, der blev instrueret sammen med Morten Arnfred, handler om og
foregår på Rigshospitalet i København.



https://da.wikipedia.org/wiki/Integrationsydelse

Integrationsydelse er en særlig lav dansk overførselsindkomst, der gives til
indvandrere og øvrige indbyggere, der har opholdt sig i Danmark i mindre end syv
ud af de seneste otte år. Integrationsydelsen gives i stedet for kontanthjælp og
er omtrent på niveau med et SU-stipendium. Integrationsydelsen er indført fra 1.
september 2015, men minder meget om starthjælpen, der var i kraft i årene
2002-12.

Den nytiltrådte Venstre-regering indgik i starten af juli 2015 forlig med Dansk
Folkeparti, Liberal Alliance og De Konservative om indførelsen af en særlig
integrationsydelse med virkning fra 1. september 2015. Ydelsen træder i stedet
for kontanthjælp til personer med lovligt ophold i Danmark, der har boet uden
for EU’s grænser i mere end ét ud af de sidste otte år. Formålet med ydelsen er
at gøre det "mindre attraktivt at komme til Danmark og mere attraktivt at
arbejde og bidrage til det danske samfund."

Integrationsydelsen kan ses som en de facto genindførsel af starthjælpen, der
var en tilsvarende særlig nedsat ydelse for personer, der havde opholdt sig uden
for Danmark og EU. Starthjælpen blev indført af regeringen i 2002, men forsvandt
som led i afskaffelsen af de såkaldte ”fattigdomsydelser” med finansloven for
2012.

For en udeboende SU-modtager er SU-stipendiet i 2015 på 5903 kr. pr. måned før
skat. Der er en række andre økonomiske forskelle i praksis mellem betingelserne
for SU-støtte og integrationsydelse. Således kan modtagere af SU-stipendier
udnytte beskæftigelsesfradraget i deres skattebetaling, ligesom de kan supplere
med SU-lån.

Ved indførelsen skønnedes forslaget at skabe en offentlig netto-besparelse på
knap 400 mio. kr. på lang sigt.

Ud over indvandrerne, som er hovedmålgruppen, forventes integrationsydelsen at
berøre ca. 1700 danske statsborgere, der tidligere har opholdt sig i udlandet og
dermed heller ikke opfylder kriterierne for at modtage fuld kontanthjælp. .
Ligeledes rammes tidligere hjemløse, der har været "faldet ud af systemet",
herunder CPR-registret, idet de ikke kan dokumentere deres ophold i
Danmark.[Kilde mangler]

Juraprofessor Kirsten Ketscher fra Københavns Universitet har kritiseret
ordningen for at være i strid med EU-retten, ifølge hvilken danske statsborgere
har ret til at bevæge sig frit i EU og ikke må stilles ringere af den grund.



https://da.wikipedia.org/wiki/Helsing%C3%B8r

Koordinater: 56°2′6″N 12°36′24″E﻿ / ﻿56.03500°N 12.60667°Ø﻿ / 56.03500; 12.60667
Helsingør er en by ved kysten i det østlige Nordsjælland og porten til resten af
Skandinavien. Helsingør er nordsjællands største by med 46.829 indbyggere (2016)
og det tredjestørste byområde på Sjælland efter København og Roskilde ,
beliggende ved den smalleste del af Øresund. Lige på den anden side (5 km.) af
Øresund ligger Helsingborg (ca. 130.000 mennesker, hvorfra mange tager til
Helsingør for at shoppe og opleve kulturen). Den er havne- og færgeby med
hyppige afgange via bilfærge samt passagerfærge til Helsingborg i Skåne.
Helsingør er verdenskendt pga. Kronborg og Hamlet – på engelsk kaldes byen
"Elsinore". Helsingør er også blevet verdenskendt for det nye Museet for søfart.
Helsingør er regionalt handelsområde for Nordsjælland inden for en del
produktområder også den svenske side af Øresund; Helsingør med ca. 500 butikker
har et handelsopland på over 500.000 kunder inden for cirka 30 minutters kørsel.

Helsingør var oprindeligt beliggende på den yderste spids af Nordøstsjælland på
en stribe gruset strandbred (ør).

Ifølge Arild Huitfeldt skal der allerede i 1288 have ligget en by og en borg,
idet der berettes, at den norske konge Erik Præstehader, som havde taget parti
for Erik Glippings mordere, femte dagen efter St. Peders dag lagde sig med en
flåde for "Helsingør“, og "anden dag efter begav kongen sig til lands og brændte
Helsingør udi aske." Folket flygtede ind på "Flynderborg“.

Et kongebrev af 1308 er udstedt fra Helsingør ("Helsingora"), og ikke fra
Flynderborg. Tre år efter ødelagde hansestædernes flåde byen, dette gentog sig i
1372, og Flynderborg nævnes end ikke dengang som tilflugtssted. Det første
bekendte dokument, hvori Helsingør nævnes som by, er af 22. juli 1389.

På Erik af Pommerns tid (omtrent 1423) nedreves den gamle borg, og der byggedes
en ny, Krogen eller Ørekrog, og samtidig gav denne konge byen store
begunstigelser og privilegier, hvad der utvivlsomt forklares ved indførelsen af
sundtolden, hvilken skete omkring året 1425 . Hidtil havde byen vist ikke været
meget betydelig, da der indtil den tid endnu var en købstad ved Søborg, og da
Dragør, Malmø, Skanør og Falsterbo var vigtige markedspladser og fiskelejer ved
Sundet; desuden var omegnen næsten helt bevokset med skov. Men ved Erik af
Pommerns privilegier og Sundtoldens indførelse tog den stærkt opsving. Ved
privilegium af 1416 gav kongen 10 års skattefrihed for dem, som byggede
stenhuse; ligeledes fik borgerne fri ildebrændsel af allehånde træer, undtagen
eg og bøg, "for at vor nye Købstad paa Ørekrog des bedre og raskere bygges og
koffres maa". Den 2. juni 1426 gav kongen atter privilegier for "den nye By paa
Krogen", der den gang allerede havde borgmester og rådmand, og den 13. marts
1441 fornyede Christoffer af Bayern disse privilegier for Helsingør. Den 3. juli
1456 gav Christian I stadfæstelse og forbedring af privilegierne, af hvilket
dokument ses, at sildefiskeriet i efteråret endnu dengang var af betydning for
byen, og at det var almindeligt for borgerne at have svin på olden i de
omliggende store skove; i det hele var Helsingørs usædvanlig store svinehold
formentligt dens hovederhverv forud for sundtoldens indførelse. Byens
privilegier stadfæstedes atter den 7. marts 1516, den 16. juni 1540 og den 10.
maj 1561.

Det er rimeligvis fra denne Helsingørs blomstringsperiode i det 15. århundredes
første halvdel, at dens to kirker stammer, lige som også dens tre klostre
skriver sig fra denne tid. Uden for Byen, hvor senere Marienlyst Slot kom til at
ligge, lå gråbrødreklostret St. Anne Kloster, stiftet 1420 af Erik af Pommern,
som dertil henlagde St. Anne Kapel. Klosterkirken indviedes den 27. januar 1427.
I 1496 bragtes munkene til observants af gråbroderen Anders Glob. Ved
reformationen ophævedes gråbrødreklostret; bygningen er sikkert blevet nedrevet
ved midten af det 16. århundrede, og på dets grund anlagde Frederik II i
1580’erne lystslottet "Lundehave".

I den modsatte udkant af byen, tæt ved den søndre port, Svingelport, og i det
kvarter, som gennemskæres af Munkegade, Sortebrødrestræde (i mange år fejlagtigt
navngivet Gråbrødrestræde) og Klostergade, lå Sortebrødreklosteret, der
stiftedes af Christoffer af Bayern ved gavebrev af 3. marts 1441 og var indviet
til dominikanernes sædvanlige værnehelgen, Sankt Nicolaus. Efter, som det synes,
at have ført en lidet fremtrædende tilværelse blev klosteret i 1536 skænket af
Christian III til Helsingør by til et almindeligt hospital, og ved brev af 3.
februar 1541 forenedes dermed Sankt Jakobs Hus, et lille sygehus øst for Sankt
Olai Kirke. Imidlertid henflyttedes lemmerne 1541 til Vor Frue Kloster, og Sankt
Nicolai Kloster henlagdes da til dette. Klosteret synes at være nedbrudt i det
17. århundrede. Mens Sankt Anne og Sankt Nicolai Klostre således ikke have
spillet nogen større rolle, gælder dette ikke det tredje, Karmeliterklosteret
eller Vor Frue Kloster, der var stiftet 1430 af Erik af Pommern. Dette kloster
synes at have indtaget den højeste rang blandt de danske karmeliterhuse.
Ordenens provincialprior synes at have haft sit sæde her. Det var tillige en rig
stiftelse, som foruden i Helsingør og nærmeste omegn også havde mere
fjerntliggende ejendomme, således i København og Assens (Helligåndshospitalet).
I 1517 skænkede Christian II klosteret Sankt Jørgens Gård ved København for, at
dettes midler skulle anvendes til det ny oprettede karmeliterkollegium i Sankt
Pederstræde, men allerede i 1522 mistede klosteret atter denne besiddelse. I
reformationstiden spillede Vor Frue Kloster en vis rolle: dr. Andreas
Christensen var prior her, og herfra udgik 2 af tidens mest fremragende mænd,
Povl Helgesen og Frants Vormordsen. I 1541 blev det omdannet til hospital og som
sådant benævntes det ofte (og endnu i sidste del af det 17. århundrede)
Helliggæsthus. Et Sankt Jørgenshus for spedalske, beliggende uden for byen,
omtales i Helsingørs stadsret af 1443. Helsingør havde et Sankt Gertrudsgilde,
som ved kongeligt privilegium af 20. januar 1514 fik ret til de penge og anden
ejendom, der fandtes på lig, som drev ind på stranden mellem Nivå og Hornbæk, da
det havde påtaget sig den pligt at begrave de inddrevne lig.

Af dokumenter vedrørende Helsingør fra første halvdel af det 16. århundrede
nævnes for øvrigt kong Hans’ brev af 29. december 1508 til øvrighed og borgere i
Helsingør om at omgive byen med grave og befæstning på grund af krigsforholdene,
en plan, som ikke blev gennemført. Frederik I’s brev af 15. juli 1532 om, at
sundtolden fremdeles skal oppebæres i Helsingør, da Christian II havde henlagt
dens oppebørsel til København. Dom for Kongens Retterting af 5. maj 1541
angående forholdet mellem Helsingør og Helsingborg, hvorefter Helsingørs
borgere, der "ikke have i deres By et Torv som andre Købstæder, da maa de frit
købe Korn og ædende Varer til deres Behov i andre Købstæder og Lande uden Told
undtagen paa Fiskerlejerne", og de måtte derfor også handle på Helsingborg på
samme måde, hvorimod det også tillades Helsingborg borgere at handle på
Helsingør. Et kongebrev af 11. december 1547 bestemte, at der hver lørdag skulle
være torvedag i Helsingør og at efternævnte sogne skulle gøre tilføring med korn
og andre varer, nemlig: Karlebo, Lynge, Grønholt, Asminderød, Lillerød, Tikjøb,
Nøddebo, Blovstrød, Herlev, Frerslev og Tjæreby, det vil sige hele området ned
til Sjælsø og sydøst for Arresø.

Det 16. århundrede bragte mange ulykker over Helsingør, thi foruden at byen
ødelagdes af ildebrand i 1500, blev den 1523 afbrændt af lübeckerne, indtaget
under Grevens Fejde i 1535, dog generobret 1536 tillige med slottet Krogen, og
hjemsøgt med pest i 1536 og 1583 (i dette sidste år skulle ikke mindre end 1.200
mennesker være døde). En epidemisk sygdom, "svede-sygen“, hjemsøgte også
Helsingør 1529. Trods alt dette kom dog byen igen nogenlunde til kræfter. Dertil
bidrog, foruden at sundtolden tiltog i betydning ved det stadig voksende antal
skibe, meget, at Frederik II, der under den svenske krig havde erfaret, at
"Krogen" ikke var et tilstrækkeligt værn til at sikre sundtoldens opkrævning, i
årene 1574–83 lod opføre det anselige renæssanceslot Kronborg, der ikke alene
blev en fæstning, men også en jævnlig besøgt kongebolig, om endog heraf fulgte
ikke ringe ulemper for byen med indkvartering og transport både af soldater og
hofsinder. Mange udlændinge tog også ophold i Byen, der i blandt nogle fra
Nederlandene flygtede calvinister, af hvilke flere skal have været formuende
folk. At Søborg ved århundredets midte udtrådte af købstædernes tal, var vel
heller ikke uden betydning. Men med velstandens tiltagen og med det stedse
voksende besøg af fremmede synes sædeligheden at være aftagen, hvad der kan ses
af Frederik IIs brev af 13. juli 1574 "om løsagtige Kvindfolk i Helsingør". Et
kongebrev af 28. august 1566 tillod, at borgerne i Helsingør måtte lade købe
korn og andet i Isefjorden og ved Sundby Færge (senere Frederikssund).

Et kongebrev af 13. juli 1574 forbød de nederlandske calvinister, der var
flygtede til Helsingør, under gudstjenesten at gøre gæstebud, spadsere på gaden
og deslige. Der blev givet nye privilegier for Helsingør af 13. januar 1577 i
anledning af Kronborgs anlæggelse, hvorved de gamle privilegier stadfæstes og
der tillægges borgerne skattefrihed i 20 år mod, at de skulle "herberge vore
Hofsinder" og føre dem og andre, der kommer med pas, over til Helsingborg. Den
10. juli 1570 gaves fuldmagt for Henrik Mogensen til at forhandle med kongen om
vands indledning til Helsingør. Ved bevilling af 16. juli 1581 tillades Peither
Pester at oprette et apotek. Ved kongebrev af 6. januar 1582 befaledes Sjællands
biskop og borgmesteren i Helsingør, at den tyske ugedagsgudstjeneste, der nogle
år forinden var indført i Mariekirken for nederlændere og tyskere, skulle holdes
efter kirkeordinansens bestemmelser på de samme dage som i de danske kirker,
nemlig onsdag og fredag.

Et mønsterregister af 3. juni 1583 på borgernes mandtal angav, at der i byens 4
kvarterer var 137 hageskøtter, 63 dobbeltsoldnere med rustning, sværd og spyd,
14 med kort værge, i alt 214 bevæbnede, foruden borgmester og råd, i alt 9 mand
i rustning med sværd og spyd; 200 ubevæbnede af håndværkere og aldrende mænd.
Selv om størstedelen af disse 414 personer var familiefædre, indebærer
opgørelsen, at indbyggertallet for hele byen næppe har oversteget 2–3.000. Et
kongebrev af 25. oktober 1616 pålagde opbyggelsen af en ringmur. Ved kongebrev
af 4. marts 1631 om Helsingørs handel i Limfjorden hævdes borgernes ret til
handel, "fordi de ingen Axeltorv have". I årene 1607–1614 blev der præget mønt i
Helsingør.

Fra begyndelsen af Frederik IIIs tid stammer den svenske resident Magnus Durells
relation til dronning Christina, hvori han oplyser om Helsingør:

I 1618 og igen i 1654 blev byen ramt af sygdomsepidemier, som nedskar antallet
af indbyggere. Ifølge kirkebogen for Sankt Mariæ sogn (den eneste bevarede fra
købstaden på denne tid) begravedes 221 mennesker, men en optegnelse nævner, at
2.168 mennesker i alt døde i året 1654 svarende til omkring en tredjedel af
byens indbyggere.

Karl Gustav-krigene (1658-1660) indebar Kronborgs besættelse af de svenske
tropper, under hvis bombardement byens østlige del led meget, og udskrivningerne
i Helsingør, som stod i forbindelse dermed, bragte store byrder og ulemper for
byen.

Nogen erstatning for de tab, byen havde lidt forud for og under svenskekrigene
fik den efter freden i form af den indvandring af skåninger, som ikke ville
træde i undersåtligt forhold til Sverige. 1672 opgjordes folketallet til 4.033.

I året 1682 bestemtes, at Helsingør skulle være blandt de købstæder, der måtte
handle på fremmede lande. Magistraten udvidedes samtidig til 2 borgmestre og 5
rådmænd. Den 12. maj 1685 fik færgelavet sine første lavsartikler. Færgemændenes
antal bestod af ca. 100. Først i 1691 fik byen den så ofte tidligere påankede
mangel af et axeltorv afhjulpen, idet pladsen for en afbrændt gård midt i byen
blev udlagt til torveformål. Skønt Helsingør var blandt de købsteder, der havde
ret til skibsfart på udlandet, ses det dog af en beretning fra magistraten af 2.
april 1704, at byen ikke ejede noget skib til at rejse med på udlandet og kun 12
fartøjer til indenlandsk fart, fra 1 til 8 læsters drægtighed.

I 1710–11 blev Helsingør hjemsøgt af den store smitsot, som synes at være bragt
dertil med skibe fra Danzig, og under hvilken 1.800 eller henved en tredjedel af
alle indbyggerne døde. Krigen med Sverige bragte samtidig og senere store
besværligheder for byen i form af troppetransporter og indkvarteringer.

Den 26. september 1717 gav magistraten en udsigt over byens forfatning til
stiftamtmanden, hvori anføres, at byen havde 399 gårde og huse, som vare
beboede, hvor i blandt 27 grundmurede gårde, 76 gårde og huse i nogenlunde
stand, dog ubeboede, samt 226 forfaldne huse og øde pladser. Den af Christian IV
anordnede mur var formodentlig forlængst nedfalden eller nedlagt, men en
omhegning af grøfter og gærder for konsumptionens skyld var endnu vedligeholdt i
1722. Det er mærkeligt, at der i dette århundrede, efter at byen havde været
hjemsøgt af pesten gentagne gange, viste sig en stor dødelighed blandt byens
befolkning, således i 1727: 170 dødsfald mod 121 fødsler, i 1741: 220 dødsfald
mod 136 fødsler. Den 8. januar 1750 bekendtgjordes det for det samlede
borgerskab, at kongen havde overladt stedets told i forpagtning (for en sum af
5.400 rigsdaler årligt) fra det nye år af til nogle af de handlende, og borgerne
opfordredes til at vise "samme Respekt og Føjelighed" imod toldforpagterne og
deres betjente som hidtil mod majestætens egne betjente.

Fra året 1751 har man en meget interessant "demonstration“ fra magistratens
side. Her efter var de virkelige borgeres antal 315 og borgerenkernes 37; af
førstnævnte drev 304 og af sidstnævnte 24 borgerlig næring; i lavene vare 18
købmænd, 80 færgemænd, 5 vognmænd, 7 bagere, 11 slagtere, 7 smede, 6 snedkere, 6
skræddere, 15 skomagere og 7 handskemagere. I demonstrationen udtales, at handel
og vandel med de gennem Sundet sejlende skibe var byens vigtigste næringsvej
"foruden det lidet, den kunde have af Garnisonen og Bonden". Af særegne
herligheder og privilegier havde byen kun frit tørveskær af 500 læs og
oplagsfrihed på 3 år for franske vine og brændevine til udskibning, og endelig
lå der til byen 486 tønder land udsæd af 123 tdr. hartkorn, som tilhørte dels
borgerskabet dels fattigvæsenet.

Ved det 18. århundredes midte var der ikke megen handel og industri: i 1756
nævnes kommerceråd Classen som den eneste, der i Helsingør havde egne skibe,
"hvormed han bruger Trafique til og fra fremmede Steder", i 1761 fik Adam Späth
privilegium på at anlægge et sukkerraffinaderi. Byen havde endnu ikke nogen
ordentlig havn, skønt anlæg af en sådan allerede i det 17. århundrede havde
været flere gange på tale. Skibene måtte lægge til ved broer og bolværker,
hvoraf flere vare bekostede privat af grundejerne, og den store skibs- eller
toldbro befandtes 1721 så brøstfældig, at dens reparation blev påbudt. Først i
1764 toges der alvorlig fat på anlægget af en havn på den nordlige side af
toldbroen, idet denne forlængedes noget over 200 fod i en sådan retning, at
skibe, der dog ikke måtte stikke dybere end 8 fod, kunde ligge i sikkerhed for
den, og i 1766 var anlægget færdigt. Samfærdselsmidlerne var heller ikke videre
gode: år 1763 var vognmændenes antal aftaget fra 8 til 5 og deres heste fra 12
til 5 par, fordi vejen mellem Helsingør og København var så ringe: "Sanden ved
Lokkerup og Webek" og især den opkørte stenbro gennem Humlebæk Skov ødelagde
både heste og vogne, og der gik sjældent noget år, uden at de på "denne Tours
lange og besværlige Distance tilsatte af begge Dele", og ture til Frederiksborg
og andre steder forekom sjældent. Det var netop på den Tid, at anlægget af
chausseen (kongevejen) fra København til Frederiksborg påbegyndtes, og omkring
år 1790 blev den ført til Helsingør.

I 1769 var i henhold til folketællingen (uden garnison) 3.669 indbyggere, og i
1787 havde byen 4.829 indbyggere.

I første halvdel af 1800-tallet bidrog Øresundstolden til, at byen voksede og
trivedes. Byen havde et stort antal skibsklarere og forsynede skibe, der var
ankret op for at fortolde, med fornødenheder. I året 1840 klareredes over 15.000
skibe og i 1856 (Sundtoldens sidste år) over 20.000. Det største antal skibe på
én dag var 353 og Helsingør var i århundredes midte den mest besøgte havn i
Norden. Byen voksede hurtigt: i 1801 havde byen 5.282 indbyggere, i 1834 7.122
indbyggere, i 1840 7.645 indbyggere, i 1845 7.995 indbyggere, i 1850 8.111
indbyggere og i 1855 9.097 indbyggere. Øresundstoldens ophævelse i 1857 satte
byen i dyb økonomisk krise, da skibene ikke længere behøvede at ankre op for at
betale told, og byen havde i en periode et faldende indbyggertal: i 1860 havde
byen kun 8.442 indbyggere svarende til et fald på 7,2%.

Den stagnation, der ramte Helsingør efter sundtoldens ophævelse, varede dog kun
kort. Forbedrede samfærdselsforhold, turisme og en begyndende industrialisering
vendte snart udviklingen. Af stor betydning for byen var tillige, at den blev
overfartsby til Helsingborg, herunder for tog. Derimod fik Helsingør aldrig
nogen oplandshandel af betydning, idet Hornbæk og Espergærde allerede fra
århundredeskiftet (1900) lagde beslag på den oplandshandel, der var.

Efterhånden gennemførtes flere forbedringer i de tekniske installationer i byen.
Et gasværk blev opført i 1854. Det var ejet af et konsortium, "Det danske
Gaskompagni", et engelsk selskab, der drev det for egen regning, idet der blev
sluttet en overenskomst med kommunalbestyrelsen, hvorefter selskabet fik eneret
til at forsyne byen med gas.

Med hensyn til byens vandforsyning, der tidligere var sket fra de syd for byen
liggende damme, undergik vandværket en betydelig forbedring 1866 ved
anbringelsen af filtrerapparater og ved anvendelsen af jernrør i stedet for
trærør til Ledningerne, hvorved vandet fik en langt betydeligere stighøjde
således, at det kunne føres op i etagerne, men det afgav kun vand til
interessenterne, de andre grundejere måtte selv anlægge brønde, og der blev
derfor af kommunen, som købte det gamle vandværk, anlagt et nyt vandværk ude på
Grønnehave.

I 1864 anlagdes en jernbane, Nordbanen, der gik fra København over Hillerød og
Fredensborg til Helsingør.

Trods flere udvidelser viste havnen sig snart at være for lille. Den 15. februar
1866 blev givet koncession til at anlægge en stor havn nord for Kronborg, der
ved en 110 fod bred kanal skulle sættes i forbindelse med den daværende havn, og
som skulle være såvel stapelplads for handelen mellem Nordsøen og Østersøen som
være en farefri nødhavn, hvor skibene i stedet for at ankre på reden kunne søge
ind og afvente gunstig vind, og hvor store maskinværksteder skulle kunne optage
konkurrencen med udlandet. Projektet kom dog aldrig til udførelse.Havnens
udvidelse var fortsat påtrængende nødvendig, hvorfor man begyndte på nye
overvejelser, og i årene 1878–1886 foretoges omfattende arbejder, hvorved
indsejlingen blev forbedret, den søndre mole ombyggedes, et nyt bassin
udgravedes ind i Grønnehave således, at havnen nu fik et fladeindhold af godt 11
tdr. land, hvoraf omtrent 8½ td. ld. havde en dybde af 22 engelske fod, resten
20 fod. Indløbets bredde blev 126 fod med en dybde af 22 fod. Kajernes samlede
længde blev omtrent 5.000 fod, hvoraf omtrent halvdelen, som almindelig benyttes
ved losning og ladning, blev forsynet med jernbanespor. Særlig betydning fik
havnen i strenge isvintre, når sejladsen på København var standset, da den så
benyttedes meget som tilflugtshavn. På den sydlige moles hoved opsattes et fast,
rødt havnefyr, 21 fod over havet, af 6. orden. Desuden indrettedes der et fyr på
Kronborg.

Ved lov af 30/3 1889 vedtoges anlæg af et dampfærgeleje for færgen til
Helsingborg, som udførtes 1890-91 i havnens sydlige hjørne. Dampfærgen blev
taget i brug i foråret 1892 med 5 gange daglig forbindelse mellem Helsingør og
Helsingborg. Det gamle Færgelav blev ophævet i 1882, og færgefarten blev
frigivet. Ved ophævelsen i 1882 talte færgelavet kun 25 færgemænd med 12 karle.

Fra midten af 1800-tallet oplevede Helsingør en begyndende industrialisering.
Blandt virksomheder i og ved byen omkring 1855 fandtes Godthåb Glasværk med 51
ansatte, 6 teglværker (desuden 4 i Tikøb Sogn) med i alt 126 ansatte, 1
jernstøberi, 1 uldspinderi, farveri og trykkeri, 1 bomuldsvæveri, 2
tobaksfabrikker med i alt 17 ansatte, 1 maskinværksted for agerbrugsredskaber, 2
pottemagerier med 7 ansatte, 4 garverier med 13 ansatte. Desuden havde byen 2
skibsværfter (bådebyggerier) med 55 ansatte og især beskæftigede med
skibsreparationer, 2 dampmelmøller.

I 1882 begyndte et nyt kapitel i Helsingørs historie, da Helsingør Skibsværft og
Maskinbyggeri A/S åbnede. Af betydning var det tillige, at Wiibroes Bryggeri
(grundlagt 1840) i 1896 begyndte at sælge øl på flasker.

Helsingør blev først og fremmest en industriby. Ved århundredeskiftet havde byen
af fabrikker og industrielle anlæg: glasværket "Godthaab", der lavede flasker i
2 ovne; 2 teglværker ("Nøjsomhed" og "Klostermosegaard"); 1 klædefabrik, hvormed
var forbunden uldspinderi, farveri og trykkeri; 1 hvidevarespinderi (ca. 40
væve); 1 maskin-tapetfabrik; 2 tobaksfabrikker; 1 større garveri; 1
kalkbrænderi; 1 mineralvandstapperi; 1 eddikebryggeri; 1 bayersk- og 3
hvidtølsbryggerier; 1 brændevinsbrænderi med gærfabrik; flere større
dampbagerier; 3 vindmøller og 2 dampmøller (hvoraf den ene dog i sommeren 1895
ikke var i virksomhed); 1 større slagteri, "Frederiksborg Amts Kreatur- og
Andels-Slagteri" (anlagt 1894 på Grønnehave); 1 fiskenetfabrik (anlagt 1892 på
Grønnehave); 1 træskibsbyggeri, der tilhørte et interessentskab
(hovedvirksomheden var reparationer). Hvad, der dog særlig bidrog til at give
byen et industrielt præg, var aktieselskabet „Helsingørs Jærnskibs- og
Maskinbyggeri" (på Grønnehave, hvor den tidligere smukke Kronborg Allé lå),
oprettet i henhold til koncession af 29. november 1881, med 7-800 arbejdere; i
forbindelse med det stod en tørdok (mellem værftet og Kronborg). Dernæst
aktieselskabet "Helsingørs Patent-Ophalingsbedings Interessantskab", oprettet
1878; det havde "ikke ringe Betydning og benyttes stærkt". Af andre større
foretagender nævnes: aktieselskabet "Helsingørs Dampskibsselskab", oprettet 1881
ved sammenlægning af flere selskaber, og et interessentskab der drev Marienlyst
Søbadeanstalt (aktieselskabet, der oprettedes 20. december 1885 og købte
søbadehotellet, som er opført 1860—61 efter tegninger af Chr. Holsøe, lige som
det lejede Marienlyst Slot med park, ophævedes 1888; slottet med parken tilhørte
(og tilhører) kommunen).

Den 1. februar 1890 havde byen 11.076 indbyggere (ved en af byrådet den 1.
februar 1895 foretagen tælling var indbyggertallet 11.553). Efter næringsveje
fordeltes folkemængden 1890 i følgende grupper, omfattende både forsørgere og
forsørgede: 1.604 levede af immateriel virksomhed, 4.718 af industri, 1.452 af
handel og omsætning, 474 af søfart, 271 af jordbrug, 58 af gartneri, 108 af
fiskeri, mens 1.729 fordeltes på andre næringsveje, 544 levede af deres midler,
104 nød almisse og 14 hensad i fængsel. Ifølge en opgørelse i 1906 var
indbyggertallet 14.534, heraf ernærede 1.645 sig ved immateriel virksomhed, 396
ved landbrug, skovbrug og mejeridrift, 116 ved fiskeri, 8.141 ved håndværk og
industri, 1.720 ved handel med mere, 1.356 ved samfærdsel, 560 var aftægtsfolk,
306 levede af offentlig understøttelse og 294 af anden eller uangiven
virksomhed. Det var således omkring århundredeskiftet, at mere end halvdelen
blev sysselsat ved håndværk og industri.

Gennem mellemkrigstiden var Helsingørs indbyggertal voksende: i 1921 15.457, i
1925 15.118, i 1930 15.841, i 1935 17.140, i 1940 17.965 indbyggere. Men
samtidig skete der en vækst i forstaden Snekkersten, og også i Espergærde
bosatte sig en række personer med arbejde i Helsingør, omend beskedent.

I henhold til erhvervstællingen 1925 fandtes der 364 virksomheder i Helsingør
med 2.700 ansatte, heraf 2.042 egentlig industriarbejdere. Af disse var 165
sysselsat i næringsmiddelindustrien, 174 i tekstilindustrien, 71 i
beklædningsindustrien, 248 i bygningsindustrien, 106 i trævareindustrien, 1.138
i metalindustrien og 140 i anden industri. Beskæftigelsen i metalindustrien
skyldtes ganske overvejende skibsværftet.

Ved folketællingen i 1930 havde Helsingør 15.841 indbyggere, heraf ernærede
1.345 sig ved immateriel virksomhed, 7.541 ved håndværk og industri, 1.769 ved
handel mm, 1.550 ved samfærdsel, 509 ved landbrug, skovbrug og fiskeri, 1.043
ved husgerning, 1.893 var ude af erhverv og 191 havde ikke oplyst indkomstkilde.

Helsingør udviklede i mellemkrigstiden et vist net af oplandsforbindelser:
foruden Nordbanen (der i 1934 fik trinbræt ved Mørdrup), Kystbanen og
Hornbækbanen busforbindelse mod Helsinge i 1922, busforbindelse til Snekkersten,
Espergærde og Humlebæk i 1923 (forlænget til Sletten i 1930) og busforbindelse
til Hornbæk i 1933 (1937 forlænget til Gilleleje).

Efter 2. verdenskrig fortsatte Helsingør sin befolkningsvækst. I 1945 boede der
18.930 indbyggere i købstaden, i 1950 21.010 indbyggere, i 1955 23.897
indbyggere, i 1960 26.658 indbyggere og i 1965 29.327 indbyggere. Forstaden
Snekkersten voksede forholdsvis langsomt, mens Espergærde voksede stærkere, ikke
mindst i kraft af tilflytning af indbyggere, der havde deres arbejde i
Storkøbenhavn. Ifølge en opgørelse fra 1957 havde 40% af Espergærdes indbyggere
arbejde i Helsingør, 40% i Hovedstaden, 12% i resten af Nordøstsjælland og kun
8% lokalt.

Helsingørs fortsatte vækst bevirkede, at der blev nedsat et byudviklingsudvalg
for Helsingøregnen omfattende Helsingør Købstadskommune, Tikøb Kommune og
Asminderød-Grønholt Kommune. Dette udarbejdede en byudviklingsplan, som
forudsatte Snekkersten og Espergærde som de vigtigste fremtidige
byudviklingsområder, idet samtidig de tilbageværende ledige arealer inden for
købstadskommunens grænser forudsattes at blive inddragne til byudvikling.

Ved kommunalreformen i 1970 blev Helsingør Købstadskommune og Tikøb Sognekommune
slået sammen i Helsingør Kommune. Kort efter begyndte arbejdet med at udforme en
ny kommuneplan for den nye storkommune. Dette skete på et tidspunkt, da sanering
af umoderne byområder var i højsædet. I Helsingør valgte man under hensyn til de
mange bevaringsværdige historiske bygninger at satse på bevarende sanering.
Dette indebar at bygningerne i deres ydre skulle bevares og i deres indre
omformes til moderne boligstandard. Gårdrydninger fandt sted i et vist omfang.
Byfornyelsesprocessen skete karre for karre og tog af samme grund lang tid.
Resultatet var, at det historiske miljø i vid udstrækning blev bevaret.

Et af de spørgsmål, kommuneplanen og saneringsplanlægningen skulle tage hensyn
til, var spørgsmålet om behov for nye butiks- og servicelokaler. Det
besluttedes, at dette behov skulle tilgodeses ved et såkaldt "afløsningscenter",
Prøvestenscentret, placeret i byens sydlige udkant, hvor det kunne betjene både
byens egne indbyggere og kommunens øvrige indbyggere takket være busforbindelser
og gode parkeringsvilkår. Også en del af den kommunale forvaltning blev henlagt
hertil. Da der i de første år efter kommunesammenlægningen skete en stor
udbygning i boligområdet Vapnagaard, var det nye butiks- og servicecenter fra
begyndelsen sikret et lokalt kunde- og betjeningsopland.

Helsingør er igennem en stor udbygning (ca. 1000 nye boliger fra 2010-2020) og
fornyelse, idet der bliver brugt flere milliarder på etableringen af
Kulturværftet, nyt Museet for Søfart, Kronborg fritlægges, udvidelse af
Nordhavnen og strandpark, helt nyt atletikstadion, nye store
luksusejerlejligheder tæt på vandet (fx. Kronborg strandby), nye erhvervsområder
samt et nyt egnsteater "HamletScenen" som kommer til at forgå i det nye
Kulturværftet samt på Kronborg. Byens største boligområde, Vapnagaard, er blevet
renoveret i perioden 2012-2015 for en samlet pris på over 700 millioner kroner.
Med kørsel på under 30 min. til Helsingør fra København bor der også en del som
pendler til København eller til Helsingør.

Der arbejdes på, at byen skal have en fast forbindelse til Helsingborg i Skåne.
Løsningen forventes at blive den såkaldte HH-tunnel.

Helsingør består af Centrum, Gefionsparken, Grønnehave, Grønningen, Højstrup,
Marienlyst, Nøjsomheden, Skotterup, Snekkersten, Sundparken, Vapnagaard, samt
uden for byen Mørdrup-Espergærde og Kvistgård.

I 1892 åbnedes færgeforbindelsen til Helsingborg, og da Kystbanen åbnede i 1897,
blev Helsingør til et trafikknudepunkt til resten af Skandinavien.

I 1930'erne voksede Helsingørs befolkning betragteligt, og byens areal
tredobledes indtil 1970'erne.

Efter 2. verdenskrig havde DSB monopol på tog- og bilfærgetraffiken til
Helsingborg, men i 1950'erne startede svenske Linjebuss en konkurrerende
bilfærgelinje, LB-færgerne, fra to terminaler på Kronborgsiden af havnen. Og i
1960'erne tilkom de norskflagede Sundbusserne for passagerer uden bil.

I 1970'erne og 1980'erne afgik en båd tæt på hver femte minut til Helsingborg,
og de tre rederier transporterede årligt over 30 millioner passagerer.
DSB-færgerne og Sundbusserne afgik hvert kvarter og LB-færgerne hvert tyvende
minut.

I denne periode var der også en linje fra Snekkersten til Helsingborg med et
enkelt fartøj, "Marina", der var umådeligt populært blandt de lokale (ikke
mindst pensionister, der her havde et mødested til søs).

Godstrafikken på bane blev flyttet til DanLink forbindelsen i 1986 og det blev
besluttet at omlæggede færgefarten, så man samlede hele færgefarten i Havnens
sydlige del for derved at kunne frigøre hele området omkring Kronborg med
henblik på en rekonstruering af de gamle forsvarsanlæg. Som følge heraf blev
havnens sydlige del udvidet mod øst, der blev anlagt nye opmarch-arealer for
biler til færgerne, og der blev opført direkte adgang fra Helsingør station til
færgerne via en lukket gangbro. En bivirkning af flytningen af færgefarten var,
at en stor del af gennemfartstrafikken inde i byen til færgelejerne ved Kronborg
nu forsvandt. Samtidig blev Knutpunktet bygget i Helsingborg.

Selskabet Scandlines blev dannet og samlede de gamle DSB- og SFL-færger og 2 nye
færger - M/F Tycho Brahe og M/F Aurora af Helsingborg - blev bestilt og de nye
færgeoverfart blev sat i værk 4. november 1991 sammen med 2 SFL-færger og 2 DSB
prinsesse-færger. Dog blev M/F Aurora af Helsingborg først sat i drift april
1992. Senere er de gamle færger fases ud og erstattet af færgen M/S Hamlet, som
kom i drift 1997.

Frem til 1990-erne var der også foregået overførsel af jernbanevogne mellem
Helsingør og Helsingborg. Disse personvogne holdt altid på Helsingør stations
østlige spor. Her kunne de rejsende fra Danmark påstige vognene. Ved afgang blev
vognene aflåste, paskontrol gennemgik vognene og kontrollerede de rejsende, og
vognene blev efterfølgende skubbet om bord på færgen med et rangerlokomotiv. Når
dette skete, blev trafikken på Havnevej midlertidigt lukket med bomme og
klokker. I Helsingborg blev vognene hentet på færgen og påkoblede de svenske tog
til Stockholm. En lignende procedure foregik i modsat retning. og
persontrafikken blev afviklet ved åbningen af Øresundsforbindelsen i 2000.

Der har siden 1970'erne været planer om en fast forbindelse, som en tunnelen til
Helsingborg. Projektet undersøges løbende af bl.a. af Helsingborgs kommun og
Region Hovedstaden, og kan påvirke lokalområder.

Som den tredjestørste by på Sjælland er byen fyldt med specialbutikker og mange
store kædebutikker (ca. 500 butikker, fra Helsingør syd (Espergærde) til spidsen
af Helsingør (Kronborg), som gør det til Handelscentrum i Nordsjælland med flest
butikker) . Helsingør er et handelscentrum for det nordligste Sjælland og
Helsingborg-området inden for mange produktgrupper, handelslivet er domineret af
omegnens indbyggere, af grænsehandelen med Sverige og af de mange turister fra
hele verden, som kommer og ser Kronborg og byen. Helsingørs legendariske vare er
Brostrædeis.

Folk i Helsingørs omegn laver en del af deres indkøb i Helsingør men også i
Helsingborg, desuden langs motorvejen til København fx i Hørsholm Midtpunkt og i
Lyngby Storcenter samt ikke mindst i København. I nutiden købes meget på nettet.
Der imod er konkurrencen beskeden fra Fredensborgs, Hillerøds og Helsinges side.

Helsingør Bycenter (delvis ombygget 2012), Prøvestenscenteret (Nordsjællands
største center for pladskrævende varer), Meretecenteret.

Helsingør by og omegn har et meget livligt kulturliv med Kronborg som centrum.
Helsingør Revyen er kendt tilbage fra 1917. Herudover kan nævnes HamletScenen
som producerer og præsenterer nationalt og internationalt teater på Kronborg.
Bl.a. ved den årlige Danmarksbegivenhed, i august, Shakespeare at Hamlet's
Castle.

På det gamle Helsingør Skibsværft er Kulturværftet åbnet som kulturcenter. I
2013 åbnede Museet for Søfart i tilknytning til Kulturværftet.

I Helsingør og omegn er der mulighed for golf, fodbold, håndbold, mountainbike,
windsurfing, Kitesurf, havkajak, squash, sejlads, vandpolo, tennis, fægtning,
skydning, kampsport samt ca. fem fitnesscentre. Der er lige blevet afsat et
stort beløb til fornyelse af atletikstation samt der kommer multipark med
parkour, skøjtebane (vinter), skateboard samt friluftscene (2010) ved
Prøvestenscentret.

Helsingør har været forskånet for store brande, hvorfor en stor del af bymidten
i dag består af huse fra 1500-1800 tallet. Det er dog især de to store
kirkebebyggelser, der dominerer Helsingør. Byens domkirke, Sankt Olai Kirken er
byens ældste bygning, de ældste dele af kirken stammer fra 1200-tallet, hvor den
var på størrelse med en lille romansk landsbykirke. Kirken, som den står i dag,
er dog fra 1559. Kirken er bemærkelsesværdig på grund af de mange indvendige
udsmykninger, hvoriblandt kalkmalerierne og prædikestolen bør fremhæves.

Ved siden af domkirken findes Sankt Mariæ Kirke og Vor Frue Kloster. Klosteret
er et karmeliterkloster, som i dag står som det mest velbevarede klosteranlæg i
hele Norden. Især imponerende er de nyrestaurerede kalkmalerier og orglet, der
stort set ser ud, som det gjorde i 1660'erne, da den berømte komponist og
organist Dietrich Buxtehude spillede på det.

Helsingør er blandt andet hjemsted for LO-skolen og Den Internationale Højskole.

Det gamle Helsingør Theater er revet ned, men blev genopbygget 1961 i Den Gamle
By i Aarhus, hvor det i dag bruges til kulturelle begivenheder.

Helsingør har mange tilbud til unge og ældre: der er gymnasier, handelsskole,
HTX, CPH Business Academy, Erhvervsskolen Nordsjælland, Marinbiologisk
universitet, VUC, teknisk skole, Den internationale højskole og mange tilbud for
videreuddannelse, kurser m.m. fx på LO-skolen inden for ledelse, Marinbiologisk
universitet Helsingør, Beredskabsstyrelsens Kursuscenter m.m.



https://da.wikipedia.org/wiki/Guld

Guld (på latin aurum) er grundstof nummer 79 i det periodiske system, og har det
kemiske symbol Au: Under normale tryk- og temperaturforhold optræder dette
overgangs- og ædelmetal som et meget tungt, yderst formbart gult metal.

Guld reagerer ikke med langt de fleste kemikalier, men det angribes dog af klor,
fluor, kongevand og cyanid. Salpetersyre, som ellers kan opløse andre metaller,
benyttes til at bekræfte om et materiale indeholder guld. Kviksølv kan opløse
guld, men stofferne danner ikke kemiske forbindelser med hinanden.

Guld er i sin rene form det mest formbare og duktile materiale der kendes: et
enkelt gram af metallet kan hamres ud til en kvadratmeter bladguld. Det kan
gøres tyndt nok til at blive gennemsigtigt; det lys der passerer får et blåt
eller grønt skær, da guldet tilbagekaster de "modsatte" farver; rødt og gult.

Det rene guld er således for blødt til de fleste praktiske formål, og det bruges
derfor i legeringer med andre metaller, som f.eks. sølv og kobber. Når guld
benyttes til smykker angives dets renhed i karat: Rent guld er 24 karat, men til
smykker benyttes ofte 22k, 18k eller 14k guld. Jo lavere "k" (karat), des højere
er indholdet af sølv eller kobber i legeringen. Valget af metaller kan bruges
til at justere farven på den resulterende legering; en større mængde af sølv,
palladium eller nikkel giver hvidguld, mens en større mængde kobber giver
rødguld.

Metallers farve skyldes atomernes evne til at absorbere og "genudsende" energien
i de fotoner ("lyspartikler") der træffer det: Det er elektronerne i atomerne
der er ansvarlige for dette, og for de fleste metallers vedkommende gør dette
nogenlunde lige meget for alle bølgelængder, hvilket giver en omtrent grå
nuance. For gulds (og kobbers) vedkommende påvirkes "elektron-havet" i metallet
imidlertid af kvantemekaniske effekter, som giver markante forskelle i hvor
meget lys metallet kan "genudsende" af de forskellige bølgelængder, og derfor
har disse metaller en usædvanlig tydelig farve.

Det er muligt at størstedelen af alt guld i universet, og dermed på Jorden, er
dannet ved de kosmiske begivenheder, der kaldes gammaglimt.

Guld har gennem århundreder været brugt som betalingsmiddel og til smykker, og i
nyere tid også til en lang række tekniske formål.

Indtil starten af 1900-tallet var udstedte mønters pålydende værdi generelt
betinget af den pågældende mønts metalværdi. En mønt hvis metalværdi modsvarer
dens pålydende værdi, kaldes en hovedmønt mens en mønt hvis metalværdi er lavere
end den pålydende værdi, benævnes en skillemønt. I slutningen af 1800-tallet gik
Danmark og andre stater over til guldstandarden, dvs. at de større
cirkulationsmønter var baseret på guld, samt at værdien af en nationalbanks
udsendte pengesedler modsvaredes af en tilsvarende beholdning af fysisk guld i
banken. Guld kom derved til direkte at garantere for værdien af staternes
møntfod, en rolle der tidligere havde været spillet af sølv. Nogle få lande
arbejdede ikke med en ren guld- eller sølvstandard, men med en blanding af de
to, en såkaldt bimetal-standard. Systemet med guld-understøttelse af den
udstedte valuta blev for de fleste staters vedkommende suspenderet i forbindelse
med udbruddet af 1. verdenskrig. Senere forsøg på at genindføre guldstandarden
blev generelt opgivet i slutningen af 1920'erne på grund af den daværende
økonomiske krise. For Danmarks vedkommende var den danske krones værdi på
daværende tidspunkt faldet i forhold til det britiske pund der stadig var bundet
til guldet, og en genindførsel af "guldkronen" (i konservativ presse omtalt som
"den ærlige krone") ville derfor medføre en revaluering med tab af
konkurrenceevne til følge. Regeringen Madsen-Mygdal genindførte guldstandarden
på trods af modstand fra Socialdemokratiet, der frygtede et tab af
arbejdspladser som følge af revalueringen. Denne gang optrådte guldstandarden i
form af en guldbarrestandard, hvilket vil sige at guldmønter ikke indgik i det
egentlige pengeomløb, men at Nationalbanken påtog sig at omveksle større
pengebeløb til guldbarrer. Da en standard-guldbarre vejer 12,5 kilo, var
adgangen til guldindløselighed reelt forbeholdt indehavere af meget store
pengebeløb. Danmark afskaffede definitivt guldstandarden efter at
Storbritannien, Danmarks største samhandelspartner, selv afskaffede
guldstandarden i 1931. Der findes ikke længere stater hvis pengeudstedelse er
100% understøttet af guld. Under guldstandarden udstedtes egentlige
cirkulationsmønter normalt i legeringer af maksimalt 22 karats (91,67%) finhed.
De danske 10 og 20-krone mønter i guld havde en finhed på 900/1000. På grund af
disses i samtiden høje værdi blev de dog kun brugt i mindre omfang. I Danmark
benyttedes til daglig handel først og fremmest mønter i bronze eller sølv.

Visse lande udsteder stadig guldmønter: De såkaldte Canadian Gold Maple Leafs,
Australian Gold Nuggets og østrigske Wiener Philharmonikere er de reneste af
denne type mønter, med 99,99% guld. Den kinesiske panda har finheden 99,90%.
Sydafrika, USA og Storbritannien udgiver hhv. Krugerrands, American Gold Eagles
og britiske Gold Sovereigns og Gold Britannias, i alle tilfælde med en lødighed
af 22 karat. Den lavere lødighed skyldes tradition samt et ønske om at lave et
stærkere produkt, idet guld er meget blødt i ren tilstand. Ingen af disse mønter
er beregnet til dagligt brug hvilket ses af deres generelt meget lave pålydende
værdier sammenholdt med mønternes faktiske metalværdi. I stedet fungerer de
først og fremmest som anbringelsesmetode for større værdier, blandt personer der
ikke har tillid til deres lokale pengevæsen. Denne skik er først og fremmest
udbredt i Asien og Mellemøsten. Mange lande i disse områder har love der
forbyder privatpersoner at eje guld med undtagelse af mønter og smykker.
Udstedelsen af mønter af rent guld kan derfor omgå sådanne forbud. Et
tilsvarende forbud fandtes tidligere også i Danmark. Den første stat der
udstedte denne type mønter var Sydafrika med udstedelsen af den såkaldte
krugerrand der indeholder 31,1 gram finguld.. Dette svarer til 1 troy ounce (oz
t), hvilket er den enhed som ædelmetaller noteres i på London Stock Exchange og
New York Stock Exchange. Udstedelsen af krugerrands sikrede Sydafrika en
eksportindtægt på et tidspunkt hvor landet var underlagt international
handelsblokade på grund af apartheidstyret, idet veksling af valuta ikke var
omfattet af handelsblokaden. Som kuriosum kan bemærkes at Letland i 1998
udstedte en 100 lats guldmønt i 16,2 g finguld, som officielt blev anset som
almindeligt betalingsmiddel.

Guldet i guldbarrer er til gengæld ofte 24 karat, fordi de modsat mønter ikke
behøver være hårde eller slidstærke. Deres brug som investerings- og
betalingsinstrument understreges af, at finguld er tildelt en
tre-bogstavs-forkortelse på linje med alverdens valutaer; XAU.

Smykker af guld indeholder næsten altid andre metaller, primært for at gøre
metallet modstandsdygtigt overfor slitage, og har karat-tal mellem 8 og 22. Det
"andet" metal er oftest i vid udstrækning kobber, som giver legeringen lidt af
dets karakteristiske rødlige farve. 14 karat guld hvor "resten" af metallet er
kobber, har en farve der ligner visse bronzelegeringer til forveksling.

Ved at bruge jern og aluminium kan man skabe henholdsvis blå og violette
guld-legeringer, men det bruges meget sjældent i smykke-sammenhænge. Palladium
og nikkel giver en sølvhvid legering og blanding med sølv giver en grøn-gul
farve; nikkel er langt det billigste, men da det er giftigt, er der lovgrænser
for hvor meget nikkel sådanne smykker må afgive.

Ud over metallet til selve smykket indgår guld også i det loddemetal der bruges
i fremstillingen af smykket: i et kvalitetsprodukt bør loddemetallet være af en
karat der svarer til karaten af smykkets øvrige "bestanddele". Loddemetal af den
art fremstilles med en lang række karat-tal, og i forskellige farver der matcher
de føromtalte legeringer. Dertil laves loddemetallet med op til tre forskellige
smeltepunkter; ved at bruge varianterne med det højeste smeltepunkt først, kan
en guldsmed opbygge ganske komplicerede arbejder med talrige lodninger.

I middelalderen troede man at guld var gavnligt for helbredet; noget så sjældent
og smukt som guld måtte nødvendigvis være gavnligt. Selv i dag tilskriver visse
alternative behandlere metallisk guld helbredende egenskaber.

Visse guld-holdige salte virker ganske vist infektionsbekæmpende og bruges i
behandlingen af gigt og lignende lidelser, men det er vel at mærke kun salte og
radioaktive isotoper af guld der finder anvendelse i den moderne lægevidenskab.
Som eksempel på det sidste kan nævnes isotopen 198Au med en halveringstid på 2,7
døgn, som bruges i strålebehandling mod visse former for kræft.

Til gengæld bruges guld indenfor tandlæge-gerningen, hvor det meget formbare
guld nemt kan tilpasses i broer og kroner der matcher de tilbageværende tænder,
og generelt giver bedre resultater end andre materialer. Brug af guldkroner for
de mest synlige tænder betragtes som attraktivt i visse kulturkredse, og
uattraktivt i andre.

Guld bruges som farvestof i glas, som derved får en intens, dybrød farve. Andre
guld-baserede farvestoffer bruges til fotografier, hvor det kan gøre sort/hvide
fotos lavet med sølvbromid let brunlige eller blålige, eller forbedre
stabiliteten.

Guld, eller legeringer af guld og palladium, bruges til at "overfladebehandle"
biologiske prøver og andre elektrisk isolerende emner der skal undersøges med
scanning-elektronmikroskop. Guld er idéelt til dette formål af tre grunde

Da guld reflekterer de meste både synligt og infrarødt lys, bruges det ofte i
rumfarten til at beskytte mod den intense solstråling uden for Jordens
atmosfære: Som gyldne folier på satellitter og rumfartøjer, og i et ganske tyndt
lag i visiret på astronauternes rumdragter. Tilsvarende bruges guldfolie i visse
Formel 1-racerbiler som varmeafskærmning i motorrummet. Og i compact discs af
høj kvalitet ses guld undertiden brugt som det reflekterende lag i skiven.

Guld er en udmærket leder af elektrisk strøm, hvilket er blevet udnyttet til
ledninger til meget stærke strømme. Både sølv og kobber er bedre til at lede
strømmen, målt rumfang for rumfang, men guld er mere korrosionsbestandigt.

Den gode ledningsevne udnyttes i forskellige slags elektriske stik af høj
kvalitet, hvis "ben", kontaktflader osv. overtrækkes med guld. Der hersker en
del debat om hvorvidt guldet giver bedre lyd, billeder, dataforbindelse osv. som
nogen hævder, men sådanne stikforbindelser må alt andet lige være mere
korrosionsbestandige. Af samme grund bruges guld på overfladen af de elektriske
dele i visse typer elektriske kontakter.

Bladguld samt guld i flager og som pulver bruges i visse madvarer, specielt i
slik: I E-nummer-systemet for tilsætningsstoffer i mad klassificeres guld som et
farvestof, og har nummer E-175. Guld i flager blev brugt i middelalderen af den
europæiske adel, dels for at demonstrere værtens velstand, dels ud fra
føromtalte formodning om at det er gavnligt for helbredet.

Da guld kemisk set er meget lidt reaktionsvilligt, indgår heller ikke i madens
og vores fordøjelses kemi, og af samme grund smager det heller ikke af noget.
Det har heller ingen næringsmæssig værdi, og forlader fordøjelseskanalen i
uforandret kemisk form.

Guld er et ædelmetal, der sættes i forbindelse med solen, men også som symbol på
overjordisk storhed, eller rigdom og velstand. Guld symboliserer evigheden,
erkendelse og troskab. Alkymister betragtede guld som noget ædelt, i stræben
efter lutring, esoterisk erkendelse, og det højeste trin i åndelig udvikling. I
Kina betragtedes guld som solens metal og uressensen yang. Astrologisk hører
guld til stjernetegnet løven.

I kristendommen symbol på himmellyset og fuldkommenheden. I drømme kan guld
betyde ny erkendelse og bevidsthedsudvidelse. Symboliserer maskuline værdier, i
kvinders drømme animus. I auraen tydes guld som besiddelse af stor, gammel
østerlandsk visdom.

Nummer et i de Olympiske Lege og ved mesterskaber får guldmedaljer.
Guldmedaljerne til OL er dog lavet af 92,5 % sølv.

Udvinding af guld er økonomisk rentabelt hvis råmaterialet indeholder blot et
halvt gram guld per ton. De malme der brydes i åbne miner indeholder mellem 1 og
5 gram guld per ton, og fra underjordiske miner brydes malm med omkring 3 gram
per ton. Først ved et indhold på 30 gram per ton er guldet synligt for det
blotte øje, så de malme der brydes i de fleste guldminer ligner almindeligt
klippemateriale.

Omkring halvdelen af alt guld i verden stammer (anslået 145.000 tons ved
udgangen af 2001) fra Sydafrika, hvor man har udvundet det siden 1880'erne. I
1970 stod Sydafrika bag 79 procent af verdensproduktionen med omkring 1000 tons.
I 2007 var landets produktion faldet til blot 272 tons, primært på grund af
stigende tekniske vanskeligheder ved udvindingen, skiftende økonomiske forhold,
og stramninger i sikkerhedsreglerne for minedrift. Netop dét år "overhalede"
Kina Sydafrika med en produktion på 276 tons; det er første gang siden 1905
Sydafrika har måtte se sig overgået.

Andre væsentlige guldproducenter er USA, Australien, Rusland og Peru. I
Sydamerika arbejdes der med et kontroversielt projekt, Pascua Lama, som handler
om at udnytte de rige guldfelter i bjergene i Atacamaørkenen nær grænsen mellem
Chile og Argentina.

Behandlingen af råmaterialet fra minerne sker enten ved Wohlwill-processen eller
Miller-processen, om end der findes andre metoder.

En gigantisk kviksølvforurening truer flere områder i verden som følge af
udvinding af guld ved hjælp af kviksølv. Det gælder filippinske guldgravere, der
udleder mellem 200 og 500 ton kviksølv i naturen årligt ved småskala-minedrift.

Verdenshavene indeholder betydelige mængder guld, men fordelt jævnt i alt
havvandet bliver koncentrationen uhyre lav; mellem 0,1 og 0,2 milligram per ton
vand. En række mennesker har hævdet at have fundet en rentabel måde at udvinde
dette guld, men det har i alle tilfælde været fejltagelser eller direkte
svindel.

Fritz Haber forsøgte at udvikle en kommerciel metode til at udvinde havets guld
i et forsøg på at finansiere de krigsskadeerstatninger, Tyskland var blevet
pålagt efter 1. verdenskrig. Desværre havde han overvurderet guldkoncentrationen
i havet, og den tyske regering endte med at bruge flere penge, end de små
mængder udvundet guld kunne indbringe.

Alkymisternes gamle drøm om at omdanne mindre ædle materialer til guld er kommet
indenfor teknisk rækkevidde i moderne tid, men processen er langt fra rentabel
og forventes ikke at blive det indenfor en overskuelig fremtid.

Mennesket har kendt til guld og brugt det til udsmykning og ritualer siden
forhistorisk tid; det kan have været det første metal, mennesket har brugt. I
egyptiske hieroglyffer beskriver kong Tushratta fra 2600 f.Kr., hvordan guld var
"mere rigeligt en skidt" på den tid. Egypten og Nubien havde naturresourcer, der
gjorde dem til væsentlige guldproducenter gennem det meste af historien.

Guld nævnes ofte i Bibelens Gamle Testamente, første gang allerede i
Skabelsesberetningen. Det sydøstlige "hjørne" af Sortehavet var kendt for sine
guldforekomster, hvis udvinding siges at gå tilbage til kong Midas tid; her
fremstillede man mønter for første gang i historien mellem 643 og 640 f.Kr.

Mali-riget i Vestafrika var berømmet i den gamle Verden for sine enorme mængder
guld. Rigets hersker, Mansa Musa blev berømt for sin pilgrimsrejse til Mekka i
1324: Da han nåede Cairo i juli med nærved 100 kameler og et følge på tusindvis
af mennesker, gav han så meget guld bort, at det tog mere end et årti for
landene i Nordafrika at komme sig over den kraftige inflation, det medførte.

Den europæiske udforskning af Amerika var i høj grad drevet af meldinger om de
rigelige og overdådige guldsmykker, som de indfødte i Centralamerika, Peru og
Colombia bar.

Op igennem det 19. århundrede udløstes flere gange "guldfeber", når nye store
forekomster blev opdaget. Det første væsentlige tilfælde af guldfeber i USA
skete i en lille by kaldet Dahlonega, og andre tilfælde indtraf i Californien,
Colorado, Otago, Australien, Witwatersrand og måske mest berømt Klondike.

Naturligt forekommende guld består af én enkelt isotop; 197Au, og dertil kendes
36 radioaktive isotoper, hvoraf 195Au er den mest "langlivede", med en
halveringstid på godt 186 døgn.



https://da.wikipedia.org/wiki/Wien

Wien er hovedstaden i Østrig og samtidig én af landets 9 delstater. Den ligger i
den nordøstlige del af landet ved floden Donau og har 1.840.573 indbyggere
(2016) inden for bystyregrænsen 1.983.836 indbyggere (2013) inden for byområdet,
hvilket gør det til den 7. største by i den Europæiske Union.

Området, hvor Wien ligger, har ifølge arkæologiske fund været beboet allerede
fra den yngre stenalder. Romerne kaldte den Vindobona, men skriftlige kilder,
der bekræfter byens eksistens, findes kun fra omkring det 13. århundrede. I 1278
begyndte den habsburgske æra med sejren over Ottokar 2. af Bøhmen. Nu begyndte
en fremgangstid for Wien, der fik en speciel status. I 1529 var opgangsperioden
imidlertid slut, idet osmannerne invaderede området. Kampen med tyrkerne varede
indtil 1683, hvor den anden invasion blev slået tilbage. Herefter begyndte en ny
opblomstringstid. I løbet af det 20. århundrede med de to verdenskrige led Wien
dog større tab.

Livskvaliteten for beboerne er steget markant startende i mellemkrigstidens
"Røde Wien", hvor standarden for en stor del af befolkningen gik fra knebne
boligforhold og småhandel til at bo anstændigt og have gode muligheder for
uddannelse (blandt andet på Wien Universitet, der er et af Europas ældste),
kultur og natur. Befolkningssammensætningen er efterhånden indgroet "wiensk":
med basis i mange forskellige folkeslag fra det multietniske Østrig-ungarske
rige.

Byen er meget kendt for sin kultur, hvilket har givet anledning til begrebet
Wiener Moderne, som betegner perioden omkring århundredeskiftet 1800/1900. I
særdeleshed har musikken en stor betydning i Wien, der kaldes musikkens
verdenshovedstad, idet den har huset mange berømte musikere og komponister,
herunder Mozart og Beethoven. Denne status som kulturelt og politisk centrum har
byen fået i kraft af, at den i århundreder var residensby for den habsburgske
kejserfamilie.

Ligeledes rummer Wien mange historisk-kulturelle bygninger og områder, hvoraf
byens centrum og Schönbrunn slot er kommet på UNESCOs Verdensarvsliste. Desuden
huser byen kendte bygninger som kirken Stephansdom, slottet Belvedere og
kejserpalæet Hofburg samt parkområdet Prater.

Wien er med et areal på 414,65 km² den mindste delstat i Østrig. Samtidig er det
den eneste delstat, der ikke grænser op til et andet land, da den er afgrænset
af delstaten Niederösterreich på alle sider. Grundet sin særstatus som delstat
og samtidig statutarby råder Wien over det største trafik- og byggeareal af de 9
delstater i forhold til størrelsen. 11,3 % af det samlede areal er bebygget,
11,1 % er færdselsarealer og 2,2 % er banelegemer. Desuden er Wien delstaten med
den største andel parkarealer, der udgør 28,4 % eller 117,76 km². Wien er også
en af fire delstater, der driver vinavl. 1,7 % af arealet er således dækket af
vinmarker. Skovarealet dækker 16,6 % og landbrugsjorden udgør i alt 15,8 %.

At Wien har udviklet sig til en af Europas vigtigste storbyer kan byen blandt
andet takke sin geografiske placering for. Byen ligger mellem det nordøstlige
udløb af Alperne i den nordøstlige del af Wienerbækkenet. Den historiske by
Vindobona opstod oprindeligt på den sydlige side af Donau, men i dag strækker
byområdet sig på begge sider af floden. Wien opstod i skæringspunktet mellem de
gamle færdselsårer i øst-vestlig retning (Donau) og nord-sydlig-retning
(Bernsteinstrasse). Her kunne Donau let passeres, eftersom floden i
Wienerbækkenet forgrenede sig i talrige flodarme med mellemliggende småøer.

Siden Jerntæppets fald i 1989 er trafik- og handelsforbindelserne til de
nordlige og østlige nabolande vokset. Den geografiske nærhed til den
forhenværende østblok bemærkes særligt i denne sammenhæng. Således ligger Wien
for eksempel kun 60 km fra den slovakiske hovedstad Bratislava, hvilket er den
korteste afstand mellem to hovedstæder i Europa.

Af Wiens byområde er kun en relativt lille del bebygget. Omkring halvdelen af
Wiens areal er græsslette, hvoraf store dele bliver udnyttet til landbrug.

Wien rejser sig fra en 151 m over havets overflade i Lobau til 542 m, som nås på
Hermannskogel. I nordvest, såvel som i den vestlige og sydvestlige del af Wien,
strækker Wienerwald (Wienskoven) sig med sine høje bjerge (Leopoldsberg og
Kahlenberg) og skove helt ind til byområdet. Donau løber gennem "Wienerporten",
som er en snæver åbning mellem Leopoldsberg på højre bred og Bisamberg på
venstre bred, på sin vej ind mod Wien. Fra Wienerwald flyder derudover talrige
små floder ind i byen, hvoraf den mest kendte er Wienerfloden. Bjergene i vest
går i syd over i de jernalderlige terrasser (Wienerberg og Laaer Berg). Dette
samlede område bliver udnyttet til vinavl.

Den østlige del af byen er præget af flade områder omkring Moravafeltet, som
benyttes til landbrug, men som dog i tiltagende grad bliver bebygget. I sydøst
findes Donau-Auen Nationalpark, et landskab langs Donau, der i 1996 blev
nationalpark.

Byen er som mange europæiske byer præget af den fremherskende vestenvind, som
muligvis har bevirket, at beboelsesområderne fortrinsvis ligger mod vest, mens
de forurenende industriområder overvejende er placeret i byens østlige del.

Wien er opdelt i 23 bydele ("bezirke"), der hver især ledes af en
bezirksformand, som har væsentligt færre beføjelser end borgmesteren.
Inddelingen har eksisteret i sin nuværende form siden 1954. Bydelene er
indlemmet i Wien i etaper, der startede med den første tilføjelse ud over Innere
Stadt med 2. til 8. bezirk, dernæst 9. til 19., hvorefter 20. til 23. blev
indlemmet.

Wiens klima er et overgangsklima med oceanisk indflydelse fra vest og
kontinental indflydelse fra øst. Dette bevirker, at der er meget svingende vejr.
Generelt får Wien oftest kun ringe nedbørsmængder og har lange, tørre perioder.
Vinteren er i sammenligning med andre dele af Østrig mild. Den gennemsnitlige
lufttemperatur målt over 30 år ligger i centrum på gennemsnitligt 11,4 °C,
hvorimod den i oplandet ligger på omkring 10,2 °C. Nedbørsmængden ligger på
omkring 600 mm. Der forekommer i gennemsnit omkring 60 sommerdage og 70
frostdage. Østrigs meteorologiske institut, Zentralanstalt für Meteorologie und
Geodynamik (ZAMG), har hovedsæde i byen.

Den første skriftlige notits om byen Wien går tilbage til det 13. århundrede med
Jans der Enikels bykronik.

Arkæologiske fund viser, at området allerede under den ældste stenalder blev
benyttet, og at området ved Wienerbækkenet har været beboet siden den yngre
stenalder. I Wien vidner adskillelige brandgrave men også bebyggelsesspor om
bronzealderens urnemarkskultur. I Wien er hallstattkulturen fra den ældre
jernalder beviselig takket være en stadig meget synlig gravhøj. Fra keltisk tid
kender vi til et oppidum på Leopoldsberg og en keltisk bebyggelse med navnet
Vedunia ("Skovbæk").

I det første århundrede e. Kr. anlagde romerne en militærlejr nær Donau, som
grænsesikring af provinsen Pannonien med en tilhørende by til civile, Vindobona,
hvor Wiens nuværende centrum er. Endnu i dag kan man på gadeforløbene i indre by
ane forløbet af muren og gaderne i lejren. Romerne forblev i lejren indtil det
5. århundrede. Grundet den romerske legionslejrs placering i den østlige del af
det vestromerske rige blev den udsat for de germanske folkevandringer og de
medfølgende farer for at miste landområder.

Centrum for det tidligmiddelalderlige Wien var en bygning kaldet "Bjerggården",
en handelsgård for vinavlere. Den første dokumenterede anvendelse i
middelalderen findes i Salzburger Annalen omhandlende året 881, hvor "apud
Weniam", et slag mod ungarerne, fandt sted. I denne beskrivelse er det dog ikke
sikkert om slaget handlede om byen eller Wiener-floden. Med den østfrankiske
konge Otto den Store's sejr over ungarerne i år 955 i Lechfeldslaget begyndte
Wiens opbygning såvel som landet Østrigs.

I år 976 blev markgrevskabet Ostarrîchi under Babenbergerne indrettet i området
nær grænsen til Ungarn, hvor Wien lå. Allerede i det 11. århundrede var Wien en
vigtig handelsby, og i 1155 gjorde Henrik 2. af Østrig Wien til sin hovedstad.
Kun et år derefter blev Østrig med det såkaldte Privilegium Minus ophøjet til et
hertugdømme, og Wien blev dermed hovedsædet for hertugerne.

På vej hjem fra det tredje korstog blev den engelske konge Richard 1. Løvehjerte
taget til fange af markgreve Leopold 5. i 1192 i Erdberg ved Wien og først
løsladt efter betalingen af en stor sum løsepenge. Løsesummen brugtes bl.a. til
at finansiere oprettelsen af det første mønthus og den første store byudvidelse.
I 1221 fik Wien som den anden by i Østrig efter Enns stadsreten og fik status
som ladested. Det betød, at købmænd og handlende, der kom igennem Wien, skulle
udbyde deres varer, hvilket muliggjorde, at Wienbeboerne kunne blive mellemmænd
i handelen og få vidtrækkende forretningsforbindelser. Derigennem kunne byen
blive anerkendt som en af de absolut vigtigste byer i området.

Med Rudolf 1.'s sejr over Ottokar 2. af Bøhmen i 1278 begyndte æraen med
Habsburgernes herredømme i Østrig. I tiden omkring Luxemburg-kejserne var Prag
regeringsby, og Wien stod dermed i skyggen af denne. De tidlige Habsburgere
forsøgte at udbygge byen for at holde trit med udviklingen og holde gang i byen.

Rudolf 4. skaffede sig stor hæder, da han gennem en klog økonomisk politik
hævede velstanden betydeligt. Især to beslutninger har givet ham tilnavnet
”stifteren”: Grundlæggelsen af Wien Universitet i 1365 og opbyggelsen af det
gotiske langhus til Stephansdom. Den følgende tids arvestridigheder bragte ikke
kun uro, men også økonomisk tilbagegang.

I 1438 blev Wien igen residensstad efter valget af Albrecht V som tysk-romersk
kejser (valgt som kejser Albrecht II). Han er frem for alt forbundet med den
store fordrivelse af og mord på Wiens jøder i 1421/22. I 1469 blev Wien et
selvstændigt stift og Stephansdom en katedral med en biskop. I den svage
Friedrich IIIs æra var Wien hele tiden på kejserens modstanderes side, da han
ikke var i stand til at sikre den mod omstrejfende og plyndrende lejesoldater. I
1556 blev Wien endelig til permanent residensby for kejseren, efter at Ungarn og
Bøhmen var blevet indlemmet i Habsburgernes suverænitetsområde.

På denne tid blev byen igen katolsk, efter ellers i forbindelse med
Reformationen at have været protestantisk. I 1551 blev jesuitterne hentet til
byen og opnåede hurtigt indflydelse ved hoffet. Den førende person for
modreformationen var Melchior Khlesl, som fra 1598 var biskop af Wien. Da de
protestantiske kirker fortrængtes ved modreformationen blev det danske, det
svenske og det nederlandske gesandtskab hjemsted for de eneste protestantiske
menigheder. Af disse var den danske gesandtskabsmenighed den største frem til,
at der med "tolerancepatentet" i 1781 blev indført en vis religionsfrihed.

I år 1529 blev Wien for første gang uden held belejret af tyrkerne. Grænsen
mellem den habsburgske og den osmanniske del af Ungarn løb i næsten 200 år kun
ca. 150 km øst for byen, hvilket begrænsede byens udvikling. Der blev brugt
mange midler på at bygge fæstningsanlæg i stedet for mere brugbare bygninger.
Disse fæstningsanlæg, som op i det 17. århundrede udgjorde det meste af
bygningsindustrien, viste sig nyttige i 1683 under den anden tyrkiske belejring,
da de beskyttede byen i to måneder før den tyrkiske armé måtte trække sig
tilbage med uforrettet sag. Denne tilbagetrækning skete på grund af, at den
polske konge Sobieskis indsatshær ændrede kampretning og dermed truede tyrkerne,
så de måtte trække sig tilbage. Dette nederlag var begyndelsen til det
Osmanniske Riges endeligt.

I tiden efter den tyrkiske belejring begyndte en omfattende byggevirksomhed og
opblomstring af byen. I kraft af den omfattende genopbygning af Wien blev byen
hurtigt præget af barokken. Der blev bygget talrige adelspaladser, som især er
forbundet med de to arkitekter Johann Bernhard Fischer von Erlach og Johann
Lukas von Hildebrandt. Et omfattende byggeri skete også uden for bymurene og fra
1704 fik forstæderne deres eget befæstningssystem kaldet "Linienwall"
(linjevold), som var forløberen for den nuværende Gürtelstraße.

Efter fald i befolkningstallet ved store pestepidemier i 1679 og 1713 voksede
indbyggertallet støt. På denne tid blev tillige de første fabrikker grundlagt.
Der blev bygget kloakker og gaderendestenene blev nedlagt, hvilket forbedrede
hygiejnen markant.

Med opblomstringen af byen udviklede Wien sig snart til det vigtigste europæiske
kulturcentrum med wienerklassikken som højdepunkt, anført af navne som Haydn,
Mozart, Beethoven og Schubert.

Under Napoleonskrigene blev Wien to gange erobret af Napoleons tropper. I 1804
blev byen hovedstad for det nye rige Kejserdømmet Østrig. Efter den 7.
koalitions sejr over Napoleon i 1814/15 blev de fremtidige politiske relationer
i Europa aftalt på Wienerkongressen. Bl.a. den danske konge Frederik 6. deltog
heri.

Den følgende Vormärz-epoke er kendetegnet ved stærk politisk undertrykkelse og
en stærk bevægelse for mere demokrati og et mere åbent samfund, men også ved den
mere indadvendte og småborgerlige Biedermeier-kulturretning, som var under
opblomstring. I denne periode begyndte industrialiseringen også for alvor og i
1837 blev den første jernbanestrækning åbnet.

Ideerne bag den franske februarrevolution, 1848, bredte sig også til Wien og den
13. marts brød Martsrevolutionen ud. Det tvang kansleren Fyrst Metternich til at
gå af, og den 6. oktober udbrød derefter Wiener Oktoberrevolutionen. Det
kejserlige militær besejrede dog i sidste ende de revolutionære bevægelser, der
kæmpede for indførelse af demokrati.

I 1850 blev byens areal forøget, idet forstæderne indenfor linjevolden blev
indlemmet og opdelt i bezirke. Nu blev de gamle bymure om Innere Stadt i 1858
revet ned og erstattet af den nuværende Ringstraße (Wien), og Wien blev
arkitektonisk præget af en såkaldt "ringgadestil", som blandt sine arkitekter
havde danskeren Theophilus Hansen, der bl.a. tegnede parlamentsbygningen og
musikforeningsbygningen. Denne nybyggerperiodes højdepunkt var
verdensudstillingen 1873. Fremgangen standsedes snart efter af et børskrak.

Efter den store oversvømmelse i 1830 havde der været overvejelser om en
regulering af Donau. Den blev dog først gennemført mellem 1868 og 1875. Donaus
mange forgreninger blev gravet op, og floden omdannet til en snorlige hovedstrøm
ved siden af byen. Forgreningen, der førte til den indre by, blev gjort smallere
og bærer nu navnet Donaukanal.

Den mest kendte borgmester fra kejsertiden er Karl Lueger, en karismatisk
kristensocialist, som beklædte embedet fra 1897-1910 og er kendt for både
praktiske kommunalreformer og brutal antisemitisme.

På denne tid oplevede Wien sit foreløbig sidste kulturelle højdepunkt med
perioden kaldet Wiener Moderne. Perioden er ikke mindst forbundet med
kunstnerforeningen Wiener Secession, som gjorde Wien til centrum for
jugendstilen. Inden for musikken opstod Anden Wienerskole. Midt i denne
frugtbare kulturelle atmosfære blev psykoanalysen stiftet af Sigmund Freud.

I 1880'erne og 1890'erne var Wien den største tysktalende by. Wien var på det
tidspunkt den anden største by i Europa, kun overgået af London. To millioner
indbyggere passeredes flere år før Berlin og Paris opnåede dette indbyggertal.
På sit højdepunkt (omkring 1914) havde Wien 2,2 til 2.3 millioner af
Donaumonarkiets omkring 50 millioner indbyggere. Efter 1914 havde dog såvel
Berlin og Paris vokset sig størrer end Wien. Efter det Habsburgske monakis
kollaps under første verdenskrig i efteråret 1918 tabte byen meget af sin status
og tabte indbyggere. Stadig i 2012 har byen omkring en halv million færre
indbyggere end i storhedstiden.

Krigshandlingerne i 1. verdenskrig truede ikke umiddelbart Wien, men på grund af
den langvarige krig opstod en forsyningskrise. Krigens afslutning betød
opløsning af Østrig-Ungarn og dermed slutningen på Wiens tid som kejserresidens.
Den 12. november 1918 blev republikken udråbt i parlamentet.

Fra at have været centrum i et storrige med mere end 50 millioner indbyggere
blev Wien, der dengang havde ca. 2 millioner indbyggere, nu en alt for stor
hovedstad til et lille, fattigt land med ca. 6 millioner indbyggere.
Arbejdsløshed, fattigdom og sult blev følgen. I bl.a. Danmark, Schweiz og
Portugal modtog et stort antal familier børn fra Wien til pleje i kortere eller
længere tid. Disse såkaldte wienerbørn opretholdt gennem mange år forbindelserne
til fx deres danske plejeforældre, forbindelser som i mange tilfælde er fortsat
af de senere generationer.

I 1922 blev Wien udskilt fra Niederösterreich og blev en selvstændig delstat. En
af grundene var (udover at man frygtede Niederösterreichs dominans i den nye
småstat) forskellen mellem den socialdemokratiske byregering og den
kristendemokratiske delstatsregering.

En byregering (Røde Wien) blev international anerkendt for sit sociale
pionerarbejde. Der etableredes et solidt socialt sikkerhedsnet og opførtes i
stor udstrækning kommunale boliger til arbejderne.

Den første republiks økonomiske og politiske ustabilitet medførte en politisk
kamp i parlamentet, i medierne, i de politiske organisationer og ved talrige
demonstrationer for og imod den konservative regerings beslutninger. De
kulminerede i 1934 med, hvad socialdemokratiet kaldte "militærregeringens
borgerkrig mod folket" og regeringen kaldte socialdemokraternes
"februaropstand". Der fulgte fire år med kristendemokratisk, fascistisk diktatur
(Stænderstaten), der lagde Wien direkte under regeringen og nedlagde den
selvstændige byforvaltning.

I 1938 lod den østrigskfødte tyske rigskansler Adolf Hitler, som var kommet til
magten i 1933, hæren marchere ind i Østrig og erstattede derved det fascistiske
styre med et nationalsocialistisk styre.

Hitlers politik, der indebar en stærk forfølgelse af jøderne, faldt i god jord i
Wien, da man her i flere århundreder og især siden begyndelsen af det 20.
århundrede havde anvendt antisemitismen politisk. Umiddelbart efter den tyske
indmarch begyndte ariske wienere spontant at true, plage og udplyndre jøder samt
uddrive dem fra deres huse. Af de knapt 185.000 jødiske wienere blev ca. 120.000
tvunget til emigration, ca. 60.000 blev myrdet, og kun 5.243 overlevede
verdenskrigen.

Byforvaltningen blev ændret, så der dannedes et Stor-Wien med et 3 gange så
stort areal som tidligere.

Den 17. marts 1944 begyndte luftangrebene mod Wien. Under dem blev over en
femtedel af byen ødelagt. Stephansdom, der ellers havde undgået luftangrebene,
brød i brand, dog ikke som følge af kamphandlinger men derimod efter en
plyndring. I april 1945 blev Wien erobret af den sovjetiske hær ved
"Wienoffensiven", som varede otte dage.

Få dage efter krigens afslutning sørgede sovjethæren for at etablere et nyt
bystyre. Også de politiske partier gendannedes. Først i efteråret 1945 lod
Sovjetunionen militær fra de øvrige allierede, USA, Storbritannien og Frankrig
nå Wien. Den blev indtil 1955 en firesektorby. I 1. bezirk, der ikke var fast
tildelt én af de fire besættelsesmagter, gik magten på skift hver måned.

På Schwarzenbergplatz, der i 1945–1956 hed Stalinplatz, rejste den Røde hær i
1945 et krigsmindesmærke. Det afsløredes den 19. august 1945 og vedligeholdes af
bystyret. Dets forbliven er garanteret i den østrigske Statstraktat.

Efter krigen fulgte i Wien, som overalt i Vesteuropa, et enestående økonomisk
opsving.

Den 15. maj 1955 fik Østrig igen sin fulde frihed med den Østrigske
Statstraktat. De sidste besættelsestropper forlod landet i oktober 1955. Den 26.
oktober 1955 vedtoges derefter loven om Østrigs stedsevarende neutralitet. Denne
dag er Østrigs nationaldag.

I slutningen af 1956 modtog man i Wien mange ungarere, der efter det mislykkede
oprør mod det kommunistiske regime var flygtet mod Vesten. Ligeledes ankom mange
tjekkere og slovakker i 1968, som havde forladt det daværende Tjekkoslovakiet
efter den sovjetiske indmarch og afslutning på foråret i Prag. Først fra
november 1989 blev Wien et naturligt rejsemål for borgerne i de nævnte lande.

I 1957 fik Det Internationale Atomenergiagentur (IAEA) sit hovedsæde i byen (som
første internationale organisation efter 1945). Fra 1965 har Wien desuden været
hovedsæde for OPEC. I 1961 fandt et topmøde mellem den amerikanske præsident
John F. Kennedy og den sovjetiske leder Nikita Khrusjtjov sted i byen. I 1980
blev det internationale center i Wien (det tredje embedssæde i FN) åbnet. Her
har, foruden IAEA, UNIDO og UNODC til huse. Tilsammen trak alt dette Wien hen
imod en position som by for kongresser og forhandling i konfliktsituationer.

I 1964 afholdtes i Wien en international haveudstilling på et område, der
tidligere var losseplads på den venstre bred af Donaufloden, og med det nye
Donautårn som vartegn. I 1986 blev der, hvor der tidligere var
oversvømmelsesområde, gravet en ny Donaukanal ved siden af Donau, og den derved
opståede Donau-ø har udviklet sig til et foretrukkent sted for rekreative
aktiviteter. Sidst i det 20. århundrede blev en skyline på begge sider af Donau
opbygget med højhuskvarterer.

Infrastrukturen i byen forbedredes ved bygning af undergrundsbanen, der
erstattede bybanen fra omkring år 1900 og som dækkede nye kvarterer af byen.
Første delstrækning af U1 blev åbnet i 1978.

Befolkningstallet i Wien toppede i 1916 efter en længere tids tilvækst.
Tilvæksten skete på trods af barske vilkår for de tilflyttende, men forholdene
blev dog gradvist forbedret, især med store tiltag under Røde Wien, og byen har
i dag gode forhold, også i forhold til uddannelse, transport, sundhed, kultur og
natur. Efter 1916 skete der befolkningsfald pga. krigs- og efterkrigstiderne og
Wall Street-krakket og depressionen i 1930'erne.

Befolkningssammensætningen er præget af tiden, hvor Wien var hovedstad i det
multietniske Østrig-Ungarn. Både kultur, religion og sprog stammer fra
forskellige folkeslag. Dog er forskellighederne i dag sammensmeltede, og
bevidstheden om herkomsten er derfor lille. Eksempelvis betragtes mange slaviske
efternavne i dag som almindelige "wienske". Samtidig er den oprindelige
Wiendialekt sammensat af ord fra både tysk og det tysk-slaviske-jødiske
jiddisch. Dialekten er dog stort set nu erstattet af en ny "hævet" Wiendialekt.
Jødiske borgere er også efter 2. verdenskrig stort set forsvundet fra byen.

I nyere tid har det laveste indbyggertal været i 1987, hvorefter det igen er
steget svagt, så at der i begyndelsen af 2007 boede ca. 1,67 millioner mennesker
i byen. Ca. en sjettedel af befolkningen i Wien havde dog ikke østrigsk
statsborgerskab. Af udlændinge kommer de fleste fra et af de tidligere
jugoslaviske lande.

Randområderne af Wien (kaldet "flæskebæltet") er de sidste årtier vokset ved
tilflytning, hvilket skyldes bedre pendlermuligheder samt roligere og grønnere
omgivelser end i centrum. Desuden er folk fra det øvrige Østrig og især fra
Niederösterreich flyttet til i stor stil, idet jobmulighederne i Wien er større
end i de øvrige delstater generelt.

Selvom procentdelen af folk, der bekender sig til den romersk-katolske tro, er
faldet stærkt siden midten af det 20. århundrede, er denne trosretning dog
stadig den dominerende i Wien. Omtrent halvdelen af indbyggerne bekender sig til
den.

I Østrig har Islam været anerkendt siden 1912 og præsidenten for Østrigs
muslimske trossamfund har hovedsæde i Wien, hvor religionen er blevet den
næststørste, med ca. 8 % af indbyggerne.

Den jødiske menighed i Wien består kun af omkring 7.000 personer efter en stor
emigration før og udryddelse under 2. verdenskrig. Den eneste synagoge, der
overlevede Krystalnatten er Stadttempelet i 1. bezirk.

Ligeledes findes en ortodoks menighed med ca. 6 % og en evangelisk-luthersk
biskop i byen med ca. 5 % af indbyggere.

Wien har som kulturby stor international betydning, og herfra stammer også mange
prominente musikere og komponister. Musiske specialiteter fra Wien inkluderer
Wienervalsen, Wiener Sängerknaben samt store begivenheder såsom Nytårskoncerten
og Operaballet. Selve opera- og teaterbygningerne er også kendte. Wien er
desuden berømt for sit køkken, sin litteratur og kaffehuskultur. Vigtige
strømninger som uddrog fra Wien er navngivet efter byen. Dette gælder
wienerklassicismen, første og Anden Wienerskole (musik), Wienerkredsen
(filosofi), Wienergruppen (litteratur) samt den østrigske skole
(videnskabsteori). Den europæiske kulturepoke omkring århundredeskiftet 1900
ofte kaldt Wiener Moderne, idet byen især i dette tidsrum havde stor indflydelse
på hovedstrømningen af europæisk kultur.

Theater an der Wien har haft mange uropførelser af forestillinger de sidste år;
på Schönbrunn slot er der marionetdukketeater. Klassisk musik høres
hovedsageligt på Wiener Musikverein, men nyligt er opført et Musikkens Hus, der
fungerer som klangmuseum. Slottet Belvedere fungerer også som museum med
østrigsk kunst fra middelalder til nutid. Alle stilperioder repræsenteres
ligeledes inden for arkitekturen i Wien: fra den gotiske Stephansdom over
Stadtbahnstation Karlsplatz i jugendstil til det farverige Hundertwasserhaus og
Wiener Gasometer, der er en kombination af gammelt og nyt.

Sub- og ungdomskulturen i Wien har hovedsæde i det omstridte hus EKH.
Volxtheaterkarawanen er et af tiltagene fra ungdomskulturen, der gennem diverse
aktioner og begivenheder prøver at skabe opmærksomhed omkring forhold, de
betragter som uretfærdige.

Wien har siden 1919 været højborg for socialdemokratiet i Østrig. Årene 1919 til
1934 er især husket under navnet Røde Wien. Siden 1919 har en SPÖ-politiker haft
borgmesterposten efter alle frie valg. Desuden har partiet haft flertal i
byrådet og -parlamentet pånær meget korte perioder. I 1934-1945 afholdtes dog
ingen demokratiske valg grundet nazisternes styre. Den nuværende borgmester er
Michael Häupl. Det høje antal af sociale boligbyggerier ses som et tydeligt tegn
på det socialdemokratiske flertal i byen.

Siden ophøjelsen af Wien til en delstat i 1922 har borgmesteren for Wien
samtidig fungeret som delstatspræsident (Landeshauptmann). Dog ikke under
diktaturet. Landdagen i Wien med 100 medlemmer har den lovgivende magt på de
områder, der i Østrigs forbundsforfatning er underlagt forbundslandenes
lovgivningskompetence. Landdagen er i sin sammensætning identisk med
kommunalbestyrelsen.

Udover forvaltningen af hele Wien fra den centrale byregering findes der en
slags byråd i hver bezirk, som forestår forvaltningen af de enkelte bydele.

Ved kommunalvalget i Wien den 10. oktober 2010 fordelte stemmerne og derved de
100 mandater sig som følger (mandatændring siden valget i 2005 i parentes):

Ved valget mistede SPÖ lige netop det absolutte flertal og indgår nu i en
koalition med Die Grünen, således at SPÖ forsat kunne sikre sig
borgmesterposten. Det er kun anden gang siden 1945, at SPÖ ikke har haft absolut
flertal. I 1996 fik FPÖ også en stor fremgang, hvilket dengang kun gav SPÖ 43
mandater.

Ved de samtidigt afholdte valg i bezirkene fik følgende partier flest mandater:
SPÖ i 16 bezirke, ÖVP i 5, Grüne i 1 og i 1 bezirk står socialdemokrater og
grønne lige mandatmæssigt.

Inden for EU hører Wien til de mest velhavende regioner. Til sammenligning med
EU’s BNI udtrykt i købekraft nåede Wien index 170,9 (EU-25:100) (2003). Dette
omdømme blev bekræftet på ny i 2007, da byen blev noteret som den femte rigeste
i EU efter London, Luxembourg, Bruxelles og Hamborg.

Byen nyder internationalt godt af et godt renomme hvad angår høj livskvalitet,
lave kriminalitetsrater og som "springbræt til øst" eftersom byen og dens
virksomheder i lang tid har haft gode forbindelser til de mellem- og
østeuropæiske lande og derfor har stor erfaring med samhandel med disse lande.
Især med baggrund i den europæiske østudvidelse i 2004 fik mange store
udenlandske virksomheder sæde i Wien med henblik på deres aktiviteter i de
mellem- og østeuropæiske lande og flere virksomheder oprettede nye filialer i
Wien med henblik på handel med de føromtalte lande. I nogle tilfælde førte denne
udvikling også til, at visse østrigske virksomheder blev overtaget af
udenlandske virksomheder som fx det hollandske Heineken, der overtog Brau Union
og en italiensk storbank, der overtog Bank Austria. Af yderligere udenlandske
koncerner med østeuropacentraler i Wien kan det franske Lafarge, tyske Henkel og
Rewe Group Austria samt Beiersdorf AG nævnes.

Også de fleste østrigske selskaber herunder næsten samtlige østrigske banker har
deres hovedsæde i Wien. Udover de mange virksomheder kan også visse
enkeltpersoner inden for økonomi nævnes i forbindelse med Wien. Bl.a. stammer
nobelpristageren i økonomi Friedrich Hayek, der var fortaler for frihandel samt
Eugen von Böhm-Bawerk, der gjorde vigtige tiltag med den østrigske skole fra
Wien.

I Wien var 821.458 personer beskæftiget i 87.691 virksomheder ifølge en
optælling fra år 2001. Bydelen med de fleste arbejdspladser var 1. Bezirk.

16 % af Wiens areal bliver dyrket af omkring 900 gartner- og
landbrugsvirksomheder. Blandt andet bliver omkring 50.000 ton grøntsager dyrket
hvert år, især tomater, rød peber, agurk, salat og radiser. Mange på Simmeringer
Haide. Den østrigske grønsagsforhandler, LGV-Frischgemüse, har sit hovedsæde og
hovedlager i Simmering. De forsyner op mod 70% af Wiens og 56% af Østrigs
grønsagsforbrug fra Wien og omegn.

Den kollektive trafik i Wien er sammensluttet i det fælles trafikselskab Wiener
Linien, der indgår i aktieselskabet Wiener Stadtwerke, som ejes 100 procent af
Wiens bystyre. Nettet er godt udbygget og består af 33 sporvognslinjer, 45
buslinjer og 5 U-banelinjer, samt letbanen til Baden (Badner Bahn). I Wiens
indre by inden for Ringstraße kører som hovedregel minibusser, der nemt kan
komme rundt i de små gader. Den største del af sporvognene kører langs med eller
udgår fra Ringstraße; således udgår hele 7 linjer fra Schottentor. Buslinjerne
udgår hovedsageligt fra U-banestationerne og betjener yderområderne. Udover
Wiener Linien betjener det private selskab Dr. Richard også en række buslinjer.
Buslinjer i Wien kan kendes på nummeret, der altid ender på "A". Wiener U-Bahn
blev åbnet i 1976, og de fem nuværende linjer, der kører som en blanding af
undergrundsbane og højbane, udbygges løbende. Der er konkrete planer for (og
dermed finansiering til) udbygning frem til 2020. Wiener Linien transporterer
årligt 772 mio. passagerer (2006).

S-Bahn Wien drives af Österreichische Bundesbahnen og består af 15 linjer, der
udgår fra de store banegårde i Wien eller fra stamstrækningen gennem Wien Mitte,
og betjener Wiens omegn. S-banenettet indenfor Gürtel er ombygget til U-bane.

Den nationale og internationale togtrafik udgår fra de 3 store
rebroussementsstationer Westbahnhof, Südbahnhof og Franz-Josef-Bahnhof. Ved
Südbahnhof bygges en ny gennemgangsbanegård, der åbnes i 2010 som Wien
Hauptbahnhof.

Hovedvejsnettet fra Wien udstråler fra Gürtel mod de vigtigste byer i det gamle
Østrig-Ungarske rige (f.eks. Prag, Trieste og Budapest). Motorvejsnettet går mod
vest, syd og øst samt en kortere strækning mod nord langs en del af Donau.
Motorvejene bindes sammen på tværs af to forbindelsesmotorveje. For den interne
trafik i Wien spiller Ringstraße og Gürtelstraße en vigtig rolle som
gennemkørsels- og fordelingsgader. De to ringveje forløber langs de gamle vold-
og forsvarværker.

Flytrafikken betjenes fra Flughafen Wien-Schwechat, der årligt betjener 7,9 mio.
passagerer og 115.000 flyafgange (2005).

Takket være talrige pragtbygninger fra den romersk-tyske og østrigske kejsertid
findes der et utal af kulturtilbud i byen. Ikke mindst takket være det gode
renomme som musikhovedstad, hvilket Wien har fået på grund af talrige berømte
klassiske musikere så som Beethoven, Mozart og Mahler, er byen blevet kendt på
verdensplan som et velanset rejsemål for turister.

Kuske kører gæster i hestevogne rundt gennem Wiens centrum, Innere Stadt, der
hører under verdensarven. I denne gamle by er domkirken Stephansdom særligt
seværdig. Men se også Wiener Staatsoper, Hofburg, kejserens residens, Kärntner
Straße, der er den mest trafikere gågade i Østrig, kendte konditorer og hoteller
samt den pragtfulde Ringstraße (Ringgaden), som omkranser bymidten. Siden 1980
har Wien desuden haft talrige scener med lokalarrangementer, kunstgallerier,
kabaretter, jazzspillesteder og andre events i alle afskygninger.

Mange turister kommer i december, når byen kan tilbyde sine julemarkeder,
"nytårsvej" gennem centrum og "kejserbal". De fleste af Wiens seværdigheder kan
dog besøges hele året rundt. Til de mest besøgte seværdigheder kan Schönbrunn
slot, Schönbrunn dyrehave, Albertina, Riesenrad, Hofburg såvel som
MuseumsQuartier tælles.

Den største andel af overnatninger kommer fra tyske turister med 2 mio.
efterfulgt af østrigere fra de 8 andre delstater (1,7 mio.), amerikanere
(668.000), italienere (662.000), briter (404.000), spaniere (375.000), japanere
(338.000), franskmænd (inkl. Monaco, 290.000), schweizere (inkl. Liechtenstein,
265.000), hollændere (ca. 168.000), russere (156.000), rumænere (138.000),
grækere (129.000), folk fra de arabiske lande i Asien (123.000) og australiere
(113.000). Antallet af overnattende gæster fra Central- og Østeuropa samt fra de
arabiske lande i Asien er de senere år steget markant. I 2006 fik Wien det
højeste antal overnatninger nogensinde med omkring 9,4 mio, hvilket var 6,7%
mere end året før.

I Wien turismekoncept for 2010, som blev besluttet i 2003, blev målet for
overnatninger sat til omkring 10 mio. For at nå dette mål trækker også de mange
internationale kongresser, virksomhedstræf, bonusrejser samt almindelige
forretningsrejser som afholdes med Wien som mål. Med 147 internationale
kongresser årligt placeres Wien samtidigt som den mest populære by for
kongresser i verden foran Paris og Singapore.

Wien er verdenskendt for sin Wienerschnitzel, kalveinderlår, der er banket
fladt, dækket med mel, æg og rasp og derefter stegt i smør. Denne specialitet
kan man få næsten overalt, hvor der serveres kogekunst fra wienerkøkkenet. Af
andre eksempler på Wiens køkken kan "Tafelspitz" (meget magert kogt kød – samme
udskæring, som man i Danmark kender som culotte), som traditionelt serveres med
"Gerösteten Erdäpfeln" (kogte kartofler moset med en gaffel og derefter stegt)
og peberrodssovs, "Apfelkren" (en blanding af peberrod og æble) og
"Schnittlauchsauce" (en purløgssovs lavet på mayonnaise).

Wien har desuden en lang tradition med kager og desserter: apfelstrudel (varm
butterdejsstang med æble), "palatschinken" (søde pandekager) og knödel (boller)
ofte fyldt med frugter som for eksempel abrikos. Sachertorte, en tør
chocoladekage med abrikosmarmelade fra Hotel Sacher, er verdenskendt.

Om vinteren er der små gadeboder, hvorfra der sælges Maroni (stærke kastanjer)
og kartoffelrösti. Pølser er også populære og sælges ligeledes ved gadeboder
natten igennem. Af populære pølser kan nævnes Wiener-/Frankfurterpølsen,
"Burenwurst" (kogt med blandet kød) og "Käsekrainer" (krydret svinekød med små
stykker ost) .

"Naschmarkt" er et marked med frugt, grønsager, krydderier, fisk, kød og andre
madvarer fra hele verden. I bymidten er desuden mange madspecialforretninger
såsom "Julius Meinl am Graben".

Wien har sammen med Paris og Prag sin egen vinproduktion. Den producerede vin
bliver serveret i små vinstuer og er kendt som Heuriger. Den dyrkes bl.a. i dele
af Döbling og Floridsdorf. Vinen bliver ofte drukket med danskvand. Grüner
Veltliner er den kendteste hvidvin i Østrig.

Øl er den næstvigtigste drik i Wien efter vin. Wien har et enkelt stort
bryggeri, Ottakringer Brauerei, tilbage og flere end ti småbryggerier. En
"Beisl" er en typisk lille østrigsk pub, hvilken Wien har mange af.

Wienercaféer har en lang og velbeskrevet historie, der kan dateres århundreder
tilbage i tiden, og historier om kendte historiske kunders afhængighed af
koffein fra de ældste af cafeerne er en lokal legende. Traditionelt bliver
kaffen serveret med et glas vand. Wienercafeer påstår at have opfundet processen
med at filtrere kaffe fra bønner, de erobrede efter den anden tyrkiske belejring
af Wien i 1683. Wienercafeerne påstår, at da de invaderende tyrkere forlod Wien,
lod de hundredvis af sække med kaffebønner blive tilbage. Kejseren gav
Franciszek Jerzy Kulczycki ((polsk) Franciszek Jerzy Kulczycki) noget af denne
kaffe som belønning for at give oplysninger til hæren, der hjalp til tyrkernes
endelige nederlag. Kolschitzky åbnede derefter Wiens første kaffebar. I 1891
åbnedeJulius Meinl I en moderne fabrik til ristning af bønner på det sted, hvor
sækkene var efterladt.

I Wien er der 283 volksschuler (deraf er 217 offentlige skoler), 120
hauptschuler (deraf 96 offentlige), 46 specialskoler (40 offentlige) og 95
gymnasier (67 offentlige). Derudover har Wien en lang række andre
uddannelsesinstitutioner inden for alverdens brancher og fag, hvoraf mange af
skolerne også er offentligt ejede.

Wien Universitet er det ældste og største universitet i de tysktalende lande.
Det blev grundlagt i 1365 som "Alma Mater Rudolphina" og var frem for alt kendt
for sit medicinske fakultet, der siden 2004 har været et selvstændigt
universitet under navnet Medizinische Universität Wien. I 1692 blev Wien
Kunstakademi grundlagt som privatakademi for hofkammermaler Peter Strudl; siden
1765 har også Wien Veterinærmedicinske Universitet startet af Maria Theresia af
Østrig været en del af Wien Universitet. I 1815 blev Wien Tekniske Universitet
grundlagt som "k.u.k. polytekniske institut". To år senere fulgte Wien
Universitet for Musik og Scenekunst, der blev grundlagt på den i 1808 af Antonio
Salieri grundlagte sangskole. Ligeledes stammer Wien Universitet for Anvendt
Kunst fra kejserrigets tid samt Wirtschaftsuniversität Wien (grundlagt 1898 som
k.u.k. Exportakademie). Udover de mange offentlige universiteter i Wien er der
også en del privatejede universiteter.

De fleste biblioteker i Wien, i alt 41, er sammensluttet i "Wiens biblioteker".
Hovedbiblioteket findes på Urban-Loritz-Platz. Det fuldender tilbuddet fra
universitetsbibliotekerne, "Arbejderkammerets Socialvidenskabelige Bibliotek" og
"Wien Stats- og Delstatsbibliotek".

Wien er berømt for sit omfattende sociale boligbyggeri. Under Røde Wiens tid fra
1918 til 1934 byggedes de første storstilede kommunale byggerier, der blev
styret og drevet af byen ikke for profit, men primært for at stille boliger til
rådighed for arbejderklassen til gunstige lejepriser. Efter 2. verdenskrig var
der igen stærk kommunal byggevirksomhed.

De første sociale foranstaltninger indledtes i det første årti af det 20.
århundrede, hvor fattigdommen og dermed antallet af hjemløse øgedes betydeligt.
Man oprettede som følge deraf det første tilflugtssted for hjemløse, som åbnede
i 1905 i Brigittenau.

Det såkaldte "Allgemeines Krankenhaus Wien" er det største sygehus i såvel Wien
som i hele Østrig. Det er beliggende i bydelen Alsergrund.

I Wien ligger mange parker inkluderende Stadtpark, Burggarten, Volksgarten (en
del af Hofburg), Donaupark, Schönbrun Slotspark (ved Schönbrunn slot),
Schloßpark (ved Belvedere), Prater, Augarten, Rådhusparken, Lainzer Tiergarten,
Dehnepark, Resselpark, Votivpark, Kurpark Oberlaa, Auer-Welsbach-Park og
Türkenschanzpark. Grønne områder inkluderer Laaer-Berg (inklusiv Böhmischer
Prater) og foden af Wienerwald, som når indtil de ydre områder af byen. Også den
mere end 6 hektar store kirkegård Wiener Zentralfriedhof i Simmering er et
vigtigt rekreativt areal, hvor der bl.a. findes en "Park for ro og kraft".
Udover disse store parkområder findes små parker overalt i byen.

I mange af Wiens kendte parker er der monumenter, som i Stadtpark med dens
statue af Johann Strauss og i barokparken ved Belvedere, hvor den østrigske
statstraktat blev underskrevet. Værd at nævne er tillige Donau-øen, som er en
21,1 km lang kunstig ø mellem Donau og Nye Donau specielt beregnet til
fritidsaktiviteter.

Wien er vært for mange sportsbegivenheder inklusiv Wien Maraton, som tiltrækker
mere end 10.000 deltagere hvert år og normalt finder sted i maj. I 2005 blev VM
i ishockey afholdt i Østrig, og finalen blev afholdt i Wien. Wiens stadion,
Ernst Happel Stadion, har lagt græs til fire UEFA Champions League- og Europa
Champion Clubs-finaler (1964, 1987, 1990, 1995) og lagde bane til finalen for
Europamesterskabet i fodbold 2008.

Hovedstaden er desuden hjemby for et stort antal fodboldhold. De mest kendte
hold er SK Rapid Wien (31 Bundesliga-titler), FK Austria Wien (23
Bundesliga-titler og 26 gange cupvindere) og det ældste hold, First Vienna FC.
Af andre vigtige sportsklubber kan nævnes: Raiffeisen Vienna Vikings (amerikansk
fodbold), som har vundet Eurobowl-titlen i årene 2004 til 2007, aon hotVolleys
Wien, et af Europas bedste volleyball-hold og Vienna Capitals (ishockey).

Derudover har nogle af de enkelte bezirke partnerskab med kinesiske eller
japanske byer/bydele.



https://da.wikipedia.org/wiki/Victoria_af_Storbritannien

Victoria (Alexandrina Victoria; født 24. maj 1819, død 22. januar 1901) var
dronning af Det Forenede Kongerige Storbritannien og Irland fra 20. juni 1837 og
den første kejserinde af Indien fra 1. maj 1876 og frem til sin død. Hendes
regeringstid som dronning varede 63 år, 7 måneder og 2 dage, var længere end
nogen anden britisk monarks, indtil hun blev overhalet af sit tipoldebarn
Elizabeth 2. i september 2015. Hun var også den hidtil længst regerende
kvindelige monark i verdenshistorien. Hele hendes regeringstid kaldes den
victorianske æra og var præget af industrielle, politiske, videnskabelige og
militære fremskridt i Det Forenede Kongerige.

Da Victoria besteg tronen var Det Forenede Kongerige allerede et etableret
konstitutionelt monarki: regenten havde ringe politisk indflydelse og udøvede
den efter premierministerens råd. Men hun var et vigtigt symbol for sin tid.
Victorias tid er kendetegnet af en stor udvidelse af det britiske imperium; i
løbet af perioden nåede det sit højdepunkt og blev den tids største globale
stormagt.

Victoria, som stort set var af tysk afstamning, var datter af Prins Edward
Augustus, hertug af Kent, og prinsesse Victoria af Sachsen-Coburg-Saalfeld. Hun
var barnebarn af George 3. og niece til sin forgænger Vilhelm 4. Hun arrangerede
ægteskaber for sine ni børn og 42 børnebørn over hele kontinentet. Det bandt
Europa sammen og gav hende øgenavnet "Europas bedstemor". Hun var den sidste
britiske monark fra Huset Hannover; hendes søn Kong Edward 7. tilhørte Huset
Sachsen-Coburg-Gotha.

Victoria blev født i 1819 som det eneste barn af prins Edward, Hertug af Kent,
og prinsesse Victoria af Sachsen-Coburg-Gotha. Prins Edward var fjerde søn af
den officielt regerende kong George 3. af Storbritannien.

Kort før Victorias fødsel var den britiske kongefamilie udsat for en tragedie,
da prinsesse Charlotte af Wales, eneste datter af prinsregenten, den senere
George 4. af Storbritannien, døde i barselsengen med en dødfødt prins. Charlotte
havde tillige været kong George 3.s eneste barnebarn og dermed var der efter
hendes død ingen britiske arvinger til den britiske trone, udover kong Georges
sønner, der alle var midaldrende mænd.

Da Victoria blev født var hun nr. 5 i arvefølgen efter sin far og tre ældre
farbrødre. Hendes far døde allerede året efter hendes fødsel kort før kong
George 3.s død, hvilket betød at hun i 1820 var nr 3 i arvefølgen. Det stod
efterhånden klart at hun ville arve tronen og i 1830 blev hun den næste til at
arve tronen.

I 1837 blev Victoria dronning af Storbritannien. Dette skete kort efter hendes
18 års fødselsdag, hvilket betød at man undgik et regentskab med hendes mor og
Conroy som de førende personer, hvilket ellers havde været deres planer. I
stedet for gjorde Victoria straks op med sin dårlige barndom under deres
indflydelse. Hertuginden af Kent blev forvist til nogle værelser langt fra
Victoria og Conroy tog hurtigt derefter sin afsked. I den første tid efter
tronbestigelsen støttede Victoria sig til den ældre premierminister, William
Lamb, kendt som lord Melbourne, der blev hendes første læremester. Han tilhørte
Whig-partiet.

Victoria blev efterhånden tæt knyttet til Melbourne og hun ville helst ikke af
med ham. I 1841 tabte han valget og måtte træde tiibage.

Hvem dronning Victoria skulle gifte sig med, var af stor betydning, og der var
flere kandidater. I hendes familie på moderens side var det derimod bestemt, at
hun skulle gifte sig med sin fætter, prins Albert af Sachsen-Coburg-Gotha, der
var hendes jævnaldrende.

Victoria havde i starten visse reservationer over for Albert, men det ændrede
sig, og efter at Victoria havde friet til Albert i slutningen af 1839, blev de
gift i 1840. Deres ægteskab bar i starten præg af at Victoria ikke tillod ham
nogen medindflydelse eller rådgiverrolle, hverken på det politiske område eller
indenfor husholdningen, da hun var bange for, at han ville komme til at styre
det hele, noget hun ikke ønskede. Det skabte en del spænding imellem de to, men
efterhånden fik Albert lov til at udøve betydelig indflydelse. Dette gjaldt i
alle aspekter af Victorias liv, og hun blev helt afhængig af ham. Efterhånden
trådte alle andre rådgivere og personer i baggrunden.

I begyndelsen fortsatte Victorias guvernante fra barndommen, Louise Lehzen, med
at stå for slottets husholdning. Imidlertid mente Albert, at hun var
inkompetent, og efter et voldsomt skænderi mellem Victoria og Albert blev Lehzen
afskediget, og det nære bånd mellem hende og Victoria blev afbrudt.

I 1861 blev Victoria enke, da prins Albert døde af tyfus. Victoria anlagde
herefter dyb sorg for sin mand. Hun ophørte aldrig med at sørge over ham, og
forventede det samme af sine omgivelser. Når hun siden skulle træffe
beslutninger skete det altid efter hvad hun troede Albert ville have gjort.

Kort tid efter prins Alberts død indstiftede Victoria den 10. februar 1862
familieordenen Royal Order of Victoria and Albert, der blev tildelt kvindelige
medlemmer af den britiske kongefamilie og enkelte andre nærstående fyrstelige
familier samt kvindelige medlemmer af hoffet og som normalt blev tildelt i
tilknytning til modtagernes konfirmation.

I de første år efter dødsfaldet isolerede Victoria sig fuldstændig fra
offentligheden. Hun kom sjældent til London og Buckingham Palace, men foretrak
síne residenser på landet, især Osborne House på Isle of Wight.

En stigende republikanisme, gjorde sig gældende i disse år, og Victoria var ikke
særlig populær, da hun nægtede at udføre mange af sine pligter.



https://da.wikipedia.org/wiki/Socialdemokraterne

Socialdemokratiet er et politisk parti i Danmark, der bekender sig til den
politiske ideologi socialdemokratisme. Partiet sidder i dag på 47 mandater i
Folketinget, og er oppositionens såvel som Folketingets største parti.

Partiet blev for første gang repræsenteret i Folketinget i 1884. I perioden 1924
- 2001 var det Danmarks største parti, en position der mistedes ved
folketingsvalget i 2001. 14 år senere, ved folketingsvalget 2015 genvandt
partiet positionen som landets største parti.

Partiets ungdomsorganisation hedder Danmarks Socialdemokratiske Ungdom (DSU).
Partiet er medlem af den internationale socialdemokratiske organisation,
Socialistisk Internationale.

Fra 2002 til 2016 brugte partiet i nogle sammenhænge navnet Socialdemokraterne.
Socialdemokratiet har bogstavbetegnelsen A ved valg, men forkortelsen S ses ofte
brugt i medierne.

Socialdemokratiet regner sin historie tilbage til stiftelsen af den danske
afdeling af Den Internationale Arbejderforening (Første Internationale) i
efteråret 1871, men den nuværende partiorganisation er dannet i 1878 som
Socialdemokratisk Forbund. Den Internationale Arbejderforening var organiseret i
faglige sektioner og fungerede både som en faglig organisation og et politisk
parti. Grundlæggerne af foreningen var Louis Pio, Harald Brix og Paul Geleff.
Formålet var at organisere den hastigt fremvoksende arbejderklasse på et
demokratisk, socialistisk grundlag. Siden midten af århundredet havde Danmark
været inde i en industrialiseringsproces. Store grupper fra den fattige del af
landbefolkningen flyttede ind til byerne og blev arbejdere, og Socialdemokratiet
udsprang af kravet om at give denne befolkningsgruppe retfærdige levevilkår og
demokratiske rettigheder. Myndighederne forbød dog Den Internationale
Arbejderforening i 1873 efter Slaget på Fælleden (1872) og fængslede de tre
ledere. Herefter videreførtes det politiske og faglige arbejde af lokale
arbejderforeninger. I 1878 reorganiseredes det politiske arbejde med skabelsen
af et egentligt politisk parti kaldet Socialdemokratisk Forbund. Herved
adskiltes fagbevægelsen og arbejderbevægelsens politiske arbejde. De to grene af
arbejderbevægelsen arbejdede dog tæt sammen, og var gennem deres vedtægter
sikret repræsentation i hinandens styrende organer. I de næste 70 år voksede
partiets medlemstal støt og nåede et maksimum i 1948 på lidt over 300.000.
Parallelt hermed opbyggede arbejderbevægelsen gennem oprettelsen af en lang
række sideorganisationer som f.eks. kooperative virksomheder, oplysningsforbund
og arbejderhøjskoler et omfattende organisationsnetværk, der dækkede praktisk
taget alle sider af et menneskes tilværelse.

I 1884 fik Socialdemokratiet valgt sine første to folketingsmedlemmer, Peter
Thygesen Holm og partiets tidligere formand Chresten Hørdum. Siden øgedes
partiets tilslutning ved hvert eneste valg og kulminerede i 1935 under sloganet
"Stauning eller Kaos" med 46,1% af de afgivne stemmer. I perioden 1945-71 var
den gennemsnitlige vælgertilslutning 39%, 1973-98 33% med et maksimum i 1990 på
37% og et minimum i 1973 og 2005 på 26%. I perioden fra 1924 frem til 1982 havde
Socialdemokratiet som regel regeringsmagten og prægede derfor den danske
samfundsudvikling på næsten alle områder. Socialdemokratiet var i hele perioden
1924-2001 Danmarks største parti.

Fra Socialdemokratiet kom i Folketinget i 1884 til 1905 var partiets
repræsentanter ret isoleret i det parlamentariske arbejde. Selvom en del
radikale venstrefolk, særligt i København, havde sympati for arbejdernes sag,
var begge Venstrepartier grundlæggende klart antisocialistiske gårdmandspartier
med fokus på arbejdsgiverinteresser. Socialdemokratiet havde på dette tidspunkt
stadig en marxistisk samfundsanalyse og regnede med, at det kapitalistiske
samfund gennem en række kriser ville bukke under og blive erstattet af et
socialistisk. Partiet var derfor ikke interesseret i at overtage styret af den
borgerlige stat. Dannelsen af Det Radikale Venstre i 1905 ændrede fundamentalt
Socialdemokratiets strategiske muligheder, da det nu havde en naturlig
alliancepartner og reel udsigt til ad parlamentarisk vej at gennemføre reformer
af det danske samfund. Socialdemokratiet og Det Radikale Venstre indledte derfor
et nært samarbejdede og undlod i flere valgkredse ligefrem at opstille
kandidater mod hinanden.

Socialdemokratiet fungerede som støtteparti for Carl Theodor Zahles radikale
regeringer i både 1909-10 og 1913-20, og bakkede under Første Verdenskrig op om
både regeringens pragmatiske neutralitetspolitik med indrømmelser til Tyskland
og dens markante udvidelse af statens kontrol med økonomien. I 1910 overtog den
kun 35-årige fagforeningsmand Thorvald Stauning partiformandsposten, som han
beholdt helt til 1939. Han fastholdt den moderate og pragmatiske linje, hvilket
ikke faldt i god jord hos partiets venstrefløj. Efter den russiske revolution i
1917 brød parties revolutionære fløj ud i 1919 og dannede et venstresocialistisk
parti, der året efter blev til DKP. Da kong Christian 10. i 1920 afskedigede den
radikale regering og dermed udløste Påskekrisen, var det en socialdemokratisk
ledet generalstrejke, der fik væltet det af kongen indsatte
forretningsministerium. Under krisen ønskede mange socialdemokrater kongen
afsat, men partiledelsen afslog at gøre dette til et krav. I de følgende år
satsede Socialdemokratiet på sociale reformer og økonomisk udligning og opgav
sin modstand mod at styre den borgerlige stat og var således klar til at sidde i
regering.

Ved folketingsvalget i 1924 blev Socialdemokratiet det største parti med 36,6
procent af stemmerne, og partiet dannede for første gang regering – med Thorvald
Stauning som statsminister. Han udnævnte verdens første kvindelige minister,
Nina Bang, i samme år – ni år efter at kvinder fik valgret i Danmark. Staunings
regering styrede Danmark sikkert gennem krisen i 1930'erne og indgik blandt
andet det berømte Kanslergadeforlig med Venstre og en omfattende socialreform
udarbejdet af socialminister K. K. Steincke. Under krisen var Socialdemokratiet
og DKP i strid om ledelsen af arbejderbevægelsen, hvad der bl.a. medførte
dannelsen af propaganda- og efterretningsorganisationen HIPA, der skulle bekæmpe
kommunistisme og nazisme i bevægelsen. På samme tid skrev partiets ideolog
Hartvig Frisch sit hovedværk Pest over Europa, der med undertitlen "Bolschevisme
– Fascisme – Nazisme" advarede mod totalitære ideologier.

Under den tyske besættelse under Anden Verdenskrig forblev Socialdemokraterne i
den danske regering frem til dennes afgang 29. august 1943 og samarbejdede med
den tyske besættelsesmagt. Enkelte socialdemokrater, som f.eks. Frode Jakobsen,
der stiftede modstandsorganisationen Ringen, modarbejdede dog besættelsesmagten.

I 1945 led partiet et tab på 9 mandater til DKP som følge af utilfredshed med
samarbejdspolitikken, og der var efterfølgende forhandlinger om en
sammenslutning af de to partier, men de brød sammen. Socialdemokratiet slog
derefter ind på en klar antikommunistisk linje, der blev bekræftet, da Danmark i
1949 meldte sig ind i NATO under en socialdemokratisk ledet regering. Partiet
bekæmpede under den kolde krig DKP på landets arbejdspladser og oprettede
Arbejderbevægelsens Informationscentral som et privat efterretningsnetværk vendt
mod kommunisterne.

Socialdemokratiet havde uafbrudt regeringsmagten fra 1953 til 1968 under en
række stærke og markante statsministre som Hans Hedtoft, H.C. Hansen, Viggo
Kampmann og Jens Otto Krag. I denne periode blev velfærdsstaten udbygget
kraftigt, og partiet opnåede de bedste valgresultater i efterkrigstiden. Den
stigende velstand og kulturelle kommercialisering medførte imidlertid også, at
den traditionelle arbejderklasse og arbejderkultur gik i opløsning.
Socialdemokratiets medlemstal begyndte at falde og var i 2007 nede på 51.079.
Samtidig kom det traditionelle samarbejde med LO og det øvrige
organisationsnetværk under pres, primært fordi et stigende andel af
fagbevægelsens medlemmer ikke længere stemte socialdemokratisk. I 1996 opgav
parti og fagbevægelse derfor den gensidige repræsentation på
hovedbestyrelsesniveau. Folkeafstemningen om Danmarks medlemskab af EF i 1972
splittede partiet, da en række - særligt yngre - medlemmer som Svend Auken og
Ritt Bjerregaard støttede et nej mod partiledelsens ønske. Ved jordskredsvalget
i 1973 gik partiet tilbage fra 73 til 46 mandater og Anker Jørgensen ledede fra
1975-82 en række svage mindretalsregeringer, samtidig med at forholdet ti
fagbevægelsen forværredes. I 1982 gav han op og overdrog regeringsmagten til de
borgerlige partier uden at udskrive valg. Op gennem 1980erne var partiet præget
af fløjkampe og i 1992 oplevede partiet for første gang at en siddende
partiformand, Svend Auken blev væltet ved et kampvalg. Den tidligere minister
under flere Anker Jørgensen-regeringer Karl Hjortnæs har udtrykket partiets
nedtur således:

Efter Tamilsagen havde fældet den borgerlige VK-regering kunne Socialdemokratiet
igen danne regering den 25. januar 1993 med Poul Nyrup Rasmussen som
statsminister. Han sad på posten frem til den 27. november 2001 og gennemførte
en række brud med den klassiske socialdemokratisk politik fra efterkrigsperioden
ved bl.a. at indføre en aktiv arbejdsmarkedspolitik, der pressede de ledige, og
en mere kontant udændingepolitik. Utilfredshed med udlændingepolitikken kostede
dog partiet regeringsmagten ved valget i 2001.

Fra 2001 til folketingsvalget i 2011 var partiet i opposition til borgerlige
regeringer med hhv. Anders Fogh Rasmussen og Lars Løkke Rasmussen i spidsen. Den
12. april 2005 valgte partiets medlemmer ved en urafstemning Helle
Thorning-Schmidt til formand for partiet Derved var hun partiets
statsministerkandidat ved det næste folketingsvalg, som faldt sted allerede i
2007.

Socialdemokraterne havde pr. 2008 omkring 51.000 medlemmer og fik ved valget den
20. november 2001 1.003.323 stemmer, svarende til 29,1 procent. Ved
folketingsvalget den 8. februar 2005 gik partiet tilbage til 867.350 stemmer,
25,8 procent af stemmerne. Det gav Socialdemokraterne 47 mandater, og dermed
blev partiet Folketingets næststørste. Denne status beholdt partiet ved valget
den 13. november 2007 der sikrede Socialdemokraterne 45 mandater.

På trods af, at partiet gik yderligere et mandat tilbage ved folketingsvalget
den 15. september 2011, sikrede partiet sig regeringsmagten sammen med
Socialistisk Folkeparti og Radikale Venstre efter de tre partiers, og
Enhedslistens flertalssejr. Helle Thorning-Schmidt blev efter en dronningerunde
den 16. september udnævnt som kongelig undersøger, hvilket pålagde hende
ansvaret for at danne en ny regering. Thorning-Schmidt gik til dronning
Margrethe 2. den 3. oktober for at meddele, at hun var klar til at danne en
regering med Socialdemokraterne, Socialistisk Folkeparti og Radikale Venstre.

Den 3. februar 2014 forlod Socialistisk Folkeparti regeringen, hvorpå regeringen
Helle Thorning-Schmidt II blev dannet, og Danmark blev atter ledet af den
velkendte SR-konstruktion. Den 27. maj 2015 udskrev Thorning-Schmidt valg til
Folketinget, der endte i et valgnederlag til regeringen. Thorning-Schmidt trak
sig på valgnatten som partiformand og meddelte, at regeringen gik af.

Ved Folkeafstemningen om retsforbeholdet den 3. december 2015 anbefalede
Socialdemokraterne et ja.[1]

Indtil midten af 1990'erne udpegede Socialdemokratiet to medlemmmer til LO's
forretningsudvalg, ligesom LO havde to medlemmer i Socialdemokratiets
forretningsudvalg. Selv om det tætte organisatoriske bånd ikke længere er der,
arbejder LO og Socialdemokratiet fortsat tæt sammen.

Partiets ledelse består af formand, partisekretær og to næstformænd. De
nuværende er Mette Frederiksen partisekretær Jan Juul Christensen og
næstformændene Frank Jensen og Mogens Jensen. Den socialdemokratiske
folketingsgruppe har en ledelse der består af syv personer. Foruden Frederiksen
er det gruppeformand Henrik Sass Larsen, politisk ordfører Nicolai Wammen,
gruppesekretær Christine Antorini og finansordfører Benny Engelbrecht m.fl.

Partiet hovedbestyrelse består af omkring 30 personer fra blandt andet ledelsen,
folketingsgruppen or regionerne. Foruden de fire fra partiets ledelse består
hovedbestyrelsen for eksempel af DSU-formanden Lasse Quvang Rasmussen og
regionsformændene Søren Grejsen Nielsen, Peter Valenius, Niels Ole Beck og
Mogens Vestergård Pedersen.

Socialdemokraterne på Christiansborg mødes i såkaldte kaffeklubber der er
uformelle gruppering af folketingspolitikerne. Medierne betegner dem
"Morgenmadsklubben", "Rustbankerne" og "Netværket". Morgenmadsklubben domineres
af Henrik Sass Larsen, mens Carsten Hansen og Mette Frederiksen kontrollerer
henholdsvis Rustbankerne og Netværket. I Morgensmadsklubben finder man foruden
Sass Larsen også Bjarne Corydon, Ole Sohn, Henrik Dam Kristensen, Morten
Bødskov, Hækkerupperne, Benny Engelbrecht, Thomas Jensen og Trine Bramsen. De
mødes hver onsdag i Christiansborgs proviantgård.

Socialdemokratiet har i sit 2010-regnskab opgivet at have modtaget bidrag for
over 20.000 kroner fra:



https://da.wikipedia.org/wiki/Rachel_McAdams

Rachel Anne McAdams (født 17. november 1978) er en Genie Award-nomineret,
canadisk skuespiller. Hun fik sit gennembrud i USA i filmene The Notebook og
Mean Girls.

Hun har også medvirket i succesfulde film som Wedding Crashers, Red Eye og The
Family Stone, alle fra 2005. Samme år holdt McAdams en pause fra skuespil, inden
hun gik i gang med optagelserne til Married Life (2008) i 2006. Siden har hun
medvirket i film som Guy Ritchies Sherlock Holmes som kvindelig hovedrolle og
Morning Glory fra 2010, hvor hun spiller hovedrollen.

McAdams spillede Sacha Pfeiffer, reporter på avisen The Boston Globe, i filmen
Spotlight (film), der havde dansk premiere i 2016. Filmen bygger på den sande
historie om avisen, der afslørede en gigantisk pædofili-skandale i den katolske
kirke. Avisen afslørede at over 1.000 børn var blevet misbrugt seksuelt af
kirkens præster - alene i Boston. Misbruget viste sig at have forgreninger i
hele verden.

Filmen vandt filmverden fornemmeste pris - en Oscar-statuette - i den mest
eftertragtede kategori "Bedste Film".

McAdams blev født i London i Ontario og voksede op i det nærliggende St. Thomas.
Hendes far, Lance, er lastvognschauffør og hendes mor, Sandy (Sandra), er
sygeplejerske. Hun har en lillesøster, Kayleen, og en lillebror, Daniel. Hun
begyndte med konkurrence-kunstskøjteløb i en alder af 4, og begyndte sit
skuespil som 13-årig, efter at hun havde deltaget i en teater-sommerlejr
(Original Kids) i St.Thomas. Da lejren blev helårs, blev McAdams hos Original
Kids. Hun gik først på Myrtle Street Public School og Central Elgin Collegiate
Institute i St. Thomas, derefter OAC (Ontario Academic Credit), hvor hun
medvirkede i de studerendes vindende film: I Live in a Little Town. Senere
graduerede hun fra York University i Toronto med en kandidateksamen og en
bachelor i teater. Mens hun var i gang med sit fjerde år på York University,
spillede hun et barn i The Piper – en workshop skabt af Toronto's Necessary
Angel Theatre Company. Hun blev også genoptaget på Original Kids Theatre i
London, Ontario, hvor hun blev elev hos David Rotenberg.

Filmen fra 2001, My Name is Tanino, er McAdams' filmdebut. Dernæst optrådte hun
i 2002 i en udgave for teenagere af Perfect Pie , en rolle, der gav hende en
Genie Awards-nominering, en canadisk version af Academy Awards. Rollen, som for
alvor gjorde hende bemærket, var i komedien The Hot Chick, hvor hun spiller en
ondskabsfuld high school elev, som kort tid bytter krop med en småkriminel mand.
Om sin første rolle i en amerikansk film, har hun udtalt, at det var en "stor
milepæl" i hendes liv. Senere spillede hun en tilbagevendende rolle i den
canadiske dramedy tv-serie Slings and Arrows. McAdams' gennembrud kom delvis med
Mark Waters' amerikanske teenage-komedie Mean Girls, der var skrevet af Tina Fey
og delvis baseret på den autentiske bog Queen Bees and Wannabes. Som 26-årige
søgte hun rollen som hovedpersonen Cady, men Lindsay Lohan blev valgt i stedet.
McAdams fik rollen som den smukke, populære og ondskabsfulde teenagepige, leder
af "Plastik-pigerne", Regina George, som Cady forsøger at sabotere. McAdams
kunne ikke se sig i den rolle, før hun havde læst manuskriptet og opdagede, at
den var meget sjov. Mean Girls blev et stort hit og indtjente over 600 mio. kr.
verdenen over. McAdams blev også rost meget for sin optræden; og IGNs Jeff Otto
har udtalt, at hun virkelig gjorde det godt og journalisten Mick LaSalle fra San
Francisco Chronicle synes, at hun bragte "den rigtige antydning af komisk
distance".

Hun og Ryan Gosling sagde ja til hovedrollerne til filmen om en ungt par i
1940'erne, der forelsker sig i hinanden, trods deres sociale forhold i filmen
The Notebook, en filmfortolkning fra 2004 af Nicholas Sparks' bog af samme navn.
McAdams så det som et "overvældende" kærlighedseventyr og var fast besluttet på
at spille den energiske Allie, "en vild unge" som "suger livet til sig og ikke
kan få nok af det." Filmen blev meget overraskende et stort hit, men fik
blandede anmeldelser fra kritikerne, der mente at det var en sentimental
tåreperser. Filmen gjorde, trods alt, indtryk på dets seere. "Jeg er så
taknemmelig for at lave en film, som får folk til at føle sådan," fortalte hun
Elle-magasinet i 2011. "Det var helt fantastisk". Disse to roller gjorde, at hun
blev nomineret til tolv priser, flest hos de folkevalgte MTV og Teen Choice
Awards.

I 2005 medvirkede hun i tre film. Wedding Crashers, hvor hun spillede Owen
Wilsons veninde og evige kærlighed - et hit, der indtjente omkring 1,09 mia.
kroner. McAdams blev betalt 5,2 mio. kroner for at medvirker i
spændingsthrilleren Red Eye som Lisa Reisert, en ung kvinde, som bliver holdt
som gidsel om bord på et natfly af kriminelle folk og snigmorder Jackson Rippner
(Cillian Murphy). Filmen blev instrueret af Wes Craven, og opnåede en "Friskhed"
på 79% på anmelder-hjemmesiden Rotten Tomatoes sammen med Associated Press, hvor
forfatter David Germain har udtalt: "McAdams fortsætter med et udvikle sig som
en solid hovedrolle-skuespillerinde, og frembringer en stærk og kraftfuld
tilstedeværelse, trods det ringe materiale." McAdams var også en del af den
stjernespækkede The Family Stone med Diane Keaton, Sarah Jessica Parker, Luke
Wilson og Claire Danes. Hun spillede en skolelærer, som håber på at kunne
forhindre sin forlovede brors ægteskabsplaner. Den havde premiere i USA i
november og formåede at tiltrække et tilfredsstillende stort publikum. McAdams'
arbejde førte hende til British Academy of Film and Television Arts for senere
at nominerede hende til Best Rising Star.

Efter et travlt år i 2005, valgte McAdams at holde pause fra sit arbejde for at
koncentrere sig om sig selv og sin familie. "Det var den rigtige ting for mig at
gøre på det tidspunkt", har McAdams senere udtalt. Under denne tid, afslog hun
roller i film som James Bond-filmen Casino Royale og Mission Impossible III og
rollerne som senere gik til Anne Hathaway i filmene The Devil Wears Prada og Get
Smart. Efter at have værtinde for Academy Awards for Technical Achievement i
2006, vendte McAdams senere det år tilbage til skuespillet, da man begyndte
indspilningerne til Ira Sachs' film Married Life, der foregår i 1940'erne. Med
en premiere i marts 2008, markerede Married Life hendes første optræden på det
store lærred i mere end to år, nemlig siden filmen The Family Stone. Både filmen
og hendes portrættering af en meget yngre kæreste til en gift mand med planer om
at dræbe hans kone, blev kritiseret af Toronto Stars Peter Howell, der sagde, at
hende og hendes medskuespillere var som "trædukker". Herefter kom The Lucky
Ones, en dramedy, der havde premiere på Toronto International Film Festival i
2008. Lavet med et budget på 73 mio. kroner, indtjente filmen 953.000 kr. i dens
åbningsweekend i USA i september og indtjente verdenen over 1,4 mio. kroner. It
was pulled from US theaters after only one week of release. "[Den er ] billig,
ignorant, tone-døv og overlegen," skrev Kyle Smith i hans kommentar i New York
Post. McAdams' første film i 2009 var den velmodtagede politiske thriller State
of Play sammen med Academy Award-vinderne Ben Affleck, Helen Mirren og Russell
Crowe, som hun havde sammenstød med på settet omkring optagelsen af filmen.

New Line Cinemas The Time Traveler's Wife var hendes næste projekt. Fortolket af
Audrey Niffeneggers bestseller fra 2003 bog af samme navn, producerede hun
filmen sammen med Brad Pitt. Filmen handler om en bibliotikar, der rejser frem
og tilbage i tiden. McAdams spiller hans kone, en kunstner ved navn Clare, der
hårdt forsøger at bibeholde deres intime ægteskab, selvom han gør, som han gør.
The Time Traveler's Wife indtjente over 521 mio. kroner, men fik ikke særlig
gode anmeldelser. Sherlock Holmes var hendes sidste projekt det år. Her spillede
hun overfor Robert Downey Jr. i den kvindelige birolle som femme fatale Irene
Adler i Guy Richies genindspilning af historien om detektiven Sherlock Holmes.
McAdams fandt denne rolle meget anderledes fra tidligere roller og hun udførte
sine egne stunts i filmen. Den havde biografpremiere juleaftensdag i USA og 1.
juledag i Danmark, og modtog mange gode anmeldelser og overtog pladsen som den
bedstindtjente film, hun har medvirket i, da den indtjente 2,7 mia. kroner.
Kritikerne var dog ikke imponeret over hendes skuespil. Morning Glory (2010)
fungerede som støtte til at fastslå McAdams som en rigtig filmstjerne, og
handler om en ambitiøs producer, der forsøger at hjælpe et skrantende
morgen-tv-program op at stå igen. McAdams brugte Rosalind Russells arbejde i His
Girl Friday (1940) som inspirationskilde og for bedre at kunne sætte sig ind i
programmet, besøgte hun forskellige morgen-tv-programmer. Filmen var en
skuffelse for kritikkerne og indtjente ikke specielt meget. Trods dette udtalte
Kenneth Turan fra Los Angeles Times at McAdams' skuespil gjorde det værd at se
den.

McAdams' næste rolle var i Woody Allen's Midnight in Paris, som åbnede Cannes
Film Festival i 2011. Filmen skulle kun have kørt til 20. maj i USA men
indtjente knap 600.000$ på en uge i kun 6 biografer, hvorfor distributøren Sony
Pictures Classics lod filmen køre til 10. juni. Hun spiller her den forlovet
overfladiske og materilistiske Inez. Da Allen skrev manuskriptet, havde han som
rollen Inez, McAdams i tankerne efter han hørte højtrosende ord om hende fra
Keaton. Hun har udtalt at arbejdet med Allen var en speciel oplevelse og
anderledes fra andre film. Omkring premieren, lovpriste anmelderne Allens film.
Derimod modtog McAdams skuespil kun nogle gode anmeldelser med en kritiker, der
sagde at hun havde en "sand utaknemmelig" rolle. I stedet for at spille den
kvindelige hovedrolle igen, vil McAdams have en gæsteoptræden i Sherlock Holmes
efterfølgeren. I det sene 2010, begyndte McAdams optagelserne til filmen The Vow
overfor Channing Tatum, hvor de spiller hovedrollerne. Filmen er baseret på den
sande historie om Kim og Krickitt Carpenter, der handler om det nygifte par, der
forsøger at vende tilbage til livet efter en bilulykke, der sender konen i koma.
Da hun vågner med slemt hukommelsestab, forsøger hendes mand at vinde hendes
hjerte igen. Den er sat til at have premiere Valetinsdag i 2012. Filmskaberen
Terrence Malick har castet skuespillerinden i en unavngiven romantisk drama i
2012, sammen med Javier Bardem, Rachel Weisz og Ben Affleck.

Publikationer som W har det som bladet beskriver som "a good-girl image". Efter
hendes gennembrud i 2004, så mange McAdams som en kommende stjerne og blev kaldt
den nye "Hollywood it girl" inden for film, en hyldest hun ikke ville acceptere,
før den prakket hende på. Hendes stabile og solide indtægter fra film har også
gjort at mange forudser, at McAdams bliver en af en de største stjerner i
verdenen. Samme indtægter har også gjort at hun, af nogle, anses for at være
"den næste Julia Roberts". Om alt den overdreven omtale, har McAdams til Elle:
"Der er altid brug for at forvandle alt ind til noget man kender." Efter en tid
væk fra spotlyset og år uden en succesfuld film, skrev Entertainment Weekly
spekulationer om hvorvidt filmen fra 2009, The Time Traveler's Wife ville være
filmen, der ville bringe McAdams tilbage til spottet.

En forfatter fra Entertainment Weekly har også beskrevet McAdams som den
kvindelige udgave af Paul Rudd, en skuespiller, der var elsket af pressen og
fans. McAdams var også med i en kvantitativ undersøgelse lavet af E-Poll
Research, et selskab, der fortsat forsøger at placere kendte personligheder og
varemærker på en samlet liste, alt efter deres værdi, ifølge de tusinde
adspurgte. McAdams er her blevet nr. 20 på en liste over de mest vellidte
stjerne med en "Like A Lot"-vurdering på 40, hvor de fleste andre stjerners
gennemsnit ligger på 19. Hendes beklædning har også ført til at hun er med på
magasinets lister over fremtræden. I 2005 og 2006, var McAdams også med på
listen over det månedlige mandeblad Maxims årlige Maxim Hot 100, en liste, der
opstiller de 100 lækreste kvinder det år. Hun blev henholdvis nummer 14 og 17 i
2005 og 2006. AskMen, en gratis netportal for mænd, har også placeret McAdams
som nr. 35 på dets liste over 99 Most Desirable Women of 2011.

Når McAdams ikke arbejder, bor hun sammen med sin lillebror i en lille by uden
for Toronto. Om sin beslutning, om ikke at flytte til Los Angeles ligesom sine
jævnalderende, har hun i juli 2005 udtalt: "Skuespillet er mit job. Ikke mit
liv. Mit liv er i Toronto. Sammen med vennerne Megan Kuhlmann og Didi Bethurum
kører McAdams den øko-venlige livsstilshjemmeside GreenIsSexy.org, der blev
startet i 2007.

McAdams datede kollegaen Ryan Gosling fra 2004 til februar 2007, efter de mødtes
under optagelserne til filmen The Notebook. De var i en kort periode forlovet,
brød med hinanden, fandt sammen igen i en kort periode i 2008, før de brød med
hinanden igen. I 2009 havde hun en kort romance med Josh Lucas. Siden 2010 har
hun været i et forhold med den walisiske skuespiller Michael Sheen.



https://da.wikipedia.org/wiki/Norden

Betegnelsen Norden angiver de fem nordiske riger. Betegnelsen menes at hidrøre
fra tysk og henviser til beliggenheden i forhold til Tyskland.

De nordiske lande udgør en region i Nordeuropa og Nordatlanten, som består af
Danmark, Finland, Island, Norge og Sverige, og de selvstyrende områder
Ålandsøerne (del af Finland), Færøerne (del af Danmark) og Grønland (del af
Danmark). Samerne har også en grad af uafhængighed. Skandinavien bruges
undertiden som synonym for Norden, men i de nordiske lande opfattes disse som to
forskellige ord, især fordi Skandinavien pr. definition består af landene
Danmark, Norge og Sverige.

Politisk udgør de nordiske lande ikke en selvstændig enhed, men til gengæld
samarbejder de i Nordisk råd. Sprogligt er landene homogene med tre uafhængige
sproggrupper, den nordiske som hører til de indoeuropæiske sprog og finsk og
sami som hører til de uralske sprog, såvel som det eskimoisk-aleutiske sprog
grønlandsk som tales i Grønland. De nordiske lande har en samlet befolkning på
omkring 25 millioner spredt udover et areal på 3.5 million km² (Grønland tegner
sig for 60% af arealet).

I vikingetiden og den tidligere middelalder betegnedes Norden eller Nordlandene
som de nordgermanske stammers område, det vil sige Sverige, Norge, Danmark,
Island og Færøerne, men ikke Finland. I dette område talte man et fælles sprog
og havde en fælles kultur.

Færøerne, Island og Grønlands tilknytning til Nordlandene begyndte i
vikingetiden og i den tidlige middelalder blev de første nordiske riger
grundlagt.

I en del af middelaldertiden var Norden forenet under den danske krone gennem
Kalmarunionen (officielt 1397-1524). Unionen ophørte reelt da Sverige udtrådte i
1521. Norge fortsatte med at være en del af Danmark til 1814, da landet indgik
en tvunget personalunion med Sverige. De nordatlantiske øer, som oprindelig var
norske, fortsatte med at tilhøre Danmark. Norge blev selvstændigt i 1905,
Finland i 1917 og Island i 1944.

Som en vigtig del af det nutidige nordiske samarbejde grundlagdes Nordisk Råd
1952 og i 1954 Den nordiske pasunion. Helsingforsaftalen var 1962 et vigtigt led
i udbygningen af det nordiske fællesskab. 1971 grundlægges Nordisk Ministerråd,
som er de nordiske regeringers samarbejdsorgan.

Foreningen Norden er grundlagt i 1919 for at udbygge det nordiske samarbejde og
forståelse. Der blev oprettet afdelinger i alle de nordiske lande. Foreningen
havde en aktiv politisk rolle i forbindelse med stiftelsen af de nordiske
institutioner Nordisk Råd og Nordisk Ministerråd og var med i
påvirkningsarbejdet, der bl.a. førte til pasunionen, socialkonvention og
sprogkonvention.



https://da.wikipedia.org/wiki/Svend_Estridsen

Svend Estridsen (Svend 2., i samtiden også kaldet Svend den Yngre; født ca.
1019, død 28. april 1076 i Søderup, Sønderjylland) var konge af Danmark fra 1047
til sin død.

Han var søn af Ulf jarl og Estrid Svendsdatter. Svend tilbragte sin barndom i
England, senere drog han til Sverige, hvor hans moder ejede meget gods. Med sin
brug af metronym understregede han sit tilhørsforhold til den danske kongeslægt
gennem moderen Estrid, der var datter af Svend Tveskæg og søster til Knud den
Store. Hardeknud gjorde ham til jarl i Danmark, og efter dennes død i 1042
gjorde Svend Estridsen sine tronkrav gældende, men i England fik Godwin jarl
valgt Edvard af den gamle angelsachsiske kongeæt, og i Danmark vandt Olaf den
Helliges søn Magnus hurtig og let kongedømmet — efter sigende i henhold til en
aftale med Hardeknud. Svend Estridsen trådte da i Magnus’ tjeneste som jarl over
Jylland og svor ham troskabsed, men brød den hurtigt og antog kongenavn. Han
måtte dog snart flygte for Magnus og drog til Sverige.

Nogen tid efter åbnede der sig dog udsigter for Svend, da Magnus’ farbroder
Harald vendte hjem fra Rusland og krævede del i riget. Da Magnus nølede med at
gå ind herpå, sluttede Harald og Svend Estridsen et forbund og angreb 1046
Danmark, men snart brød Harald med Svend, drog til Norge og udsonede sig med
Magnus, og næste år drog de to norske konger i fællesskab mod Svend Estridsen,
der atter måtte vige. Samme år, 1047, døde Magnus. Budskabet nåede kong Svend i
Skåne, netop da han på ny ville flygte til Sverige, og han besluttede straks at
blive og kæmpe for sin trone. Det fortælles, at Magnus’ sidste bestemmelse gik
ud på, at Svend skulle have Danmark efter ham, og mange af de norske stormænd
undte ikke Harald den store magt, han ville få, hvis han også fik kongemagten i
Danmark. Svend Estridsen opnåede derfor let kongenavn og hyldning i alle rigets
dele, og Harald formåede aldrig at rokke ved hans trone, men i en årrække måtte
Svend Estridsen udholde nordmændenes hærtog langs de danske kyster uden at gøre
synderlig gengæld. Særlig kendte episoder er Hedebys plyndring og Haralds list
under flugten nord på gennem Kattegat for at slippe bort fra den overlegne
danske flåde: at kaste fangerne over bord bundne til planker og tønder. Svend
Estridsen lod dem da opsamle, og nordmændene undslap. Hovedslaget stod ved Niså
i Halland i 1062: Harald sejrede, men turde dog ikke vove et angreb på Danmarks
centrale dele. I det hele kom Harald ingen vegne over for Svend Estridsen,
hvorimod adskillige norske høvdinger viste tydelig misfornøjelse med Harald og
endog enkeltvis sluttede sig til Svend. Freden sluttedes da 1064 på landegrænsen
ved Götaelv, og hver konge beholdt sit rige.

Han var flere gange gift, men synes ikke at have efterladt sig ægte sønner.
Derimod havde han et stort antal uægte børn, hvoraf fem blev konger i rækkefølge
efter faderens død: Harald Hen, Knud den Hellige, Oluf Hunger, Erik Ejegod og
Niels. Endnu en søn, Svend Korsfarer, vandt stort ry for sin modige kamp mod
tyrkerne på det 1. korstog.

Svend Estridsens dødsår har tidvis været angivet som 1074 i stedet for 1076.
Dette skyldes i første række nok, at Saxo kædede kongens død sammen med biskop
Vilhelms død, altså at denne skulle være død få dage efter kongen af sorg over
kongens bortgang. En række tidlige kildeskrifter har gentaget denne, eller
variationer af denne fortælling, der dog er ganske uhistorisk. Biskoppen døde
ganske rigtig i 1074, men kongen døde først i 1076, hvilket da også ses af, at
Svend Estridsen både modtog og besvarede breve i 1075, hvilket normalt er
forbeholdt levende personer.

Svend Estridsen døde formentlig den 28. april 1076 i Søderup i Sønderjylland,
hvor der formentlig lå en kongsgård (i Kong Valdemars Jordebog fra 1231 er
kongsgården i Søderup ("Sudthorp") nævnt som en af de seks kongsgårde i
Sønderjylland). Han blev begravet i Roskilde Domkirke.



https://da.wikipedia.org/wiki/Rum%C3%A6nien

Rumænien (rumænsk: România i[romɨˈni.a]) er en suveræn stat i det sydøstlige
Europa. Landet grænser op til Sortehavet, Bulgarien, Ukraine, Ungarn, Serbien og
Moldova. Landet har et areal på 238.391 square kilometres (92.043 sq mi) og et
tempereret-fastlandsklima. Med sine 19,94 millioner indbyggere er Rumænien det
syvendestørste medlem af EU. Hovedstaden og den største by, Bukarest, er med
sine 1.883.425 indbyggere den sjettestørste by i EU.

Floden Donau, Europas næstlængste flod, strækker sig fra Tyskland i sydøstlig
retning 2.857 km, hvor den løber gennem ti lande før den tømmes i Rumæniens
Donaudelta. Karpaterbjergkæden, som krydser Rumænien fra nord til sydvest,
markeres ved et af de højeste punkter, Moldoveanu, der er 2.544 m (8.346 ft).

Det moderne Rumænien voksede ud af territorierne i den antikke romerske provins
Dacia, og blev dannet i 1859 gennem en personalunion, ofte kaldet De Forenede
Fyrstendømmer, mellem de to Donaufyrstendømmer Moldavien og Valakiet. Den nye
stat, der officielt blev døbt Rumænien i 1866, blev uafhængig fra det Osmanniske
Rige i 1877. Ved enden på første verdenskrig forenedes Transsylvanien, Bukovina
og Bessarabien med det suveræne kongerige Rumænien. Under anden verdenskrig var
Rumænien allieret med Nazityskland mod Sovjetunionen, og kæmpede på
Aksemagternes side frem til 1944, da landet i stedet gik over til De Allierede
og efterfølgende blev besat af den Røde Hær. Rumænien mistede under krigen flere
territorier, hvoraf Nordtranssylvanien blev returneret til landet efter krigens
afslutning. Efter krigen blev Rumænien omdannet til den Socialistiske Republik
Rumænien og blev medlem af Warszawapagten. Efter den rumænske revolution i 1989
begyndte landet en overgang til demokrati og kapitalistisk markedsøkonomi.

Efter en hastig økonomisk vækst i starten af 2000'erne har Rumænien i dag en
økonomi, der hovedsageligt er baseret på services, og er en producent og
nettoeksportør af maskiner og elektrisk energi via firmaer såsom Automobile
Dacia og OMV Petrom. Landet har været medlem af NATO siden 2004, og en del af EU
siden 2007. Et stort flertal af befolkningen identificerer sig som
østligt-ortodokse kristne og taler rumænsk, et af de romanske sprog, der
nedstammer fra det vulgærlatin, der blev benyttet af Romerrigets soldater.

Navnet Rumænien stammer fra det latinske ord romanus, der betyder "borger af
Rom". Den første kendte brug af benævnelsen blev set i det 16. århundrede, hvor
det blev anvendt af italienske humanister, der rejste i Transsylvanien,
Moldavien og Valakiet.

Det ældste kendte overlevende dokument skrevet på rumænsk, et brev fra 1521
kendt som "Neacșu fra Câmpulungs brev", er også kendt for at inkludere det
første dokumenterede tilfælde af landets navn: Valakiet omtales som Țeara
Rumânească (gammel stavemåde for "Det Rumænske Land"; țeara fra Latin terra,
"land"; nuværende stavemåde: Țara Românească).

De to staveformer: român og rumân blev anvendt i flæng [a] indtil
sociolingvistiske udviklinger i det sene 17. århundrede førte til semantisk
differentiering af de to former: rumân kom til atbetyde "træl" (bogstaveligt
talt "bondemand" ), mens român beholdt den oprindelige etnolingvistiske
betydning. Efter afskaffelsen af livegenskabet i 1746 begyndte ordet rumân at
glide ud af sproget, og stavningen blev stabiliseret i form af român.[b] Tudor
Vladimirescu, en revolutionær leder i det 19. århundrede, anvendte ordet Rumânia
til at henvise eksklusivt til fyrstendømmet Valakiet."

Navnet Rumænien, som henvisning til det fælles hjemland for alle rumænere, blev
i sin moderne betydning for første gang dokumenteret i starten af det 19.
århundrede. Det er blevet anvendt officielt siden 11. december 1861.

Der er fundet jordiske rester af mennesker i Peștera cu Oase ("Hulen med
knogler"), som har kunnet dateres til at være omkring 40.000 år gamle, hvilket
dermed repræsenterer nogle af de ældste Homo sapiens i Europa. Cucuteni-området
i det nordøstlige Rumænien var i den yngre stenalder den vestlige region af en
af de tidligste kendte europæiske civilisationer, kendt som Cucuteni-kulturen.

Før den romerske erobring af Dakien blev territorierne mellem floderne Donau og
Dniester beboet af diverse thrakiske folk, heriblandt dakierne og geterne.
Herodot bemærker i sit værk Historier den religiøse forskel mellem geterne og
andre thrakiere, men ifølge Strabo talte dakierne og geterne samme sprog. Dio
Cassius pointerede de kulturelle ligheder mellem de to folk. Dette har
resulteret i en akademisk uenighed omkring hvorvidt dakierne og geterne i
realiteten var det samme folk.

I 101-102 samt 105-106 e.Kr. førte romerske invasioner til at halvdelen af
kongeriget Dakien blev en provins i Romerriget kaldet "Dacia Felix". Det
romerske overherredømme varede i 165 years. I denne periode var provinsen fuldt
integreret i Romerriget, og en betragtelig del af befolkningen var nytilkomne
kolonister fra andre romerske provinser, og introducerede Latin til området.
Ifølge fortalere for den såkaldte "kontinuitetsteori" førte den intense
romanisering til det protorumænske sprog. Provinsen var rig på malmforekomster
(især guld og sølv i områder såsom Alburnus Maior). De romerske tropper trak sig
ud af Dacia omkring 271 e.Kr., og efterlod området til goterne. Territoriet blev
senere invaderet af flere migrerende folkeslag.

Burebista, Decebalus og Trajan betragtes indenfor rumænsk historiografi som
rumænernes stamfædre.

I Middelalderen levede rumænerne i tre rumænske fyrstendømmer: Valakiet
(rumænsk: Țara Românească – "Det Rumænske Land"), Moldavien (rumænsk: Moldova)
og Transsylvanien. I Gesta Hungarorum nævnes at der eksisterede uafhængige
rumænske voivodskaber i Transsylvanien helt tilbage til det 9. århundrede, men
ved det 11. århundrede var Transsylvanien blevet en mere eller mindre autonom
del af kongeriget Ungarn. I de andre dele udviklede der sig mange mindre, lokale
stater med forskellige grader af uafhængighed, men det var først i det 14.
århundrede at de større fyrstendømmer Valakiet og Moldavien opstod under hhv.
Basarab 1. og Bogdan 1. for at bekæmpe truslen fra det Osmanniske Rige.

Pr. 1541 var Moldavien, Valakiet og Transsylvanien, såvel som hele Balkanhalvøen
og størstedelen af Ungarn, blevet underlagt osmannisk overherredømme, hvor de
frem til midten af det 19. århundrede bevarede delvis eller fuld intern autonomi
(Transsylvanien indtil 1711). I denne periode regerede flere kendte fyrster,
heriblandt Stefan den store, Vasile Lupu, Alexander den gode og Dimitrie
Cantemir i Moldavien; Vlad Dracula, Mircea den ældre, Matei Basarab, Neagoe
Basarab og Constantin Brâncoveanu i Valakiet; og Gabriel Bethlen i
Transsylvanien, såvel som János Hunyadi og Matthias Corvinus i Transsylvania, da
det stadig var en del af kongeriget Ungarn. I 1600 blev alle tre fyrstendømmer
regeret af den valakiske fyrste Michael den tapre (Mihai Viteazul), som senere
blev betragtet som forløber for det moderne Rumænien og blev et centralt
omdrejningspunkt for rumænske nationalister såvel som en katalysator for
oprettelsen af en samlet rumænsk stat.

Under perioden med østrig-ungarsk styre i Transsylvanien og osmannisk
overherredømme over Valakiet og Moldavien havde de fleste rumænere meget få
rettigheder i et territorium hvor de ellers udgjorde befolkningsmajoriteten.
Under det valakiske oprør i 1821 og ved revolutionerne i Valakiet og i Moldavien
i 1848 blev nationalistiske temaer et centralt omdrejningspunkt. De valakiske
revolutionære vedtog at anvende et trefarvet flag med horisontale linjer i
blå-gul-rød (med blå øverst, i henhold til betydningen "Frihed, Retfærdighed,
Broderskab"), mens rumænske studerende i Paris hyldede den nye regering med det
samme flag "som et symbol på forening mellem moldaviere og valakiere". Det samme
flag, med de tre farver påsat vertikalt i stedet for horisontalt, blev senere
vedtaget som Rumæniens flag.

Efter de fejlslagne revolutioner i 1848 var det ikke alle stormagterne, der
støttede rumænernes udtrykkelige ønske om officielt at blive forenet under en
samlet stat. Men efter Krimkrigen stemte valgmændene i både Moldavien og
Valakiet i 1859 på den samme leder, Alexandru Ioan Cuza, som Domnitor
("herskende fyrste" på rumænsk), og de to fyrstendømmer blev en personalunion,
ofte blot omtalt som de Forenede Fyrstendømmer - omend stadig formelt under det
Osmanniske Rige. Efter et statskup i 1866 blev Cuza drevet i eksil og efterfulgt
af fyrst Carol 1. af Rumænien fra Huset Hohenzollern-Sigmaringen. Under Den
russisk-tyrkiske krig (1877-1878) kæmpede Rumænien på russisk side, som en del
af landets selvstændighedskrig, og efter krigen blev Rumænien som belønning
anerkendt som en uafhængig stat af både det Osmanniske Rige og stormagterne i
San Stefano-traktaten og Berlin-traktaten. Det nye kongerige Rumænien undergik
herefter en periode med stabilitet og fremskridt frem til 1914, og fik undervejs
erobret Syd-Dobruja fra Bulgarien efter den Anden Balkankrig.

Rumænien forblev neutralt i de første to år af 1. verdenskrig. Efter den
hemmelige Bukarest-traktat, der dikterede at Rumænien ville modtage territorier
med rumænsk majoritet fra Østrig-Ungarn, blev Rumænien en del af Ententen og
erklærede Østrig-Ungarn krig 27. august 1916. Efter en del succes ved
begyndelsen af den rumænske militærkampagne vendte krigslykken hurtigt, da
Centralmagterne besatte to-tredjedele af landet indenfor nogle få måneder før de
i 1917 nåede et dødvande. Oktoberrevolutionen og den russiske udtræden af krigen
efterlod Rumænien alene og omringet, og samme december blev der forhandlet en
våbenhvile i Focșani. Rumænien blev besat, og tvunget til at underskrive en
barsk fredstraktat i maj 1918. Det samlede militære og civile tabstal mellem
1916 og 1918 løb for Rumænien, med dets nutidige grænser, op i 748.000. Efter
krigen blev overdragelsen af Bukovina fra Østrig anerkendt af Saint
Germain-traktaten i 1919, overdragelsen af Banat og Transsylvanien fra Ungarn af
Trianon-traktaten i 1920, og overdragelsen af Bessarabien fra Rusland af
Paris-traktaen i 1920. Alle territorier, der var blevet overdraget til
Centralmagterne iht. våbenhvilen blev annulleret og returneret.[Kilde mangler]

I den efterfølgende mellemkrigstid omtales landet ofte som Storrumænien, da
landet på daværende tidspunkt havde sit største territorium nogensinde og
strakte sig næsten 300.000 km2 eller 120.000 sq mi). Radikale landbrugsreformer
og vedtagelsen af en ny forfatning skabte en demokratisk ramme og muliggjorde
hurtig økonomisk vækst. Rumænien var med sin olieproduktion på 7,2 millioner
tons i 1937 Europas næststørste og verdens syvendestørste olieproducent. og var
herudover Europas næststørste fødevareproducent. De tidlige 1930'ere var dog
kendetegnet ved social uro, høj arbejdsløshed og strejker, og landet nåede at
have mere end 25 separate regeringer i årtiet. Ved flere lejligheder var de
demokratiske partier trængt mellem den fascistiske Jerngarde og Kong Carol 2.'s
autoritære tendenser.[Kilde mangler]

Under 2. verdenskrig forsøgte Rumænien igen at forblive neutralt, men 28. juni
1940 modtog landet et sovjettisk ultimatum med en implicit trussel om invasion
såfremt man nægtede. Den tidligere indgåede Molotov-Ribbentrop-pagt mellem
Nazityskland og Sovjetunionen i august 1939 satte Rumænien under et alvorligt
pres, og som resultat blev hæren tvunget til at trække sig tilbage fra
Bessarabien og det nordlige Bukovina for at undgå krig med Sovjetunionen. Kongen
blev tvunget til at abdicere og udpegede general Ion Antonescu som ny
premierminister med fuldmagt til at herske via kongelig anordning. Med Antonescu
ved magten blev Rumænien en del af Aksemagternes militærkampagne, det sydlige
Dobruja blev overdraget til Bulgarien, mens Ungarn modtog Nordtranssylvanien
efter Aksemagters afgørelse.

Antonescus fascistiske regime spillede en stor rolle i Holocaust i Rumænien, og
kopierede nazisternes politik om undertrykkelse og folkedrab på jøder og romaer,
hovedsageligt i de østlige territorier, der nu var blevet genindtaget fra
Sovjetunionen. Samlet set blev mellem 280.000 og 380.000 jøder og mindst 11.000
romaer i Rumænien (inklusive Bessarabien, Bukovina og
Transnistrien-guvernementet) dræbt under krigen

Under Antonescu-regimet bidrog Rumænien med en enorm indsats til Operation
Barbarossa, og den rumænske hær på over 1,2 millioner mænd var i sommeren 1941 i
antal kun overgået af Nazityskland. Rumænien var Nazitysklands primære kilde til
olie, og blev derfor mål for intense bombetogter fra de Allierede. En voksende
utilfredshed blandt befolkningen førte i august 1944 til kong Michaels kup, hvor
et statskup under ledelse af konge Michael 1. væltede Antonescu, hvorefter
landet skiftede side og blev en del af De Allierede. Det er blevet vurderet at
kuppet potentielt forkortede krigen med op til seks måneder. Selvom den rumænske
hær havde mistet 170.000 mænd efter at have skiftet side, blev Rumæniens rolle i
forhold til besejringen af Aksemagterne ikke anerkendt af Fredsaftalerne i Paris
i 1947, da Sovjetunionen annekterede Bessarabien og andre territorier omtrent
svarende til nutidens Moldova, mens Bulgarien beholdt Syd-Dobruja, omend
Rumænien fik Nordtranssylvanien tilbage fra Ungarn.

Under den sovjetiske besættelse af Rumænien udskrev den kommunist-dominerede
regering et parlamentsvalg i 1946, som kommunistpartiet gennem udbredt
valgsvindel vandt med 70% flertal. Kommunisterne etablerede sig hurtigt herefter
til landets førende politiske magt. Gheorghe Gheorghiu-Dej, en kommunistisk
partileder, der oprindeligt var blevet fængslet i 1933 og siden flygtet i 1944,
blev Rumæniens første kommunistiske leder. I 1947 tvang han og andre kong
Michael 1. til at abdicere og forlade landet, og udråbte herefter Rumænien til
en folkerepublik. Rumænien forblev under Sovjetunionens direkte militære
besættelse og økonomiske kontrol frem til slutningen af 1950'erne. I denne
periode blev Rumæniens mange naturressourcer drænet af en blanding af
sovjetisk-rumænske virksomheder (SovRom-virksomheder), der var blevet oprettet
til formålet.

I 1948 påbegyndte staten en nationalisering af private virksomheder og
kollektivisering af landbruget. Frem til starten af 1960'erne undertrykkede
regeringen via det hemmelige rumænske politi Securitate enhver form for politisk
modstand, og igangsatte flere udrensningskampagner mod "fjender af staten" og
"parasitiske elementer", som blev straffet via deportation, intern eksil og
internering i tvangsarbejdslejre og fængsler, ofte på livstid, såvel som
udenomsretslige drab. På trods af disse tiltag var den rumænske
antikommunistiske modstandsbevægelse en af de længstvarende modstandsbevægelser
i Østblokken. En kommission vurderede i 2006 antallet af direkte
ofreSkabelon:Vague for den kommunistiske undertrykkelse til at ligge på to
millioner mennesker.

I 1965 kom Nicolae Ceaușescu til magten og begyndte at føre en udenrigspolitik,
der var mere uafhængig af Sovjetunionen. Rumænien var således det eneste
Warszawapagtland, der nægtede at deltage i den sovjetledede invasion af
Tjekkoslovakiet (Ceaușescu fordømte sågar invasionen som "en stor fejltagelse,
[og] en alvorlig fare for freden i Europa og kommunismens skæbne i verden"); der
var herudover den eneste kommunistiske stat, der vedligeholdt diplomatiske
relationer med Israel efter seksdageskrigen i 1967; og etablerede diplomatiske
forbindelser med Vesttyskland samme år. På samme tid tillod landets tætte bånd
med de arabiske lande og PLO Rumænien at spille en central rolle i
fredsforhandlingerne mellem Israel og Egypten samt mellem Israel ogPLO.

Efterhånden som Rumæniens gæld voksede voldsomt mellem 1977 og 1981 (fra US$3
milliarder til $10 milliarder), begyndte internationale finansorganisationer
såsom IMF og Verdensbanken at få en gradvis indflydelse, der kom i karambolage
med Ceaușescus autokratiske styre. Verdensbanken indførte til sidst en politik
om total refusion af udlandsgæld, hvorefter den indførte stramninger overfor
Rumænien, der ruinerede både befolkningen og økonomien. Det lykkedes gennem
denne proces Rumænien at tilbagebetale al udlandsgæld i 1989. På samme tid
udvidede Ceaușescu det hemmelige Securitate-politis autoritet voldsomt og
indførte en personkult omkring sig selv, hvilket førte til et dramatisk dyk i
hans popularitet og kulminerede i den rumænske revolution, hvor Ceaușescu og
hans vicepremierminister, og kone, Elena blev afsat og efterfølgende dømt,
blandt andet for folkemord via udsultning, og henrettet i december 1989.

Efter revolutionen i 1989 indførte den Nationale redningsfront, anført af Ion
Iliescu, delvist demokratisk flerpartisystem og en friere markedsøkonomi. I
april 1990 blev der afholdt en sit-in protest, der protesterede mod
valgresultaterne og beskyldte Redningsfronten, og Iliescu, for at være tidligere
kommunister og medlemmer af Securitate — denne protest voksede hurtigt til det,
der blev døbt Golaniad. De fredelige demonstrationer udviklede sig til
voldelige, hvilket fik Iliescu til at tilkalde kulminearbejdere, der greb ind.
Episoden blev dokumenteret af både lokale og udenlandske medier, og huskes som
Mineriaden i juni 1990.

Redningsfronten gik efterfølgende i opløsning, og splittedes i flere politiske
partier, heriblandt det Socialdemokratiske parti og det Demokratiske parti.
Førstnævnte regerede i Rumænien fra 1990 til 1996 gennem flere koalitioner og
regeringer med Ion Iliescu som statsoverhoved. Siden da har der været flere
andre demokratiske regeringer: i 1996 blev Emil Constantinescu valgt til
præsident, i 2000 genvandt Iliescu magten, mens Traian Băsescu blev valgt i 2004
og genvalgt i 2009. I november 2014 blev Sibius borgmester Klaus Iohannis valgt
som præsident, da han uventet besejrede premierminister Victor Ponta, som ellers
havde været foran i meningsmålingerne. Denne overraskende sejr blev af mange
tilskrevet rumænere i udlandet , hvoraf næsten 50% stemte på Iohannis i første
valgrunde, sammenlignet med 16% på Ponta.

Den tidligere præsident Traian Basescu (2004–2014) blev to gange trukket i
rigsretten af Rumæniens parlament, i 2007 og 2012, sidstnævnte på baggrund af
gadeprotester tidligere på året. Begge gange blev afholdt folkeafstemning. Ved
den anden folkeafstemning stemte mere end 7 millioner vælgere (88% af de
deltagende) for at vælte Basescu, hvilket var langt flere end de 5,2 millioner
vælgere der oprindeligt støttede ham i det rumænske præsidentvalg 2009.
Rumæniens forfatningsdomstol dømte dog, i en splittet afgørelse, at
folkeafstemningens resultat var ugyldigt, da den mente at valgdeltagelsen
(46,24% ifølge officielle statistikker) var for lav.

Perioden siden 1989 har også været præget af det faktum at de fleste af de
tidligere industrielle og økonomiske virksomheder, der blev bygget og drevet
under det kommunistiske styre er blevet lukket, hovedsageligt som resultat af
privatisering. Ifølge Valentin Mândrăşescu, en rumænsk-sproget redaktør på Voice
of Russia, blev det nationale olieselskab Petrom solgt til udlændinge for et
beløb der lå voldsomt under hvad det var vurderet til.

Regeringerne siden 1989 er også blevet kritiseret for at tillade udenlandske
firmaer at udnytte landets depoter af mineraler, sjældne metaller og guld i
Rosia Montana,[Kilde mangler] såvel som for at tillade den multinationale
amerikanske energigigant Chevron at bore efter skifergas via fracking, som
beskyldes for at forurene de ramte områders ferskvandsreserver. I 2012-2014 var
der flere store befolkningsprotester mod begge disse tiltag.[Kilde mangler]

Efter den Kolde Krig udviklede Rumænien tætte bånd til Vesteuropa og USA, blev
medlem af NATO i 2004 og var vært for 2008-topmødet i Bukarest.

Landet anmodede allerede i juni 1993 om medlemskab af den Europæiske Union, blev
i 1995 et associeret medlem, i 2004 et tiltrædende land og endelig, 1. januar
2007, et fuldgyldigt medlem af Unionen samtidig med sin nabo Bulgarien.

I 2000'erne havde Rumænien en af Europas højeste vækstrater, og landet blev
somme tider omtalt som "Østeuropas tiger". Denne vækst blev fulgt af en anseelig
forbedring i levestandard, da det lykkedes landet at reducere intern fattigdom
og etablere en funktionel demokratisk stat. Rumæniens udvikling blev dog
alvorligt ramt af Finanskrisens udbrud i 2008, hvilket førte til en voldsom
nedgang i BNP samt et budgetmæssigt underskud i 2009. Rumænien var efterfølgende
nødsaget til at låne penge fra IMF. De forværrende økonomiske tilstande førte
til en en forfatningsmæssig og politisk krise i 2012 mellem præsident Traian
Băsescu og premierminister Victor Ponta.

Rumænien står pr. 2011 fortsat overfor udfordringer i forhold til infrastruktur,
sundhed, uddannelse, og korruption. Ved udgangen af 2013 rapporterede The
Economist om at Rumænien igen oplevede en 'boomende' økonomisk vækst på 4,1% det
år, mens lønninger steg og arbejdsløsheden var lavere end i Storbritannien. Den
økonomiske vækst accellererede under regeringens liberalisering og åbning af nye
sektorer for konkurrence og investering — især energi- og telesektorerne.

Efter oplevelsen af økonomisk ustabilitet i 1990'erne og implementeringen af en
aftale om fri rejse med EU, emigrerede et stort antal rumænere til Nordamerika
og Vesteuropa, især til Italien og Spanien. I 2008 blev det vurderet at over
to millioner rumænere levede uden for landets grænser. Emigrationen har
forårsaget sociale forandringer i Rumænien, hvor forældre ofte ville rejse til
Vesteuropa for at undslippe fattigdom og kunne give deres børn, som de efterlod
i Rumænien, en bedre levestandard. Nogle af disse børn ville således i
mellemtiden blive passet af bedsteforældre eller familie, mens andre boede alene
og kommunikerede med forældrene via Skype, hvis forældrene mente de var i stand
til det. Denne nye generation af rumænere blev ofte omtalt som "euro-orphans"
("euro-forældreløse").

Rumæniens forfatning er baseret på den franske forfatning, blev godkendt ved en
folkeafstemning 8. december 1991, og senere ændret i oktober 2003 for at
tilpasse den til EU-lovgivningen. Landet regeres på grundlag af et demokratisk
flerpartisystem og magtens tredeling. Rumænien er en semipræsidentiel republik,
hvor den udøvende magt tilfalder både regeringen og præsidenten. Sidstnævnte
vælges ved folkeafstemning til maksimum to perioder á fem år hver, samt står for
at udpege premierministeren. Premierministeren udpeger herefter
ministerkabinettet. Den lovgivende magt, kollektivt kendt som parlamentet
(placeret i Parlamentspaladset), består af to kamre (Senatet og
Deputeretkammeret) hvis medlemmer vælges hvert fjerde år ved simpelt flertal.

Retssystemet er uafhængigt af de andre myndigheder, og består af et hierarkisk
system af domstole, der kulminerer i Højesteretten for Kassation og
Retfærdighed, der fungerer som Rumæniens højesteret. Herudover findes også
appeldomstole, amtsdomstole og lokale domstole. Det rumænske retssystem er
stærkt inspireret af den franske model, i betragtning af at det er baseret på
civilret og er inkvisitorisk af natur. Forfatningsretten (Curtea
Constituțională) er ansvarlig for at vurdere hvorvidt love og anden
statsregulering overholder forfatning, der er landets grundlov og kun kan ændres
ved folkeafstemning. Indmeldelsen i EU i 2007 har haft en stærk indflydelse på
Rumæniens indenrigspolitik, og har ført til reformer af retsvæsnet, øget
juridisk samarbejde med andre medlemsstater og tiltag mod korruption.

Rumænien har været med i IMF og Verdensbanken siden 1972. Siden december 1989
har Rumænien søgt at styrke sine bånd til Vesten. Landet er et af de
grundlæggende medlemmer af WHO, blev medlem af NATO 29. marts 2004 og EU 1.
januar 2007.

Pr. 2008 var regeringens erklærede politik at styrke båndene med andre lande (i
særdeleshed Moldova, Ukraine og Georgien) samt hjælpe disse med
integrationsprocessen med resten af Vesten. Rumænien har også siden
slut-1990'erne gjort det klart at landet støtter NATO- og EU-medlemsskaber til
de demokratiske tidligere sovjet-republikker i Østeuropa og Kaukasus. Rumænien
har også offentligt støttet Tyrkiet og Kroatiens medlemsskab af EU. På grund af
sin store ungarske minoritet har Rumænien stærke bånd til Ungarn. Rumænien
ønskede, efter sit EU-medlemskab 1. januar 2007, at tilslutte sig
Schengensamarbejdet, hvilket i juni 2011 blev godkendt af EU-Parlamentet, men
efterfølgende afvist af EU-Rådet i september 2011.

I december 2005 underskrev præsident Traian Băsescu og den amerikanske
udenrigsminister Condoleezza Rice en aftale, der tillod amerikansk militær
tilstedeværelse på flere rumænske faciliteter, hovedsageligt i landets østlige
del. I maj 2009 erklærede den daværende udenrigsminister Hillary Clinton at
"Rumænien er en af USA's mest troværdige og respektable partnere."

Forholdet til Moldova er unikt i og med at de to lande taler samme sprog og har
en fælles historie. Efter begge lande i starten af 1990'erne frigjorde sig fra
kommunistisk overherredømme voksede en bevægelse frem, der arbejdede for en
forening af de to lande, omend denne bevægelse sygnede hen i midt-1990'erne
efter en ny moldivisk regering vedtog at arbejde for bevarelsen af en moldivisk
republik uafhængig af Rumænien. Rumænien er dog fortsat interesseret i
moldiviske affærer, og forholdet mellem de to lande blev væsentligt forbedret
efter moldiviske protester i 2009 førte til at kommunistpartiet mistede magten i
landet.

Rumæniens væbnede styrker består af Land-, Luft- og Flådestyrker, og ledes af en
øverstkommanderende under opsyn af [[Forsvarsministeriet
[Rumænien)|forsvarsministeriet]], og af præsidenten, som øverstkommanderende, i
krigstid. De væbnede styrker består af omkring 15.000 civile og 75.000 militært
personale — 45.800 på land, 13.250 i luften, 6.800 i flåden og 8.800 indenfor
andre felter. Det samlede forsvarsbudget udgjorde Pr. 2007[opdatér] 2,05% af den
samlede nationale BNP, svarende til omkring US$2.9 milliarder, og mellem 2006 og
2011 blev brugt i alt $11 milliarder på modernisering og indkøb af nyt udstyr.

Luftvåbnet anvender pr. 2013 moderniserede sovjettiske MiG-21-Lancer-jagerfly,
som skal erstattes af tolv nyindkøbte F-16-fly. Luftvåbnet har i 2010 indkøbt
syv nye C-27J Spartan, mens flåden i 2006 anskaffede sig to moderniserede Type
22-frigatter fra den britiske Royal Navy.

Rumænien har bidraget med tropper til de internationale koalitioner i
Afghanistan siden 2002, med et maksimum på 1.600 indsatte tropper i 2010.
Landets kampmission i landet blev afsluttet i 2014. Rumænske tropper deltog i
besættelsen af Irak og nåede 730 samtidigt indsatte tropper før dette tal gik
ned til 350 soldater. Rumænien afbrød sin mission i Irak og trak sine sidste
tropper tilbage 24. juli 2009, som et af de sidste lande. Regele
Ferdinand-frigatten deltog i interventionen i Libyen i 2011.

I december 2011 valgte det rumænske senat at ratificere en rumænsk-amerikansk
aftale, underskrevet i september samme år, der tillod etableringen og driften af
amerikanske land-baserede ballistiske missilforsvar i Rumænien som en del af
NATOs bestræbelser på at bygge et kontinentalt missilskjold.

Rumænien er opdelt i 41 distrikter (județe, udtales judets) og Bukarest. Hvert
distrikt administreres af et distriktsråd, der er ansvarligt for lokale
anliggender, såvel som en præfekt, der er ansvarlig for administrationen af
nationale anliggender på distriktsniveau. Præfekten udpeges af
centralregeringen, men kan ikke være medlem af et politisk parti. Hvert distrikt
er yderligere underinddelt i byer og kommuner, som hver har deres egen
borgmester og lokalråd. Der er der i alt 319 byer og 2686 kommuner (comună) i
Rumænien. 103 af de større byer har særlig status (municipii), der giver dem
større administrativ magt over lokale anliggender. Bukarest er et særtilfælde,
da byen har rettigheder på linje med et distrikt - Bukarest selv er dog
underinddelt i sektorer og har en præfekt, en generalborgmester (primar) og et
generalbyråd.

NUTS-3 (Nomenclature of Territorial Units for Statistics)-niveauopdelingen af EU
reflekterer Rumæniens administrativt-territorielle struktur og svarer til de 41
distrikter plus Bukarest. Byerne og kommunerne svarer til
NUTS-5-niveauopdelingen, men der findes ikke nogle nuværende
NUTS-4-niveauopdelinger. Der findes herudover opdelinger tilsvarende NUTS-1
(fire makroregioner) og NUTS-2 (otte udviklingsregioner) men disse har ingen
administrative kapaciteter, og bruges i stedet til at koordinere regionale
udviklingsprojekter og til statistiske formål.

Rumænien er delt op i 41 distrikter (județe). Disse er (med hovedstæder i
parentes):

Med et areal på 238.391 square kilometres (92.043 sq mi) er Rumænien det største
land i Sydøsteuropa og det tolvtestørste i Europa. Landet ligger mellem
breddegraderne 43° og 49° N, og længdegraderne 20° og 30° E. Terrænet består
nogenlunde ligeligt af bjerge, bakker og sletter.

Karpaterne dominerer det centrale Rumænien, hvor 14 bjergkæder er over 2.000 m
eller 6.600 ft og det højeste punkt, Moldoveanu, er 2.544 m eller 8.346 ft. De
er omgivet af det moldaviske og transsylvanske plateau samt Pannonien og den
valakiske slette.

47% af landets landareal er dækket af naturlige og seminaturlige økosystemer.
Næsten 10.000 km2 (3.900 sq mi) (omkring 5% af landets samlede areal) er
beskyttede områder, heriblandt 13 nationalparker og tre biosfærereservater.

Floden Donau udgør en stor del af grænsen til Serbien og Bulgarien og flyder ud
i Sortehavet ved Donaudeltaet, der er det næststørste og bedst-bevarede
floddelta i Europa, samt et biosfærereservat og en biodiversitets-verdensarv.
Med sine 5.800 km2 (2.200 sq mi), er Donaudeltaet det største sammenhængende
marskland i Europa, og er hjem til 1.688 forskellige plantearter.

Rumænien har et af de største arealer af uforstyrret skov i Europa (næsten 27%
af landets territorium). Der er blevet identificeret 3.700 plantearter i landet,
hvoraf 23 Pr. 2009[opdatér] er blevet erklæret naturmonumenter, 74 manglende, 39
truede, 171 sårbare og 1.253 sjældne.

Landets dyreliv består Pr. 2009[opdatér] af 33.792 forskellige dyrearter, heraf
33.085 hvirvelløse dyr og 707 hvirveldyr, sidstnævnte bestående af blandt andet
næsten 400 unikke pattedyr, fugle, reptiler og padder, heriblandt omkring 50% af
Europas (minus Rusland) bestand af brune bjørne og 20% af ulvebestanden.

På grund af landets afstand til åbent hav og dets placering på den sydøstlige
del af det europæiske kontinent, har Rumænien et klima, der er tempereret og
kontinentalt, med fire tydeligt adskilte årstider. Den årlige
gennemsnitstemperatur ligger på 11 °C (52 °F) i syd og 8 °C (46 °F) i nord. Om
sommeren stiger den gennemsnitlige maksimumtemperatur i Bukarest til 28 °C
(82 °F), og i landets lavtliggende områder er det normalt at se temperaturer på
over 35 °C (95 °F). Om vinteren ligger den gennemsnitlige maksimumtemperatur på
under 2 °C (36 °F). Landet oplever gennemsnitligt nedbør, og kun de højeste
vestlige bjerge oplever over 750 mm (30 in), mens der omkring Bukarest falder
omkring 600 mm (24 in). Rumænien har visse regionale klimaforskelle: i de
vestlige dele (såsom Banat) er klimaet mildere og har en vis påvirkning fra
Middelhavet; mens den østlige del af landet har et mere udpræget fastlandsklima.
I Dobruja påvirker Sortehavet også regionens klima.

Rumænien er Pr. 2011[opdatér] hjem for 20.121.641 indbyggere. Ligesom andre
lande i regionen forventes befolkningstallet at falde gradvist i de kommende år
som følge af nedadgående fertilitetsrate og negative migrationstal. I oktober
2011 udgjorde rumænere 88,9% af befolkningen. De største etniske minoriteter er
ungarere, der udgør 6,5% af befolkningen, og Romaer, 3,3% af befolkningen.[c]
Ungarere udgør en majoritet i Harghita og Covasna. Blandt andre minoriteter er
ukrainere, tyskere, tyrkere, lippovanere, arumænere, tatarer[Hvem?] og serbere.
I 1930 levede der 745.421 tyskere i Rumænien, men der er kun omkring 36.000
tilbage i dag. Pr. 2009[opdatér] levede der omkring 133.000 indvandrere i
Rumænien, hovedsageligt fra Moldova og Kina.

Rumæniens fertilitetsrate var i 2015 vurderet til 1,33 barn født pr. kvinde,
hvilket er under bruttokompensationsgraden på 2,1 og et af verdens laveste. I
2014 blev 31,2% af alle børn født af ugifte kvinder. Fødselsraten (9,49‰, 2012)
er meget lavere end dødsraten (11.84‰, 2012), hvilket resulterer i en mindskende
(−0,26% pr. år, 2012) og aldrende befolkning (medianalder: 39,1, 2012), hvor
omkring 14,9% af befolkningen er 65 år eller ældre. Den forventede levealder var
Pr. 2015[opdatér] 74,92 år (71,46 år for mænd, 78,59 år for kvinder).

Antallet af rumænere og individer i udlandet med forfædre født i Rumænien
vurderes til at ligge på omkring 12 millioner. Efter den rumænske revolution
1989 emigrerede et stort antal rumænere til andre europæiske lande, Nordamerika
og Australien.[Kilde mangler]

Rumæniens officielle sprog er rumænsk, et Balkanromansk sprog, der minder om
aromansk, Megleno-rumænsk og Istro-rumænsk, men med mange karakteristika fra
andre romanske sprog såsom italiensk, fransk, spansk og portugisisk. Rumænsk
tales som modersmål af 85% af befolkningen, mens ungarsk og Vlax Romani tales
som modersmål af hhv. 6,2% og 1,2% af befolkningen. Der bor 25.000 tysktalende
og 32.000 tyrkisktalende mennesker i Rumænien, såvel som næsten 50.000
ukrainsk-talende, der er koncentreret i nogle kompakte regioner nær grænsen,
hvor de er en majoritet. I henhold til forfatningen skal lokalrådene sikre
lingvistiske rettigheder for alle minoriteter, og i samfund hvor en etnisk
minoritet udgør mere end 20% af befolkningen skal den pågældende minoritets
sprog kunne anvendes i offentlig administration, retssystem og uddannelse.
Udlændinge og statsløse personer, der bor i Rumænien, har adgang til
retssystemet og uddannelse på deres egne sprog. Engelsk og fransk er de to
primære fremmedsprog, der undervises i skolerne. Pr. 2010[opdatér] har
Organisation internationale de la Francophonie identificeret 4.756.100
fransk-talende personer i landet. Pr. 2012[opdatér] tales engelsk, Ifølge et
Eurobarometer, af 31% af rumænerne, fransk af 17% og italiensk af 7%.

Rumænien er en sekulær stat og har ingen statsreligion. En overvældende
majoritet af befolkningen identificerer sig som kristne. Pr. 2011[opdatér]
identificerede 81,0% af de adspurgte sig som ortodokse kristne tilhørende den
rumænsk-ortodokse kirke. Blandt andre trossamfund er protestantisme (4,8%),
romersk-katolicisme (4,3%) og græsk-katolicisme (0,8%). Ud af den resterende
befolkning tilhører 195.569 personer andre kristne trossamfund eller har en
anden religion, heriblandt 64.337 muslimer (hovedsageligt af tyrkisk og Tatar
afstamning) og 3.519 jøder. 39.660 personer har ingen religion eller er
erklærede ateister, mens restens religion er ukendt.

Den rumænsk-ortodokse kirke er en autokefal østlig-ortodoks kirke i fuldt
fællesskab med andre ortodokse kirker og med Alle Rumæneres Patriark som sin
leder. Det er den næststørste ortodokse kirke i verden, og fungerer, i
modsætning til andre ortodokse kirker, indenfor en Latinsk kultur og anvender
romansk liturgisk sprog. Dens kanoniske jurisdiktion dækker territorierne
Rumænien og Moldova, med bispedømmer for rumænere der bor i de nærliggende
Serbien og Ungarn, såvel som med fællesskaber i Central- og Vesteuropa,
Nordamerika og Oceanien.

I 2015 havde Rumænien en BNP (PPP) på omkring $414 milliarder og en BNP per
capita (PPP) på $20.787. Ifølge Eurostat var Rumæniens BNP per capita (PPS) i
2015 på 57% af EU-gennemsnittet, hvilket var en stigning fra 41% i 2007 (året
for EU's indtrædelse i EU), hvilket gjorde Rumænien til en af EU's hurtigst
voksende økonomier.

Efter 1989 oplevede landet et årti med økonomisk ustabilitet ansporet af en
forældet industriel base og mangel på strukturreformer. Fra 2000 og frem blev
den rumænske økonomi dog omdannet til en relativt makroøkonomisk stabilitet,
karakteriseret ved høj vækst, lav arbejdsløshed og dalende inflation. I 2006 var
vækst i BNP ifølge Det rumænske statistikkontor i reelle tal målt til 7,7%,
hvilket var en af Europas højeste rater. En recession i kølvandet på
Finanskrisen i 2008-2009 tvang dog regeringen til at låne penge eksternt,
heriblandt en redningspakke fra IMF på 20 milliarder Euro. Pr. 2014[opdatér] har
BNP vokset med over 2% hvert år siden da. Ifølge IMF voksede Rumæniens BNP per
capita købekraftsparitet fra $14.875 i 2007 til $19.397 i 2014. Landet har dog
stadig en af EU's laveste gennemsnitslønninger, der Pr. 2012[opdatér] lå på
€540, og en inflation der Pr. 2013[opdatér] var på 3,7%. Arbejdsløsheden i
Rumænien var i 2012 på 7%, hvilket er meget lavt sammenlignet med andre
EU-lande.

Industriel outputvækst nåede 6,5% år-på-år i februar 2013, hvilket var det
højeste i EU-27. Blandt landets største lokale virksomheder er Automobile Dacia,
Petrom, Rompetrol, Ford Romania, Electrica, Romgaz, RCS & RDS og Banca
Transilvania. Eksporten er vokset betragteligt, og oplevede en årlig vækst på
13% i 2010. Rumæniens primære eksportsektorer er biler, software, tøj og
tekstiler, industrimaskineri, elektrisk og elektronisk udstyr,
metalindustriprodukter, råmaterialer, militærudstyr, lægemidler, finkemikalier
og landbrugsprodukter såsom frugter, grøntsager og blomster. Handelen er
hovedsageligt centreret omkring EU's andre medlemsstater, hvor Tyskland og
Italien er landets største handelspartnere. Saldoen blev i 2012 vurderet til at
være på −4.52% af BNP.

Efter en række privatiseringer i slutningen af 1990'erne og i 2000'erne, er der
relativt lidt statslig indblanding i den rumænske økonomi i forhold til i andre
europæiske økonomier. I 2005 udskiftede regeringen Rumæniens progressive
skattesystem med en flad indkomstskat på 16% for både personer og virksomheder,
hvilket er blandt EU's mindste. Økonomien er hovedsageligt baseret på
servicesektoren, der står for 51% af BNP, omend industri og landbrug også er
store bidragsydere, og udgør hhv. 36% og 13% af BNP. Herudover arbejdede 30% af
den rumænske befolkning i 2006 indenfor landbrug og primærproduktion, hvilket er
en af Europas højeste rater.

Siden 2000 har Rumænien tiltrukket sig et stigende antal investeringer fra
udlandet, og er blevet den største enkeltstående investeringsdestination i
Sydøst- og Centraleuropa. Direkte udenlandske investeringer blev i 2006 anslået
til at ligge på €8,3  milliarder. Ifølge en rapport udgivet af Verdensbanken i
2011 er Rumænien på en 72. plads ud af 175 økonomier hvad angår muligheder for
at drive forretning, og ligger dermed under andre lande i regionen såsom
Tjekkiet. Herudover vurderede et studie 2006 landet til at være verdens
næsthurtigste økonomiske reformator efter Georgien).

Den officielle rumænske valuta har været den rumænske leu ("løve") siden omkring
1870, og efter en møntbetegnelse i 2005 er den vurderet til omkring €0,2–0,3.
Efter Rumænien blev indlemmet i EU i 2007 forventes landet at gå over til euroen
et sted omkring 2020 .

Ifølge CIA Factbook, blev Rumæniens vejnet i 2009 vurderet til at strække sig
81.713 kilometres (50.774 mi) (uden storbyområder), hvoraf 66.632 km (41.403 mi)
var asfalteret. Verdensbanken vurderer at landets jernbanenet har 22.298
kilometres (13.855 mi) spor, hvilket gør det til Europas fjerdestørste
jernbanenet. Jernbanetransport dalede dramatisk efter 1989, og blev i 2004
vurderet til at transportere 99 millioner passagerer; Pr. 2013[opdatér] har det
dog oplevet fornyet succes på grund af forbedringer af infrastrukturen og delvis
privatisering af linjerne, og står for 45% af al passager- og fragttransport i
landet. Bukarest Metro, landets eneste undergrundsbane, åbnede i 1979 og
strækker sig 6.141 km (3.815,84 mi) med et gennemsnit på 600.000 passagerer på
en arbejdsuge Pr. 2007[opdatér]. Pr. 2015[opdatér] har Rumænien 16 aktive
internationale kommercielle lufthavne, hvoraf fem (Henri Coandă International
Airport, Aurel Vlaicu International Airport, Timișoara International Airport,
Constanta International Airport og Sibiu International Airport) er i stand til
at håndtere wide-body fly. Pr. 2015[opdatér] fløj mere end 9,2 millioner
passagerer igennem Bukarests Henri Coandă International Airport.

Rumænien er en nettoeksportør af elektrisk energi, og er Pr. 2014[opdatér] på en
international 46. plads i forhold til forbrug af elektrisk energi. Omkring en
tredjedel af den producerede energi kommer fra vedvarende energikilder,
hovedsageligt i form af vandkraft. I 2010 var landets primære kilder til
elektricitet kul (36%), vandkraft (33%), atomkraft (19%) og kulbrinter (11%).
Landet har en af de største raffineringskapaciteter i Østeuropa, omend olie- og
naturgasproduktionen er faldet igennem mere end et årti. Rumænien har en af
Europas største reserver af råolie og skifergas, er blandt de mest
energiuafhængige lande i EU og planlægger Pr. 2014[opdatér] at udvide sit
atomkraftværk i Cernavodă.

I juni 2014 havde Rumænien næsten 18,3 millioner forbindelser til Internettet.
Ifølge Bloomberg lå Rumænien i 2013 på en 5. plads på verdensplan og 2. plan i
Europa hvad angår internethastighed, med Timișoara blandt verdens hurtigste.

Turisme er en betragtelig del af den rumænske økonomi, og genererer omkring 5%
af BNP. Ifølge World Travel and Tourism Council vurderes Rumænien til at være
den fjerdehurtigst voksende rejse- og turistdestination i verden, med en
vurderet potentiel vækst på 8% årligt fra 2007 til 2016. Antallet af turister er
vokset støt, og nåede 3,5 millioner i den første halvdel af 2014. ]</ref> -->
Turismen i Rumænien tiltrak investeringer for €400 millioner i 2005.

Mere end 60% af udenlandske besøgende i 2007 var fra andre EU-lande. De populære
sommerattraktioner i Mamaia og andre feriesteder ved Sortehavet tiltrak 1,3
millioner turister i 2009. De mest populære skiferiesteder ligger langs Valea
Prahovei og i Poiana Brașov. Transsylvaniens slotte i byer såsom Sibiu, Brașov
og Sighișoara tiltrak også et stort antal turister. Bran Slot, nær Brașov, er en
af Rumæniens mest kendte turistattraktioner, som tiltrækker hundreder af
tusinder af turister hvert år, der kommer for at se det, der reklameres for som
værende "Draculas Slot".

Landboturisme, der fokuserer på folklore og traditioner, er blevet et vigtigt
alternativ, og anvendes til at reklamere for steder såsom Bran og dets Draculas
Slot, Nord-Moldaviens malede kirker og trækirkerne i Maramureș. Blandt andre
attraktioner er Donaudeltaet og Constantin Brâncușis skulpturelle ensemble ved
Târgu Jiu.

I 2014 havde Rumænien 32.500 virksomheder, der var aktive i hotel- og
restaurantbranchen, med en samlet omsætning på 2,6 milliarder Euro.

Historisk set har rumænske forskere og opfindere bidraget til flere store
videnskabelige felter. Traian Vuia opfandt det første fly, der kunne lette ved
sin egen kraft og Aurel Vlaicu byggede og fløj nogle af de tidligste vellykkede
fly, mens Henri Coandă opdagede Coandă-effekten indenfor fluidik. Victor Babeș
opdagede mere end 50 typer bakterier; biologen Nicolae Paulescu opdagede
insulin, mens Emil Palade modtog Nobelprisen for sine bidrag til cellebiologien.
Lazăr Edeleanu var den første kemiker til at syntetisere amfetamin og opfandt
herudover proceduren til separering af værdifulde jordoliekomponenter med
selektive opløsningsmidler, mens Costin Nenițescu udviklede flere nye klasser af
forbindelser indenfor organisk kemi. Blandt kendte rumænske matematikere er
Spiru Haret, Grigore Moisil og Ștefan Odobleja; andre kendte fysikere og
opfindere er Șerban Țițeica, Alexandru Proca og Ștefan Procopiu.

I løbet af 1990'erne og 2000'erne blev den rumænske forskningssektor hindret af
flere faktorer, heriblandt korruption, lav finansiering og et stort problem med
brain drain. Siden Rumæniens indtræden i EU er dette dog begyndt at ændre sig.
Efter finansieringen af forskning og udvikling i 2009 blev halveret på grund af
den globale recession, blev udgifter til forskning og udvikling øget med 44% i
2010 og ligger Pr. 2011[opdatér] på $0,5 milliard (1,5 milliarder lei). I januar
2011 vedtog parlamentet herudover en lov, der gennemtvinger "en striks
kvalitetskontrol af universiteter og introducerer skrappe regler for
finansieringsevaluering og peer review". Landet er en del af flere store
internationale organisationer såsom CERN og det Europæiske Rumagentur. Samlet
set er situationen blevet beskrevet som værende i "hastig forbedring", omend fra
et lavt udgangspunkt.

Pr. 2011[opdatér] er planen at EU's Extreme Light Infrastructure (ELI)
laser-atomfysikfacilitet skal bygges i Rumænien. I starten af 2012 opsendte
Rumænien sin første satellit fra Centre Spatial Guyanais i Fransk Guyana. Pr.
december 2014 er Rumænien en medejer af den Internationale Rumstation.

Rumænernes oprindelse begyndte at blive aktivt diskuteret omkring slutningen af
det 18. århundrede blandt lærde af den Transsylvanske Skole. Flere anerkendte
forfattere voksede frem i det 19. århundrede, heriblandt George Coșbuc, Ioan
Slavici, Mihail Kogălniceanu, Vasile Alecsandri, Nicolae Bălcescu, Ion Luca
Caragiale, Ion Creangă og Mihai Eminescu, sidstnævnte betragtes som den største
og mest indflydelsesrige rumænske digter, særligt for digtet Luceafărul. I det
20. århundrede oplevede rumænske kunstnere international anerkendelse,
heriblandt Tristan Tzara, Marcel Janco, Mircea Eliade, Nicolae Grigorescu, Marin
Preda, Liviu Rebreanu, Eugène Ionesco, Emil Cioran og Constantin Brâncuși. Den
rumænskfødte Holocaust-overlever Elie Wiesel modtog Nobels fredspris i 1986,
mens forfatteren Herta Müller modtog Nobelprisen i litteratur i 2009.

Blandt kendte rumænske malere er Nicolae Grigorescu, Ștefan Luchian, Ion
Andreescu Nicolae Tonitza og Theodor Aman. Blandt kendte rumænske klassiske
komponister fra det 19. og 20. århundrede er Ciprian Porumbescu, Anton Pann,
Eduard Caudella, Mihail Jora, Dinu Lipatti og særligt George Enescu. Den årlige
George Enescu Festival afholdes i Bukarest som hyldest til sidstnævnte. Nutidige
musikere såsom Angela Gheorghiu, Gheorghe Zamfir, Inna, Alexandra Stan og mange
andre har modtaget international anerkendelse. Ved Eurovision Song Contest nåede
Rumænien tredjeplads i 2005 og 2010.

Blandt Rumæniens kendte dirigenter kan nævnes Alfonso Castaldi, Sergiu
Celibidache, George Draga, Ion Dumitrescu og George Georgescu.

Indenfor filmindustrien er flere film i den Rumænske New Wave blevet
internationalt kendt. Ved Cannes Film Festival vandt 4 Months, 3 Weeks and 2
Days af Cristian Mungiu Palme d'Or i 2007. Ved Berlin International Film
Festival vandt Child's Pose af Călin Peter Netzer Guldbjørnen i 2013.

UNESCOs Verdensarvsliste inkluderer seks kulturelle steder i Rumænien,
heriblandt de otte malede kirker i Nord-Moldavien, trækirkerne i Maramureș, syv
landsbyer med befæstede kirker i Transsylvanien, Horezu-klosteret og det
Historiske Center i Sighișoara. Byen Sibiu, med sit Brukenthal Nationalmuseum,
blev i 2007 valgt som Europæisk Kulturhovedstad. Der findes flere slotte i
Rumænien, heriblandt de populære turistattraktioner Peleș Slot, Corvin Slot, og
"Draculas Slot".



https://da.wikipedia.org/wiki/Rejseholdet

Rejseholdet, med den engelske titel Unit One, er en Emmy-belønnet dansk
dramaserie, der blev vist første gang på DR1 i 2000 – 2004. Serien er udviklet
og skrevet af Peter Thorsboe. Flere manuskriptforfattere har medvirket som
episodeforfattere – deriblandt Mai Brostrøm, som sammen med Peter Thorsboe har
skrevet 14 af seriens 32 afsnit.

Serien var den første danske tv-serie, der vandt en Emmy-pris, hvilket skete i
kategorien Bedste Internationale Dramaserie.

Serien er en skildring af det rigtige rejsehold og er løst bygget på rigtige
kriminalsager. Tv-serien viser dens hovedpersoner på deres arbejde i
rejseholdet, hvor de opklarer mordbrande, drab, mord og bortførelser. Men
samtidig ser man dem i deres privatliv, hvor de blandt andet oplever død,
skilsmisse, dobbelt forhold, børn og dagligdagen.

Serien er speciel ved at være den eneste danske tv-serie, som geografisk foregår
over hele Danmark, da de fleste afsnit foregår i forskellige danske provinsbyer.

Seriens centrale person, Ingrid Dahl (Charlotte Fich), er en ambitiøs
politikvinde, som bliver forfremmet til leder for Rejseholdet i begyndelsen af
første sæson. Historien balancerer mellem politiets efterforskning og
baggrundshistorien som nogle gange inkluderer ambivalente forhold mellem
medlemmer af gruppen, deres familie og dem uden for Rejseholdet. Serien
behandler jævnligt sociale spørgsmål, herunder statussen af politiets arbejde,
de sociale og følelsesmæssige konsekvenser af brutal kriminalitet, samt politisk
og mediers involvering i processen.

Hver episode har en titel, der refererer til en bestemt Assistancemelding,
herefter følger en intro, der varer et par minutter. Ofte er det begivenhederne
op til forbrydelsen der skildres. I dobbeltafsnit er det hovedsageligt en
opsummering af det foregående afsnit. Ved afhøring af vidner bliver dato og
tidspunkt ofte skrevet, så man kan følge med i kronologien. Alle afsnit slutter
med at skærmen går i sort, hvorefter udfaldet af anholdelserne bliver
opsummeret.

Rejseholdet blev filmet i TV-Dramas filmstudie i TV-Byen i Søborg, samt på mange
lokale steder i hele Danmark. Der er også filmet i Sverige, Tyskland og Island.

Storebæltsbroen, som var blevet færdiggjort få år inden, er central i både
indledningssekvensen, og er også filmet i flere andre afsnit, når Rejseholdet
rejser frem og tilbage over Storebælt.

I små breakers i hvert afsnit vises billeder fra lokationer i byen, som
Rejseholdet befinder sig i. Vor Frue Kirke i Kalundborg blev brugt til
klimaksscenen i afsnit 18 (3. sæson), hvor forbryderne Eik Nielsen og Anja
Jespersen har taget gidsler i kirken. Området på Hammerknuden på nordspidsen af
Bornholm med Krystalsøen spiller også en central rolle i afsnit 27 (3. sæson),
hvor liget af en ung pige findes.

Serien modtog prisen som "Årets Drama" til TV Prisen i både 2001 og 2002. I 2002
modtog Rejseholdet Emmy Awarden for Bedste Internationale Dramaserie af
Television Arts and Sciences. Programmet vandt også prisen for Bedste Drama til
TvFestival både i 2001 og 2002. For sin rolle som Allan Fischer modtog Mads
Mikkelsen prisen som Bedste Skuespiller ved TvFestival i 2002.

Serien har været vist på tv i Danmark (DR1), Sverige (TV4), Island (Rúv),
Tyskland (ZDF) og Australien (SBS).

Alle sæsonerne er blevet udgivet på DVD med engelske undertekster. Den første
sæson blev udgivet i Storbritannien i januar 2013 som en del af Arrow Films'
Nordic Noir række af udgivelser. Den anden sæson blev udgivet i Storbritannien
27. maj 2013.

Da Rejseholdets leder, Torben, bliver fundet dræbt, bliver Ingrid indsat som
midlertidig drabschef. IP, Gaby, Fischer og La Cour må nu indstille sig på
Ingrid som drabchef, selvom de først ikke er lykkelige for situationen. Men
efter opklaringen af Torbens drab, forfremmes Ingrid nu permanent til
Rejseholdets drabschef, og gruppen får mere og mere respekt for hende. Under
opklaringen af mordet på en værtshus-holder, bliver Ingrids mand, Søren, påkørt
af en flugtbillist. Han ser ud til at komme sig, og Ingrids søn, Tobias, hjælper
med at finde flugtbillisten, der dog nægter sig skyldig. IP, der efterhånden har
taget Ingrid under sine vinger, tager en snak med ham, og han er derefter klar
til at tilstå. Efter en pludselig hjerneblødning, som følge af ulykken, dør
Søren, og Ingrid kommer i en krise og lukker sig inde i sig selv. Sørens datter,
Gry, beder Gaby om hjælp, og Gaby besøger Ingrid, og giver hende lidt af modet
tilbage. Hun løser gåden om en tredive-årig kvindes forsvinden, og både Gry og
Tobias flytter hjem til hende igen.

Fischers problemer med sin kone, Mille, vokser. Ulf indstiller Fischer til en
forfremmelse, men da han i Esbjerg får problemer med at styre sit temperament,
er han tæt på at blive smidt ud af politiet, og Fischer må se forfremmelsen gå
op i røg. Imens bliver Gaby og Johnny kærester. I den næste sag brillierer La
Cour med sin evne til at se små ting, da en mand går rundt i en lille by og
voldtager gamle damer, og løser sagen. Imens bliver IP's forhold til Kirsten
dårligere og dårligere, og IP tvivler på Ulf, der gennem en længere periode har
haft et forhold til Kirsten. En kamp om en søn mellem hans to forældre
resulterer i en bortførelse af sønnen, så Johnny må tage til England for at
hente drengen hjem til moderen, da politiet ikke har ret til at blande sig.

På trods af modvilje, må rejseholdet beskytte en familie, der bliver truet på
livet, og det går op for gruppen, at det er svært at finde ud af hvor deres
sympati ligger, da faderen i familien er en advokat, der tidligere har hjulpet
de mordere Rejseholdet har fanget, med at slippe for dom. I denne sag
samarbejder Rejseholdet sammen med Helene, der udover at være psykolog, også er
La Cours eks-kæreste. Hun hjælper Rejseholdet med at lave en psykologisk profil
af morderen, og får igen kontakt til La Cour. Et mord i et sommerhus får Fischer
til at finde sammen med politipigen Ida, og han møder igen sin nemesis, Graff.
Fischer afhørte engang Graff under en sag om en narkomans død. Også denne sag
handler om en narkoman, og Graff går igen over stregen. Rejseholdet må også
opklare en mordbrand, der viser sig at få alvorlige konsekvenser. I Odense møder
Fischer igen Ida, da de her skal opklare et indvanderopgør, som tager en
overraskende drejning. De ender med at have et kort forhold, inden Ida skal
giftes. Da et drengelig bliver fundet i en skov, må La Cour bruge sine drømme og
drømmesyn, for at opklare mordet på drengen, men da drengens morder bliver
fundet dræbt, bliver La Cour pludselig mistænkt og midlertidigt suspenderet.
Imens kan IP ikke klare Kirstens drikkeri, utroskab og problemer mere, og
forlader hende. Gaby og Johnny fortæller resten af gruppen, at Gaby venter barn.

De næste par sager rejseholdet kommer ud på, er en forsvinden af en kvindelig
studerende , der viser sig at have chattet en del med mange forskellige mænd.
Desværre kommer det hele til sidst til at gå ud over Gaby, da hun ufrivilligt
aborterer efter en ulykke i forbindelse med den anholdtes flugt. Derefter sker
der en tragedie i Ingrids familie, og sagen ender i en gidseltagning af bl.a.
Ingrids veninde. Med både Ingrid, Johnny og Gaby nedtrykte, må gruppen klare en
besynderlig sag med afskårne dele af et lig og et mord i et badekar. Mille
opdager Ida og Fischers forhold, og hun vil skilles. Pga. en mordbrand på et
hotel sigtes Otto, der har en hjerne som en femårig, og da Ottos kæreste bliver
fundet dræbt, får han igen skylden. Under denne sag får Rejseholdet endnu en
gang hjælp af Helene, og der opstår endnu en gang sød musik mellem hende og La
Cour. En mærkelig sag med hypnose får IP til at gå i barndommen, og Ingrids søn
har røget hash. Sagen om drabet på Ottos kæreste tages op igen, og rejseholdet
finder ud af, at Otto er uskyldig.

En mærkelig sag om et mord på en mand i et abebur, får rejseholdet ind i et
anderledes miljø, hvor blandt andet byens politimester er involveret, og i en
anden sag hvor en hel familie tilsyneladende har udslettet sig selv, må Johnny
må endnu engang bevise sine egenskaber i et fly. I den næste sag viser Fischer,
at han også kan tænke, da han regner ud at to personer har byttet mord, og La
Cour må bruge sit fremtidssyn igen. Ingrid og retsmedicineren Boysen opdager en
fælles interesse for hinanden, som Boysen dog har haft gennem flere år, og de
ender med at være sammen. På Bornholm må Gaby og La Cour ud i et pillearbejde
med at finde huset, der har forbindelse med drabet på en 15-årig pige, og
rejseholdet må opklare sagen selv, da folk fra politiet måske er indblandet.
Pigens morder viser sig at være hendes onkel, og Ingrid bliver truet på livet af
ham. Kan La Cour nå ud til hende? Da Helenes fødsel pludselig går i gang, og
Gaby har travlt med at planlæge sit bryllup med Johnny, må resten af grupppen
opklare sagen om international kvindehandel og prostitution. Pludselig bliver
Johnny dog lidt for interesseret i sagen.

Efter et syn fra La Cour bliver et drengelig fundet i en skov. Dette resulterer
i en jagt på Danmarks eneste seriemorder, Indianeren, og Gaby kommer pludselig i
fare, da seriemorderen angiveligt har valgt hende som sit næste mål. Indianerens
ekskæreste søger skjul hos politiet, da det er hende han er ude efter. Hun
bliver etableret i et overvåget safe-house, hvor Indianeren dukker op, og han
kan endelig anholdes. Ulf fortæller Ingrid, at han er hendes far, noget hun dog
allerede har gættet sig til. Ministeriet beslutter sig for, at rejseholdet skal
nedlægges, til allersidst bliver Gaby og Johnny gift.

Efter rejseholdets splittelse bliver de igen samlet for at opklare et mord på en
sort prostitueret kvinde, hvor justitsministeren er indblandet. Mordet kan hænge
sammen med en rockersag, som La Cour havde, hvor Fischer arbejder undercover, og
pludselig ender Johnny og Fischer i en livsfarlig situation, så Gaby må vise
sine færdigheder som lastbilchauffør. Derefter går Ulf på pension, og IP og La
Cour må finde morderen, inden han begår det næste mord.

I 2002 blev der lavet en parodi af serien til satireprogrammet De Uaktuelle
Nyheder med Mikael Bertelsen, der blev sendt på DR2. Afsnittet, der varer ca. ni
minutter følger seriens opbygning med samme intro, musik, kamerastil, og Mads
Mikkelsen og Lars Brygmann som henholdsvis Allan Fischer og Thomas La Cour.

Afsnittet, der hed Assistancemelding A-38/1286, følger Fischer og La Cour, der
bliver sat til at opklare Mordet i Finderup Lade fra år 1286. De tager til
Finderup, hvor et tip-tip-...-tipoldebarn har arvet et vidneudsagn. Ud fra
signalementet i dette udsagn bliver der lavet en fantomtegning af morderen, som
ligner Otto Baches maleri fra 1882. Fischer tager hen på den lokale kro, hvor
han viser forskellige billeder til bartenderen. Han udpeger manden på maleriet
som Stig og siger, at han havde snakket om at han havde slået en konge ihjel,
men at han "ikke har set ham i 100 år". La Cour tager ud til gerningsstedet, men
der er bygget en svømmehal på stedet, og en lokal bonde fortæller ham, hvor
laden nogenlunde stod mens de begge står i børnebassinet. Han får et af sine
syn, og dykker ned under vandet, hvor han finder et sværd. I svømmehallen ser
han en mystisk mand i ringbrynje og med skjold, der forlader stedet, da La Cour
får øje på ham. Fischer og La Cour snakker i telefon lige ved siden af hinanden
og aftaler at tage ud og hente Stig. Fischer og La Cour tager ud og overvåger
hans adresse. Da Stig (Oliver Zahle) kommer hjem stiger de ud af bilen for at
anholde ham, men han flygter trækkende på en kærre uden registreringsnummer. De
eftersætter ham i bilen, og stopper ham. Da de anholder ham tilstår han mordet,
og fortæller hvorfor han gjorde det. Efterteksten afslører, at han slipper med
en bøde for "uagtsom kørsel med åben kærre" pga. god opførsel siden 1286.



https://da.wikipedia.org/wiki/Johnny_Madsen

Johnny Madsen (født 31. marts 1951 i Thyborøn) er en dansk musiker, sangskriver
og kunstmaler bosat på Fanø. Udover adskillige soloalbums har han udgivet tre
albums med trioen Dalton, der udover Madsen består af Allan Olsen og Lars
Lilholt.

Johnny Madsen startede med at spille i lokale orkestre omkring Nr. Nissum
Seminarium. I midten af 1970'erne blev han medlem af folkemusikgruppen
Rumlekvadrillen, der udgav tre albums. Mod slutningen af årtiet var han med i et
bluegrassorkester ved navn La Porta Band, der også udgav et album.

Det var Madsens sange på dette album, der gav ham mod til at gå solo, og han
debuterede med et album under eget navn i 1982, De Tørre Er De Best...Men Våde
Er De Flest. Han har siden haft stor succes med sin solide blues-baserede musik
og sine ofte helt surrealistiske danske tekster. Med sit orkester, som består af
Knud Møller på guitar, Henrik From på trommer og Niels Mogensen, kaldte Nello,
der spiller bas og guitar, er han kendt for at give intense og medrivende
koncerter, og han turnerer med jævne mellemrum i hele Danmark. En speciel
vinterforeteelse er turneer med en akustisk trio bestående af Madsen, Knud
Møller og Henrik From.

Ved siden af sin egen karriere har Johnny Madsen været med i gruppen Hobo
Ekspressen sammen med Peter Belli, Nanna og Billy Cross, og gruppen fik et pænt
hit i 1989 med nummeret En at bli' som. Ligesom han i perioder har turneret med
Allan Olsen og Lars Lilholt som trioen Dalton, som har udgivet et album med
samme titel i 1992 .

Ud over musikkarrieren har Johnny Madsen fra han var ganske ung malet, og han
har efterhånden også opnået et ganske pænt navn inden for denne kunstart. Hans
billeder er præget af ekspressionister som Vincent van Gogh og Jens Søndergaard.
Han har udstillet sine værker flere steder, herunder i sit eget Madsens Galleri
på Fanø samt på Jens Nielsen og Olivia Holm Møller Museet i Holstebro.

Johnny Madsen har ved flere lejligheder afsløret sine markante politiske
synspunkter. Johnny Madsen er selverklæret liberalist[Kilde mangler] – personlig
frihed er det væsentligste for ham, og han langer gerne ud efter alle, der gør
indhug i den.

Han blev i efteråret 2008 portrætteret i bogen Særling fra verdens ende.
Samtaler om og med Johnny Madsen (People's Press) – skrevet af
freelancejournalist Anders Houmøller Thomsen. Bogen blev i 2016 udgivet i en ny
og opdateret udgave.

Johnny Madsen er en af de få nulevende danskere som har en vej opkaldt efter
sig. Hans barndomsvej, Tværvej der ligger tæt på Sneglehuset i Thyborøn, er
omdøbt til Johnny Madsens Vej. Vejskiltet blev dog stjålet kort efter
offentliggørelsen men er siden blevet erstattet.



https://da.wikipedia.org/wiki/Gitte_H%C3%A6nning

Gitte Hænning (født 29. juni 1946 i Aarhus) er en dansk sangerinde. Hun fik sit
første hit som otteårig med nummeret Giftes med farmand, hvor hun sang duet med
sin far Otto Hænning. Siden kom mange pophits i den lette genre, og Gitte fik en
stor og vedvarende karriere i Tyskland, uden at hun glemte sit publikum i
Danmark, hvor hun har mange fans.

Senest har hun optrådt over hele Tyskland sammen med den svenske sangerinde Siw
Malmkvist og den norske sangerinde Wenche Myhre. De tre har fejret store
triumfer på det tyske marked i mange år. I 2006 udkom en 4-dobbelt cd med Gittes
tidlige numre fra 1958-1965 på EMI, "Den Store Popbox"; på det tyske marked
sender hun ofte en ny plade ud.

Hun har som sine sangveninder deltaget i Eurovision Song Contest: Myhre deltog i
Eurovision Song Contest 1968 for Tyskland, og Malmkvist i Eurovision Song
Contest 1969 for Tyskland. Hænning deltog for Tyskland i ESC 1973.

Har også pga. sit sangtalent medvirket i mere end ti danske spillefilm (bl.a.
Han, hun, Dirch og Dario fra 1962) og en lang række tv-produktioner især i
Tyskland.



https://da.wikipedia.org/wiki/Operaen_p%C3%A5_Holmen

Operaen på Holmen i København er Danmarks nationalopera. Den blev indviet af
dronningen den 15. januar 2005. Den er tegnet af arkitekt Henning Larsen og har
Mærsk Mc-Kinney Møller som initiativtager, bygherre og mæcen.

Operaen rummer omfattende øvelokaler, garderober og omklædningsrum. Ud over
opera opføres balletter og koncerter.

I en kronik i Politiken i 1999 foreslog operasanger Stig Fogh Andersen at opføre
et operahus i København. A.P. Møller og Hustru Chastine Mc-Kinney Møllers Fond
til almene Formaal købte Dokøen for 120 millioner og bekendtgjorde i 2000, at
den ville donere et operahus til det danske folk. Fonden ville betale
opførelsen, og Det Kongelige Teater skulle varetage driften. Der var to
betingelser for donationen: Fonden bestemte beliggenheden og valgte arkitekten.
Beliggenheden blev på grunden på Holmen i København, der var købt i '99 lige
overfor Amaliehaven og blev en del af Amalienborgaksen. Udgravningerne begyndte
i august 2001, og i oktober præsenteredes arkitekt Henning Larsens projekt for
offentligheden. Der kom en del protester, fordi byggeriet gik i gang inden det
var forhandlet på plads i kommunen, og udgravningen af grunden begyndte inden
huset var færdigtegnet. I oktober 2002 præsenteredes en revideret model med en
ændret glasfacade. "Operaen København" blev forkortet til "Operaen", da det
oprindelige navn var for tungt og langt.

Det blev overdraget i oktober 2004 til statsminister Anders Fogh Rasmussen på
vegne af den dansk stat og Det Kongelige Teater.

Den 15. januar 2005 åbnede Operahuset med en gallaforestilling, med gæster fra
ind- og udland. Dronningen, medlemmer af kongefamilien, regeringen, bygherren
Mærsk Mc-Kinney Møller, ambassadører og repræsentanter fra erhvervslivet,
kulturlivet og det offentlige var med ved åbningen.

300 billetter var tilgængelige for offentligheden. Billetkontoret i Det
Kongelige Teater blev belejret; nogle lå i telt for at sikre sig billetter til
gallaforestillingen. Hele åbningen blev transmitteret direkte på tv og havde
ifølge Gallups TV-meter omkring 886.000 seere.

Den første balletforestilling var Tre kompagnier - tre værker! med premiere på
Takkelloftet (Operaens lille scene) den 16. januar 2005 og den første
operaforestilling i huset var Verdis opera Aida med premiere på Store Scene den
26. januar 2005.

Den berømte spanske tenor Plácido Domingo sang på Det kongelige Teater på
Operaen, 7. april 2006, som Siegmund i Valkyrien af Wagner (iscenesættelse af
Kasper Bech Holten).

Huset var rost for sin indre arkitektur og udsmykning, og akustikken skulle være
i verdensklasse. Flere udenlandske journalister og dagblade roste også Operaen
ved gallaforestillingen.

Det samlede etageareal i bygningen er ca. 41.000 m² fordelt på 14 etager, heraf
5 under jorden. De 7.000 m² bruges til de to scener og en foyer og 12.000m² er
under jorden.

Den ene scene, kaldet Store Scene har plads til mellem 1.492 og 1.703 tilskuere
afhængigt af, hvor stor orkestergraven er til den enkelte forestilling. Den kan
rumme op til 110 musikere. Pladserne er fordelt på tradionel vis, med pladser på
gulvet og på de tre balkoner. Den anden scene Takkelloftet kan maksimalt rumme
180 tilskuere. Selve rummet, der kaldes en "black box", kan laves om, så det
passer bedst muligt til forskellige kunstformer, og rummer blandt andet 13
flytbare tårne. Takkelloftet bruges i 2011 ikke til forestillinger.

Derudover er der blevet brugt sydtyske kalksten til at beklæde bygningen,
perlatinmarmor fra Sicilien til gulvet i foyeren, ahorntræ til at beklæde
auditoriets yderskal, samt 105.000 ark 24 karat bladguld til at belægge
hovedscenens auditorium.

Et tilbageværende problem er trafikken til Operahuset, hvor adgangsforholdene er
begrænset af husets beliggenhed ved havnen. (se også under kritik)

"Uden samtykke fra Almenfonden må der ikke ændres på den kunstneriske
udsmykning, inklusive logo i foyergulv og andre steder i eller uden for OPERAEN"
og "Der må ikke uden Almenfondens samtykke etableres ny kunstnerisk udsmykning i
publikumsområdet eller ændres på placeringen af eksisterende kunstnerisk
udsmykning i hele huset" uddrag af aftale mellem A.P. Møller og Hustru Chastine
Mc-Kinney Møllers Fond til almene Formaal og regeringen, ved overdragelse af
Operaen til den danske stat, d. 1. oktober 2004.

Maleren og billedhuggeren Per Kirkeby har leveret fire bronzerelieffer, som
pryder foden af scenerummet. Alle fire relieffer viser bjælker, jord, mudder,
samt fødder som titter frem, som var det fire levende begravede.

Dansk-islandske internationalt anerkendte Olafur Eliasson, har kreeret tre store
lysekroner. De måler hver især tre meter i diameter og er monteret med 8000
spejle og 300 lamper. De glimter selv i sollys. Hver enkelt er monteret i loftet
med fem kobberrør i en pentagon.

Den danske designer Per Arnoldi, som Skibsreder Mærsk Mc-Kinney Møller bad stå
for farvesætningnen af operaen, har designet Operaens grafiske linje samt
logo’et (to O'er inden i hinanden), der både er nedlagt i foyerens gulv og
indgår i scenetæppet. Om scenetæppet siger Per Arnoldi: "Ud mod Kongens Nytorv
på toppen af Gamle Scenes bygning troner guden Apollon, med sin lyre højt og
triumferende hævet over hovedet. I relief på Stærekassens facade, ligeledes mod
Kgs. Nytorv sidder Utzon-Franks elegante Apollon med sin lyre. På Stærekassens
fortæppe slængede musernes anfører, kunstens gud Apollon sig på en sky medens
han lyttede til en poets oplæsning. På Operaens fortæppe er himlen også den
dybblå baggrund. Et stiliseret scenerum antyder at vi er i teatrets verden og
Operaens logo, bygningens runde røde O med kunstens orange ellipse indeni er på
scenen. Apollon er med os endnu. Hans lyre, her i form af sydhimlens
stjernebillede. Lyren, svæver frit i scenerummet. Apollon er i rummet ... hans
lyre lyser på himlen."

Tal R, som har modtaget Carnegie Art Award, står for udsmykningen af
Takkelloftets foyer. Det er hans hidtil største billede på 4 x 14 meter, et
billede af solbåden, måske en hentydning til en skibsreder.

Malerier af Erik A. Frandsen, Sonny Tronborg, Lars Nørgaard, Pia Andersen,
Jesper Christiansen, Niels Erik Gjørdevik og Kasper Bonnén beklæder væggene i
områderne bag scenen.

Giuseppe Verdis opera Aida havde premiere i det nye operahus den 26. januar
2005.

Opførelsen af Operaen har vakt debat om æstetikken, både med henblik på
beliggenheden og husets ydre. Senest er det kommet frem at arkitekten Henning
Larsen overvejede at gå fra opgaven pga. uoverensstemmelser mellem ham og
giveren, A.P. Møller og Hustru Chastine Mc-Kinney Møllers Fond til almene
Formaal. Uoverensstemmelserne mellem de to parter har primært drejet sig om
udformningen af Operaens facade mod havnen, hvor Mærsk Mc-Kinney Møller
insisterede på at få indsat stålbjælker i den af Henning Larsens Tegnestue
foreslåede glasfacade. Den store glasfacade med de store stålbånd har
efterfølgende givet bygningen øgenavnene "Kølergrillen", "Sangskjuleren" og
"Brødristeren".

Navnlig har hr. Møllers topstyring af projektet været genstand for debat. Det er
kutyme, at der udskrives en arkitektkonkurrence, når den slags bygninger skal
opføres. Men i tilfældet med Operaen skulle A.P. Møller og Hustru Chastine
Mc-Kinney Møllers Fond til almene Formaal vælge artkitekten, det var et af
kravene for donationen. Desuden havde fondet vidtrækken beføjelser mht. til
designet, fordi projektet udsprang af en privat donation. Hr. Møller selv skal
have været dybt involveret i processen, men ikke til alles fornøjelse. "Rederen
har stor indsigt i mange ting, blandt andet penge og skibe, men han har
formentlig ikke indsigt i at varetage en kunstnerisk helhed. Det har derimod
Henning Larsen demonstreret – det endda på verdensplan. Derfor er det med utidig
omhu, at rederen har blandet sig i facaden" skrives der om ændringen af facaden
på den reviderede udgave fra 2002.

I november 2002 skrev Ekstra Bladet, at A.P. Møller Fonden ligefrem tjente penge
på at donere penge til opførelsen af operahuset. Pga. særlige skatteregler for
Fonde, kunne den nemlig få et skattefradrag der var større end udgifterne til
Operaen. Den generøse gave udgjorde således en god statsfinansieret indkomst for
fonden. Herudover skulle udgifter til vedligeholdelse og drift også afholdes af
skatteborgerne, og det beløb er op mod 140 millioner om året. Mange mener
endvidere at det er en stærkt begrænset del af befolkningen, der får glæde af
Operaen, dels fordi Operaen ligger i København og derfor ikke er til stor glæde
for dem, der bor i andre dele af landet, dels fordi opera har et stærkt
begrænset publikum, økonomisk såvel som interessemæssigt.

Oktober 2007 skulle TV2 have sendt et program, der handlede om den kinesiske
granit, der er blevet brugt til Operaen. Programmet var produceret af Bastard
Film og omhandlede arbejdsforholdene for de kinesiske arbejdere, der
tilsyneladende ikke havde adgang til tilstrækkeligt beskyttelsesudstyr.
Udsendelsen skulle være sendt under navnet "Mislyd i Operaen", men
administrerende direktør Anders Kronborg besluttede at programmet ikke skulle
sendes, da han ikke mente at der var tilstrækkelig dokumentation for
oplysningerne.

Adgangs- og parkeringsforhold har også været udsat for kritik stort set fra
byggeriets begyndelse. Der er nemlig et stærkt begrænset antal p-pladser i
nærheden af bygningen. Selv med offentlig transport kan det være problematisk at
komme til Operaen, da havnebussen, der lægger til ved Dokøen, har begrænset
kapacitet, og busserne til operaen ikke kører så ofte, som man kunne ønske.
Efter åbningen af Operaen kunne man mærke en tydelig fremgang i passagertal i
havnebusser, der i 2002 havde omkring 285.000 passagerer og i 2004 395.000, mens
der i de første syv måneder af 2005 var 423.000 passagerer. For at imødekomme
efterspørgslen er der blevet sat ekstra havnebusser ind, når der er forestilling
i Operaen.

Koordinater: 55°40′55″N 12°36′2″E﻿ / ﻿55.68194°N 12.60056°Ø﻿ / 55.68194;
12.60056



https://da.wikipedia.org/wiki/Jane_Austen

Jane Austen (16. december 1775 i Steventon - 18. juli 1817 i Winchester) var en
engelsk romanforfatter.

Jane Austen blev født ved Basingstoke i England. Hun var det syvende barn af
sognepræst George Austen (1731-1805) og hustru Cassandra (1739-1827). Hun
voksede op og levede i det samme landlige middelstandsmiljø, som hun beskriver i
sine romaner, og hun havde fra barnsben adgang til familiens bibliotek, der gav
hende kendskab til megen og varieret litteratur. I modsætning til sine heltinder
forblev Austen selv ugift trods flere ægteskabstilbud. I 1801 gik hendes far på
pension, og familien flyttede til Bath. Efter faderens død i 1805 flyttede hun
rundt med sin mor og søster, til de i 1809 slog sig ned i Chawton ved Alton i
Hampshire. Her blev hun med undtagelse af få besøg i London til 1817, hvor hun
flyttede til Winchester for at være tæt på sin læge. Hun døde samme år.

Austens romaner har, trods det særlige 1800-talsmiljø de udspiller sig i, holdt
deres popularitet op gennem årene og hører i dag til de mest populære klassikere
med gentagne filmatiseringer. Det skyldes ikke mindst Austens sproglige elegance
og fine miljø- og karakterskildringer. Hun mestrer at portrættere sine personer
og deres følelser gennem dialog, og den udvikling, personerne gennemgår, bliver
skildret uden et overflødigt ord og med underliggende humor og ironi. Hendes
figurer fremstår således meget levende og genkendelige. Som anmelder Mogens
Knudsen skrev i Information i forbindelse med den første danske oversættelse af
Emma: "Alle hendes figurer træder os lyslevende i møde tværs gennem deres
historiske mundering. Giv dem andre hatte, bukser eller kjoler på, og vi har dem
spadserende rundt imellem os i dag."

I et brev til sin nevø James Edward Austen-Leigh beskrev Jane Austen sit arbejde
som: "a little bit of ivory, on which I work with so fine a brush, as produces
little effect after much labour."

Kun fire romaner blev udgivet i Austens egen levetid: Fornuft og følelse,
Stolthed og fordom, Mansfield Park og Emma, hvoraf Mansfield Park var den
største salgssucces. Northanger Abbey, der blev færdiggjort i 1803, og
Overtalelse, der lå færdig lige inden Austens død i 1817, blev udgivet posthumt
i 1818 i en samlet udgave. Ungdomsromanen Lady Susan, der afviger en del fra de
øvrige værker, blev først udgivet i 1871 sammen med de to ufærdige romaner
Sandition og The Watsons.

Austens romaner er hyppigt filmatiseret både til det store lærred og som serier:



https://da.wikipedia.org/wiki/Isle_of_Man

Isle of Man er en ø i det Irske Hav. Øen er under den britiske krone, men er
selvstyrende.

Udover engelsk er det keltiske sprog manx som det eneste sted i verden officielt
sprog på øen.

Isle of Man er en af de britiske øer og ligger i det Irske hav med ca. samme
afstand fra England, Irland, Skotland og Wales. På grund af dens beliggenhed har
øen et fugtigt havklima med mild vinter og kølig sommer.

Den 572 km² store ø er overvejende bakket. Det højeste punkt er det 621 meter
høje Snaefell. Den yderste nordlige del er flad og er opstået ved aflejring af
sedimenter. Med en udstrækning på 52 km gange 22 km besidder øen en kystlængde
på 160 km. Den længste flod, Sulby, har en længde på 17 km. Sydvest for Isle of
Man ligger den 2.6 km² store ø Calf of Man.

Mennesker fra Britannien og Irland begyndte at sejle til Isle of Man omkring
8000 f. kr. og bosætte sig. De første levede i små huse, der lignede skjolde, og
de levede af jagt, fiskeri og bærplukning. De brugte små redskaber lavet af
flint eller ben, der er blevet fundet på strandbredden. Disse fundne eksemplarer
ligger nu på Manx Museum.[3]

I yngre stenalder kom landbruget sammen med bedre sten- og benredskaber og
potter. Det var i den periode, at megalitmonumenter rejstes på øen. De største
fra perioden er 'Cashtal yn Ard' nær Maughold, 'King Orry's Grave' i Laxey,
'Meayll Circle' nær Cregneash og 'Ballaharra' Stones i St. John's.
Megalitkulturen var dog ikke enerådende. Der fandtes også den lokale
Ronaldsway-kultur og Bann-kulturen.[4]

Med jernalderen begynder den keltiske storhedstid. Store forter ligger på
bakketoppene, og mindre forter findes ved strandbreddens klipper. Omkring 700 f.
kr. kom der immigranter fra Irland, som bosatte sig og ændrede samfundet.
Samtidig ændredes sproget. Manx-gælisk minder meget om irsk- og
skotsk-gælisk.[6]

Vikingernes bosættelse på Isle of Man begyndte i slutningen af det 8.
århundrede. De rejste runesten. Vikingerne stiftede i år 979 e. kr. stiftet
Tynwald, måske det ældste parlament i verden. En dag midt i juli mødtes folk fra
øerne og diskuterede love og løste konflikter. Dagen er nu nationaldag.
Vikingedømmet på Man of Isles oprettedes af Godred Crovan i 1079 efter krigen om
Skyhill. Da vikingerne under Norgesvældet herskede over Isle of Man, blev øen
kaldt Sudreys, Sydøerne, og Orkney- og Shetlandsøerne blev kaldt Norðreyjar,
Nordøerne.

Det officielle sprog i Isle of Man er engelsk, mens Manx gælisk også haft en
officiel status siden 1985. Manx har traditionelt været talt på øen, men er nu
betragtet som "kritisk truet".

Manx er et keltisk sprog og er ét af en række ø-keltiske sprog, der tales på de
britiske øer. Manx er blevet officielt anerkendt som et legitimt autoktont
regionalt sprog under den europæiske pagt om regionale sprog eller
mindretalssprog, ratificeret af Storbritannien den 27. marts 2001 på vegne af
Isle of Man's regering.

I Manx engelsk, kan hilsnerne moghrey mie og fastyr mie, som henholdsvis betyder
godmorgen og god eftermiddag blive hørt.. Ligesom med irsk og skotsk gælisk,
omtales eftermiddag og aften med ét ord. Et andet begreb, der anvendes i Manx
engelsk er traa dy liooar, hvilket betyder tid nok , og repræsenterer en
stereotyp opfattelse af Manx' holdning til livet.



https://da.wikipedia.org/wiki/Uruguay

Uruguay (officielt Den Orientalske Republik Uruguay; spansk: República Oriental
del Uruguay) er et sydamerikansk land, som grænser til Brasilien mod nord og til
Argentina mod sydvest. Landet har et indbyggertal på 3,4 millioner og et areal
på 176.220 km². Landets hovedstad hedder Montevideo.

Spanjolerne var de første europæerne, som kom til Uruguay i 1516. Indianere, som
boede der fra tidligere, modsatte sig en spansk erobring, og kombineret med, at
der kun var lidt guld og sølv at finde i området, begrænsedes spanjolernes
interesse for området sig i løbet af det 16. og 17. århundrede. Uruguay blev
midtpunktet for en række stridigheder mellem det spanske og det portugisiske
imperium. I 1603 begyndte spanjolerne at indføre tamkvæg til området, som blev
en kilde til rigdom i regionen.

Byen Montevideo blev grundlagt af spanjolerne i begynnelsen af det 18.
århundrede som en militær fæstning, som skulle hindre indtrængere og fjender i
at komme til området. I 1806 og 1807 forsøgte den britiske hær at tage kontrol
over Buenos Aires og Montevideo som en del af Napoleonskrigene. Som et resultat
af dette blev Montevideo okkuperet av britiske soldater fra februar til
september 1807. I 1811 lancerede José Gervasio Artigas, som blev udnævnt til
Uruguays nationalhelt, en vellykket revolution mod de spanske myndigheder og
besejrede de spanske styrker den 18. maj 1811 under slaget ved Las Piedras. I
1816 blev området angrebet fra Portugal, som invaderede Banda Oriental fra
Brasilien; de tog kontrol over Montevideo i januar 1817. Uruguay forblev en del
af det spanske koloniimperium frem til 1821, da Brasilien annekterede landet.
Uruguay fik sin selvstændighed i 1828.

I anden halvdel af 1800-tallet var der en stor indvandring til Uruguay.
Flertallet af indvandrerne kom fra Italien og Spanien. I 1857 blev Uruguays
første bank åbnet. Mellem 1860 og 1868 voksede antallet af får fra 3 millioner
til 17 millioner. Hovedgrunden til denne stigning i antallet af får lå frem for
alt i de forbedrede metoder for husdyrhold, som blev introducerede i Uruguay af
de mange europæiske indvandrere. Montevideo blev et økonomisk centrum i området.
På grund af en store havn i Montevideo blev byen brugt som base for handel, som
Uruguay havde med nabolande som Argentina, Brasilien og Paraguay.

Omkring år 1900 var barnedødeligheden i Uruguay blandt verdens laveste, hvilket
indikerer en meget sund befolkning på denne tid. Men dette antal er steget mere
i den senere tid. Under 1. verdenskrig, tog Uruguay parti mod Tyskland og brød
alle diplomatiske forbindelser med landet. Uruguay spillede ingen stor rolle i
kamphandlinger på noget tidspunkt under 1. verdenskrig.

I 1930 blev Uruguay valgt som værtsland for verdens aller første fodbold-VM.
Selv om dette arrangementet var meget mindre den gang end siden, førte
arrangementet til en enorm national stolthed, da hjemmeholdet vandt turneringen
over nabolandet Argentina.

Slaget ved Río de la Plata var det første større søslag under den 2. verdenskrig
og fandt sted ud for kysten af Argentina og Uruguay mellem britiske krigsskibe
og det tyske Admiral Graf Spee. I kampen blev det britiske skib HMS Exeter
alvorlig skadet og måtte trække sig væk fra kampen, mens to andre britiske skibe
fik mindre skader. Den tyske kaptajn Hans Langsdorff, som styrede skibet, valgte
at sænke Admiral Graf Spee i stedet for at sejle ud af havnen i Montevideo og
møde det, han fejlagtigt antog var en fuldstændig overlegen allieret styrke. Få
dage senere begik kaptajnen selvmord i Buenos Aires.

I slutningen af 1950-erne, delvis på grund af en nedgang i efterspørgslen efter
landbrugsprodukter på verdensmarkedet, begyndte Uruguay at få store økonomiske
problemer, som indbefattede inflation, voksende arbejdsløshed og en brat nedgang
i levestandarden for Uruguays befolkning. Dette førte til store militante
grupperinger, som Tupamaros-guerillaen og uro blandt arbejdere og studenter.
Tupamaros-guerillaen blev grundlagt i begyndelsen af 1960-erne; først røvede de
banker og butikker for så at distribuere mad og penge i fattige områder. Der
efter begyndte de at foretage politiske kidnapninger, attentater og angreb på
militæret og sikkerhedsstyrker.

Uruguay`s daværende præsident Jorge Pacheco Areco erklærede undtagelsestilstand
i 1968, og dette blev efterfulgt af yderligere svækkelse af borgerrettighederne
i 1972 af hans efterfølger, præsident Juan María Bordaberry. Præsident Juan
Bordaberry beordrede hæren til at bekæmpe Tupamaros-guerillaen, som længe blev
ledet af Raúl Sendic. Efter at i stor grad have bekæmpet Tupamaros-guerillaen
greb de militære magten i Uruguay i 1973. Tortur og terror mod egne borgere var
udbredt praksis under det uruguayanske diktatur i 1980-erne.

Uruguay havde på et tidspunkt det højeste antal politiske fanger per indbygger i
hele verden. Bordaberry blev fjernet som præsident i 1976. Et nyt formandsskab
bestående af militære ledere blev snart indsat. I 1984 udbrød det massive
protester mod militærdiktaturet. Efter en 24 timers generalstrejke begyndte
forhandlingerne, og de væbnede styrker kundgjorde en plan for at indføre et
civilt demokratisk styre i landet. Nøjagtigt hvor mange civile, som blev dræbt
under det tolv år lange militærstyre i Uruguay mellem 1973 og 1985, er ikke
offentlig kendt. Et stort antal af de dræbte er aldrig blevet fundet igen.

Nye økonomiske reformer, som blev indførte med fokus på at få udenlandsk handel
og kapital ind i landet, opnåede en vis succes og stabiliserede økonomien i
1970- og 1980-erne. Luis Alberto Lacalle vandt præsidentvalget i 1989 og sad ved
magten frem til 1995. Præsident Lacalle indførte blandt andet store økonomiske
strukturelle reformer og var en forkæmper for liberalisering af tidligere
handelsreformer. Til trods for større økonomisk vækst i løbet af Lacalles
præsidentskap, provokerede de store justeringer det private næringsliv og den
politiske opposition, og nogen reformer blev væltet ved folkeafstemninger.

José Mujica, tidligere guerilla-kriger i Tupamaros, blev valgt til præsident i
Uruguay og indsat i embedet den 1. marts 2010.

I 2012 legaliserede Uruguay abort og homoægteskab. I 2013 blev Uruguay det
første land i verden, som legaliserede marihuana.

I 2014 blev den socialistiske kandidat Tabaré Vázquez (2005-2010) valgt til
præsident for en 5-års periode, fra 2015 til 2020.

Hele den sydlige del af Uruguay består af lavland. Indlandet består for det
meste af småkuperet bakkeland. Uruguays højeste punkt er 540 m. Det meste af
landet er dækket af græsslette, som også kaldes pampas. Langs flodbredderne
vokser spredt skov, og i de sydligste områder findes enkelte områder med
savanne.

Uruguay har et mildt og fugtigt subtropisk klima med nedbør i alle årstider. Den
koldeste måned er juli med en gennemsnitstemperatur på 10–13 grader, mens den
varmeste måned er januar med en gennemsnitstemperatur på 22–25 grader. Den
årlige nedbør varierer mellem 900 og 1.300 millimeter.

Omkring 88% af befolkningen nedstammer fra europæere, heraf har halvdelen
italiensk baggrund. Cirka 8% er mestizer og 4% sorte. Par indere, der forblev
(hovedsageligt charrúas), blev udryddet efter uafhængigheden. Uruguay er det
eneste land i Amerika uden en indfødt befolkning.

Det officielle sprog er spansk. Portugisisk tales også i grænseområdet med
Brasilien. En stor del af befolkningen er andetsprog italiensk og engelsk.

Kirke og stat er adskilte, Ifølge folketællingen fra det nationale Institut for
statistik over Uruguay (2006), definere 47.1% katolske (med mindre end 20%
praktiserende), 11,1% er protestanter, 40,5% er ateist, agnostiker og
ikke-religiøse men troende på Gud, resten er små grupper jødiske, Umbanda,
muslimer og spiritisterne.

Uruguays præsident, som er både statsleder og regeringsleder, vælges ved valg,
der afholdes hvert femte år. Den nuværende præsident, Tabaré Vázquez, tiltrådte
embedet i 2015.

Uruguay er inddelt i 19 departementer (spansk: departamentos), som fungerer som
landets næst øverste forvaltningsenheder.

Som førsteinstansrett fungerer en fredsdommer i hver af de 224 lokale
domsområder. Videre er det separate civil- og strafferettslige domstole,
ungdomsdomstole og arbejdsretter.

Hvert departements hovedstad samt nogen andre byer har en egen
departements-domstol. Det er 7 apellretter, alle med tre dommere. Den øverste
justisdomstol er den højeste almene domstol. Den har original jurisdiktion i
blandt andet forfatningsretslige spørgsmål og hører ellers appeller fra
appeldomstolene. Den har 5 dommere, alle er valgt for 10 år af kongressen. En
egen valgkomite præsenterer en liste over kandidater, som kongressen kan vælge
mellem.

Den øverste justisdomstols dommere udpeger dommere til appelretterne, senatet
skal godkende alle valgene. Det er egne forvaltningsdomstole, med den øverste
administrative domstol som sidsteinstans. Det er også en egen valgdomstol.

I 1980 blev der åbnet adgang til fri advokathjælp for dem, som selv ikke kan
betale for advokattjenester.

Uruguays økonomi karakteriseres af et eksportrettet jordbrug, en veluddannet
arbejdskraft og udbyggede sociale forsikringssystemer. Turisme samt papirs- og
papirmasseindustrin udgør en stadig vigtigere del af den uruguayske økonomi,
lige som tjenestesektoren vokser.

Mellem 1996 og 1998 havde landet en årlig tilvækst på omkring 5 % men 1999-2002
mindskede efterspørgslen kraftigt på de største eksportmarkeder, hvilket
påvirkede økonomien negativt. Det totale BNP for de tre år mindskede med næsten
20 %, arbejdsløsheden voksede til næsten 20% i 2002, inflationen voksede, og
udlandsgælden fordobledes. Et samarbejde med blandt andet IMF begrænsede
skaderne, men i 2003 var situationen fortsat anstrengt. Senere oplevede landet
en stærk økonomisk udvikling med vækstrater omkring 8% per år samtidig, som
velfærdssektoren blev udbygget kraftigt. Dette førte til fald i andelen af
fattige.

Næringslivet består hovedsagelig af jordbrug med stort husdyrhold samt en del
fiskeri. Det dyrkes korn, majs, ris, linfrø, tobak og citrusfrugter.

Vigtige eksportvarer er levende dyr og madvarer, tekstiler, klæder, gummivarer
og plastvarer. Vigtige importvarer er petroleum, maskiner, transportudstyr,
kemikalier, metaller og metalvarer.

Uruguay var det første land, som afholdt VM i fodbold og var også det første
land, der vandt VM (i 1930).

Nogle relevante forfattere er: José Enrique Rodó, Horacio Quiroga, Juan Carlos
Onetti, Mario Benedetti, Eduardo Galeano.



https://da.wikipedia.org/wiki/Topskat

Topskatten er en del af det danske indkomstskattesystem. Det er en skat på 15 %,
som betales af indkomst over 467.300 kr. (i 2016). Topskat betales dermed af
10 % af alle skatteydere.

Navnet topskat blev indført ved skattereformen, der blev vedtaget af Folketinget
i 1993 med kraft fra 1994, men den afløste sammen med bund- og mellemskatten et
tilsvarende tidligere system af progressive statsskatter. Topskattesatsen blev
med skattereformen fastsat til 12½ % i 1994, 13½ % i 1995 og 15 % i 1996. På
dette niveau har den ligget siden. I 1994 betaltes topskatten af al indkomst
(efter arbejdsmarkedsbidrag) over 234.000 kr. om året. Topskattegrænsen er siden
steget i de fleste år, dels på grund af de almindelige regler for årlige
justeringer af skattegrænser, og dels som følge af ekstraordinære forhøjelser i
flere omgange, jf. nedenfor. I 2015 betaler man topskat for den indkomst, der
overstiger 459.200 kr. Topskatteprocenten reduceres, hvis "det skrå skatteloft"
på 51,95 % (i 2015, eksklusive arbejdsmarkedsbidrag og kirkeskat) ellers ville
blive overskredet (se Indkomstskat).

Med såvel skattereformen vedtaget i 2009 som skattereformen 2012 blev det
vedtaget at hæve topskattegrænsen ekstraordinært; den vil frem til 2022 stige
til 482.500 kr. (2015-prisniveau). Selve topskattesatsen er som nævnt ikke
blevet ændret i løbet af de mange øvrige ændringer af indkomstskattesystemet
siden 1994. Med skattereformen vedtaget i 2009 blev imidlertid mellemskatten,
hvis bundgrænse på det tidspunkt var blevet hævet, så den var identisk med
topskattegrænsen, afskaffet, sådan at topskatteydernes marginalskat faldt med
6 % fra 2010.

Ved topskattens indførelse i 1994 var der 616.000 personer, der betalte topskat,
hvilket svarede til 14 % af alle skattepligtige danskere. Derefter steg andelen
i de følgende år til et toppunkt på 21 % i 2008. Med den ekstraordinære
forhøjelse af grænsen i 2010 faldt andelen til 14 %. Tilsvarende er statens
provenu fra topskatten faldet fra at udgøre 19,3 mia. kr. i 2008 til anslået
15,5 mia. kr. i 2015. I 2015 forventes der at være 506.000 topskatteydere
svarende til 10 % af alle skatteyderne. Ifølge Skatteministeriet betalte 11 % af
folkeskolelærerne, 8 % af sygeplejerskerne og 8 % af håndværkerne topskat i
2014.

Når 2012-skattereformens ændringer er fuldt gennemført i 2022, forventes der at
være ca. 416.000 topskattebetalere.

Topskatten udgør et markant element i det danske progressive skattesystem.
Samtidig øger topskatten marginalskatteprocenten for de grupper, som betaler
topskat. Dermed antages den normalt at skabe en samfundsøkonomisk forvridning
ved at formindske arbejdsudbuddet. Dermed er diskussioner om ændringer i
topskatten et kerneeksempel på spørgsmålet om skattesystemets afvejning mellem
fordelings- og efficienshensyn, der er et klassisk tema i skattepolitik i
Danmark som internationalt (se skat, marginalskat og marginalindkomst).



https://da.wikipedia.org/wiki/Thailand

Thailand (tidligere Siam) er et kongedømme i Sydøstasien. Det grænser til Burma
(Myanmar), Laos, Cambodja og strækker sig også ned ad Malaccahalvøen til
Malaysia. Medlem af ASEAN.

Thailand adskiller sig fra andre lande i Sydøstasien ved, at det aldrig har
været koloniseret. Bortset fra korte perioder af underkastelse over for
nabolandet Burma og den japanske besættelse under 2. verdenskrig har Thailand
været selvstændigt siden 1200-tallet. Der er fundet spor af menneskelig
bosættelse i Thailand, som er 40.000 år gamle. Omkring år 500 grundlagde
mon-folket Dvaravati-riget i det nordlige Thailand. Så vidt vides kom et folk
der kaldte sig taifolk til landet fra det, der i dag er det sydlige Kina. I 1238
grundlagde de det første thai-rige, Sukothai, ved de nordlige bredder af Chao
Phraya-floden. Under kong Ramkamhaengs styre 1283-1317 blev riget befæstet, det
thailandske skriftsprog blev indført, og theravadabuddhismen blev statsreligion.

I midten af 1300-tallet opstod et andet rige, der havde centrum længere sydpå i
Ayutthaya, og som blev kaldt Siam. Det lykkes Siam at underlægge sig khmererne i
det nuværende Cambodja, og Siams grænser blev flyttet længere mod vest og sydpå
ad Malaccahalvøen. Kontrollen med rigets randområder var dog ikke særlig
effektiv. Under kong Trailok i 1400-tallet blev der indført et
forvaltningssystem, sakdina, som var gældende helt frem til begyndelsen af
1900-tallet, og som man den dag i dag kan se spor af. Systemet indplacerede
embedsmændene i et strengt hierarki efter hvor meget jord, de fik lov at
disponere over. Jorden var imidlertid kongens ejendom, og på den måde sikrede
han sine folks loyalitet.

Ayutthayas beliggenhed – tilstrækkeligt langt nede ad floden Chao Phraya til, at
byen kunne modtage oceangående skibe – var fordelagtig, både for kontrol med
riget og for handel med omverdenen. Nogle forskere mener, at byen ved midten af
1600-tallet var verdens største. I 1500-tallet begyndte europæerne at vise
interesse for Sydøstasiens rigdomme. Portugiserne var de første, der etablerede
et handelshus i Ayutthaya, og inden længe blev der indgået handelsaftaler med
andre stormagter. Eftersom handel i større målestok ikke var en naturlig del af
den lokale kultur, var de fleste købmænd kinesere – og sådan er det stadig i
Thailand.

Siam blev snart klemt mellem de europæiske stormagter, der kæmpede om
herredømmet i området. Det var først og fremmest franskmænd, briter og
hollændere. Siams konger forsøgte at tilgodese europæernes krav i forsøget på at
bevare landets selvstændighed. Der var diplomatiske forbindelser mellem Siam og
det franske hof i Versailles, og kong Narai (konge fra 1656 til 1688) ansatte en
græsk opdagelsesrejsende som minister. Men da de europæiske missionærer blev for
ivrige i deres forsøg på at omvende de siamesiske buddhister til kristendommen,
blev franskmændene smidt ud fra Ayutthaya og portene lukket mod Vesten i næsten
150 år. Ayutthayas ressourcer blev færre, og kongemagten svækket. Det lykkedes
nabolandet Burma at erobre hovedstaden i 1767, og Ayutthaya blev jævnet med
jorden.

Den burmesiske besættelse blev dog kortvarig. Thailænderne befriede sig, og en
ny stat blev grundlagt. I 1782 tog general Chao Phya Chakri magten og blev den
første i det kongedynasti, der sidder på tronen endnu. Han lod en ny hovedstad
bygge ved den lille handelsplads Bangkok på østsiden af Chao Phrayas munding.

De første Chakri-konger havde held til at styrke Siam over for Burma og truslen
om kolonisering fra de europæiske stormagter. Landets beliggenhed gjorde det
efterhånden til en stødpude mellem briterne i vest og franskmændene i øst, og
selvstændigheden blev opretholdt med diplomatisk snilde og afgivelse af visse
landområder. Samtidig fik udlændinge større frihed i landet. Kongerne Mongkut og
Chulalongkorn (1868-1910) viste interesse for teknik og vestlige ideer, og
Chulalongkorn fik siden tilnavnet det moderne Thailands fader. Han afskaffede
det gamle saktinasystem, moderniserede forvaltningen og indførte statslig
skoleundervisning.

I de første årtier af 1900-tallet blev Siam mere og mere velstående, fordi
produktionen og eksporten af ris steg. Bangkok udviklede sig til et vigtigt
handelscentrum, og spændingen steg mellem kongen og den efterhånden
indflydelsesrige bureaukratiske elite, der i 1912 gennemførte et mislykket
kupforsøg mod kongen. Tyve år senere gjorde et ublodigt kup en ende på
enevælden, og der blev indført konstitutionelt monarki.

De ansatte i statforvaltningen var uddannet i Europa, og sammen med militæret
udgjorde de efterhånden samfundseliten. Marskal Phibun Songkhram, der var en
stor beundrer af Hitler, tiltvang sig gradvis magten og blev diktator i december
1938. Samfundet blev indrettet efter europæisk fascistisk forbillede. Det var
Phibun, der i 1939 ændrede landets navn til Thailand. Under 2. verdenskrig
samarbejdede Thailand med Japan, og den japanske besættelse af landet blev
derfor meget mild. Efterhånden som krigslykken vendte for japanerne, voksede
utilfredsheden med styret i den thailandske befolkning, og Phibun blev afsat i
1944 af en USA-støttet modstandsbevægelse.

Tiden efter krigen var urolig. Formelt var demokratiet blevet genindført, men de
politiske partier var svage, og militæret erobrede atter magten ved et kup i
1947. Og året efter var Phibun – der med nød og næppe havde undgået at blive
stillet for retten for krigsforbrydelser – tilbage som landets leder. Samtidig
sørgede bl.a. Koreakrigen for, at Thailands økonomi kom ind i en gunstig
udvikling, og de thailandske generaler blev af en stor del af omverden betragtet
som en bastion mod den kommunistiske trussel i Sydøstasien. USA indledte et
omfattende militært og økonomisk bistandsprogram.

I 1957 forsøgte Phibun at styrke sin stilling ved at gennemføre et valg, hvor
svindelen dog var så åbenlys, at regeringens valgsejr også blev dens fald. Det
blev en anden general, Sarit Thanarat, som overtog magten og indledte en ny
diktaturperiode med vægt på traditionelle, nationale værdier. Den økonomiske
udvikling fortsatte, Japan foretog store investeringer i landet, og den
eskalerende krig i Vietnam gavnede Thailands udenrigshandel. Amerikanerne fik
lov at etablere flere militærbaser i landet og udbyggede ved den lejlighed
vejnettet og anden infrastruktur i den forsømte østlige del af Thailand.

Mens den civile regering således virkede ude af stand til at redde situationen,
voksede den militært ledede bevægelse Nawaphon frem med slagordene 'nationen,
religionen, kongen'. I efteråret 1976 blev en ny militærregering indsat, og
lederne slog hårdt ned på venstreaktivisterne.

Under general Prem Tinsulanonda, der blev landets leder i 1980, blev det
tidligere nære forhold til USA genoprettet. En ny regeringsform, hvor magten var
delt mellem regering og militær med kongen som mellemled, blev indført. Samtidig
blev regimets holdning over for anderledes tænkende blødt op, og nogle politiske
fanger fik amnesti. Der blev gjort olie- og gasfund i Siambugten, og det gav en
vis optimisme efter nogle økonomisk hårde år. Thailand fik igen en økonomisk
vækst som i 1960'erne, og den efterfølgende modernisering forandrede de sociale
strukturer.

Prems regime adskilte sig fra Sarits ved, at det savnede en tydelig ideologi.
Hovedmålet var at sikre stabilitet. Den gamle såkaldt klientilistiske politiske
struktur – hvor magthaverne køber sig til loyalitet hos forskellige grupper i
samfundet – blev lidt efter lidt afløst af et politisk liv med alliancer dannet
af interessefællesskab eller fælles ideologi. Forfatningen blev ændret, så det
håndplukkede senats magt blev indskrænket meget, og det førte i 1985 til endnu
et kupforsøg, som dog mislykkes.

Ved parlamentsvalget i 1988 gik landets ældste parti, Det Demokratiske Parti,
stærkt tilbage, og det højreorienterede Thainationen vandt frem. Dets leder,
Chatichai Choonhavan, blev premierminister. Det var første gang siden 1976,
Thailand fik en folkevalgt regeringsleder. Chatichai indledte en række reformer,
som blandt andet gavnede det private erhvervsliv. Og Thailand begyndte at
investere i sine fattige nabolande.

Men bekymringen for den frie markedsøkonomis negative effekter – inflation,
korruption, trafik- og miljøproblemer mm. – voksede. Regeringen overlevede
indtil flere mistillidsafstemninger, men også højtstående militærfolk udtrykte
deres misfornøjelse. For at dæmpe deres utilfredshed, tillod Chatichai, at
militære nøgleposter blev besat af folk fra den såkladte 'klasse 5'. Det var en
gruppe bestående af indflydelsesrige mænd, som havde taget eksamen fra
militærakademiet på samme tid i 1950'erne. Det banede vejen for et nyt, ublodigt
kup i februar 1991. Forfatningen blev sat ud af kraft. Det var stadig tilladt
for politiske partier at virke, men de eksisterende partier var dybt splittede.
I december var den nye forfatning klar, og der blev afholdt parlamentsvalg i
marts 1992. Valget resulterede i en svag koalitionsregering med fem partier, og
da ingen af dem kunne præsentere en troværdig leder, blev posten som
regeringsleder indtaget af en af kupmagerne, Suchinda Kraprayoon.

Ved valget i efteråret 1992 fik det gamle Demokratiske Parti flest pladser i
parlamentet, men Thainationen og det nye parti National Udvikling, som Chatichai
havde dannet kort efter urolighederne i maj, fik næsten lige så mange. Det
Demokratiske Partis leder, Chuan Leekpai, blev ny premierminister og lovede ved
sin tiltrædelse at forsøge at bekæmpe korruptionen i det politiske liv.

En vigtig opgave for parlamentet var nu at få gennemført en demokratisk reform
af forfatningen. I januar 1995 lykkes det endelig Chuan at få samlet flertal for
en række tillæg til forfatningen. Reformerne indebar blandt andet, at den
stemmeberettigede alder blev sat ned fra 20 år til 18 år, at der blev fjernet
pladser i det militærdominerede senat, og at senatorer og ministre ikke længere
måtte nyde frynsegoder hos myndighederne eller i statslige virksomheder.

Men i forbindelse med et forslag til en jordreform blev regeringen i foråret
1995 anklaget for korruption. Efter en tillidsafstemning blev parlamentet opløst
i maj samme år, og der blev afholdt nyvalg tre måneder senere. Valget blev
vundet stort af Thainationen, hvis leder, Banharn Silapa-archa, blev
premierminister i spidsen for en skrøbelig koalition af syv partier. General
Chaovalit Yongchaiyudhs, der havde fået posten som forsvarsminister, kom mere og
mere til at fremstå som premierministerens største rival og formodentlig hans
arvtager. Regeringen fremstod stadig mere korrupt og forsøgte at vinde
popularitet ved at gennemføre nogle af de tidligere lovede reformer. Det meste
af lovgivningsarbejdet kørte dog fast på grund af uenighed internt i regeringen.
I efteråret 1996 trak Banharn sig og udskrev nyvalg.

I 2006 blev Thailand udsat for et kup, den 19. september, da den royale
Thailandske hær fortog et kup mod den daværende premierminister Thaksin
Shinawatra. Kuppet, som var det første i femten år, efterfulgte en etårig
politisk krisesituation, som involverede Thaksin og politiske modstandere og
opstod kun en måned før et nationalt valg var planlagt. Militæret aflyste det
kommende valg, suspenderede forfatningen, opløste parlamentet, forbød protester
og al politisk akitivitet, undertrykte og censurerede medierne og arresterede
medlemmer af kabinettet. Derefter fulgte en periode fra 2008-14 med demokratisk
valgte regeringer, men mange, til tider voldelige, demonstrationer. Den 22. maj
2014 foretog militæret et nyt kup.

Forfatningen af 1978 blev ophævet ved militærkuppet i 1991, men genindført året
efter. I 1995 blev der gennemført flere ændringer, og i 1997-98 igen en større
reform.

Ifølge forfatningen er kongen landets statsoverhoved og formelt øverstbefalende
for de væbnede styrker. Kongen har ingen egentlige magtbeføjelser, men i kraft
af sin person nyder den nuværende konge, der har regeret siden 1946, stor
respekt i befolkningen og blandt magthaverne og har indflydelse. Til hjælp i sit
daglige arbejde har kongen en gruppe bestående af højst 15 rådgivere, som han
selv udpeger.

Den lovgivende magt ligger hos parlamentet, der har to kamre – repræsentanternes
hus og senatet. Medlemmerne vælges ved almindelige valg for en periode af
henholdvis fire (repræsentanternes hus) og seks år (senatet). Valgretsalderen er
18 år. Senatets magt består hovedsageligt i, at det kan nedlægge veto med
lovforslag.

Parlamentet udpeger en premierminister, der skal danne regering.
Premierministeren skal være folkevalgt parlamentsmedlem.

Det er også nyt, at hvis 50.000 borgere har skrevet under på det, kan de kræve,
at en politikers forhold undersøges, hvis der er mistanke om, at han tager imod
bestikkelse. Desuden er rettigheder som pressefrihed og forsamlingsfrihed og
andre blevet grundlovssikrede, og der er oprettet en særlig kommission for
menneskerettigheder.

De politiske partier er ofte opbygget omkring en leder med stærk personlig
udstråling snarere end på politiske programmer. Der er faktisk kun to partier i
parlamentet, der kan siges at have et egentligt program: det regerende
liberalkonservative Demokratisk Parti (Pak Prachatipat), der ledes af
premierminister Chuan Leekpai, og det reformvenlige Sociale Handlingsparti (Pak
Kit Sangkhom).

Det er midterpartiet Partiet for Ny Stræben (Pak Kuam Vuang Mai), der har flest
pladser i parlamentet. Det blev dannet i 1990. Efter urolighederne i 1992
dannede Chatichai Choonhavan sit parti National Udvikling (Chart Pattana). Det
højreorienterede Thainationen (Chart Thai) er erhvervsledernes parti. Dets
formand er Banharn Silapa-archa.

Monarkiet er en stabiliserende faktor i landets indenrigspolitik. Kongen har
stor uformel indflydelse, fordi Thailands monark altid er blevet tillagt en mere
eller mindre guddommelig rolle. Kong Bhumibol har flere gange taget afgørende
skridt til løsning af konflikter.

Under 1980'erne og 1990'ernes økonomiske vækst er en politisk bevidst
middelklasse vokset frem, særligt i Bangkok, hvor væksten også mærkes tydeligst.
Sammen med de intellektuelle og studerende er denne middelklasse den stærkeste
drivkraft for en demokratisering af landet.

Menneskerettighederne nyder ikke stor respekt i Thailand. Der forekommer
summariske henrettelser, og mistænkte bliver ofte udsat for vold, mens de er i
politiets varetægt. Den nye forfatning, der trådte i kraft i 1998, giver en
bedre retsbeskyttelse end før, men den dårlige behandling af flygtningene i
landet er der ikke gjort noget ved. I løbet af 1997 steg antallet af mennesker,
der søgte til Thailand fra Burma og Cambodja til hidtil usete højder, og de, der
ikke blev stoppet ved grænsen, er blevet interneret i flygningelejre under
dårlige forhold: I alt findes der over 100.000 burmesiske flygninge i Thailand.
Cirka halvdelen af de mennesker, der tilhører forskellige bjergfolk i Thailand
er ikke registreret som borgere i landet og kan derfor ikke stemme eller købe
jord, og de har vanskeligt ved at få sociale ydelser af forskellig slags.

I 1997 og 1998 kredsede indenrigspolitiken om følgerne af den alvorlige
økonomiske krise, der ramte Sydøstasien i sommeren 1997. Forud for krisen var
gået en voldsom valgkamp op til parlamentsvalget i november 1996, hvor Partiet
for Ny Stræben sikrede sig 125 pladser i parlamentet – hovedsageligt ved at købe
sig til stemmer hos de fattige i nordøst. Det Demokratiske Parti fik 123
mandater, de fleste vundet i hovedstaden. Som ventet blev Chaovalit
regeringsleder for en ny koalition, denne gang med seks partier. For at puste
nyt liv i landets økonomi blev den respekterede teknokrat Amnuay Viravan udnævnt
til finansminister. Men det lykkes ham ikke at overbevise regeringspartierne om,
at det var nødvendigt at gennemføre reformer og stramninger. Derfor var landet
totalt uforberedt, da krisen ramte.

Allerede i løbet af foråret havde der været folkelige protester mod de stadigt
ringere forhold for landets fattige. Regeringen svarede igen ved at censurere
den del af pressen, der udtalte sig kritisk om dens politik.

Valget i januar 2001 gav overvældende sejr til oppositionspartiet Thai Rak Thai
(TRT) og førte til dannelse af en ny flertalskoalitionsregering med TRTs leder
og grundlægger, telekommunikationsmilliardæren Thaksin Shinawatra, som ny
premierminister. Regeringen fokuserede særligt på den økonomiske politik, og på
at indfri de populære løfter, som i sin tid bragte den til magten. Ydermere
styrkede TRT sin stilling ved at fusionere med flere småpartier og derved opnået
absolut majoritet i Repræsentanternes Hus. Premierminister Thaksin nød betydelig
folkelig popularitet, men regeringen blev udsat for stigende kritik for
manglende gennemsigtighed, ligesom forholdet mellem regeringen og de uafhængige
medier, samt visse NGO'er, prægedes af udtalt gensidig mistillid.

Fraset, at man fra thailandsk side i 2000 genoptog anvendelse af dødsstraf, samt
at der i forbindelse med politiets forsøg på at begrænse det meget betydelige
narkotikaproblem fremkommer anklager om overdreven voldsanvendelse, er
menneskerettighedssituationen, herunder først og fremmest ytrings- og
pressefriheden, ikke mindst i et regionalt perspektiv, fortsat relativ god.

Den 19. september 2006 blev premierminister Thaksin Shinawatra afsat ved et
militærkup. Thaksin var under kuppet på udlandsrejse for at holde tale til FN i
New York, han vendte ikke tilbage til Thailand før februar 2008. Han blev
anklaget for korruption, men erklærede sig ikke skyldig og blev løsladt mod
kaution. I august besøgte han Kina i forbindelse med Olympiade-åbningen, og i
den forbindelse søgte han politisk asyl hos Storbritanien under påstand om, at
retssagen mod ham var politisk. I oktober blev han dømt in absentia og anmodet
udleveret fra Storibtitanien. Han har siden levet i selvvalgt eksil, primært i
Dubai og Hong Kong.

Efter kuppet i 2006 opretholdt militæret styringen af landet i en periode,
hvorunder politikere fra forhenværende premierminister Thaksins parti, Thai Rak
Thai, blev bandlyst fra politisk aktivitet i en årrække og partiet blev opløst.
I december 2007 blev der afholdt demokratisk nyvalg. People's Power Party (PPP)
leddet af Samak Sundaravej dannede herefter regering sammen med fem mindre
partier.

De følgende år var præget af politisk uro og optøjer i især hovedstaden Bangkok.
Grupperne markerede sig under betegnelserne Rødtrøjer, som støttede PPP og var
tilhængere af tidligere premierminister Thaksin, og Gultrøjer, der støttede
oppositionen, Det Demokratiske Parti.

Premierminister Samak Sundaravej blev i september 2008, efter en række skandaler
og et “overlevet” mistillidsvotum i parlamentet, erklæret skyldig i
interessekonflikt af forfatningsdomstolen, på grund af sin medvirken som vært i
et Tv-program om mad, hvorefter han måtte træde tilbage. Premierministerposten
blev overtaget af partifællen Somchai Wongsawat, der dog allerede en måneds tid
senere, i oktober 2008, blev forhindret adgang til sit kontor af massive
demonstrationer fra en gruppe gultrøjer, der kaldte sig People's Alliance for
Democracy. I november bredte gultrøje deomnstrationerne sig, og den nyåbnede
Suvarnabhumi lufthavn blev blokeret en kort periode. Den 2. december afgav
Højesteret en kontroversiel dom om, at PPP var fundet skyldig i valgsvindel og
partiet skulle opløses. Umiddelbart efter lykkedes det for Det Demokratiske
Parti at danne en ny regering med Abhisit Vejjajiva som premierminister.

En ny demonstrerende rødtrøje oppositionsgruppe opstod i april 2009 under navnet
National United Front of Democracy Against Dictatorship (UDD). De foranstaltede
en aggressiv demonstration i badebyen Pattaya under det asiatiske topmøde Fourth
East Asia Summit, der blev aflyst da demonstranterne stormede og blokerede
kongrescentret på Royal Cliff Hotel. Mødet blev aflyst og efterfølgende afholdt
i oktober måned.

Et årstid senere, i perioden marts til maj 2010, foranstaltede UDD i en række ny
voldelige optøjer, som førte sammenstød med militære fraktioner, hvilket
resulterede i 87 dødsfald og flere end 1300 tilskadekomne. Rødtrøje
demonstranterne besatte Bangkoks forretningskvarter i flere uger og regeringen
indførte undtagelsestilstand. Urolighederne spredtes til provinsbyerne Chiang
Mai og Surat Thani. Efter adskillige voldelige sammenstød overgav UDD sig den
19. maj.

Ved parlamentsvalget i juli 2011 vandt det nydannede oppositionsparti Pheu Thai
en såkaldt “jordskredssejr”. Partiet var ledet af den politisk uerfarne Yingluck
Shinawatra, yngste søster til tidligere premierminister Thaksin Shinawatra, som
blev beskyldt for fra sit eksil at være den egentlige leder af en
marionetregering. Thaksin har ved adskillige lejligheder hold video-link
transmitterede taler til rødtrøje gruppers møder, og de thailandske medier har
omtalt, at alle ny ministre skulle godkendes personligt af Thaksin i Hongkong
eller Dubai.

I oktober 2013 begyndte de oppositionistiske gultrøjer, under ledelse af tidlige
vice premieminister Suthep Thaugsuban at opfordre til demonstrationer i Bangkok.
Formålet var med fredelige midler, blandt andet fløjter, at afsætte regeringen,
hvorefter en udpeget premierminister skulle danne en overgangs regering, der
kunne indføre reformer før et damokratisk valg blev afholdt. Demonstrationerne
eskalerede de følgende måneder og den siddende regering opløste parlamentet,
fortsatte som forretningsministerium, og udskrev nyvalg til afholdelse i februar
2014. Demokraterne boykottede valget og blokerede valgsteder i flere provinser.
Efterfølgende blev diskuteret om et suppleringsvalg i de blokkerede provinser
var muligt, om det allerede afholdte parlamentsvalg i det hele taget var
juridisk gyldigt, om der kunne afholdes et helt nyt valg, om
forretningsministeriet kunne gå af eller var forpligtiget til at forsætte i
henhold til forfatningen. Demonstrater havde i perioder okkuperet dele af
Bangkok og urolighederne spedte sig til provinsen. Den siddende regering var
også kommet i modvind over et subsidieret, men ufinansieret risopkøbsprogram,
hvor bønderne solgte deres ris til regeringen, men udbetalinger af penge blev
forsinket eller udeblev, hvilket yderligere medførte bønderdemonstrationer og
vejblokader fra Bangkok og op gennem det nordøstlige Thailand, det såkaldte
Isaan Plateau.

Den 20. maj indførte militæret undtagelsestilstand for at standse urolighederne,
men benægtede der var tale om et kup. En efterfølgende meningsmåling gennemført
den 21. maj viste 75% opbakning til miltærets indgriben. De stridende politiske
gruppers ledere blev indkaldt til møde hos general Prayuth Chan-ocha, der bad
dem finde et kompromis og fremlægge dette den 22. maj. Parterne kunne imidlertid
ikke fremlægge et kompromis på mødet, hvorefter Prayuth sagde, at så overtog han
styringen og proklamerede militærkup. Forfatningen blev suspenderet, censur
indførtes, radio og TV stationer blev lukket og måtte kun sende militærets
informationer, udenlandske nyhedskanaler blev afbrudt mange steder. Desuden blev
skoler og undervisningsinstitutioner midlertidigt lukket, og der indførtes
forsamlingsforbud, samt landsdækkende udgangsforbund mellem 22-aften og
5-morgen. Der blev meldt om ro i alle byer over hele landet og ingen rapporter
om militære tanks. Natten til den 23. maj blev græseovervågningen intensiveret,
især grænserne til Laos og Cambodja, så politiske aktivister ikke kunne rejse
ud. Militærstyret krævede en lang række navngivne politikere skulle give møde
hos militæret. Flere politiske ledere blev arresteret, blandt andre
gultrøje-lederen Suthep Thaugsuban og forhenværende premierminister Yingluck
Shinawatra. Militæret antydede, at det ikke ville tilbageholde Yingluck mere end
nogle få dage.

Militærstyret udtalte, at de hurtigt vil gennemføre reformer og efterfølgende
udskrive et demokratisk valg. Den 24. maj tillod militærstyret at en række
Tv-stationer, men ikke alle, atter måtte genoptage udsendelse af ordinære
programmer. Mindre grupper i Bangkok brød forsamlingsforbuddet for at protestere
mod militærstyret. Et større forsamling marcherede mod Victory Monument i en
fredelig protestmarkering. General Prayuth Chan-ocha udskiftetede politichefen
og opløste senatet først på aftenen, og overtog dermed al lovgivning.

Forhenværende premierminister Thaksin Shinawatra udtalte den 24. maj til
ABC-News, at hans søster, afsatte premierminister Yingluck Shinawatra, vil
etablere en eksil regering, der for eksempel kan regere fra et naboland som
Cambodja. To dage senere, den 26. maj, udelukker Cambodja at ville huse en exil
thai-regering.

En del af de af militæret tilbageholdte politikere, herunder Yingluck og Suthep,
blev løsladt den 26. maj, nogle mod kaution. Kongen var indforstået i kuppet og
udpegede general Prayuth Chan-ocha som leder af National Council for Peace and
Order (NCPO, da. Det Nationale Råd for Fred og Orden). Skoler og Læreranstalter
genåbnede, den midlertidige lukning skyldtes, at der ved tidligere militærkup
opstod voldelige uroligheder på universiteterne. På en pressekonference sagde
Pryuth Chan-ocha, at militærstyret ville afholde demokratiske valg, men kunne
endnu ikke give en tidsplan; formålet med kuppet var at standse de voldelige
uroligheder. De manglende betalinger fra den afsatte regerings risopkøbsprogram
blev udbetalt til landmændene. Der var igen fredelige anti-kup demonstrationer i
Bangkok ved Victory Monument. Det landsdækkende udgagsforbud 22-05 blev
opretholdt, men allerede lempet den 27. maj til at gælde fra midnat til
4-morgen, og et par dage senere ophævet på udvalgte tourist destinationer som
Pattaya og Phuket. Mindre fredelige demonstrationer mod militærkuppet fortsatte
i Bangkok de følgende dage. Militærjuntaen fortalte ved et pressemøde den 29.
maj, at formålet med kuppet var at undgå Thailand blev et nyt Syrien. Juntaen
vil gennemføre nødvendige reformer, og når tiden er passende give styringen af
landet tilbage til en demokratisk valgt regering. General Prayuth Chan-ocha
oplyser I en Tv-tale den 30. maj, at det vil vare mindst 15 måneder før
demokrati kan genindføres.

Den 10. juni blev udgangsforbuddet yderligere lempet til at omfatte 17
provinser, og tre dage senere helt ophævet, da der ikke havde været yderligere
demonstrationer eller antydning af uro. En meningsmåling fra Dusit Poll
foretaget 10. til 14. juni viste at 93% responderede tilfredshed med at de
politiske demonstrationer var ophørt, og 87% at de kunne genoptage almindelige
daglige rutiner. Knap 67% forventede at landets økonomi, politiske og sociale
forhold ville blive bedre. NCPOs planer for reformer er: at standse populistisk
politik, en indsats mod korruption, stoppe Shinawatra-regeringens diskutable 2
billarder baht store lånefinansierede infrastrukturprojekt med højhastighedstog,
og i stedet satse på udbygning af det eksisterende jernbanenet med dobbeltspor,
standse regeringsopkøb af ris, samt indsætte en udpeget regering i september
måned. De europæiske regeringer opfordrer gennem EU militærjuntaen til straks at
genindfører demokrati og suspenderer midlertidigt eksisterende
samarbejdsaftaler.

Thailand havde foruden 2.3 millioner registrerede fremmedarbejdere fra
nabolandene Cambodja, Myanmar (Burma) og Laos, anslået omkring to millioner
illegale. En udspil om at åbne for registrering af de illegale fremmedarbejdere
misforstås af cambodjanerne og rygtes som juntaen vil arrestere dem, hvilket
medførte nærmest en ”folkevandring” mod Cambodja. Med en officiel arbejdsløshed
under 1% var især bygningsindustrien stærkt afhængig af fremmed arbejdskraft.
Efter et par uger lykkedes det i samarbejde med den cambodjanske regering at få
de flygtede arbejderne overbevist om, at de kunne komme tilbage og arbejde
lovligt i Thailand. I 2014 var der 660.000 arbejdere fra Cambodja, svarende til
at 5% af landets totale befolkning arbejder i Thailand .

Især ferieøen Phuket blev genstand for militærjuntaens indsats mod korruption,
med blandt andet oprydning i den såkaldte ”taxi mafia” og fjernelse af ulovlige
bygninger og erhvervsdrivende på turist strandene. En ny meningsmåling i
begyndelsen af juli viste, at næsten 90% af befolkningen var mere tilfredse nu,
end før militærkuppet. Afsatte premierminister Yingluck Shinawatra fik
tilladelse til at rejse til Paris for at deltage i sin bror, tidlige afsatte
premierminister Taksin Shinawatras 64-års fødselsdag. Trods formodninger om at
hun ville søge asyl i udlandet, vendte hun tilbage som planlagt. Pressecensuren
blev lempet den 22. juli, så den i vid udtrækning blev selvcensur.

Den 21. august, 2014, valgte NCPO (Det Nationale Råd for Fred og Orden)
militærjunta leder general Pryuth Chan-ocha som Thailands 29. premierminister .
Den 7. august, 2016, gennemførte regeringen en folkeafstemning om en ny
konstitution (grundlov), der blev stemt igennem med 61% flertal. Konstitutionen
var omdiskuteret, især i udlandet, da den fremadrettet giver militæret mere magt
gennem NCPO, blandt andet ved at medlemmer til Senatet bliver udpeget i stedet
for folkevalgt, at Senatet får veto-ret og kan udpege en premierminister, hvis
der ikke opnås enighed om valg af premierminister mellem Parlamentet og Senatet.
En udpeget premierminister behøver ikke være medlem af Parlamentet og kan højst
sidde i fem år. Efter tronskiftet den 1. december, 2016, blev det kong Maha
Vajiralongkorn Bodindradebayavarangkun (Rama X), der skulle underskrive den ny
konstitution. Den 10. januar, 2017, meddelte premierminister Pryuth Chan-ocha,
at kongen ønskede indføjet tre-fire ændringer vedrørende kongens autoritet,
ændringer som ikke vil berøre folkets rettigheder og frihed, da disse ændringer
alene vedrører kongens historiske rettigheder til at udpege sit statsråd.
Omskrivningen ville kunne udføres under premierminister Pryuth Chan-ochas
selvproklamerede, fuldstændige magtbeføjelser, og godkendt af det
militærjunta-udpegede kabinet. Det blev understreget, at køreplanen for det
forventede demokratiske valg af en ny regering ikke blev forsinket, valget er
dog foreløbigt udskudt fra først lovet gennemført i 2015, til engang i efteråret
2017.

Den 17. august, 2015, klokken 18:58 lokaltid eksploderede en kraftig bombe midt
i den travle myldretid på et af Bangkoks befærdede hovedstrøg,
Rajaprasong-krydset ved den brahmanske helligdom Erawan, et område med byens
største indkøbscentre (Central World og Siam Paragon) og adskillige hoteller
benyttet af forretningsfolk og turister. Bomben krævede 20 dødsofre og 126
tilskadekomne, heriblandt adskillige udlændinge. Da mange asiatiske turister
besøger Erawan helligdommen, var de i overtal blandt de udenlandske ofre, især
kinesere og malayer. Der var ingen danskere eller skandinaver blandt ofrene.
Ingen har taget ansvar for bomben, men medierne omtaler forskellige teorier,
blandt andre sammenfald med urolighederne i landets tre sydlige provinser,
politisk motiveret, udenlandsk terror fx. ISIL, samt Uighurere, en kinesisk
sunni-muslimsk minoritet.

Den 18. august, 2015, klokken 14:39 lokaltid detonerede endnu en bombe ved Chao
Phraya-flodens Taksin-bro (King Taksin Bridge, Sathon Road), et travlt
knudepunkt mellem Bangkoks moderne højbane, BTS Sky Train, og de traditionelle
vandbusser (Express Ferry), som transporterer folk ad floden og gennem en del af
byens kanaler. Bomben blev kastet ud fra broen ned mod passagerplatformen mellem
tog og færger, men ramte en stolpe og røg i floden, hvor den detonerede med en
efter sigende 10 meter høj vandbølge. Ingen kom til skade ved eksplosionen.
Myndighederne oplyste at bomben var af samme type, som den aftenen før, men af
noget mindre styrke – dog var begge bomber rettet mod mål med mange turister og
til hensigt at dræbe mennesker.

Den 29. august om eftermiddagen anholdt politiet en mistænkt i Bangkoks Nong
Chok distrikt i forbindelse med de to bomber, manden omtales som udlænding med
et tyrkisk pas, tilsyneladende falsk. Politiet fandt materialer til fremstilling
af bomber, tilsvarende de to der blev detoneret den 17. og 18. august.

I de fire sydlige provinser Songkhla, Pattani, Yala og Narathiwat, er muslimer
den religiøse majoritet, hvilket har medført årelange konflikter mellem styret i
Bangkok og lokale, ofte voldelige oprørsgrupper, der ønsker mere selvstyre eller
hel uafhængighed fra Thai-nationen. Der er udstationeret et stort antal
regeringstropper for at etablere ro i området, men alligevel er voldsepisoderne
overvældende. Der er ofte tale om bomber, både vejsidebomber og skjulte,
fjernstyrede bomber aktiveret med for eksempel en mobiltelefon. Dette har
medført, at alle SIM-kort registreres, og turister skal identificere sig med
pas, for at kunne erhverve et thailandsk SIM-kort. De fleste lander fraråder
deres borgere at rejse til de sydlige thai-provinser.

I 2016 blev der rapporteret 801 hændelser, hvori der var 307 dødsofre og 620
skadede, heraf 24 dræbte kvinder og 128 tilskadekomne. Religiøst opdelt var der
106 dødsfald og 375 tilskadekomne blandt buddhisterne, og 188 dødfald og 251
tilskadekomne blandt muslimer, samt 13 uidentificerede dødsfald og 2 sårede.
Ofrene er overvejende civile med 230 omkomne og 347 tilskadekomne, mens
embedsstanden talte 77 dødsfald og 281 skadede. Provinsopdelt var der 53
hændelser i Songkhla, 309 i Pattani, 175 i Yala og 270 i Narathiwat.

Thailand har altid ført en pragmatisk udenrigspolitik og tilpasset sig de nye
situationer, der er opstået. Det gamle siamesiske kongedømme søgte støtte hos
Kina. Diplomatisk snilde og balance i forholdet til de europæiske stormagter
Frankrig og Storbritannien sikrede selvstændigheden, mens nabolandene blev
koloniseret. Under 2. verdenskrig var partneren først Japan, og siden – da
krigen vendte – USA.

Den cambodjanske oprørshær De Røde Khmerer smuglede tømmer og ædelstene til
thailandske opkøbere, der ikke bekymrede sig om, hvor varerne kom fra, og det
gav i 1993 problemer i thailandsk udenrigspolitik, ikke kun over for Cambodja,
men også USA og i FN, der havde indført sanktioner for at svække khmererne. Da
den thailandake regering forbød grænsehandlen, blev forholdet til nabolandet
bedre.

Thailand er også blevet kritiseret internationalt for at handle med Burma i en
tid, hvor de fleste andre lande har indført sanktioner mod militærstyret dér.
Men Thailand tjener godt ved at købe rettigheder til fiskeri og skovhugst i
Burma og har nægtet at deltage i sanktionerne. Forholdet til Burma blev dog
spændt i 1995, da mange medlemmer af karenfolkets oprørsbevægelse i Burma
flygtede over grænsen til Thailand efter en burmesisk regeringsoffensiv mod dem.
Det var dog ikke værre, end at Thailand var en af drivkræfterne bag Burmas
optagelse i den sydøstasiatiske samarbejdsorganisation ASEAN i 1997.

Chaovalits regering tog en række udenrigspolitiske initiativer, bl.a. overvejede
Thailand i begyndelsen af 1997 at skrive kontrakter om forsvarssamarbejde med
Kina. Thailand gennemfører dog stadig militærøvelser med USA, der er en stor
investor i landet. Alligevel meldte Thailand sig i 1993 ind i Sammenslutningen
af Alliancefri Lande.

Udenrigspolitisk er Thailand knyttet til den vestlige kreds og traktatallieret
med USA. Dette afspejles i en traditionel åbenhed over for udenlandske
investeringer og handel, herunder en positiv holdning til WTO-samarbejdet, hvor
Thailands tidligere handelsminister dr. Supachai Panitchpakdi i 2002 tiltrådte
som generaldirektør.

Thaksin-regeringen prioriterede Thailands økonomiske interesser samt forholdet
til nabolandene. På trods af, at første halvdel af både 2001 og 2002 var præget
af træfninger og spænding langs den thai-burmesiske grænse, tilstræbte
Thaksin-regeringen løbende at styrke samarbejdet med militærregeringen i Rangoon
om spørgsmål vedrørende illegale indvandrere, flygtninge samt den stigende
smugling af narkotika fra Burma til Thailand.

Det normalt gode forhold til Cambodja var i perioden efter afbrændingen af den
thailandske ambassade i Phnom Penh i januar 2003 anstrengt. Thaksin-regeringen
styrkede med held handelsrelationerne til Kina. Thailand prioriterer det
regionale ASEAN særdeles højt og blev drivende med henblik på at styrke det
politiske samarbejde, og etablere en sydøstasiatisk frihandelszone, der trådte i
kraft 1. januar 2015.

Der udkommer over 30 uge- og månedsmagasiner og 35 dagblade – de fleste udgives
i Bangkok. De vigtigste aviser er den ret sensationsprægede Thai Rath (800.000
eks.), den militærstøttede Daily News (650.000) og det mere seriøse dagblad Siam
Rath (120.000). De er alle thaisprogede. Blandt de kinesisksprogede aviser er
Sing Sian Yit Pao Daily News (90.000) den førende, mens Bangkok Post (55.000) og
The Nation er de største engelsksprogede aviser. De engelsksprogede aviser nyder
stor bevågenhed blandt magthaverne og anses for at være meningsdannende.

Thailand var i 1955 det første land i Sydøstasien, der begyndte at sende
fjernsyn. I dag har landet ni kanaler, både statslige og private, foruden en
lang række regionale og lokale stationer. Nogle kontrolleres af militæret. Den
statslige radiostation sender på tre kanaler i Thailand, men har også
udsendelser i udlandet på flere sprog. Radiostation Voice of Free Asia er
underlagt Thailands udenrigsministerium og sender på thai og fire andre sprog.
Både Tv og radio er reklamefinansieret.

Thailand havde 26 millioner Internet opkoblinger opgjort i 2014. Regeringen
forbereder overgang til udbredt digital kommunikation og økonomi. 33 millioner
Thaier, svarende til omkring 50% af befolkningen, er brugere på Line, et i
Østasien udbredt socialt netværk af Japansk oprindelse, og 28 millioner, lidt
over 40%, er Facebook-brugere.

Forfatningen garanterer ytringsfrihed, og landet har nok den frieste presse i
Sydøstasien. Men det er tabu at kritisere kongefamilien eller religionen, og der
er udbredt selvcensur i disse emner, samt i spørgsmål der har med landets
sikkerhed at gøre.

Især lese majeste-loven (majestætsfornærmelse) håndhæves strengt. Udenlandsk
materiale der opfattes kritisk over for kongehuset bliver forbudt, for eksempel
1956-filmatiseringen af Rodgers og Hammersteins musical The King and I, baseret
på bogen fra 1944 Anna and the King of Siam af Margaret Landon. Den omhandler
den historiske person Anna Leonowens, som var guvernante ved det siamesiske hof
i 1860'erne under Kong Mongkuts regeringstid, hvilket hun efterfølgende beskrev
i en selvbiografi. Margaret Landons senere bog var derimod overvejende fiktion
og betragtes som blasfemisk, ligeledes filmatiseringen Anna and the King fra
1999 med Jodie Foster i rollen som Anna. Efter årtusindeskiftet har der været en
del lese majeste sager og idømt strenge straffe, lovovertrædelse kan give op til
15 års fængsel. Senest er der udstedt forbud mod de kongehus kritiske
udenlandske bogudgivelser The King Never Smiles fra 2006 af Paul M. Handley, en
uautoriseret biografi om Kong Bhumibol, og A Kingdom in Crisis fra 2014 af den
skotske freelance journalist og forfatter, Andrew MacGregor Marshall,
sidstnævnte omhandler kongehusets mulige forbindelser med militærkuppet i 2006.
Eksisterende bøger i kongeriget skal destrueres og overtrædelse af bandlysningen
medfører op til 3 års fængsel.

Også medier der publicerer kritik kan få deres hjemmesider blokeret, hvilket for
eksempel er tilfældet for den engelske avis Daily Mail, og i en kortere periode
skete det tillige for Youtube, hvor en kongehus kritisk video var lagt op. Der
har tillige været flere sager i forbindelse med kritiske poster på sociale
netmedier, for eksempel blev en student i november 2014 idømt to et halvt års
fængsel for at have krænket det thailandske monarki på Facebook. Regeringen har
dog ikke blokeret for adgang til Facebook og lignende medier, men siger de
overvåger dem nøje. Kritikere mener, at majestætsfornærmelses-loven, samt den
senere tilføjede Computer Crimes Act, undertrykker ytringsfriheden og bruges til
at lukke munden på politiske modstandere. En del af de, der er blevet anklaget,
har haft tilknytning til ”rødtrøje bevægelsen” og afsatte premierminister Taksin
Shinawatra. En thai radiovært, der arbejder på en udenlandsk station, blev ved
indrejse for familiebesøg anholdt, og anklaget for at have kritiseret Kongehuset
i en radioudsendelse fra udlandet. Han blev den 18. november 2014 idømt 10 års
fængsel, dog nedsat til 5 år da han indrømmede sin skyld. En lokal
menneskeretsgruppe, iLaw, mente at antallet af sager om majestætsfornærmelse er
steget kraftigt siden militærkuppet i 2014. Hvor der kun var to inden kuppet,
var der 60 sager i begyndelsen af 2017. Den 7. august 2015 skrev de thailandske
medier om en af de strengeste straffe, der kendes til, hvor en 48-årig mand blev
idømt 30 års fængsel ved en militærdomstol i Bangkok – da tiltalte erkendte sig
skyldig, var det en halvering af straffen på 6 x 10 år, for i fire tilfælde i
september 2013 og to gange i november 2014 at have skrevet krænkende opslag om
monarkiet på sin Facebook side. FN opfordrede den 10. august, 2015, den
thailandske regering til straks frigive de anklagede for majestætsfornærmelse,
og ændre den "vage og brede" lese-majeste lov for at bringe den i
overensstemmelse med internationale menneskerettighedsstandarder. Imidlertid
blev en 28-årig mand, Burin Intin, den 27. januar, 2017, idømt 11 år og fire
måneders fængsel ved en militærdomstol, for at have skrevet to royalt krænkende
bemærkninger on-line ni måneder tidligere, den ene som en kommentar til en
video, den anden i en privat besked til Patnaree Chankij, en pro-demokrati
aktivists mor, som blev anklaget for ikke at have angivet afsenderen af den
fornærmende bemærkning om kongehuset. En ny lille thai-bog fra februar 2017,
Room for Rent: No. 112, beskriver 22 leese majeste-sager fra det seneste årti.

Styret overvåger generelt digitale medier for kritik og krænkelser, især juntaen
siden militærkuppet i 2014, og i særdeleshed de sociale medier Facebook og Line,
der begge er meget populære i Thailand. Ud over kritik af styret og kongehuset,
overvåges for upassende opslag, for eksempel hvis teenagere deler obskøne
billeder, hvilket kan være en pige i skoleuniform i udfordrende positur eller
live-streamet provokerende dans, som kan medføre indtil 5-års fængselsstraf
og/eller en bøde på 100,000 baht (ca. 20.000 dkk).

BBC har ved flere lejligheder haft kontrovers med styret siden militærjuntaen
overtog magten, blandt andet i forbindelse med kritisk dækning af, at to
engelske statsborgere angiveligt var blevet svindlet fra deres virksomhed og
ejendom i Phuket. Efterfølgende blev BBCs syddøstasiens korrespondent, Jonathan
Head, frataget pas og udrejsemulighed og anklaget for ærekrænkelse, hvilket kan
medføre 5 års fængsel. Og under dækningen af processionen med afdøde kong
Bhumibol Adulyadejs båre fra Siriraj Hospital til Grand Palace blev
transmissionen afbrudt flere gange, da myndighedernes censor ikke var enige i
kommentatorens udtalelser. BBC World Service har siden 1997, hvor den tidligere
engelske koloni Hong Kong blev overdraget til Kina, transmitteret deres
ucensurede asiatiske nyheder på 29 forskellige sprog fra en kortbølgesender i
Nakhon Sawan, 240 km nord for Bangkok. Der er stadig mange områder, hvor nyheder
via kortbølgeradio er en vigtig informationskilde. Den 20-årige lejeaftale på
ejendommen med senderen udløb den 1. januar 2017, hvorefter BBC standsene
radioudsendelserne. BBC gav ikke nærmere oplysninger om, hvorfor forhandlingerne
var brudt sammen, men to kilder har efterfølgende nævnt, at netværkets
thai-sprogede tjeneste var blevet et ømt punkt, hvilket dog først kom frem i
marts måned. Thailands royalistiske etablissement skulle være blevet opbragt
over en profil af den ny konge, Maha Vajiralongkorn, som BBCs Thai tjeneste
offentliggjorde i oktober, kort efter kong Bhumibol Adulyadejs død. Det
thailandske udenrigsministerium bekræftede at lejeaftalen var ophørt med
udgangen af december 2016, men sagde, at det var BBC, der havde trukket sig fra
forhandlingerne, der for øvrigt var indledt så sent, den 21. december, at man
ikke kunne nå at blive færdige med en ny aftale inden den gamle udløb, da en ny
aftale skulle sikre Thailand maksimale fordele, og aftalen skulle være
overensstemmende med thailandske love og regler.

I nord er landskabet kuperet, og de højeste bjerge er omkring 2.500 meter høje.
Bjergkæderne og bakkerne er gennemskåret af frodige floddale. Den nordøstlige
del af landet består af Khoratsletten (Koratsletten), oftest blot kaldt Isaan
eller Isaan-plateauet, der nærmest er indrammet af bjerge med vest og syd og
Mekongfloden på de andre sider. Bortset fra områderne nær floden er Koratsletten
ikke særlig frodig.

I de indre egne, nord for hovedstaden Bangkok, ligger landets vigtigste
landbrugsområde langs floden Chao Praya og dens delta – det kaldes Thailands
risskål. Der er blevet gravet flere kanaler for at forbedre mulighederne for
kunstvanding af risen.

Før i tiden var landet dækket af tropisk skov, og teaktræ fra Thailand var
verdenskendt. I dag har den kraftige skovhugst mindsket skovbestanden voldsomt.
Der lever stadig vilde elefanter, tigre, tapirer og bantenger (verdens største
okse), men 40 af landets 282 pattedyrsarter er truede. Det samme gælder 190 af
de 928 forskellige fuglearter.

Thailand ligger i troperne, så der er varmt året rundt og en relativt høj
luftfugtighed. Det meste af regnen falder under sommermonsunen fra maj til
oktober. Lige før den kommer, er det allervarmest – det er ikke usædvanligt, at
der er over 40 grader i de nordøstlige egne. Det er køligst i december og
januar. I det sydlige Thailand er nedbøren mere jævnt fordelt over året, og det
bliver heller ikke mærkbart køligere om vinteren.

Thailand har overordnet gode makroøkonomiske balancer, herunder overskud på
handelsbalancen, en begrænset offentlig gældsætning, der under militærstyret fra
2014 blev reduceret til knap 6 billioner baht (1,2 billion dkk) svarende til ca.
42% af BNP i 2016, lav inflation, samt en stabil valutareserve, der i februar,
2017 var på USD 169 mia. Tilsammen med en guldbeholdning på knap USD 6 mia. og
USD 2 mia. i andre specielle positioner, udgjorde de internationale reserver i
alt USD 177 mia. (ca. 1,2 billiard dkk). På længere sigt vurderes dog en
fortsættelse af de strukturelle reformer, herunder ikke mindst en
uddannelsesreform, som vigtige forudsætninger for den økonomiske politiks
fortsatte bæredygtighed og for Thailands konkurrencedygtighed.

Tre år i træk, 2015-2017, lå Thailand nr. 1 på Bloomberg's Miserable Index, som
det mindst miserable (elendige) land, i 2017 med en arbejdsløshedsrate på 1,08%
og en årlig inflation på 0,59%. De følgende Top10-lande var til sammenligning i
2017: 2)Singapore, 3)Schweiz, 4)Japan, 5)Island, 6)Taiwan, 7)Danmark, 8)Israel,
9)Sydkorea and 10)Hong Kong. Trods dette vurderer Verdensbanken, at det vil tage
20 år før Thailand kan betragtes som et land med høj indkomst. Verdensbanken
konkluderer, at der i 2017 er næsten 7,1 millioner ekstremt fattige med en
dagsinkomst på mindre end $6,2 om dagen, svarende til 218 baht (ca. 44 kroner),
20% af disse menes at leve lige over fattigdomsgrænsen. Det drejer sig især om
bønder i de nordlige og nordøstlige områder, samt de tre sydligste provinser.

Historisk set, har den thailandske økonomi oplevet næsten uafbrudt vækst siden
1950'erne, og landet regnes for en af de asiatiske tigre. Bortset fra perioden
1981-85 har den årlige vækst ligget på mellem 7 og 10 procent. Den mest
bemærkelsesværdige udvikling fandt sted i perioden 1986-96, hvor også økonomiens
struktur begyndte at forvandle sig fra at have været domineret af landbrug til
at have en stærk industrisektor. I begyndelsen af den periode havde Thailand
verdens hurtigst voksende økonomi. eksportværdien steg med 30 procent om året.

Alt dette fik en brat afslutning i sommeren 1997, da handelen med valuta og
værdipapirer brød sammen og førte til en akut økonomisk krise. Vækstprognosen
for det år blev siden beregnet til 0,6 procent i stedet for de oprindeligt
anslåede 8 procent. Krisen har siden bredt sig til det øvrige Sydøstasien, hvor
den indimellem har ramt hårdere end i Thailand. Den økonomiske krise
overskyggede alle andre politiske og økonomiske spørgsmål i begyndelsen af 1998.

Indtil slutningen af 1980'erne var de udenlandske investeringer i Thailand
relativt små. Det skyldes bl.a., at toldafgifter og forskellige love beskyttede
den hjemlige industri, hvor det tit var politikere eller militærfolk, der var
medejere. I midten af 1980'erne begyndte man at liberalisere økonomien.
Beskyttelsestolden blev fjernet, og begrænsninger og statsstøtte blev gradvist
afviklet. Det samme gjaldt valutarestriktionerne, der faldt bort i 1991. Desuden
blev der indledt et privatiseringsprogram, der kombineret med lave lønninger og
et forholdsvis stabilt politisk klima gjorde, at landet blev betragtet som et af
de mere attraktive i Sydøstasien. Det er frem for alt Japan og regionens
såkaldte NIC-lande – de nyligt industrialiserede lande – der har investeret i
Thailand.

Det hjalp også, at thailandske eksportører begyndte at finde nye markeder til
deres varer, og at valutaen, baht, blev devalueret. Det mest slående har været
væksten i produktionsindustrien. Før 1986 var Thailands økonomi domineret af
landbruget, der havde en konstant voksende produktion af specielt ris, men også
andre afgrøder. Landbruget er dog stadig den sektor, der beskæftiger den største
del af befolkningen.

Trods afreguleringen omkring 1990 er der stadig moderniseringer at foretage. Det
kom til at stå klart, da den økonomiske krise ramte landet i 1997. Et voksende
underskud på handelsbalancen, der skyldtes stigende import, førte i begyndelsen
af året til angreb mod bahten af valutaspekulanter. Centralbanken forsøgte at
holde valutakursen oppe med støtteopkøb og ved at sætte renten op. Men
valutareserven svandt hurtigt ind. Samtidig havde faldende udenlandske
investeringer skabt en overkapacitet i ejendoms- og byggebranchen, der fik
problemer med at betale afdragene på sine lån. Det ramte så de
finansieringsselskaber, der levede af at udlåne penge til byggebranchen. I juni
1997 kollapsede ejendoms- og finansmarkederne.

Den 2. juli blev kursen på bahten givet fri, og på tre uger faldt dens værdi
over for dollaren med en tredjedel. Et par måneder senere var værdien halveret.
Den Internationale Valutafond, IMF, besluttende i august at give en støttepakke
til en værdi af cirka 110 mia. danske kroner. Betingelserne var hårde. Thailand
skulle bl.a. skærpe sin rente- og valutapolitik, sætte momsen op fra 7 til 10
procent, foretage store nedskæringer på statsbudgettet, der helst skulle give
overskud i 1998, og desuden få bruttonationalproduktet til at stige med 3,5
procent.

For på langt sigt at stabilisere økonomien må Thailand for alvor tage skridtet
fra arbejdskrævende industrier til fremstilling af mere avancerede produkter. En
sådan udvikling kræver uddannelse af arbejdskraften og en udbygning af veje,
havne, vandforsyning og telekommunikation.

I takt med industrialiseringen har mønsteret i Thailands udenrigshandel også
forandret sig grundlæggende. Før bestod eksporten næsten udelukkende af
produkter fra landbrug og fiskeri. Nu kommer fire femtedele af de eksporterede
varer fra produktionsindustrien. Det er tøj, elektriske apparater, computere og
andre lettere industrivarer samt fisk og skaldyr. Samtidig er importen steget,
og dens sammensætning afspejler industrialiseringen i landet: indførelse af
maskiner, industrikomponenter og råvarer er det, der er steget mest. Importen af
rene forbrugsvarer er også steget i de senere år.

Efter en længere årrække med årlige vækstrater på ca. 8% blev Thailand i 1997
ramt af en hård økonomisk krise, med underskud på betalingsbalancens løbende
poster, et markant fald i valutareserverne og en udlandsgæld på USD 90 mia. til
følge. I 1999 og 2000 forekom Thailand at være på vej tilbage mod stabil
økonomisk vækst, men udviklingen stagnerede i 2001 som følge af mindsket
efterspørgsel på Thailands primære eksportmarkeder, USA og Japan.

Thailand var engang kendt for sine store regnskove. Men den store økonomiske
værdi, de repræsenterede, førte til en næsten ukontrolleret skovhugst, og i dag
er de fleste af skovene borte.

Der er kun få af mineralforekomsterne, der er store nok til, at det kan betale
sig at udvinde dem, idet tin er en undtagelse. Det menes, at Thailand råder over
en tiendedel af verdens samlede tinforekomster. Frem til midten af 1980'erne
blev der brudt tin i stort omfang, men siden er produktionen faldet drastisk. I
1990erne er gips blevet en vigtigere eksportvare end tin. Thailand har også
potaske, jern, bly, kobber og zink og er verdens største eksportør af ædelstene.
Der er store forekomster af safirer, rubiner og jade.

Thailand har hidtil været stærkt afhængigt af energiimport, men fra 1990'erne er
man begyndt at producere naturgas i større omfang i Siambugten. Der er også
fundet tre mindre oliefelter i bugten, og der brydes store mængder brunkul. Godt
en fjerdedel af landets elektricitet produceres på kulfyrede kraftværker.
Samtidig er landets samlede energibehov dog steget, og man må stadig importere
store mængder fossilt brændstof.

Thailand er et stort landbrugsland, og indtil 1980'erne var landbruget rygraden
i økonomien. Siden 1960 er landbrugets andel af bruttonationalproduktet, BNP,
faldet fra 40 procent i 1960 til kun 10 procent i 1996. Det betyder nu ikke, at
landbrugsproduktionen ikke er vigtig, set med internationale øjne: Bortset fra
Vietnam er Thailand Asiens eneste nettoeksportør af levnedsmidler, landet er
verdens største eksportør af ris, maniokrod og gummi, hvor eksporten udgør 40%
af verdens naturgummi til primært bildæk, samt verdens næststørste eksportør af
sukker.

Selvom der totalt set produceres meget er landbruget i Thailand ikke intensivt.
Høstudbyttet er forholdsvis lavt, men det er forbruget af kunstgødning også, og
der er næsten ikke behov for kunstvanding, fordi det regner tilstrækkeligt.
Produktionsstigningen er først og fremmest kommet i stand gennem en udvidelse af
landbrugsarealet, før industrien for alvor kom i gang, og ved at flere mennesker
blev beskæftiget.

Den i særklasse vigtigste afgrøde er ris. I 1950 blev der plantet ris på hele 88
procent af den opdyrkede jord. Men siden 1960'erne er der kommet flere afgrøder
til, bl.a. maniokrod, majs og kenaf (et fiber, der ligner jute), og i 1991
voksede der ris på halvdelen af Thailands marker. Risen er af høj kvalitet og
sælges verden over. Hvert år produceres i gennemsnit 20 millioner tons ris
(2012).

Thailand har en af Asiens største fiskeflåder, der mere end fordoblede
fangstmængden fra 1980 til 1995. Det skyldes en aftale med Burma, Indonesien,
Bangladesh, Indien og Oman, som giver Thailand lov til at fiske inden for disse
landes søgrænser. Der er næsten ingen fisk tilbage langs den thailandske kyst,
og der har været flere konflikter med nabolandene om fiskerirettigheder. Den
største vækst i fiskesektoren sker inden for rejeopdræt. Thailand eksporterer
mange frosne fiskeprodukter til Japan, USA, Frankrig og Italien og er med 80
procent af verdensmarkedet den største eksportør af tunfisk på dåse.

Thailand regnes for at være verdens 3.største fiskeeksportør (seafood exporter,
2014), men er under kritik for dels at overfiske – indenfor nationens eget
farvand er fiskefangsten gået 85% ned i løbet af 50 år – og for at anvende
såkaldte "slavearbejdere" i fiskeflåden, hvis økonomi er baseret på billig
arbejdskraft fra nabolande som Burma (Myanmar) og Cambodja, ofte illegale
fremmedarbejdere. Der omtales 18-timer lange arbejdsdage og unge mænd og drenge
ned til 13-års alderen, der kan være kommet i tro om bedre arbejdsforhold og
løn, som lovet af agenter, eller direkte menneskehandlet, som det hat været
nævnt i flere rapporter og adskillige thailandske avisartikler. Myndighederne
forsøger at stramme op ved at indføre registrering af udenlandsk arbejdskraft og
regulering af arbejdsforholdene i fiskeindustrien. Problemerne er imidlertid
størst på den del af flåden, som er uden for myndighedernes direkte kontrol, da
den fisker i internationalt farvand, der kan være så langt væk som ud for
Afrika.

Produktionen af bl.a. biler, tekstiler og elektronik har været inde i en rivende
udvikling, og selvom krisen i 1997 bremsede stigningen noget, varer det ikke
længe, før Thailand kan blive medlem af den såkaldte NIC-gruppe for nylig
industrialiserede lande.

Industrialiseringsprocessen tog fart i 1960'erne, hvor industrien kun stod for 7
procent af BNP. I dag udgør den en tredjedel. Tekstil- og
levnedsmiddelindustrien var de vigtigste sektorer, men udviklingen inden for
tekstilbranchen forhindres af, at udbuddet på verdensmarkedet er enormt, og at
bl.a. EU og USA har sat handelshindringer i vejen for den thailandske eksport.

Den vigtigste industrigren har nu i nogle år været elektronikbranchen, som er
vokset takket være investeringer fra Japan, Sydkorea, Taiwan og Singapore. Men
der er tale om arbejdskrævende samleindustri af importerede komponenter og ikke
om højteknologi. Det gør Thailand mindre konkurrencedygtigt på langt sigt, for
moderniseringen af landets økonomiske struktur har også presset lønningerne i
vejret, og Thailand møder stor konkurrence fra lande som Kina, hvor
arbejdslønnen er lav.

Arbejdsløsheden har i 1990'erne ligget på få procent, og underbeskæftigelsen er
faldet i takt med industrialiseringen. Men den økonomiske krise i Asien fra
sommeren 1997 kan meget vel sætte arbejdsløshedstallet noget i vejret, når
virksomheder tvinges til at omstrukturere og skære ned. Et stigende problem er
også mangelen på veluddannet arbejdskraft.

Fagforeninger har været forbudt i Thailand under forskellige militærregimer, men
i dag findes der godt 1.000 fagforeninger i landet. Paraplyorganisationerne Thai
Trade Union Congress og National Congress of Thai Labour er de største.

Det gamle siamesiske samfund bestod af tre samfundsklasser: kongefamilien,
embedsstanden og landbefolkningen. Siden har en egentlig middelklasse udviklet
sig, og en arbejderklasse er kommet til, primært i Bangkok og omegn. Det store
flertal af thailændere er dog stadig landarbejdere.

Prostitution er alment accepteret i Thailand, og politiet ser gennem fingre med
det. Modsat mange udlændinges opfattelse, er sexindustrien ikke opstået i
kølvandet på turisme eller de amerikanske troppers orlov under Vietnam krigen.
Sexindustrien var der længe før, og det største klientel er thaier og andre
asiatere, industriens udvidelse med den såkaldte sexturisme udgør kun en mindre
del, anslået til under 10%. Turister oplever synlig prostitution i visse
kvarterer af Bangkok, samt på en række feriedestinationer, især Pattaya og
Phuket. Antallet af sexarbejde er baseret på skøn, der fra mere officiel side
anslås til 30-80.000, af mange NGO grupper til 300-800.000, og af nogle kilder
til at udgøre op mod to millioner.

Antallet af aids-syge og hiv-smittede er meget stort. Det beregnes, at cirka en
halv million har hiv-virus i blodet, og at mellem otte og ni mio. mennesker
tilhører risikogrupper. De thailandske myndigheder forsøgte længe at tie
problemet ihjel, men indførte så et af de største programmer for aids-bekæmpelse
i Sydøstasien. I perioden 1991-94 faldt antallet HIV infektioner med 77%.

Narkohandel er et andet alvorligt problem, og Thailand har en af verdens
strengeste straffelove på området. Narkotikamisbruget er også stort. Der dyrkes
opium i den såkaldte gyldne trekant, hvor Burma, Laos og Thailand mødes, og det
smugles gennem Thailand. Korruptionen i politiet og blandt toldere gør det
næsten umuligt at stoppe denne trafik.

Størstedelen af sundhedsvæsenet udgøres af omkring 1.000 offentlige hospitaler
og knap 10,000 offentlige sundhedsklinikker (eller sundheds-stationer), spredt
ud over nationen til selv mindre landsbyer. Desuden findes et stort antal
private hospitaler og klinikker, herunder specialister. Under Taksin
Shinawatra-styret, 2001-2006, indførtes et såkaldt 30-baht sundhedssystem for at
kompensere for de mange, der ikke havde en sundshedsforsikring. Systemet er
forsat efter 2006-militærkuppet og omkring 48 millioner er tilsluttet. Man
betaler en enhedpris på 30 baht (ca. 6 kroner) for en behandling, statens
kompenserer med noget over 3.000 baht årligt pr. tilsluttet person. Systemet har
været kritiseret, men er ikke erstattet af noget andet, selv om statstilskuddet
blev reduceret noget ned fra knap 3.400 baht til 3.100 baht (ca. 600 kroner)
årligt i 2017.

Mange af nationens private hospitaler fungerer tillige som såkaldt "Medical Hub"
eller medicinsk turisme, hvor adskillige udlændinge får foretaget behandlinger,
såvel medicinske som kirurgiske, herunder kosmetiske behandlinger.

I flere Sydøstasiatiske lande er korruption almindelig, Thailand er ingen
undtagelse. Skiftende regeringer har forsøgt at begrænse korruption, både den
politiske og økonomiske, blandt andet juntaen der kom til magten efter
militærkuppet i 2014, hvorefter korruptionen også faldt en smule. Thailands
Corruption Situation Index (CSI) lå i begyndelsen af 2017 på 0,8% af BNP (Brutto
National Produktet), hvilket var det højeste målt over en 6-årig periode, og
udgjorde 120 mia. baht (ca. 24 mia. dkk). Tidligere har korruptionen været
opgjort til 2,5% af BNP svarende til 300-400 mia. baht (60-80 mia. dkk).

Thailands net af jernbaner, kanaler og veje udgår fra Bangkok. Herfra går der
fire jernbanelinjer med nord, nordøst, øst og syd. De 10.000 km vandveje –
hovedsageligt Chao Phraya og kanalerne på den centrale slette – spiller stadig
en vis rolle for transporten, men vejene er de vigtigste. De forbinder
efterhånden alle egne af landet og omfatter i alt 50.000 km.

Hovedvejsnettet er et af de bedste i Sydøstasien, og selv om det vedvarende
udbygges, er det alligevel utilstrækkeligt. Særligt i og omkring Bangkok er
behovet for bedre veje stort, fordi byen har bredt sig ukontrolleret.
Trafiksituationen i såvel hovedstaden som mange steder i landet er kaotisk.
Statistisk ligger Thailand på en 2. plads og en 4. plads i antal årlige
trafikdrab pr. 100.000 indbyggere, afhængig af kilde; i 2015 opgjort til 44
døde, med Namibia med 45 dødsfald på 1. pladsen. Omkring 26.000 mennesker
omkommer årligt i trafikken. Mange turister lejer bil og især motorcykler, og
adskillige kommer til skade i den uvante trafik-kultur og flere omkommer. Ifg.
WHOs opgørelse, publiceret 2017, ligger Thailand på 2. pladsen, efter Libyen,
som landet med flest fatale ulykker i forhold til indbyggerantal. 24.000 ventes
at blive dræbt i trafikken årligt, hvor 73% af de omkomne er motorcyklister.
Vedvarende trafiksikkerhedskampagner, især op til højtider med mange rejsende på
vejene, synes at være uden virkning. Der er 39,6 millioner registrerede
motorkøretøjer, hvilket er en stigning på 30% i løbet af de seneste fem år,
hertil kommer et ukendt antal uregistrerede køretøjer. 20 millioner af
motorkøretøjerne er motorcykler. Der har de senere år været en del fokus i
nyhederne på enkelte unge fra elite-klassen, der har været involveret i fatale
trafikulykker og sluppet fra det, stort set uden straf. Mellem 4% og knap 8% af
trafikulykker i Thailand, målt over en 5-årig periode fra 2004 til 2010, skyldes
alkohol-kørsel. Alkoholpromillegrænsen er 0,50 (50 milligramme percent), ligesom
som den danske.

Bangkoks havn blev for nogle år siden udvidet med containerhavnen Laem Chabang,
der ligger på østsiden af bugten, men kapaciteten er stadig ikke høj nok.

Den største internationale lufthavn er den nybyggede Suvarnabhumi (BKK) syd for
Bangkok, den er meget trafikeret med ca. 85 mio. passagerer (2016). Den tidlige
lufthavn Don Mueng (DMK) anvendes af række lavprisselskaber samt til noget af
indenrigstrafikken. Der er yderligere internationale lufthavne i Chiang Mai
(CNX), Chiang Rai (CEI), Hat Yai (HDY), Pattaya (PYX), Phuket (HKT), Samui
(USM), Surat Thani (URT) og Uden Thani (UTH). AOT (Airports of Thailand)
planlagde i 2017 at investere yderligere 200 mia. baht (ca. 40 mia. dkk) til
udbygning af de 6 vigtigste lufthavne over en 10-årig periode, herunder at
udvide kapaciteten for Suvarnabhumi til 200 mio. passagerer årligt. Lufthavnen
på Koh Samui er privatejet af luftfartsselskabet Bangkok Airways, der tillige
ejer to andre indenrigslufthavne. Derudover driver staten (Department of
Airports) en række indenrigslufthavne, mange er tillige militærbaser. Det
nationale selskab Thai Airways flyver både på indenrigs- og udenrigsruter, andre
selskaber er Bangkok Airways, Thai Air Asia og Thai Smile (Thai Airways'
lavpris-selskab). Inderingsselskaber er Nok Air, PB Air og Thai Lion Air.

Siden starten af 1980'erne har turismen været en vigtig kilde til udenlandsk
valuta, den udgør omkring 10% (2012). De vigtigste turistmål er Bangkok, Chiang
Mai, Hua Hin, Krabi-området, Pattaya og Phuket, samt Koh Samui og naboøer.

Thailand er ikke alene blevet er populært turistmål for mange danskere, men
stort set turister fra hele verden. I 1996 kom i alt syv millioner turister til
landet, knap 20 år senere var dette tal næsten firedoblet til 26 millioner i
2013, ifølge TCT (Tourism Council of Thailand). I 2016 kom der 36,6 mio.
turister, en stigning på 9% i forhold til 2015. Halvdelen kommer fra andre lande
i Asien; især Kina, Japan og Sydkorea; men også fra de tidligere østeuropæiske
lande og Rusland. Andelen af vestlige turister (amerikanere, australier og
vesteuropæere) udgjorde i 2010'erne mindre end en tredjedel. Det væsentligste
samlede antal turister kommer fra Kina og Europa, inklusive Rusland. TCT
vurdererede i 2015 at indenlandsk thai-turisme genererer en omsætning på omkring
800 milliarder baht, cirka 150 milliarder danske kroner, mens udenlandsk
turist-omsætning forventes at udgøre 49,8 mia. Dollars, svarende til omkring 350
mia. kroner, i 2017. Hver turist beregnes i gennemsnit at bruge lidt over 5.000
baht om dagen, ca. 1.000 kroner.

Thailand har gennem årtier haft omdømme og ry for såkaldt sexturisme. Både
Bangkok og Phuket, samt til dels Hua Hin, er rejsemål for sexturister, men i
særdeleshed er det badebyen Pattaya, sydøst for Bangkok. Det fortælles, at
sexturismen opstod i 1959, da den første gruppe amerikanske soldater fra basen
ved Nakhon Ratchasima blev sendt på orlov (R&R, rest and relaxation) på stranden
ved en lille fiskerlandsby i Pattayabugten. Rygtet spredtes hurtigt om
badestranden, der blev et varmt alternativ til orlov i storbyen Bangkok. Da et
stort antel tropper under Vietnamkrigen blev stationeret på den nærliggende Baan
Sattahip luftbase, nu Pattayas U-tapao Lufthavn, ændrede fiskerbyen markant
karakter, da op til 700.000 soldater årligt blev sendt på ugelangt orlov. Efter
Vietnamkrigens afslutning i midten af 1970'erne, hvor soldaterorlov ophørte,
satsede Pattaya på turisme og blev snart Thailands mest kendte red light
district blandt sexturister fra alle hjørner af verden. Sexindustrien var der
imidlertid længe før, og det største klientel er thaier og andre asiatere,
industriens udvidelse med den såkaldte sexturisme udgør kun en mindre del,
anslået til under 10%. Forskellige organisation har forsøgt at opgøre antallet
af prostituerede, men det er kun skøn, og af meget varierende antal, om badebyen
Pattaya nævnes fra 30.000 til 80.000 sexarbejdere. Skiftende forsøg gennem
adskillige år på at ændre sexturisme-renomméet er foreløbigt ikke lykkedes.

Militærjuntaen efter 2014-kuppet beordrede imidlertid politiet til at rydde op i
Pattayas sexindustri efter en af Storbritaniens største aviser, Daily Mirror,
bragte en artikel i februar 2017 under overskriften "Inside the world's sex
capital: City dubbed 'modern day Sodom and Gomorrah' with highest number of
prostitutes anywhere" (da: Inde i verdens sex-hovedstad: Byen døbt 'det moderne
Sodoma og Gomorra' med højeste antal prostituerede nogetsteds). I modsætning til
mange tilsvarende, tidligere artikler om thailandsk sexturisme, gav denne
uventet megen omtale i Thailand. Artiklen påstår at Pattaya, der årligt besøges
af en million turister, har 27.000 rapporterede prostituerede, omkring én for
hver femte permanente indbygger, samt at byen har flere end 1.000 barer og
massageklinikker, mange blot en facade for illegale bordeller. Yderligere nævnes
det, at prostitution er ulovlig i Thailand. Juntaleder, premierminister general
Prayut Chan-ocha sagde, at de thailandske medier ikke bør fremhæve historien, da
det påvirker landets image og tilføjede, at de thailandske medier ikke skal tro
på en historie skrevet af udlændinge. Thailandske myndigheder har aldrig
afsløret, hvor meget sexturismen bidrager til landets BNP, men ifølge en rapport
fra Safe World for Women i 2003, anslog man prostitution til en 4.3 milliarder
USD (omkring 25 mia. dkk i 2003-kurs) stor industri i Thailand, hvilket blev
vurderet til tre procent af landets indkomst. De lokale myndigheder begyndte
efterfølgende et "oprydningsarbejde", der løbende blev rapporteret om i de
indelandske medier.

Især The Mirrors kommentar i artiklen om, at turister i Pattaya bærer en t-shirt
med teksten "Good guys go to heaven, bad guys go to Pattaya" (da: Gode fyre
kommer i Himlen, dårlige fyre tager til Pattaya) nævnes adskillige gange i
thai-medier som værende en årsag til premierministerens vrede.
(Premierministerens iværksatte i 2016 en kampagne under sloganet: "Good guys in,
bad guys out".) Han besvarede med, at »vi promoverer ikke sex-handel, vi følger
loven.« Offentligheden undrede sig, da Pattayas ry som en hub (væsentligt
center) for sexindustrien ikke burde overraske nogen, reaktionen var nærmere
"fortæl os noget, vi ikke ved". (Thailand promoverer sig turistmæssigt som hub
for adskillige ting, fx. hub for medical tourism.) Prostitution i Thailand er
teknisk set ulovligt, men tolereres i de fleste byer, herunder Pattaya. Byens
store antal barer, massageklinikker, saunaer og hoteller servicerer både
udenlandske turister og lokale thaier. Få dage efter artiklerne om Pattayas ry
eskalerede i thai-medierne tilbragte en delegation fra Ministeriet for Turisme
og Sport en fredag aften til fods fra sydlige Pattaya Strand til byens berømte
nattelivs-gågade. Efter rundturen udtalte de, at Pattaya "nu havde fået en sund
turistindustri, samt omdømme og image var forbedret." Delegationen fandt at "alt
nu var orden," og tilføjede at "byen ikke kun har underholdning og nattelivs
virksomheder, men afholder også sportskonkurrence begivenheder".
Turistindustrien i Pattaya genererer op til 100 mia baht (ca. 20 mia. dkk) i
omsætning om året.

Den thailandske befolkning er forholdvis ensartet. De allerfleste taler
thaisprog og er buddhister. I nordøst bor det største mindretal, lao eller lao
isan.

Det næststørste mindretal er kineserne, der er godt integrerede i den
thailandske kultur. Efter politisk pres tog flere af dem thailandske navne i
årene efter 2. verdenskrig og blev thailandske statsborgere. De fleste kinesere
er selvstændige erhvervsdrivende, og kineserne sidder på 60 procent af det
private erhvervsliv i Thailand.

Langs grænsen til Cambodja lever omkring en million khmerer, de fleste
flygtninge og langs grænsen til Laos en stor gruppe vietnamesere.

Længst mod syd, i de fire sydlige provinser Songkhla, Pattani, Yala og
Narathiwat, er der et ret stort mindretal af muslimske malajer, der har stærke
sociale og kulturelle bånd til Malaysia.

De mindretal, der adskiller sig mest fra Thailands øvrige folkegrupper, er godt
hundrede tusinde mennesker i de nord- og vestlige egne – blandt andre akha,
lasu, lisi, hmong og karen. Disse bjergstammer lever ofte i social elendighed
med ingen eller mangelfuld uddannelse og misbrugsproblemer.

Thailands kultur er stærkt præget af buddhismen. Der er pragtfulde templer i
alle større byer. De ældste bevarede rester af thailandske arkitektur stammer
fra Dvaravati-perioden cirka fra år 500 til år 1000. I den gamle hovedstad
Ayutthaya kan man se rester af imponerende bygningsværker i sten. Kunst og
arkitektur fra denne periode var påvirket af rigerne i Cambodja, Burma og på
Sumatra. Det var først med Chiang Mai-stilen fra år 1000 og frem, at landet
udviklede sit eget kunstneriske udtryk.

Næsten alle ældre bygninger har en religiøs funktion og er rigt udsmykkede med
en eller flere buddhastatuer. Statuerne følger nøje den beskrivelse af Buddha,
der findes i sanskritdigtningen – 'ben som en hjort, hage som en mangokerne, hår
som skorpionens brod'. Også den klassiske billedkunst var knyttet til religionen
– der var først ved slutningen af 1800-tallet, at mere folkelige motiver fik
plads i malerkunsten.

Den thailandske litteratur opstod i 1200-tallet, og fra den tid stammer flere
digte, ofte baseret på buddhistiske sagn. Prosaværket Thraiphum Phraruang fra
1345 er formodentlig skrevet af kong Lithai, og beskriver inderverdenen, jorden,
himlen og en utopisk fremtidsverden. Det har haft stor indflydelse på thailandsk
verdensanskuelse.

Et vigtigt indslag i thailandsk hverdagskultur er dyrkelsen af kong Bhumibol
Adulyadej og hans familie, der nyder stor respekt i befolkningen. Deres
portrætter hænger ofte i private hjem, og der sendes en halv time om
kongefamilien i fjernsynet hver dag.

Thailand følger kalenderåret med officielt årsskifte den 1. januar, men
derudover fejres også det traditionelle Thai-nytår Songkran den 13. april med en
flere dage lang række festligheder der strækker sig fra 13. til 16. april.

Det thailandske sprog – thai, et Tai-kadai sprog – er egentlig fire ret
forskellige dialekter, som geografisk følger landets hovedregioner. Dialekten på
Chao Phraya-sletten kaldes standard Thai og fungerer som rigssprog og bruges i
medierne og på de højere uddannelsessteder. Sproget indeholder tidlige låneord
fra kinesisk og er også blevet påvirket af sanskrit, khmer og de religiøse
ceremoniers sprog, pali. I nordøst tales Isan (Isan/Thai: ภาคอีสาน [pʰâːk
ʔiːsǎːn]; skrives også som Isaan, Isarn, Issan, Esan eller Esarn; fra Pali īsān
eller Sanskrit īśān "Nordøst"), der stort set er identisk med sproget i Laos.
Også nordthai – lanna thai – ligner lao, mens sydthai har mange malajiske
låneord. Thailandsk har fem toner: Medium, lav, høj, stigende og faldende tone.

Eftersom Thailand aldrig har været koloniseret, er der ikke noget europæisk
sprog, der er dominerende, men i de senere år er flere og flere engelske ord
blevet optaget i rigssproget, særligt inden for teknik og videnskab. Der
undervises også i engelsk i skolerne.

Forfatningen garanterer religionsfrihed, men det er buddhismen, der er den
største trosretning. Den har været statsreligion siden 1200-tallet og
gennemsyrer samfundsliv og kultur. Størstedelen af befolkningen bekender sig til
theravada-buddhismen. Ifølge forfatningen skal kongen være buddhist, og stat og
monarki har altid været nært knyttet til religionen. Den buddhistiske
tidsregning, der starter ved Buddhas død, bruges ofte parallelt med den vestlige
i Thailand. År 2017 svarer til år 2560 i buddhistisk tidsregning.

Thailændernes religionsdyrkelse adskiller sig dog en del fra den buddhistiske
skriftlære. Man stræber ikke i samme grad som andre buddhister efter at opnå
livscyklussernes endemål, nirvana, men koncentrerer sig om at forbedre dette liv
eller det næste ved at gøre gode gerninger. Det anses for særligt meriterende i
den forbindelse at give mad og anden hjælp til munke. Munkevæsenet nyder stor
anseelse og respekt i det thailandske samfund, og enhver from, mandlig buddhist
bør på et eller andet tidspunkt prøve at leve som munk. Det er der ikke mange,
der gør, men alle offentligt ansatte mænd har ret til tre måneders betalt orlov,
hvor de kan rejse væk og leve som munk. Alle større byer og bysamfund har et
wat, en kombination af et kloster og et tempel, som meget af det offentlige liv
er koncentreret om.

Det største enkelt-tempel er Dhammakaya Temple i den nordlige udkant af Bangkok.
Templet udgør et areal på flere end 2.100 rai (thailandsk mål for areal, 1 rai =
1600m²), hvilket svarer til knap 4km², eller næsten 10 gange Vatikanets
størrelse. Templet er specielt kendetegnet ved nogle enorme Ufo eller
rumskibslignende bygningskonstruktioner. Dhammakaya menigheden, som af nogle
anses for kontroversiel, opstod i begyndelsen af 1900-tallet og inkluderer en
speciel meditations-teknik. Bevægelsens følgere, der skal angiveligt tælles i
millioner, er kendt for store masseceremonier. Dhammakaya-bevægelsen har 84
såkaldte koordinations-centre i 31 lande, herunder to meditations centre i
Danmark, i henholdsvis Juelsminde og Korsør. Bevægelsen har været en del i
regeringens og mediernes søgelys i forbindelse med anklager om
pengehvidvaskning, hvor Bangkok-tempelkomplekset blev besat af myndighederne i
februar 2017. Der blev i alt rejst 308 kriminelle anklager mod Dhammakaya
menigheden, blandt andet også for uberettiget brug af statsejet ejendom (jord)
og overtrædelse af bygningsreglement. Udenlandske medier omtaler, at bevægelsen
er blevet for populær og derfor udgør en trussel mod den etablerede magtelite –
lige som udstødte pemierminister Thaksin Shinawatra – blandt andre Tv-stationen
Al Jazeera, hvis udsendelse, hvori det fremgik, straks blev afbrudt af censuren
hos Thai-distributøren, True Vision. Kong Rama X beordrede den ledende munk,
Phra Dhammachayo, frataget sine titler, svarende til en patriark i den katolske
kirke, da han skjulte sig for myndighederne i forbindelse med de mange anklager.

Overtro, magi, åndemaneri og astrologi trives i bedste velgående på alle
samfundsniveauer i Thailand, side om side med dyrkelsen af buddhismen. Ved siden
af mange bygninger kan man se et lille, smukt udformet åndehus, der skal huse
stedets skytsånder. På særlige mærkedage bliver der stillet mad og drikke frem
til ånderne.

Der er et lille mindretal af muslimer i Bangkok og på sletten i landets indre
egne, samt moken-folk, Chao Leh (ชาวเล - dansk: ~ mænd af havet), der ofte
betegnes som Sea Gypsies (da: hav-sigøjnere, hav-nomader), i den sydlige del af
landet, for eksempel Krabi-området. I de tre sydligste provinser, ved grænsen
til Malaysia, udgør muslimer derimod flertallet.

Kristendommen er repræsenteret af nogle få vietnamesere og katolske kinesere.
Mange af kineserne er dog tilhængere af den kinesiske lære konfucianismen.

Thailand fejrer en række nationale helligdage med relation til kulter, religion
og kongehus. Offentlige institutioner og banker er normalt lukket på disse
helligdage. Falder en helligdag i en weekend, forlænges der oftest med den
følgende hverdag. Nogle helligdags-perioder kan variere i længde fra år til år,
da myndighederne kan forlænge helligdags-perioden, typisk omkring
nytårsfestligheder. På nogle helligdage, for eksempel kongens og dronningens
fødselsdag, samt religiøse såkaldte Buddha-dage sælges ikke spiritus, og barer
og pub'er er lukket - kan variere fra område til område hvordan forbuddet
håndhæves, for eksempel fra midnat til midnat.

Et stykke ind i 1900-tallet var uddannelsessystemet knyttet til munkevæsenet,
men siden 1921 har der været almen skolepligt. Myndighederne har prioriteret
uddannelse højt i de seneste årtier, og næsten alle børn over seks år går i
skole. Analfabetismen er blandt de laveste i Asien. Der er grundskoler i alle
kommuner, men på landet er det stadig almindeligt, at skolen bliver forsømt,
fordi barnet skal hjælpe til hjemme.

Alle børn skal gå i skole i ni år, og det er gratis. Derefter fortsætter cirka
halvdelen i gymnasiet, der varer tre år. Der er gratis uddannelse i 15 år for
alle borgere, fra børnehave til gymnasium (high school). Hver femte gymnasieelev
læser videre ved en af de 20 statslige eller 26 private universiteter og
højskoler. Landets ældste universitet, Chulalongkorn University, ligger i
Bangkok og blev grundlagt i 1917. Otte af Thailands universiteter er på
Verdensranglisten (QS World University Rankings), Chulalongkorn University
øverst som nummer 252 ud af i alt 916 universiteter (2016/2017) – med på listen
er blandt andre også Chiang Mai University og Thammasat University. Også de
private skoler er under statslig kontrol, og staten yder tilskud. Antallet af
private skoler er faldende i hovedstadområdet, da arvinger til skolernes
grundlæggere finder grundværdien for høj i forhold til forretningen at drive en
skole, og de sælger i stedet grunden eller anvender den til andre formål. I
provinsen er antallet af private skoler derimod stigende. Der er i alt omkring
12 millioner skoleelever (2014/15), regnet fra børnehaveklasse til gymnasiet,
heraf cirka fem millioner i omkring 8.000 private skoler.

Thailand anvendte i 2013 6,42% af BNP (Bruttonationalprodukt), eller 805
milliarder baht (ca. 160 milliarder ddk) til uddannelse, heraf 71% eller 510
milliarder bath til basisuddannelser. De seneste gennemsnitlige år-til-år
stigninger i udgifter til basisuddannelser udgør ca. 7%. Antallet af studerende
var 12,4 millioner i 2013, et fald i løbet af en 5-års periode, hvor antallet i
2008 lå på 13,1 million.

Muay Thai ("Thaiboksning") er en nationalsport i Thailand, det er en form for
kickboksning, hvor alle dele af kroppen må rammes, undtagen baghovedet, ryggen
samt skridtet. Alle dele af legemet, undtagen hovedet, må bruges til at angribe
modstanderen. Den anden form for boksning, der er bedre kendt i Vesten, dyrkes
også i Thailand, og landet har vundet medaljer i boksning ved de Olympiske lege.

Fodbold er med tiden blevet mere populært at følge med i end thaiboksning.
Thailands fodboldlandshold har deltaget i AFC Asian Cup flere gange og nåede
semifinalen i 1972. Landet har været vært ved Asian Cup to gange, i 1972 og i
2007. I 2007 deltes Thailand, Indonesien, Malaysia og Vietnam om værtsskabet.
Mange thailendere følger også med i engelsk fodbold.

Volleyball er en hurtigt voksende sport i Thailand og er en af de mest populære
sportsgrene. Kvindernes landshold i volleyball har ofte deltaget ved VM i
Volleyball, World Cup og World Grand Prix og i de asiatiske mesterskaber. De har
vundet det asiatiske mesterskab et par gange og det asiatiske cup engang.
Mændenes landshold er i fremgang.

Sepak takraw er en sport der stammer fra Thailand. Sporten minder om volleyball,
men adskiller sig ved at der spilles med en lille bold lavet af rotting, og kun
tillader spillerne at bruge deres fødder, knæ, brystet og hoved for at røre
bolden.

Buffalo Fighting, eller Bull Fightfing, er en meget populær og ikke dødelig kamp
mellem to vandbøffel tyre. Sporten er specielt populær i det sydlige Thailand,
hvor der afholdes regelmæssige kampe, og ved specielle lejligheder som nytår og
Songkran afholdes Water Buffalo Fighting Festival of Thailand på Koh Samui. I
modsætning til i spansk tyrefægtning, hvor tyre bliver dræbt, så er Buffalo
Fighting en temmelig harmløs konkurrence, baseret på dyrets naturlige adfærd, og
bygget op omkring gamle skikke og ceremonier. Den første buffalo, der vender om
og går væk betragtes som taber. De spilleglade thaier satser op til ganske store
beløb på kampene, der kan indbringe relativt mange penge til buffalo-ejeren. Det
anslås at spilleomsætningen på Buffalo Fighting udgør 73 mia. baht (ca. 14 mia.
dkk) årligt, og i enkeltstående kampen kan der være 20 mio. baht (ca. 4 mio.
dkk) i spil. Tyrene handles fra 100.000 baht (ca. 20.000 dkk) og op til 10
millioner baht (2 mio. dkk). Der er 28 kampsteder i det sydlige Thailand, alene
12 i Songkhla-provinsen. Trods kritik fra visse dyreværnsorganisationer anses
sporten som et middel til at bevare mangfoldigheden af vandbøffelarter, hvor
nogen skønnes at ville været uddøde, hvis ikke det var for tyrekampene. Det
siges at ejerne passer deres vandbøfler bedre, end deres egne børn.



https://da.wikipedia.org/wiki/Pippi_Langstr%C3%B8mpe

Pippi Langstrømpe (svensk: Pippi Långstrump) er en fiktiv børnebogsfigur skabt
af Astrid Lindgren.

Pippi er verdens stærkeste pige, og hendes fulde navn er Pippilotta Viktualia
Rullgardinia Krusemynta Efraimsdotter Långstrump. Hun har fregner, der giver
hende et frisk udseende, og rødt hår med fletninger.

Pippi Langstrømpe dukkede for første gang op i bogen med samme titel fra 1945,
hvor hun flytter ind i Villa Villekulla i en mindre svensk by. Med sig har hun
sin abe hr. Nilsson og hesten Lille Gubben. I huset ved siden bor de to
jævnaldrende børn, Tommy og Annika. Handlingen i bogen går på forskellene mellem
de artige Tommy og Annika og den fri fugl, Pippi. Da Pippi Langstrømpe udkom,
opstod der et værre postyr. Det var uhørt, at et barn skulle opføre sig som
Pippi. Ikke alene klarer Pippi sig uden forældre, og hun sætter også
spørgsmålstegn ved alle autoriteter: skolen, socialforvaltningen og politiet.

Selvom de tre bøger: Pippi Langstrømpe, Pippi Langstrømpe går om bord og Pippi
Langstrømpe i Sydhavet, blev skrevet i 1940'erne, er de stadig nogle af de meste
læste, oversatte og berømte børnebøger. De er oversat til 90 sprog. Pippi
Langstrømpe er blevet læst på mange forskellige måder. En af de mere vedholdende
er Pippi Langstrømpe som repræsentant for kristendommen. Eller ligefrem som
Jesus på grund af sin omsorg for de svage i samfundet og sin erklærede
ikke-voldelige måde at klare enhver situation på.

Pippi-bøgerne er fyldt med skjulte citater af forfattere som Shakespeare, Dante
og Sokrates. Feministerne kan takke Pippi Langstrømpe for at bidrage til
kvindekampen gennem sit oprør med de maskuline autoriteter. Pippi Langstrømpe og
Simone de Beauvoirs Det andet køn udkom samtidigt, og "Pippi Rødstrømpe" er et
godt eksempel på en kvinde, der ikke frivilligt lader sig nøjes med en plads som
Den Anden.

Pippi Langstrømpe var Astrid Lindgrens anden bog, og den, der gjorde hende
berømt. Idéen fik hun fra sin otteårige datter Karin, som en dag i 1941 bad sin
mor om at fortælle en historie om "Pippi Långstrump", et navn, pigen greb ud af
luften. Men i Lindgrens bevidsthed voksede figuren, og 21. maj 1945 gav hun
datteren det færdige Pippi-manuskript. Pippis 70-årsdag fejredes derfor 21. maj
2015.

I 1944 tilbød Astrid Lindgren manuskriptet til Pippi Langstrømpe til Bonniers
forlag, men forlaget afviste det, og det blev i stedet udgivet hos Rabén og
Sjögren, som bad Ingrid Vang Nyman om at illustrere historien. Bonniers
afvisning - ovenikøbet to gange - betragtes som en af forlagshistoriens største
bommerter.

Pippi Langstrømpe kom i 2005 på UNESCOs (kulturorganisation under FN) liste over
bevaringsværdige, kulturelle værker. Det medvirkede til en korrekt, fransk
oversættelse af bogen. På fransk betyder pipi "tis", og Pippi blev derfor omdøbt
til Fifi på fransk. Men bogen blev, i lighed med Lindgrens andre bøger i fransk
oversættelse, også udsat for en censur, der forvandlede den oprørske Pippi til
et ugenkendeligt dydsmønster.



https://da.wikipedia.org/wiki/Kat

Tamkatten (Felis catus eller Felis silvestris catus) er et lille, tæmmet,
kødædende pattedyr oftest med pels. Den kaldes huskat eller bare kat, når der
ikke er grund til at skelne den fra andre kattedyr. Katten er værdsat af
mennesker for dens selskab og evne til at jage mus og rotter. Mange huskatte
bliver op mod 20 år gamle.

Kattens anatomi ligner andre kattedyr: stærke, fleksible kroppe, hurtige
reflekser, skarpe klør og tænder, der er velegnede til at dræbe byttet. Katte
bruger deres gode hørelse og evnen til at se i næsten totalt mørke til at jage i
tusmørke. Katte kan høre lyde, der er både dybere og højere end hvad mennesker
kan høre. Det skyldes, at kattes hørelse er tilpasset deres naturlige bytte, der
ofte er gnavere som mus. Når katte kommunikerer, bruger de miaven, spinden,
hvæsen, dufte og kropssprog.

Katte kan formere sig hurtigt. Undladelse af kastration og sterilisation og
senere efterladelse af dem har resulteret i henved 60 millioner vildtlevende
katte i Nordamerika alene. Under kontrollerede forhold avles katte og får
registrerede stamtavler, såkaldte racekatte.

Fordi katte var tilbedte og højt værdsatte i oldtidens Ægypten, antoges det, at
dyret blev domesticeret der, men der kan have været tilfælde af domesticering så
tidligt som i stenalderen. Et genetisk studie i 2007 viste, at alle huskatte
nedstammer fra fem hundyr af den afrikanske vildkat (Felis silvestris lybica)
ca. 8000 f. Kr. i Mellemøsten. Katten er i øjeblikket det mest populære kæledyr
og kan findes næsten overalt i verden.

Det danske ord kat er oprindeligt et låneord, der blev introduceret til mange
sprog i Europa fra latin cattus og byzantinsk græsk κάτια ligesom det var
tilfældet med det engelske cat, spanske gato, franske chat, tyske Katze,
litauisk katė og det oldkirkeslaviske kotka, blandt andre. Den endelige kilde
til ordet er afroasiatisk, antagelig fra det senegyptiske čaute, hvilket er
femininum af čaus "afrikansk vildkat". Ordet blev introduceret (sammen med det
tamme dyr) til den romerske befolkning omkring 100 f.Kr. Et alternativt ord med
sprogligt slægtskab på mange sprog er det engelske puss (pussycat). Da det først
er registreret i det 16. årh århundrede, kan det stamme fra det hollandske poes
eller fra det nedertyske puuskatte, hvilket igen svarer til det svenske kattepus
eller norske pus, pusekatt. Etymologien kendes ikke, men det tyder på spor af
germanske sprogs navn på dette dyr.

Tamkatten fik sit latinske navn Felis catus i 1758, da Carl von Linné udsendte
10. udgave af sin Systema Naturae med en revolutionerende inddeling af
dyrearterne. Således betegner ”Felis” slægten, mens ”catus” repræsenterer arten.
Denne inddeling hedder binomial nomenklatur. Johann Christian Daniel von
Schreber døbte den europæiske vildkat Felis silvestris i 1775. Tamkatten
betragtes ofte som en underart af vildkatten, hvorfor den ifølge det
internationale nomenklatursystem hedder Felis silvestris catus. Det er dog mest
almindeligt at betegne tamkatten som Felis catus. Nyere forskning har slået fast
at tamkatten nedstammer fra den afrikanske vildkat, F. silvestris lybica.

Selv om vildkatten er den art, hvorfra tamkatten nedstammer, er der flere
mellemtrin fra huskat/racekat til de helt vilde katte. Den halvvilde kat er en
kat, der ikke ejes af en enkelt person, men alligevel generelt er tryg ved
mennesker og bliver fodret af flere forskellige mennesker. Vilde tamkatte lever
i nærheden af menneskelig bebyggelse og bliver muligvis fodret af mennesker
eller søger føde i affald, men er normalt forbeholden over for mennesker.

Tamkatten vejer typisk imellem 3 og 6 kg og adskiller sig ikke nævneværdigt fra
andre medlemmer af Felis-slægten. Visse racer som Maine Coon kan dog opnå en
vægt på over 11 kg. En gennemsnitlig kat måler 23-25 cm i højden, 46 cm fra
snudespids til den bageste del af kroppen (hannen er lidt større end hunnen) og
har en hale på 30 cm.

Ligesom hunde er katte tågængere. Knoglerne i foden danner den nederste synlige
del af benet. Til forskel fra de fleste andre pattedyr går katten i girafgang
(den flytter først begge ben på den ene side og dernæst begge ben på den anden
side). Når katten begynder at gå, strækker den først højre bagben frem, dernæst
højre forben, så det venstre bagben og venstre forben. Foruden at forbruge
mindst mulig energi, gør denne gangart katten hurtigere, mere elegant og adræt,
og forbedrer dens evne til at liste sig frem. Ydermere placerer katten sin
bagerste pote så godt som præcist i sporet af den forreste, hvilket efterlader
færre synlige spor og støjer mindst muligt. Går den over i trav, bevæger den det
højre forben samtidig med det venstre bagben, og på samme måde det venstre
forben med det højre bagben (diagonalgang). I fuld fart kan katten opnå en fart
på næsten 50 km/t, hvilket bl.a. muliggøres af dens fleksible rygrad, der
trækker sig sammen og strækker ud under sprint. Derudover bruger katten begge
bagben til at løfte sig fremover i en masse små ”spring”. I fuld fart kan
bagbenene komme foran forbenene, så katten er flyvende. Katten kan dog ikke
opretholde det tempo ret længe, da dens sprintermuskler hurtigt trættes. Som de
fleste andre medlemmer af kattefamilien har huskatten et sæt klør på hver pote
den kan trække frem. Kløerne er normalt gemt bag skind og pels, hvilket
forhindrer at de slides ved kontakt med jorden. Katten er i stand til af egen
vilje at trække kløerne frem på en eller flere poter. Hvor mange og hvor meget
afhænger af om katten bruger dem under jagt, i selvforsvar, til at forbedre
støtten ved bløde overflader eller til at lege med tøj, tæpper m.m. De fleste
katte har fem klør på de forreste poter og fire på de bagerste. På forpoterne er
der et fremspring der minder om en sjette ”finger”. Denne ”håndrodspude”, som
katten har tilfælles med hunden og de store katte, sidder på indersiden. Den har
ikke nogen funktion ved normal gang, men menes at forbedre fodfæstet under
spring.

Kattens ører har 30 muskler, og den kan bevæge ørerne uafhængigt af hinanden.
Bortset fra nogle få racer hvor ørerne bøjer nedad, vender kattens ører opad.
Når katten er vred eller bange bøjer den ørerne bagud. Det gør den også, når den
leger eller lytter efter noget, der kommer bagfra.

Katte har et sæt specialiserede tænder, der gør dem i stand til at aflive et
bytte og flå dets kød på samme måde som en saks klipper igennem stof. Kattens
tredje øvre forkindtand og nedre bagkindtand fungerer tilsammen som en saks,
hvilket er væsentligt ved indtagelsen af føde, idet dens små kindtænder ikke er
i stand til at tygge føden. Kattens tunge er overdækket med 0,5 millimeter lange
pigge kaldet papillae. Disse pigge indeholder keratin, hvilket gør dem stive og
anvendelige til soignering. Huskatten kommunikerer på en lang række måder: den
mjaver (adskillige slags), snerrer, hvæser, triller, spinder. Men kattens
kommunikation er i mindst ligeså høj grad baseret på kropssprog som på de lyde
den laver.

Kattens skind sidder ret løst hvilket gør den i stand til at vende sig om under
et sammenstød med et andet rovdyr – også selv om det har fået greb om katten.
Det løse skind har også fordele (for dyrlægerne), idet det gør indsprøjtninger
noget nemmere at udføre. Kattens skind er særligt løst i nakken, og det er også
her at katten tager fat i sine killinger når de skal flyttes. Tendensen til, at
katten bliver stille og passiv når den gribes på dette sted, er der også i
voksenlivet: når en hankat parrer sig, tager han fat samme sted.

Katten er meget bedre til at se i mørke end mennesket, da dens hornhinder og
pupiller pga. deres størrelse er i stand til at samle meget mere lys. Derudover
har katten et lag spejlagtige celler på eller bagved nethinden (tapetum lucidum)
som kaster den del af lyset, der ikke blev opfanget af nethinden i første
omgang, tilbage til nethinden, så der er endnu en chance for at lyset bliver
opfanget. Kattens tapetum reflekterer 130 gange mere lys end det menneskelige
øje, hvilket er en del af forklaringen på kattens bedre nattesyn. Det lys, der
hverken er blevet absorberet på vej ind eller på vej ud af øjet, skaber kattens
lysende øjne i mørke. De to forskellige slags celler der fungerer som
lys-receptorer på en nethinde er tapceller og stavceller. De første er sensitive
over for store mængder lys og de sidste over for små mængder lys. Katte har en
større koncentration af stavceller i øjnene; det betyder at katte ser bedre i
svagt lys. Katte er desuden langt bedre til at opdage ting eller dyr, der
bevæger sig langs jorden i det fjerne. Det skyldes, at receptorerne hos katten
er fordelt i en horisontal stribe, mens de i det menneskelige øje overvejende
sidder midt i øjet. På grund af katteøjets høje lysfølsomhed er det nødvendigt i
højere grad at skærme det i dagslys ved at indsnævre pupillen. Hos katte lukkes
pupillen af to sammenflettede muskler, hvilket er mere effektivt end den
tilsvarende ringmuskel hos mennesket. I skarpt lys danner pupillen derfor blot
en lodret sprække hos katten, hvilket sammen med sammenknebne øjne kun tillader
meget lidt lys at få adgang til øjet. Kattens synsfelt ligger typisk på omkring
200°, hvor menneskets er på 180°. Det binokulære felt er imidlertid smallere end
hos mennesket. Katte kan godt skelne mellem visse farver – f.eks. kan de godt se
forskel på rød, blå og gul, såvel som mellem grøn og rød. De er bedre til at
skelne mellem de blå nuancer end mellem de røde.

Katte har et tredje øjenlåg – en såkaldt blinkhinde. Den består af et tyndt lag
hud og lukker sidelæns. Blinkhinden kan normalt ikke ses, men bliver synlig,
hvis katten er syg eller søvnig.

Modsat mennesker har katte ikke behov for at blinke regelmæssigt. Dog vil katten
ofte knibe øjnene sammen i kontakt med venligtsindede mennesker. Når katten
endelig blinker, gør den det langsomt, og gerne et øje ad gangen.

De mest gængse øjenfarver er gul, grøn og orange. Blå øjne forbindes med
siamesere. Hvide katte med blå øjne er en anelse mere tilbøjelige til at være
døve. En hvid kat med kun ét blåt øje vil ofte have svækket hørelse i siden med
det blå øje.

Katte er blandt de pattedyr med den mest udviklede høresans. Katte og mennesker
er omtrent lige gode til at høre de lave frekvenser. En kat kan høre meget høje
frekvenser – helt op til 64 kHz, hvilket er 1,6 oktav over hvad mennesket er i
stand til, og en hel oktav over hvad en hund er i stand til. Kattene bruger så
vidt vides ikke evnen til at høre ultralyd i forbindelse med kommunikation, men
det er en fordel ved jagt, da mange gnavere kommunikerer ved hjælp af ultralyd.

Kattens lugtesans er omkring 14 gange stærkere end menneskets. Deres lugtkolbe
er særdeles veludviklet. Kattens næseslimhinde er på ca. 5,8 cm2, hvilket er ca.
dobbelt så meget som hos mennesket, og kun lidt mindre end hos
gennemsnitshunden. Katte har også et sanseorgan i næseskillevæggen: det
vomeronasale organ (eller Jacobsons organ). Når en kat åbner munden en smule og
lader luften strømme ind til det vomeronasale organ, ser det ud som om at den
smiler eller laver grimasser. Det er uvist hvilken rolle dette organ spiller hos
katte. Én hypotese går ud på, at katten bruger det til at vurdere duften af
føde; en anden at det er en del af kattens ”sjette sans” og gør den i stand til
at forudsige usædvanlige begivenheder (som jordskælv); en tredje at katten
bruger det til at opfange sexferomoner. Katte er særdeles følsomme overfor
feromonerne, som de via urin og duftkirtler bruger til at kommunikere med andre
katte. Katte reagerer desuden kraftigt på en række planter, herunder katteurt,
Actinidia polygama og lægebaldrian. Dette skyldes muligvis at duften fra disse
planter minder om et katteferomon.

En kat har omkring 24 knurhår (vibrissae), 12 på hver side af næsen. Knurhårene
er mere end dobbelt så tykke som almindelige hår og dets rødder sidder tre gange
dybere inde end de almindelige hårs rødder. En kats knurhår er ekstremt følsomme
og tæt forbundet med centralnervesystemet. De registrerer vibrationer fra
luften, og ved hjælp af disse vibrationer kan katten mærke tilstedeværelsen af
forhindringer på vejen, samt bedømme deres størrelse og form. Knurhårene er også
anvendelige ved jagt: billeder taget med et højhastighedskamera viser, at når
katten ikke er i stand til at se byttet, fordi det befinder sig for tæt på
munden, vender den knurhårene på en måde så de danner en ”kurv” rundt om snuden,
for at kunne opspore byttet. Katte har andre kraftige hår, der minder om knurhår
over øjnene, på kinderne og på bagsiden af benene.

Katte har færre smagsløg end mennesker. Katte er ikke i stand til at smage sødt,
da de mangler det ene gen til det. Det skyldes en mutation hos en tidlig
stamfader. Katte reagerer i stedet på syrlige ting, især aminosyrer.

Den vilde kat lever af, hvad den kan fange i naturen af mus og småfugle. Den
tamme kat lever af den mad, mennesker tilbyder den: dåsemad, tørfoder, rester
eller hjemmelavet kattemad. Katte på landet og vildkatte i byen er nyttige, da
de dræber og spiser mus og rotter. Katte leger med musen, inden de dræber den –
specielt vil kattekillinger instinktivt give sig til at lege med en mus. At
musen er spiselig skal killingerne lære af moderen.

I modsætning til hunde, kan katte ikke leve som vegetarer, da de ikke er i stand
til at producere aminosyren taurin. Taurin findes overvejende i kød og fisk. Et
underskud af taurin gør katten blind, idet nethinden langsomt forkalkes og
degenererer. Ca. 20% af kattens kost skal bestå af proteiner. Katte er stærkt
afhængige af aminosyren arginin. Mangel på arginin resulterer i vægttab og død.
Kattens mavetarmkanal er meget kortere end hos altædere og har meget små mængder
af visse enzymer der er nødvendige for at fordøje kulhydrater. Det betyder at
kattens evne til at fordøje og gøre brug af planteføde (og visse fedtsyrer) er
stærkt begrænset. Katte overlever på en naturlig kost af kød, da de har to
særdeles effektive nyrer.

En kat føder levende unger, killinger, op til tre gange om året og er drægtig
ca. ni uger. Et kuld består typisk af 3-7 killinger. I følge dansk lovgivning
skal killinger blive hos deres mor til de er mindst 12 uger. Først da har de
lært nok til at kunne klare sig selv.

En kat bliver typisk 14-16 år gammel, men 19 år er ikke usædvanlig. Den ældste
beskrevne kat, hunkatten Creme Puff, levede fra 1967 til 2005: 38 år. Kattens
alder afhænger af mange ting, men nu om dage, hvor mange dyrevenner passer bedre
på deres kæledyr, ser man ofte at katte bliver op til 20 år.

Selv om katte for det meste jager alene, er det dog set, at de som ungkatte
lærer at jage sammen med brødre og søstre eller med en af forældrene. Dette
betyder, at de er yderst sociale dyr, ligesom katte i par faktisk kan ligge og
slikke hinanden for på den måde at skabe bånd.

Katte er meget renlige dyr. De bruger meget tid på at rengøre sig selv med
tungen, der er dækket med en slags pigge, der virker som en børste, der kan
fjerne filtrede steder i pelsen. De gør det instinktivt. Overvægtige katte har
svært ved at nå alle steder. Katte i naturen bliver yderst sjældent fede. En
katteejer med en fed kat kan bruge børster og andre plejeprodukter til katten.
Når den er færdig med at slikke sig, kan den risikere at få en hårbolle i maven,
der kan irritere den. Hvis en ejer børster sin kat dagligt, kan antallet af
hårboller formindskes. Renlighed er en almindelig form for adfærd hos kattedyr –
også løver og tigere.

Katte sveder ikke, og gisper kun ved meget høje temperaturer. De afgiver varme
ved fordampning gennem munden. Skal de holde på varmen, gør de det ved at
reducere tilførelsen af blod til skindet. Deres afføring er normalt tør og
urinen er koncentreret for at bevare så meget væske som muligt.

En 4000 timers svensk observation af 18 hunkatte og 19 hankatte viste, at
hus-tilknyttede hunkatte brugte 26 % af døgnet på jagt og fødesøgning, mens
andre hunner brugte 46 % af døgnet. Hankatte brugte generelt mindre tid end
hunnerne. Reproduktive hankatte med hus-tilknytning brugte 5 % af døgnet, mens
andre brugte 34 %.

Tætheden af byttedyr vil naturligvis være afgørende for jagtheldet. Om efteråret
vil det tage ca. 40 minutter at fange en mus, mens det kan tage 70 min. først på
sommeren, når der er færrest mus.

De vigtigste byttedyr i fritlevende kattes føde er mindre pattedyr. I en række
fødeanalyser baseret på undersøgelser af rester af byttedyr i mavetarmsystemet
og ekskrementer fra katte blev der gennemsnitlig fundet 69 % rester fra pattedyr
og kun 21 % fra fugle.

Katte er almindelige som kæledyr i Europa og Nordamerika, og der findes over 600
millioner af dem i verden. Med dens nære tilknytning til mennesket har katten
figureret i menneskets kulturhistorie i såvel religion som kunst.

I mange gamle religioner troede man, at katten var ophøjede sjæle, følgesvende
eller vejledere for mennesker, at den er alvidende, men stum, hvorfor den ikke
kan indvirke på menneskers handlinger. I Japan er maneki-neko en kat, der er
symbol på held. Selv om der ikke findes hellige væsner i islam, fortælles det,
at Muhammed havde en yndlingskat, Muezza. I nordisk mytologi ses Freja ofte
afbildet på en stridsvogn trukket af katte.

Mange kulturer har overtro forbundet med katte: man rammes af uheld, hvis en
sort kat krydser ens vej, lige som det ofte fortælles, at hekse har katte som
hjælpere. En udbredt myte i mange lande er, at katte har ni liv (i andre lande
syv eller seks); denne myte kan hænge sammen med kattens hurtighed og evne til
at slippe væk fra farlige situationer samt deres evne til at overleve fald fra
store højder.

I litteraturen møder man ofte katte. I mange tilfælde i tekster til børn. Men
også i litteratur til voksne findes der kendte katte. Den bestøvlede kat stammer
fra et fransk eventyr, mens den engelske digter Christopher Smart i sit store
digt Jubilate Agno fra det 18. århundrede indlagde 74 linjer tilegnet sin kat
Jeoffry. T.S. Eliot skrev i 1930'erne en række digte, der blev til samlingen Old
Possum's Book of Practical Cats, forlægget for Andrew Lloyd Webbers populære
musical Cats. Beatrix Potter har skrevet og illustreret flere romaner om katte.

I nyere tid kender man katten fra figurer som Fritz the Cat og Garfield, der
begge først optrådte i tegneserieform, siden også i forskellige film. I
Batman-universet optræder Catwoman som Batmans modstander.



https://da.wikipedia.org/wiki/Islandsk_(sprog)

Islandsk (islandsk: íslenska) er det officielle sprog i Island. Det
klassificeres sammen med det nært beslægtede færøske sprog blandt de
vestnordiske sprog, der desuden også omfatter vestnorske dialekter og det uddøde
norn. Islandsk har som færøsk i vid udstrækning bevaret det oldnordiske
morfologiske system med mange klasser af substantiver, der bøjes i fire kasus,
ganske som verberne bøjes i person og tal. Der bør påpeges at islandsk og tysk
grammatik ligner hinanden meget, fordi de begge to er germanske sprog som har
bibeholdt en stor del af den oprindelige formrigdom. Forskellen ligger i det
islandske sprogs meget vanskeligere system af forskellige former, og så det
tyske sprogs nok så særprægede syntaks.

Islandsk og færøsk ligner hinanden i den grad at islændinge og færinger – som fx
danskere og svenskere – i nogen grad kan forstå hinanden, men uhindret
kommunikation kræver dog et aktivt studium af det fremmede sprog. Begge kan
nogenlunde læse hinandens sprog, men færingerne har den fordel at talt og
skrevet islandsk er mere konsistent end det færøske. Færingerne har derved
lettere ved at forstå islændingenes udtale.

Med en temmelig stor overdrivelse, kan man sige at skrevet islandsk ikke har
ændret sig meget fra det norrøne skriftsprog, og islændinge kan uden større
problemer lære at læse de gamle islandske sagaer. Derimod har islandsk udtale
ændret sig så meget, at en islænding fra 1200-tallet og en fra 1900-tallet ville
have meget store problemer med at forstå hinanden, dog næppe mere end islændinge
og færinger nu har.

Hvis man vil skaffe sig en vis oversigt over det islandske sprogs udvikling
indtil middelalderen, anbefales det læseren at kigge på artiklerne om
indoeuropæiske sprog, urgermansk, urnordisk og norrønt i den rækkefølge, selv om
disse artikler ikke netop kan kaldes færdige til brug.

Den følgende tekst er hentet fra Egils saga. Manuskriptet er det ældste kendte
for denne saga, det såkaldte θ-fragment fra det 13. århundrede. Den sidste
version er fuldt ud legitim som moderne, om end meget litterært islandsk, skønt
intet er blevet ændret på nær retskrivningen,.

Her må man nævne en vigtig ting. Der findes flere måder at gengive oldislandsk
på. I denne artikel og alle underartikler følges samræmd stafsetning forn
(normaliseret [oldislandsk] retskrivning) konsekvent, men den bruges bl.a. i
standardudgaverne af den oldislandske litteratur --- dvs. udgaverne fra Hið
íslenzka fornritafélag --- når oldislandske eksempler gengives.

Islandsk er kendt for en betydelig grad af sproglig purisme, dvs. at der er vide
bestræbelser på at forhindre optagelsen af låneord fra andre sprog. I stedet
anvender man neologismer – nydannelser baseret på islandske arveord; således har
man f.eks. i stedet for låneordet "elektricitet" dannet rafmagn (egtl.
"rav-kraft", idet "elektricitet" kommer af det græske ḗlektron, der betyder
"rav"). Foruden at måtte danne nye ord for nye, udenlandske begreber, beriges
sproget selvfølgelig på naturlig vis, idet man finder på nye ord som ikke
nødvendigvis har en genpart i fremmede sprog, men blot for at have ét ord for et
begreb, som ellers ville behøve en sætning. Man kan nævne meget nye ord som
kjörþokki (valgcharme), dvs. i hvor høj grad en kandidat appellerer til
vælgerne, eller valkvíði (valgskyhed), dvs. en tøven eller skyhed om man skal
vælge f.eks. det ene eller andet produkt.

Neologismer er kendt fra første færd. Da de første landnamsmænd begav sig til
Island, så de for første gang varme kilder. Fra deres hjemland havde de medført
ordet hver, som betyder kedel, og det brugte de til at nævne de sydende kilder.
En hver behøver ikke at være en springkilde, men en af de varme springkilder fik
navnet Geysir, som er et af de få internationale låneord fra islandsk (gejser).
Her har vi et eksisterende ord i ny betydning. Man så også lavafelter for første
gang, og kaldte dem hraun, som oprindeligt betød stenet jord. Af urgamle
nydannelser kan man nævne hlaupár (skudår) som ikke ser ud til at være en
direkte låneoversættelse. Gletsjere kendte man fra Norge under navnet jökull,
men slet ikke i samme omfang som i Island og de voldsomme gletsjerfloder var man
ukendt med. De fik navnet jökulhlaup som er gået over i det internationale
geologiske ordforråd. De allerældste og allerfleste nydannelser findes dog hos
skjaldene, hvis levebrød det nu engang var at være så opfindsomme som muligt når
det gjaldt at smede nye ord. Det antal ord som kun er attesteret en gang er
overraskende stort, og er en tribut til deres færdighed. Disse ord har sjældent
overlevet deres skabere, men de ligger der, rede til brug.

Det ene af de to ord, som man har brugt for AIDS er alnæmi, som betyder
overfølsomhed for alting. Et andet eksempel er halastjarna (komet), bogstaveligt
halestjerne.

Det andet af to ord, som har været i brug i Island for AIDS er eyðni. Det
stammer fra verbet eyða (ødelægge, tilintetgøre). Eyðni og alnæmi bruges nu
begge to.

Et genfærd er her et ord som eksisterede i det islandske oldsprog, gerne i
digtersproget, men som er blevet vakt til live i en ny eller undertiden i den
gamle betydning. Der gives ét eksempel på hvert. Ordet sími (telefon) er sammen
med tölva det vel nok tiest citerede eksempel for islandsk sprogpurisme. Det
ville føre for vidt at gengive hele historien, men da man stod over for for den
opgave at finde et islandsk ord for telefon og allerede havde gennemgået et
antal forslag som ikke fængede, besluttede man at gå radikalt til værks.
Oldislandsk besad ordet síma som er et svagt bøjet intetkønsord og betyder tråd.
Nu er det blot det kedelige, at svage intetkønsord er meget få, og for at give
et ord de bedste muligheder skulle det helst tilhøre en af de store ordklasser.
Man besluttede altså at ændre bøjningen, ganske vist med støtte i det faktum, at
ordet faktisk findes et enkelt sted i det gamle sprog som hankøn, men da som
senere led i et sammensat ord. Man besluttede at prøve med sími og nu føles
ordet som om det havde været del af sproget fra arilds tid – hvad der også er
tilfældet.

Et andet genfærd er teiti (party). Man havde i lang tid vænnet sig til det
engelse party og brugt det i formen partý. En skønne dag dukkede ordet teiti op
i den betydning. Teiti er faktisk et gammelt, og en overgang dødt ord som netop
betyder fest. Der er ikke mange år siden man begyndte at bruge ordet og årsagen
til dette andet liv er ukendt. Dog har man lov til at spekulere, at nogle
gymnasiaster holdt et party lige efter tvungen læsning af sagaerne og brugte
ordet tilfældigvis for morskabens skyld. Og så spredte brugen sig. Ordet teiti
var oprindelig hunkøn, men ifølge den almindelige regel, at man associerer ord
helst med de større ordklasser , hvis der findes flere muligheder, bruges det
oftest i intetkøn. Hunkøn høres dog også anvendt.

Et meget gammelt eksempel er samviska (samvittighed), oversat fra dansk eller
tysk (Gewissen), som for deres part begge er låneoversættelser fra latin
(conscientia). Et astronomisk eksempel, som er på grænsen ved at være en
låneoversættelse, er tifstjarna (pulsar). Nok et eksempel, denne gang fra
kemien, er fjölliða (polymer),,.

Ordet tölva er et godt eksempel. Det er ikke sammensat af to selvstændige ord.
Men völva eksisterer og ordets opfinder tænkte som så, og tiden har givet ham
ret, at hvis man erstattede v med t så ville man uundgåeligt opfatte tölva som
völva (vølve) og tala (tal) under ét. Det drejer sig her altså om "poetisk
licens". Andre eksempler er f.eks. þota (jetfly) og þyrla (helikopter) som begge
er simple derivationer af verberne þjóta (suse) og þyrla (hvirvle (op)).

En øvre teoretisk grænse for længden af islandske sammensatte ord findes ikke
selv om der selvfølgelig er en praktisk grænse for, hvor langt et ord kan blive.
Et eksempel for udvidninger af nydannelser er f.eks. ordet rafefnafræði
(elektrokemi). Dets dele er raf (rav), efni (stof) og fræði (lære).
Almindeligvis danner man ord for videnskaber efter formlen islandsk ord + fræði.
Efnafræði (kemi) eksisterede altså allerede og da man måtte have et ord for
elektrokemi, var det en naturlig sag at benytte præfixen raf-, som jo almindelig
bruges, når man behøver et ord, som har med elektricitet at gøre. Denne
fleksibilitet, som tildels også forefindes på dansk, gør det undertiden nemt at
finde nye ord, oftest ved præfixering eller suffigering, gerne ved at kigge på
et præfigeret eller suffigeret ord, som allerede findes og så ændre affixet
efter behov.

Islandsk har ikke større dialektforskelle, men der findes regionale variationer
i udtalen. Den største forskel er, at man i den sydlige del af Island (herunder
i Reykjavik) bruger de bløde konsonanter b, d, g for p, t, k hvis de står mellem
to vokaler. Dette er dog blevet ændret i nogen grad. I halvfjerdserne var
udtalen i Reykjavík næsten helt „blød“. Men ifølge en vedvarende indvandring fra
landet og det faktum, at radio- og fjernsynsannoncører ofte taler „hårdt“, hører
man nu alle variationer og reykjavíksk synes at være i færd med at stabilisere
en mellemgrad af „blødhed“ med en tendens til hårdere udtale.

Der findes naturligvis forskellige sociolekter, men ét specielt skel findes der,
som går tværs på køn, socialklasse, religion og alt det andet og det er: Har
vedkommende sprogbruger læst (en selvfølge, det tvinges man til i skolen) og
nydt sagaerne og den øvrige klassiske litteratur? Hvis man både har læst og haft
fornøjelse af klassikerne, vil man sandsynligvis bruge det formentlig
forbilledlige sprog, det være sig i form af citater eller talen i det hele. Man
skal derfor ikke være forundret hvis en bygningsarbejder taler som om han var
forfatteren til Egils saga mens en anden med en doktorgrad taler som om han kun
havde læst Tintin og i øvrigt lider af "dativsyge",.

Den forholdsvis rige og omfattende morfologi er stort set uændret fra norrøn
tid. Islandsk har blandt andet fire kasus, et næsten uændret konjugationssystem
for verber i personer, tal og måder, bøjning af talord til og med fire osv.
Islandsk er således et af de mest morfologisk konservative sprog i Europa.

a, á, b, (c), d, ð, e, é, f, g, h, i, í, j, k, l, m, n, o, ó, p, (q), r, s, t,
u, ú, v, (w), x, y, ý, (z), þ, æ, ö.

Accenterne begyndte deres karriere med at betegne lange vokaler, men nu betegner
en accenteret vokal en kvalitetsforskel som følge af sprogets lydlige ændringer.
Á og ó er diftonger, é udtales som je og de andre accenter betegner egne lyde. I
og y er enslydende såvel som í og ý. Y-et forbliver i alfabetet af
sproghistoriske grunde, ligesom tilfældet var med z før det blev afskaffet.
Ellers forekommer bogstaverne i parenteser kun i undenlandske ord og enkelte
navne, som f.eks. slægtsnavnene Zoëga og Waage.

Det islandske lydsystem er som følger. Samtlige symboler er dets internationale
fonetiske alfabets.

Islandsk besidder ikke stemte klusiler, men skelner mellem de klusiler som
ellers betegnes med bogstaverne b og p, d og t og så g og k gennem aspiration.
Præaspiration er et sjældent fænomen som forekommer når dobbeltkonsonanterne kk,
pp eller tt optræder. I så fald er udtalen [ʰk], [ʰp] og [ʰt]. Præaspiration
finder også sted hvis første konsonant er p, t eller k og den senere er m, n
eller l. Dette gælder ikke for sammensatte ord, dvs. hvis nævnte konsonanter
støder sammen på ordgrænsen — i de tilfælde bliver konsonanten trukket ud hvis
det drejer sig om kk, pp eller tt, dvs. den bliver længere, og den situation er
den eneste, hvor man kan tale om lange konsonanter på islandsk. For de ørige
fald bliver orddelene udtalt normalt. Ellers er det altid vokalen der har en
bestemt længde.

Et ret sjældent fænomen blandt verdens sprog er, at islandske diftonger kan være
enten lange eller korte mens de på de fleste sprog er lange.

Hovedtrykket er altid på første stavelse, men hvis man har med lange ord at
gøre, besidder hver anden stavelse et ekstratryk eller hævning, dvs. stavelser
nr. 3, 5 osv.

Den allervigtigste undtagelse fra denne regel er: Hvis en vokal følges af to
konsonanter, og den første er p, t, k eller s og den senere er j, v eller r, er
vokalen lang. Dette kaldes p, t, k, s + j, v, r reglen og den ualfabetiske
optællingsmåde er af didaktiske hensyn — reglen er stillet op på denne måde for
islandske øren.

Der findes en række mindre undtagelser, især skal man vogte sig for lange,
sammensatte ord, men for det tilfældes skyld må man støtte sig til erfaringen.
Men dog skal her nævnes, at konjunktionen en (men) gennemgående udtales kort
undtagen man lægger tryk på den, og at infikset -k- har til følge at vokalen
foran bliver lang, hvis vi har kombinationen -tk-. I poesiordet litka (farve) er
i-et langt og o-et i notkun (brug) også. Men disse tilfælde er meget få.

Der findes et par almindelige regler, som kan lette islandskstudiet væsentligt.
For de ord som bøjes i kasus, har man de følgende. Hvor der skelnes mellem køn
(adjektiver, stedord, participier), er dativ og genitiv pluralis altid de samme
for alle køn. Dativ pluralis ender altid på -m og oftest på -um. Genitiv
pluralis ender altid på -a. (Adjektivernes svage bøjning er en undtagelse i
begge tilfælde.) Adjektivernes komparativ bøjes altid svagt, med undtagelsen
fleiri, se islandske adjektiver.

De ved første blik temmelig uoverskuelige vokalændringer forklares (og ses) i
reglen let med et kendskab til omlyd, brydning og aflyd. Disse er dog ingenlunde
de eneste lydændringer på islandsk, men de er blandt de mest markante.

Et nyttigt redskab for den interesserede er bøjningsprogrammet hos Stofnun Árna
Magnússonar. Man følger lænken, klikker på Beyging orða (den direkte link er
Beyging orða) til højre på siden og skriver derefter det ord, som man vil bøje i
det eneste felt på den side. Så smælder man på takken Leita og får sit ord
bøjet. For navneordene angives også bøjningen med den affixerede artikel. Det må
dog indrømmes at visse former ikke bliver vist. Det drejer sig i hovedsagen om
forældede former, som stadigvis finder deres brug for stilistiske formål.
Dobbeltformer bliver dog vist hvis de optræder i daglig tale, prøv f.eks. með
grautur (grød) og verpa (lægge æg). I det første tilfælde optræder den eneste
dobbeltform i en enkelt tabel, i det senere kan vælge mellem stærk og svag
bøjning. Ordforrådet der er nu godt 176.000 ord. Hvis man tjekker boksen Leit að
beygingarmynd kan man søge efter forskellige bøjningsformer. Samtlige former
bliver gengivet.

Lænken Orðabanki íslenskrar málstöðvar, fortjener også opmærksomhed, men der kan
man indtaste et ord i feltet Leitarorð (listen Leitarmál gengiver det sprog
ordet skal findes på) og så klikke på Leita. Hvis Leitarmál er íslenska får man
en oversættelse af det islandske ord. Det er nok bedst at lade feltet Markmál
blive det automatiske Engin takmörkun. I alle fald får man så en engelsk
oversættelse. Hvis Leitarmál er enska skal man indtaste det engelske ord, som
man ønsker at få på islandsk. I det hele taget ser det ud som, at
islandsk-engelsk, engelsk-islandsk er de eneste kombinationer, som er nogenlunde
rede til brug, men dette er ikke desto mindre et nyttigt redskab.

Islandsk har kun én artikel, den bestemte, og den bruges overvejende som affix
ligesom på dansk. Lydreglerne for affikseringen er ret indviklede, f.eks. får
den m-et i pluralens dativ til at forsvinde, dativ plural uden artikel löndum,
med artikel löndunum (lande – landene).

Der findes dog en del ubøjelige adjektiver som da ender på -a som einmana
(ensom) eller -i som hugsi (i dybe tanker). En række adjektiver kan ifølge deres
natur ikke gradbøjes, som f.eks. dauður(død).

Stedord er (i de sprog som besidder dem) ord som bruges i stedet for en nævnt
referent. De udgør en ret broget samling, som behandles i den uddybende artikel.
Som en hovedregel kan man nævne, at de fleste islandske stedord har et dansk
modstykke. De fleste bøjes i samtlige køn, fald og begge tal.

Som en almindelig regel skal det straks nævnes at infinitiven ender på -a
undtagen hvor et -á kommer foran i hvilket tilfælde a-et forsvinder, f.eks. slá
(slå). Desuden har man de følgende undtagelser: Munu, skulu (begge to ville,
skulle udelukkende benyttet som hjælpeverber), þvo (vaske) og det danske låneord
ske.

Der findes to participier, præsens og præteritum. Endelsen i præsens er -andi og
er i hovedsagen ubøjelig. Undtagelsesvis kan den dog bøjes som svage adjektiver
for stilistiske formål. Datidens participium er meget mere kompliceret, men
følger dog hovedsagelig adjektiverne i sin bøjning, om end med talrige (og
almindelige) undtagelser.

Præsens og præteritum er de eneste simple (usammensatte) tempora på islandsk.
Hvad de andre angår, så benyttes der hjælpeverber, og resultatet kan forskelligt
blive opfattet som tempus eller aspekt, ligesom på dansk.

Der er to eller tre former, aktiv og passiv, og det er så en definitionssag om
man betragter mediopassiven som en verbalform eller en ekstra samling
bøjningsklasser. I hvert fald er mediopassiven en ret kompliceret sag, eftersom
man for visse verbers vedkommende kan opfatte den som en særlig form, mens
betydningsændringen i andre tilfælde er så stor, at man må opfatte mediopassiven
som et særligt verbum. Passiven dannes med hjælpeverbet vera, mens mediopassiven
har sin egen bøjning.

En fuldstændig syntaks behøver en egen bog. (Ligesom andre sprog. Den danske
morfologi kan gengives på 20-30 sider, men den danske syntaks er en sag for
sig.) Stefán Einarsson gjorde et godt arbejde på den begrænsede plads (76
sider), som han tillod sig i sin bog. Bogen er vistnok noget gammel (udgivet
1949), men forældet er den ikke og den er endnu i tryk. De virkeligt
interesserede læsere henvises til den vanskeligt tilgængelige, men meget fyldige
grammatik af Bruno Kress. En anden læseværdig og i dette tilfælde tilgængelig
bog er The Syntax of Icelandic af Höskuldur Þráinsson, som vistnok behandler
syntaksen på en anden vis end Kress, men er især værdifuld, da den er
forholdsvis ny, letlæselig og giver et andet perspektiv end Stefán og Kress.
Disse anbefales alle, især da de kompletterer hinanden. Hovedforskellen mellem
Stefán og Kress på den en side og Höskuldur på den anden er, at Stefán og Kress
skriver om syntaksen fra et klassisk udgangspunkt, mens Höskuldur tilhører den
generation, som nolens, volens måtte studere Chomskys omstridte teorier og
derfor ikke undgår sin skæbne som generativist. Han læner også mere til siden af
en ren deskriptiv syntaks, mens Stefán og Kress, som begge skrev lærebøger viser
en blanding af deskriptivisme men ikke mindre præskriptivisme. De skrev for et
andet publikum end Höskuldur.

Rektion er læren om hvordan visse ord styrer andre ords kasus. En forudsætning
er naturligvis, at pågældende sprog besidder kasus, men af dem har islandsk som
nævnt fire. Nøjagtigere sagt betyderer rektion, at et ord bestemmer at et andet
ord står i et andet fald end nominativen. Samtlige ordklasser på nær artiklen,
konjunktioner og udråbsord kan regere fald, fra at gøre det hver gang de
forekommer (præpositioner) til at gøre det under visse omstændigheder (f.eks.
adverber).

De islandske sætninger deles ligesom dansk i to store klasser, hovedsætninger og
bisætninger. En paragraf indledes normalt med en hovedsætning, men ellers
bestemmer den derpå brugte konjunktion om det drejer sig om en hoved- eller
bisætning. Ordfølgen er tildels fri, idet bøjningerne i reglen gør det let at
skelne mellem subjekt og objekt. Der gælder dog visse restriktioner. Islandsk er
et såkaldt V2-sprog som betyder, at verbet som hovedregel skalindtage den anden
plads blandt hovedsætningsdelene. For eksempel forefindes rækkefølgen objekt –
subjekt – verbum (OSV, i det hele taget en sjældenhed blandt verdens sprog) vel
kun i poesien, og da kun af systemtvang.

Konjunktioner er småord som forbinder sætninger. Det islandske system er ikke
meget forskelligt fra det danske, på nær den regel at visse konjunktioner kræver
at verbet er i konjunktiv. Ellers deles de i to grupper, hvor den ene knytter to
hovedsætninger sammen, mens den anden binder en bisætning til en anden sætning.

Der findes seks verbalmåder på islandsk, traditionelt delt i to grupper. De er
personalmåderne (indikativ, konjunktiv og imperativ) som bøjes i person og
kasusmåderne (participium præsens, participium præteritum og infinitiv) som kan
bøjes i kasus. Infinitiven er dog uforanderlig, undtagen tre hjælpeverber som
har både en præsensform og præteritumform (munu, skulu, vilja).

Islandsk har to simple tider som andre germanske sprog, præsens og præteritum.
Efter latinsk mønster regnede man længe med seks sammensatte tider til, men
virkeligheden er en del mere kompliceret, da islandsk besidder et antal aspekter
i tillæg. Disse er alle sammensatte verbalformer. Se Jón Friðjónsson for en
meget udførlig redegørelse.

Islandsk har tre verbalformer, den sædvanlige aktiv og passiv men dertil en
mediopassiv som behøver en egen redegørelse --- man kan diskutere om den er en
form eller en samling bøjningsklasser, som nævnt foroven.

De fleste islændinge har et patronym i stedet for et slægtsnavn. De dannes
normalt ved at man tager faderens fornavn i genitiv og tilføjer -son (<sonur,
bemærk at nominativendelsen falder bort, men ordet bøjes ellers på samme vis)
for mænd og -dóttir for kvinder. Visse navne har dog en afvigende genitiv i
netop denne sammenhæng. Hvis Sigurður har en datter, er hun Sigurðardóttir, og
Sigurðar er den normale genitiv, men hvis han har en søn, vil sønnen oftest være
Sigurðsson. Genitiven af Guðmundur er Guðmundar, men hans børn vil være
Guðmundsson eller Guðmundsdóttir.

Personnavne har i øvrigt et antal andre afvigelser fra den normale bøjning, se
herom artiklen om islandske navneord.

Enhver har ret til at tage moderens navn som efternavn og metronymer er blevet
lidt almindeligere i den senere tid. Fodboldspilleren Heiðar Helguson er søn af
kvinden Helga, ikke manden Helgi. Det sker f.eks. gerne at børn som er blevet
opdraget af en enlig mor, tager hendes navn. Denne skik er meget gammel – der
findes eksempler fra den første tid, f.eks. skjalden Eilífur Guðrúnarson. Nogle
vælger et eller andet alternativ. B-et i politikeren Dagur B. Eggertssons navn
står for Bergþóruson. Hans forældre hedder altså Bergþóra og Eggert.

Der findes nu knap 2000 tilladte egennavne for mænd og et tilsvarende antal for
kvinder.

Den oprindelige hedenske skik var at et egennavn var en- eller toleddet og at
hver enkelt kun bar ét navn. Ordene hallur og steinn betyder begge sten og vi
får se, hvað man kan udrette med dem, hvis man tager gudenavnet Þór med. Vi har:
Halldór, Hallþór, Þórhallur, Steindór, Steinþór, Þorsteinn og Þórsteinn, som
alle betyder det samme. Man ser, at þ-et i Þór undertiden bliver til d når det
drejer sig om navne. I tilgift har vi navnet Hallsteinn (altså Stensten). Til
slut skal det nævnes at alle ordene forekommer som énleddede mandsnavne, dvs.
Þór, Hallur og Steinn.

Med kristendommen fulgte der så naturligvis en mængde nye navne, og udenlandske
navne bliver stadig flere. Treleddede navne forekommer nu også, f.eks.
kvindenavnet Gunnþórunn og den skik at give to eller enddog flere navne har
taget stærkt til.

Tilnavne har nok været brugt siden mennesker fandt på at navngive hinanden.
Islandsk besidder som andre sprog et stort antal af disse. Da de kun
undtagelsesvis er regelmæssige, som f.eks. Nonni, som kun kan være et kælenavn
for Jón (men det gælder ikke omvendt, Jón kan f.eks. have kælenavnet Jónsi),
ville det føre alt for vidt at gøre rede for det hele her. Men det bør nævnes at
den gamle litteratur vrimler med ofte lidet flatterende tilnavne. Undertiden tog
tilnavnet magten og så kunne man finde på at føje et andet til. Et eksempel er
den norske småkonge Ásbjörn,, som var tykkere end godt var, og derfor fik
tilnavnet kjötvi (den tykke). Så blev han aldrig kaldt noget andet, men
tilfældet ville at han også var rig, så man føjede et navn til og fra da af hed
han Kjötvi inn auðgi (Den tykke og rige). Hans oprindelige navn var dermed helt
forsvundet.



https://da.wikipedia.org/wiki/Nigeria

Nigeria er et land i Afrika. Efter 15 års militærstyre blev vinderen af
præsidentvalget i februar 1999 Olusegun Obasanjo indsat i sit embede den 29. maj
1999. Præsidenten har siden været i stand til at bevare demokratiet. Landets
største by er Lagos (21 mio. indb.).

Nigeria ligger nord for Guineabugten, i den centrale del af Vestafrika.
Hovedparten af befolkningen og dermed også de største byer befinder sig i den
sydlige del af landet. Den sydlige del af Nigeria består af lavland med tropisk
klima, rimeligt meget nedbør og regnskov. Den nordlige halvdelen af landet
består af højland og tørre savanneområder. Saharas ørkenområder strækker sig ind
i den nordlige del af Nigeria.

Nigeria består mest af grundfjeld (prækambriske bjergarter), i øst delvis
dækkede af lava. I sydøst og i Nigers og Benues dalgange findes aflejrede
sedimenter fra kridttid, tertiær og kvartær. Langs grænsen i øst findes
aflejringer fra jura og kridt. Bly- og zinkforekomster findes i de ældste
kridtforekomster. Kvartære aflejringer i form af sand forekommer langs kysten og
i det nordøstlige område ved Tchadsøen.

Landet består af højland mod grænsen til Kamerun og i de centrale, indre dele af
landet Josplateauet. Langs kysten strækker sig et fladt sumpområde, som i
Nigerdeltaet er 100 km bredt. Inden for sumpområdet ligger en kystslette (op til
300 meter over havet), som gradvis hæver sig indad i landet. I dalgange fra
nordvest kommer floden Niger, og fra øst dets vigtigste biflod, Benue. De mødes
omtrent midt i landet og løber som Nedre Niger mod kysten, hvor der er dannet et
stort delta. Landet nord for floderne består af et stor plateau med vidt strakte
savanner. Her findes de to lavninger (Sokoto og Bornu) samt det mægtige
Josplateau på cirka 1.200 meter over havet, hvis højeste top er 1.780 meter over
havet. Jordbunden består mest af røde tropiske jorder med lavt humusindhold. I
nordøst sænker landet sig ned mod Tchadsøen.

Nigeria deles groft sagt i tre områder af floderne Niger og Benue, som løber ind
i landet fra henholdsvis nordvest og øst, hvorefter de mødes midt i landet i
nærheden af hovedstaden Abuja, hvorefter løber sydpå og løber ud i Guineagulfen
ved det store Nigerdelta.

Vegetationen varierer fra syd til nord, beroende på nedbøren. Den vokser i
øst–vestliga zoner, parallelt med ækvator. Langs kysten ligger et bælte med
mangroveskov og ferskvandssump, op til 75 km bredt i Nigerdeltaet. På
kystsletten inden for overtager tropisk regnskov med mange økonomisk vigtige
arter, som mahogny, kakaotræ og oliepalmer. I de mest tætbefolkede områder er
den oprindelige vegetation afløst af opdyrkede skove. Det mellemste Nigeria har
tropisk skov i dalene og savanne på plateauerne. Træbevokset savanne med
galleriskov langs floderne dækker mere end det halve af arealet nord for
skovzonen. Baobab, tamarind og Parkia africana er de mest almindelige træsorter.
Længst mod nord går savannen over i halvørken med spredte akaciatræer og
doumpalmer.

Klimaet varierer over landet. I syd er det ækvatorialklima, i midten tropisk og
i nord tørt. Der forekommer såvel længere tørkeperioder som oversvømmelser. Det
regner meget mellem april og oktober. Juni er den vådeste måned.

Nigeria har siden 1996 været inddelt i et hovedstadsområde, Federal Capital
Territory (Abuja), og 36 delstater. Delstaterne og hovedstadsområdet er inddelt
i totalt 774 lokalt styrede områder, local government areas.

Blandt Nigerias mest betydningsfulde byer kan udover hovedstaden Abuja nævnes
Lagos, Abeokuta og Kano.

Nogle af Nigerias større miljøproblemer er, at skoven fældes i for stor
udstrækning og at vand, luft og jord er alvorligt forurenede af petroleum. En
stor indflytning til byerne medfører luft- og vandforurening der.

Nigeria er inddelt i hovedstadsområdet (med hovedstaden Abuja) samt 36
delstater:

Delstaterne og hovedstadsområdet er på distriktsniveau underinddelte i totalt
774 Local government areas, som igen underinddeles i mindre administrative
enheder (wards), som overvejende fungerer som valgdistrikter. Delstaterne er
geografisk grupperade i nord og syd, som vidare er inddelte i 6 delzoner. De
lokalt styrede områder (local government areas) er politisk grupperede i
senatordistrikter (senatorial districts). Især i syd er urbaniseringen høj, og
det findes 11 byer med mere end en million indbyggere.

Nigerias forhistorie er rig, og flere fund er gjort fra ældre stenalder.
Arkæologiske fund viser, at mennenskelig bebyggelse i området går tilbage til
mindst 9.000 f.Kr. Området omkring floderne Benue og Oyono menes at have været
det oprindelige hjemland for bantufolket, som senere spredte sig over største
delen af det centrale og sydlige Afrika i bølger mellem 1.000-tallet f.Kr. og
1000-tallet e.Kr. I Daima i den nordøstlige del af landet er levn fra
menneskelige bosættelser fundet fra det første årtusinde før Kristus. Under det
følgende årtusinde spredtes jordbrug og jernhåntering over landet. Nokkulturen
er den ældste højkultur i landet, tillige det ældste jernaldersamfund, som er
kendt syd for Sahara. Det eksisterede mellem cirka 500 f.Kr. og 300 e.Kr.). Det
er kendt for sine terrakottaskulpturer i naturlig størrelse.

Et antal riger har blomstret i det, som nu er Nigeria. I nord introduceredes
islam gennem handel med Sahara. Ved Tchadsøen opstod i 800-tallet kongeriget
Kanem. I 1300-tallet forvandledes det til Kanem-Bornu. Kanem-Bornu efterfulgtes
af det middelalderlige kongerige Kano (senere emiratet Kano).

Mellem Kanem-Bornu og de store riger Songhai og Mali lå syv hausa-bystater, der
i blandt Kano, Zaria, Gobir og Katsina, som også praktiserede islam. Hausafolket
drev megen handel, og dets sprog blev skridt for skridt bragt til det nordlige
Nigeria. I 1400-tallet havde hausa-staterne udviklet sig til blomstrende
handelscentre, og i 1700-tallet var de højere klasser i disse stater
hovedsageligt muslimer. De blev imidlertid erobrede i begyndelsen af 1800-tallet
af fulanierne, et islamistisk nomadefolk, som var trængt ind fra vest i
1500-tallet. Fulanierne oprettede sultanatet Sokoto, og herfra spredte islam sig
syd på ind i det skovrige Yorubaland.

Yorubafolket, som slog sig ned i regnskovene vest for Niger, skabte fra
1300-tallet de mægtige kongeriger Benin, som havde sin storhedstid i 1400- og
1500-tallet, og Oyo, som havde sin storhedstid i 1700-tallet og opløstes i
1800-tallet. Igbofolket skabte aldrig nogen større riger men oprettede dog et
omfattende netværk af bysamfund med Nri som den centrale og sammenholdende magt.

I 1472 opdagede den portugisiske søfarer Nigerias kyst. I slutningen af
1400-tallet bosatte sig først portugisere og senere hollændere, franskmænd og
englændere i kystområderne som slavehandlere. De fortsatte med at bosætte sig
langs kysten frem til 1800-tallet. Europæernes samarbejde med afrikanske købmænd
samt at mægtige høvdinge solgte et stort antal yorubaer og igboer som slaver til
fremmede, førte til, at Nigeria blev hovedeksportør af slaver til kolonierne i
Amerika. I 1807 forbød Storbritannien slavehandel og tvang derved såvel indfødte
som europæere til at i stedet handle med varer, i særdeleshed palmeolie.
Handelen med slaver ophørte imidlertid helt først ved århundredets midte.

Den britiske indflydelse i landet voksede efter hånden. I midten af 1800-tallet
påbegyndte briterne en kolonisation. I kampen mod slavehandelen etableredes
baser langs kysten, deriblandt Lagos i 1861. Byen blev udgangspunkt for
missionsvirksomhed og kolonial exkspansion i landet. Hele Nigerias kyst gjordes
i 1885 til et britisk protektorat. I Yorubaland fik de kristne missionærer
stadig større indflydelse, men det varede endnu 20 år inden, at yorubaer og
igboer var kommet helt under britisk kontrol. Royal Niger Company blev oprettet
i 1886 af sir George Goldie med henblik på at udforske og bedrive handel med de
indre dele af landet og fik af britiske regering ret til at optræde som styrende
magt i Nigeria. Kampe mellem Royal Niger Company og forskellige folkegrupper,
især i nord, førte til, at den britiske regering sendte tropper under Frederick
Lugard til området. I 1899 oprettede briterne flere protektorater i Nigeria, der
i blandt Nordnigeria. Nigeria begyndte nu tage form, og i 1906 sammensloges
Lagos og protektoratet Sydnigeria. Briternes overtagelse af Nigeria, som var
påbegyndt i 1861, afsluttedes i 1914, da disse protektorater blev slåede sammen
til et, som fik navnet Nigeria.

Efter 1. verdenskrig voksede den nigerianske nationalisme, inspireret
fortrinsvist af igbofolket, men rørelsen forblev splittet. Den i 1944 oprettede
National Council of Nigeria and the Cameroons (NCNC) med Nnamdi Azikiwe som
leder havde især støtte i de sydøstlige dele af landet, mens Northern People's
Congress (NPC), som oprettedes i 1950 med Abubakar Tafawa Balewa som leder, især
havde støtte i syd. På samme tid oprettedes Action Group (AG) med høvdingen
Obafemi Awolowo som leder i de yorubadominerede sydvestlige dele af landet.

Efter en serie konstitutionseksperimenter blev Abubakar Tafawa Balewa den første
føderale statsminister.

NPC og NCNC dannede en koalitionsregering med Abubakar Tafawa Balewa som
regeringschef og Nnamdi Azikiwe som generalguvernør, mens AG dannede opposition.
I 1963 blev Nigeria republik inden for det britiske samvælde med Azikiwe som
præsident.

Mellem 1962 og 1963 voksede de etniske modsætninger. Landet blev en republik i
1963. Den gnist, som udløste en borgerkrig, kom i januar 1966, da nogle unge
igbo-officerere styrtede forbundsregeringen og myrdede et antal politiske
ledere, blandt andet statsministeren Tafawa Balewa. General Johnson
Aguiyi-Ironsi, som var igbo, overtog magten, men nogle måneder senere blev han
selv myrdet ved et militærkup, hvorved general Yakubu Gowon blev statschef. De
indre modsætninger eksploderede i 1966 i kup og politiske mord. Landets nya
leder, den kristne general Yakubu Gowon fra nordregionen, kunne ikke forhindre
en massakre på igboerne i nord. Mellem 10.000 og 30.000 igboer myrdedes, og
omkring 1 miljon flygtede fra regionen.

I 1967 udråbte østregionen (Igbo) under oberst Odumegwu Ojukwu sig til en
selvstændig stat, Biafra, med hovedstad i Enugu. Dette førte til en borgerkrig,
som varede fra 1967 til 1970. Den dermed forbundne sultkatastrofe fik megen
international opmærksomhed.

General Gowons plan om at erstatte regionerna med 12 mindre områder, som hver
for sig ikke skulle være tilstrækkeligt stærke til at dominere føderationen,
mødtes af modstand fra oberst Odumegwu Ojukwu, som var igbo og militærguvernør i
den olierige østregion. I juni 1967 erklærede Ojukwu den østlige region for en
selvstændig stat, Biafra. En voldsom borgerkrig brød ud. Igboernes modstand, som
inspireredes af deres frygt for at blive udryddet som folk, blev først brudt i
januar 1970, da Ojukwu blev tvunget til at flygte til Elfenbenskysten. Efter
Biafras sammenbrud organiserede en række lande ett stort hjælpeprogram i kampen
mod sulten og nøden i området. Man ved ikke med sikkerhed hvor mange, der døde
under krigen, men antallet var antagelig mere end en million.

Da krigen ophørte, blev planerne om de 12 stater gennemførte, og Biafra blev en
af dem. Den økonomiske og politiske genopbygning fortsatte under ledelse af
Gowon og med støtte fra en stærkt voksende olieproduktion, som gjorde Nigeria
til en af verdens største olieproducerende lande. Præsident Gowon blev styrtet i
1975 ved et militærkup ledet af general Murtala Ramat Mohammed, som selv blev
myrdet og erstattet af Olusegun Obasanjo i 1976. Under ham forberedtes en
tilbagevenden til civilt styre og en ny grundlov efter amerikansk forbillede
blev antaget.

Efter fire års militærstyre gennemførtes i 1979 almindelige valg og en civil
styrelse genoprettedes. Præsident blev Alhaji Shagari, leder af det
hovedsageligt højreorienterede og provestliga nationale parti. Hans styre varede
mellem 1979 og 1983, da general Muhammed Buhari tog magten ved et kup. Buharis
hårde regime styrtedes ved et militærkup i 1985 af et noget mildere under
generalmajor Ibrahim Babangida. Han lovede en gradvis overgang til demokrati og
lod i 1989 tillade politiske partier. For at modvirke national splitning
tillodes dog kun et højreparti, National Republican Convention og et
venstreparti National Republican Convention. I 1990 blev afholdt lokalvalg og i
1991 guvernørsvalg. I juni 1993 blev afholdt præsidentvalg, som var det sidste
skridt i demokratiseringsprocessen. Babangida nægtede dog at acceptere et
valgnederlag, og voldsomme protester udbrød. Til sidst blev Babangida tvunget
til at træde tilbage med nye protester mod annulleringen af præsidentvalget. I
november 1993 gennemførte militæret et nyt kup, og Sami Abacha tog magten,
forbød begge partier og indsatte militærfolk som guvernører.

I 1996 oprettedes paraplyorganisationen United Democratic Front of Nigeria under
et møde i Oslo ledet af nobelpristageren Wole Soyinka. Præsident Sami Abacha
døde i 1998 under uklare omstændigheder, og magten i landet blev overtaget af
generalmajor Abdulsalami Abubakar, som meddelte, at han ville fortsætte Abachas
arbejde mod en overgang til demokrati.

En ny grundlov vedtoges i 1999. Overgangen til civilt styre foregik helt
udramatisk. Den nye regering havde store opgaver foran sig, blandt andet at
genopbygge økonomien, som var blevet ødelagt af korruption og vanrøgt, og at
sikre at de langvarige etniska og religiøse modsætninger i landet blev
overvundne. Nye store oliefund blev gjort, og store rigdomme flød ind i landet
som følge af olieindustrien, men kun en fåtallig overklasse blev rigere.

Siden årtusindeskiftet har Nigeria været kendetegnet ved spændinger mellem
centralregeringen og delstaterne samt mellem religiøse og etniske grupper. Et
nyt problem udgøres af islamismen. I de nordliga delstater har islamisterne
vokset sig stærke og indført terror og sharialove, hvilket har ført til
uroligheder med tusindvis af dødsofre. Centralregeringen har indledt en
omfattende kamp for at komme de islamistiske terrorister og slavehandlere til
livs.

Nigeria er Afrikas folkerigeste stat og havde 140.431.790 indbyggere ved
folketællingen i 2006. På grund af de etniske forhold er spørgsmålet om
indbyggertallet politisk følsomt, og der råder derfor tvivl om cifrenes
rigtighed. År 2010 beregnedes folkemængden til godt 152 milioner. Den årlige
befolkningstilvækst beregnedes i perioden 1993–2003 til 2,8 %. Dødeligheden for
børn under fem år er på cirka 200 per 1.000 børn. Både fødsels- og dødstallene
er høje: 40,6 respektive 17,2 promille, og Nigeria har en forholdsvis ung
befolkning. 42 % af befolkningen er under 15 år, næsten 75 % er under 30 og kun
3,1 % er 65 eller ældre. Middellevealderen beregnes til 46 år for kvinder og 45
for mænd. Ifølge FN lever cirka 5,5 % af den voksne befolkning med hiv/aids.

Befolkningen er inddelt i over 200 etniske grupper, hver og en med sit eget
sprog og kultur. De største etniske grupper er hausa og fulani, som tilsammen
udgør cirka 30 % af befolkningen (2005), yoruba, som udgør cirka 20 %, og igbo,
som udgør 18 %.

Hausa er den dominerende gruppe i nord. Intensivt jordbrug har lagt grunden til
håndværk og handel. Fulani bor i det skov- og savanneområde som strækker sig fra
grænsen mod Senegal i vest til Sudan i øst. Fulani har traditionelt været beboet
af nomader, men de fleste har i årenes løb taget jordbrug op og blevet bofaste.
Yoruba er et jordbrugende folk, som lever i de frugtbare områder i sydvest. Igbo
udgør majoriteten af befolkningen i sydøst. De er traditionelt agerbrugere, men
flyttede tidligt ind til byerne og var længe den dominerende bybefolkning. Igbo
er inddelt i en mængde stammer, som har sine egne dialekter af igbo. Andre
fremstående, men mindre, grupper er edo og ibibio, begge i skovbæltet i syd, tiv
og nupe i den midtersted del af Nigeria og kanuri ved Tchadsøen. Den midterste
del af landet har den største etniske og sproglige variation; her findes der 180
forskellige sprog. Nigeria har med afrikanske mål en stor bybefolkning; cirka
40 % af befolkningen bor i byer. De største byer er Lagos, Ibadan, Ogbomosho,
Kano, Oshogbo, Ilorin, Abeokuta og Port Harcourt.

Knap 50 % af befolkningen er kristne, med tyngdepunkten i det østlige Nigeria.
Muslimerne, hovedsageligt sunnimuslimer, udgør også knap 50 %, med tyngdpunktet
i nord og vest. Cirka 5 % udøver forskellige lokale etniske religioner.

Engelsk er officielt sprog i Nigeria. Det mest udbredte afrikanske sprog er
hausa, som tjener som lingua franca i store dele af det nordlige Nigeria. Andre
vigtige sprog er fula , yoruba, edo, igbo og ibibio. Anvendelsen af det arabiske
alfabet medførte at fulfulde og hausa var blandt de første afrikanske
skriftsprog ved siden af det østafrikanske swahili. Antallet af sprog som for
tiden findes katalogiserede i Nigeria er 527. Dette tal omfatter 514 levende
sprog, to andetsprog uden modersmålstalere og 11 uddøde sprog. I visse områder i
Nigeria taler etniske grupper flere end et sprog, og det er ikke unormalt at
kunne tale mere end tre sprog.

Nigeria er en føderal republik. Nuværende præsident er Muhammadu Buhari som
efterfulgte Goodluck Jonathan i maj 2015. Præsidenten er både statschef og
overhoved for den udøvende myndighed.

Nigeria er medlem af FN og FNs vigtigste underorganisationer, blandt andet
Verdensbanken, og tillige i Verdenshandelsorganisationen (WTO), Commonwealth of
Nations, Afrikanske Union, OPEC, ECOWAS og Cotonouaftalen.

Menneskerettigheder i Nigeria er mangelfulde og statlige tjenestemænd på alle
niveauer fortsætter med at begå alvorlige overgreb. Der findes skønsvis 700.000
slaver i Nigeria. Børneægteskaber er fortsat almindelige i Nigeria.

Ifølge den Shariabaserede straffelov, som gælder for muslimer i tolv nordlige
delstater, straffes forbrydelser som alkoholkonsumtion, homoseksualitet,
utroskab og tyveri strengt, og kan resultere i amputation, prygel, stening og
lange fængselsstraffe.

Boko Haram ('vesterlandsk uddannelse er synd') er en islamistisk terroristgruppe
oprettet i 2002, som har angrebet regeringstjenestemænd, dræbt kristne,
skolebørn og studenter, brændt kirker og skoler, kidnappet skolepiger og
angrebet andre muslimer, som anses at hjulpet den nationale regering. Gruppen
motiverer sin jihadistiske kamp for en islamisk stat især med den nationale
regerings korruption og stigende vesterlandsk indflydelse i landet.

Ifølge et lovforslag fra begyndelsen af 2014 skal samkønnede par, som gifter
sig, få 14 år hver i fængsel. Vidner eller nogen, som hjælper homoseksuelle par
til at gifte sig, skal dømmes til 10 års fængsel. "Offentlige fremvisninger af
samkønnede amorøse relationer direkte eller indirekte" skal straffes med ti års
fængsel.

De mest alvorlige menneskerettighedsproblemer i Nigeria var ifølge USAs
udenrigsdepartement 2008:

Shell er blevet anklaget af menneskerettighedsgrupper for brud mod menneskelige
rettigheder i Nigeria, blandt andet for at i 1995 i samarbejde med Nigerias
daværende militærregime have gennemført summariske arrestationer og hængning af
forfattaren Ken Saro-Wiwa og otte andre ledere fra Ogonifolket i det sydlige
Nigeria. Befolkningen i Nigerdeltaet, især Ogonifolket, havde protesteret mod
miljøskader og over, at befolkningen fik så ringe del af olieindtægterne, og
pipelines var blevet saboterede.. Shell gik i 2009 med til at betale 15,5
millioner USD i en juridisk opgørelse men har ikke accepteret ansvaret for
anklagelserne. Dokumenter viste, att Shell havde gjort løbende udbetalinger til
det nigerianske militær for at forhindre protester. I en redegørelse, som
lækkedes i 2010 af Wikileaks, påstår Shell at have infiltreret alle vigtige
ministerier i den nigerianske regering.

Nigeria klassificeres som en blandingsøkonomisk markedsøkonomi i vækst og har
mellemindkomststatus ifølge Verdensbanken, med dets store beholdninger af
naturressourcer, veludviklede finansielle og lovlige kommunikationer,
transportsektorer og børs, som er den næst største i Afrika. Nigeria er nummer
37 i verden i henseende til BNP (PPP) ifælge tal fra 2007. Nigeria er USAs
største handelspartner i Afrika syd for Sahara og leverer landet en femtedel af
dets olie (11% af olieimporten). Det har det syvende største handelsoverskud med
USA i verden. Nigeria er for tiden den 50. største eksportmarked for amerikanske
varer og den 14 største eksport af varer til USA. USA er landets største
udenlandske investor.

Tidligere var den økonomiske udviklingen hæmmet af år med militært styre,
korruption og vanstyre men genindførelsen af demokrati og efterfølgende
økonomiske reformer har fremgangsrigt bragt Nigeria frem mod at udnytte dets
fulde økonomiske potentiale. Det er nu en af de største økonomier i Afrika, og
den største økonomi i den vestafrikanske region. Ifølge Economist Intelligence
Unit ved Verdensbanken har Nigerias BNP i købekraftsparitet næsten fordobledes
fra $170.7 milliarder i 2005 til 292.6 milliarder i 2007. BNP per capita er
vokset fra $692 per person i 2006 til $1.754 per person i 2007.. Nigeria er den
12. største producent af petroleum i verden og den 8. største eksportør. Landet
har de 10. største sikre reserver. Olie spiller en stor rolle i landets økonomi
og udgør 40% af BNP og 80% af regeringens indtægter. Krav om bedre
ressourcekontrol i Nigerdeltaet, den vigtigste region for olieproduktion, har
dog ledt til forstyrrelser i olieproduktionen og forhindrer for tiden landet fra
at eksportere til fuld kapacitet. Nigeria er endvidere medlem af OPEC siden
1971.

Nigeria har en af de hurtigst voksende telekommunikationsmarkeder i verden med
store markedsoperatører i vækst som MTN, Etisalat, Airtel (tidligere Zain) og
Globacom (GLO), som baserer sine største og mest vinstgivende centrum i verden.
Landet har en højt udviklet sektor for finansielle tjenester med en blanding af
lokale og internationale banker, kapitalforvaltningsvirksomheder, mæglerfirmaer,
forsikringsvirksomheder og -mæglere, private aktiefonde og investeringsbanker.

Nigeria har også en stor mængde af underudnyttede mineralressourcer som
naturgas, kul, bauxit, tantalit, guld, tin, jernmalm, kalksten, niob, bly og
zink.

Jordbrug var tidligere en af Nigerias vigtigste kilder til indkomster fra
udlandet. På et tidspunkt var Nigeria verdens største eksportør af jordnødder,
kakaobønner og palmeolie samt en betydningsfuld producent af kokosnødder,
citrusfrugter, majs, perlehirse, maniok, yams og sukkerrør. Omkring 60% af
nigerianerne arbejder i jordbrugssektoren, og Nigeria har store områder med
underudnyttede dyrkningsarealer.

I 2000 var 60 % af befolkningen meget fattig, og indkomstforskellene er store.
Korruptionen i landet er stor, og landet har en omfattende økonomisk
kriminalitet i form af hvidvaskning og bedragerier, blandt andet så kaldte
Nigeriabreve. I 2003 oprettedes Economic and Financial Crimes Commission (EFCC)
for at modvirke økonomisk kriminalitet. I 2006 rapporterede BBC, at 31 af
landets 36 statsguvernører (som nød immunitet under sin embedsperiode) var under
udredning af EFCC, mistænkte for korruption . I 2000 lå landet sidst af 90
undersøgte lande på Transparency Internationals korruptionsindex med en karakter
på 1,2 af 10. I en modsvarende undersøgelse i 2006 lå landet på plats 142 af 163
med en karakter på 2,2.

Omkring 60 % af elektriciteten produceres af fossile brændstoffer og resten med
vandkraft. En mindre mængde elektricitet eksporteres.

Niger og andre floder er sejlbare. De indre vandveje omfatter cirka 6.400 km,
mest laguner i kystzonen. Niger er sejlbar hele året til Onitsha (320 km ind i
landet) for skibe på op til 500 ton.

Det meste af petroleumeksporten går over havnene Bonny og Burutu; Apapa og Tin
Can Island (som er Lagos havne), Port Harcourt, Warri, Sapele og Calabar er de
vigtigste havne for varehandel.

Nigeria er blandt de mest fremstående litteraturlande i Afrika. Ofte anses Amos
Tutuolas Palmevindrikkeren (1952) som begyndelsen på den vestafrikanske
romanbølge på engelsk. Andre kendte nigerianske forfattere er Chinua Achebe,
Cyprian Ekwensi og 1986 års nobelpristagere i litteratur, Wole Soyinka. Soyinka
har skrevet såvel romaner som dramatik og lyrik, og henter meget stof fra
yorubafolkets myter og sagn. Han skildrer et Afrika, hvor stammesamfundet må
vige for det koloniale samfund, hvis livsstil også efter selvstændigheden udgør
normen på kontinentet.

Af yngre nigerianske forfattere kan blandt andre nævnes Ben Okri, Chimamanda
Ngozi Adichie og Biyi Bandele.

Nigerias ældste dagsavis, Daily Times (oprettet i 1925), var længe den ledende
avis. Den overtoges i 1970-erne af regeringen. Efter dårlige økonomiske
resultater privatiseredes avisen i 2004, og genlanceredes 2006. Andre store
aviser er National Concord med et oplag på cirka 200.000 og Nigerian Observer
med et oplag på cirka 150.000.

Regeringskritiske medier havde en svær tid under 1990-erne, da kritiske
journalister fængsledes og aviser i perioder måtte standse udgivelserne.

Federal Radio Corporation of Nigeria (FRCN) kontrolleres af den føderale
regering, og sendingerne er inddelte i fem zoner, hvoär der sendes på engelsk og
omkring 15 andre forskellige sprog. Nigerian Television Authority (NTA), som
oprettedes i 1976, er også statsligt kontrolleret og har ansvar for alle
tv-programmer i landet, med sendere i samtlige delstater.

Fodbold er Nigerias nationalsport, og landet har sin egen Premier League i
fodbold. Nigerias fodboldlandshold, kendte som Super Eagles, har deltaget i
fodbold-VM fem gange: 1994, 1998, 2002, 2010 og 2014. De har vundet det
afrikanske mesterskab tre gange, 1980, 1994 og 2013. I OL 1996 vandt de
sensationelt guld efter at have slået Argentina i finalen. Toneangivende
spillere på OL-holdet var Nwankwo Kanu og Jay-Jay Okocha. 2008 vandt man OL-sølv
i Peking, efter at atter have mødt Argentina i finalen. I oktober 2010 lå
Nigerias fodboldslandshold på plads nr 34 på FIFA:s verdensrangliste.

Andre sportsgrene, som udøves i Nigeria, er basket, cricket og friidræt.
Boksning er også en vigtig sport i landet; Dick Tiger og Samuel Peter er begge
tidligere verdensmestere.



https://da.wikipedia.org/wiki/Mongoliet

Mongoliet (mongolsk: Монгол улс, den mongolske nation) er en selvstændig
indlandsstat beliggende i Øst- og Centralasien. Landet grænser op til Rusland
mod nord og Kina mod syd, øst og vest. Mongoliet har et landareal på 1.594.116
km² og er dermed verdens 19. største stat målt i areal. Med en befolkning på
cirka 2,9 millioner har Mongoliet desuden den laveste befolkningstæthed i verden
blandt de selvstændige nationer. Ulan Bator, som i 2015 har knap 1,4 million
indbyggere, er landets hovedstad og største by. Mongoliet er en parlamentarisk
republik.

Området som i dag udgør Mongoliet er i løbet af historien blevet styret af flere
nomadiske imperier, blandt andet xiongnu, xianbei, rouran og göktürkerne.
Landområdet var desuden centrum for Det mongolske kejserdømme, som blev
etableret af Djengis Khan i 1206; hans sønnesøn, Kublai Khan, indtog Kina og
grundlagde Yuan-dynastiet. Kejserdømmet var det største sammenhængende imperium
i verdenshistorien og strakte sig på sit højeste over et område på 35 millioner
km² og omfattede mere end 100 millioner mennesker. Efter Yuan-dynastiets
sammenbrud i 1368 trak mongolerne sig tilbage til nogenlunde det område, der nu
udgør Mongoliet. I det 16. og 17. århundrede kom Mongoliet under indflydelse af
den tibetanske buddhisme. Mod slutningen af det 17. århundrede var størstedelen
af landområdet erobret og indlemmet i Qing-dynastiet. Efter Qing-dynastiets
sammenbrud i 1912 erklærede Mongoliet sig selvstændigt, men landet sled for at
få etableret et uafhængigt styre og blev i realiteten ikke uafhængigt før næsten
et årti senere, i 1921. I denne periode kom landet under stærk russisk og
sovjetisk indflydelse, og i 1924 blev Folkerepublikken Mongoliet oprettet som en
sovjetisk satellitstat. Efter de mange revolutioner i Østeuropa efteråret 1989
gennemgik Mongoliet sin egen revolution i 1990, noget som førte til
kommunistregimets fald og etableringen af en ny grundlov i 1992 samt overgang
til markedsøkonomi.

Mongoliet er i dag en parlamentarisk republik. Udover at at være verdens
nittendestørste stat er Mongoliet også verdens næststørste indlandsstat efter
Kasakhstan. Landet består af et beskedent dyrket areal samt for for
størstedelens vedkommende af steppeområder omkranset af Gobi-ørkenen i syd og
bjergområder i nord og vest. Cirka 30 % af landets tre millioner indbyggere er
nomadiske eller semi-nomadiske. Den dominerende religion er tibetansk buddhisme,
og størstedelen af landets befolkning er af mongolsk etnicitet, som suppleres af
mindre grupper af kasakher, tuvaner og andre folkeslag, primært i det vestlige
af landet. Omkring 20 % af befolkningen lever for under 1,25 USD om dagen.
Mongoliet blev medlem af WTO i 1997 og søger i disse år at udbrede sine
handelsforbindelser, særligt på regionalt plan.

Der er fundet 850.000 år gamle stenredskaber i det sydlige af landet, hvilket
tyder på, at Homo erectus beboede området. Det moderne menneske kom til
Mongoliet for cirka 40.000 år siden i ældste stenalder Der findes hulemalerier i
Khoid Tsenkheriin Agui (den nordre, blå hule) i Khovd-provinsen og i Tsagaan
Agui (den hvide hule) i Bayankhongor-provinsen; disse hulemalerier er blandt
Mongoliets vigtigste fundsteder fra denne periode (ca. 20.000 år siden).
Malerierne i Khoid Tsenkheriin Agui er holdt i lyserøde, brune og okkerrøde
farver og viser mammutter, losser, kameler og strudse, hvilket har givet den
tilnavnet "Mongoliets Lascaux".

Bosættelser i forbindelse med landbrug fra neolitisk tid (ca. 5.500-3.500 f.Kr.)
er fundet blandt andet i den østlige Dornod-provins og ligger forud for
fremkomsten af nomadesamfund baseret på hesteridning. Disse nomadesamfund
centreret om husdyrhold var centrale i Mongoliets historie, idet det skulle
blive en dominerende samfundsform i årtusinder fremover, og det fremkomsten af
et sådant samfund kendes første gang i kobber- og bronzealderen (ca. 3.500-2.500
f.Kr.) fra Afanasjevokulturen, der i udstrækning fandtes fra Khangajbjergene i
det centrale Mongoliet og nordpå til Sibirien samt vestpå til Kazakhstan. Man
har i afansejevograve fundet køretøjer med hjul dateret til før 2.200 f.Kr.
Nomadeliv og brug af metal blev mere udviklet i Okonovkulturen (andet årtusinde
f.Kr.), Andronovokulturen (2.300-1.000 f.Kr.) og Karasukkulturen (1.500-300
f.Kr.) for at kulminere i jernalderen i Xiongnu-konføderationen fra 209 f.Kr. Af
monumenter fra bronzealderen før Xiongnu har man i Mongoliet fundet hjortesten,
kurganer, grave med kvadratiske plader samt stenmalerier.

Skønt dyrkningen af afgrøder var fortsat siden stenalderen, var denne denne
kulturform af relativ beskedent omfang sammenlignet med nomadekulturen med
husdyrhold, som enten er kommet til vestfra eller opstået selvstændigt i
området. Befolkningen i Mongoliet i kobberalderen er blevet beskrevet som
palæomongolid (orientalsk) i øst og europoid (kaukasisk) i vest. Tokharer og
skyter beboede det vestlige Mongoliet i bronzealderen. Der er således i
Altajbjergene fundet en mumie af en skytisk kriger, som menes at stamme fra
omkring 500 f.Kr. og var en 30-40-årig blond mand. Efterhånden som hestebåren
nomadeliv blev normalt i Mongoliet flyttede det politiske centrum på den
Eurasiatiske Steppe også til Mongoliet, hvor den forblev til det 18. århundrede.
Indtrængning af nomader med husdyrhold fra nord ind i Kina under Shang-dynastiet
(1.600-1.046 f.Kr.) og Zhou-dynastiet (1.046-256 f.Kr.) var et varsel om den
forestående tidsalder domineret af nomaderigerne.

Mongoliet havde siden forhistorisk tid været beboet af en række nomadestammer,
der fra tid til anden slog sig sammen i konføderationer, der opnåede betydelig
magt. Den første af disse var Xiongnu, hvis etnicitet er ukendt. Xiongnu blev
samlet af Modu Chanyu i 209 f.Kr. og viste sig snart som den største trussel mod
Qin-dynastiet. Qin-kejseren besluttede derfor at opføre den Kinesiske Mur samt
udstationere op imod 300.000 soldater i forbindelse hermed for at beskytte det
kinesiske rige mod plyndringer fra Xiongnu. Xiongnu eksisterede i perioden 209
f.Kr. - 93 e.Kr. og blev efterfulgt af Xianbei (93-234), der i lighed med
forgængerne herskede over et større område end nutidens Mongoliet. Ud fra
Xianbei opstod Rouran (330-555), der ligeledes beherskede et stort område,
indtil det blev besejret af göktürkerne (555-745), et endnu større rige, som
blandt andet belejrede Kertsj på Krim i 576. Herefter fulgte uighurerne som
herskere over Mongoliet (745-840), inden de blev besejret af jenisejkirgiserne.
Det mongolske khitanfolk herskede over området under Liao-dynastiet (907-1125),
hvorpå khamagmongolerne steg til magten (1125-1206).

I slutningen af det 12. århundrede lykkedes det for høvdingen Temüdjin Borjigin
at samle de mongolske stammer (tilhørende shiwei-folket af Xianbei-afstamning)
mellem Manchuriet og Altajbjergene. I 1206 antog han navnet Djengis Khan og
iscenesatte en række militære togter – kendt for deres brutalitet og vildskab –
som fejede hen over store dele af Asien og dannede baggrund for det Mongoske
kejserdømme, det største sammenhængende landrige i verdenshistorien. Under hans
efterfølgere kom det til at strække sig fra vore dages Ukraine i vest til Korea
i øst og fra Sibirien i nord til Omanbugten og Vietnam i syd. I sit største
omfang var riget på omkring 33.000.000 km² (22 % af det samlede landareal på
Jorden) og havde 100 millioner indbyggere. Under den såkaldte Pax Mongolica var
der relativt roligt i det store rige, hvilket lettede handelsforholdene hen over
Asien.

Efter Djengis Khans død blev riget opdelt i fire khanater (riger), som opnåede
en slags uafhængighed fra hinanden efter Möngke Khans død i 1259. Et af
khanaterne, "det store khanat", der bestod af det mongolske stamland og Kina
blev Yuan-dynastiet under Kublai Khan, Djengis Khans sønnesøn. Han etablerede
sin hovedstad i nutidens Beijing, men dynastiet kunne kun opretholde magten i
godt et århundrede, idet Ming-dynastiet i 1368 overtog magten i Kina og tvang
det mongolske hof til at fortrække nordpå. Ming-hæren forfulgte mongolerne ind i
deres oprindelige hjemland og havde held til at ødelægge den gamle hovedstad
Karakorum samt andre byer, mens nogle af kinesernes angreb blev modstået af den
fortrængte kejser Ayushiridar og dennes general Köke Temür.

Efter fordrivelsen af Yuan-dynastiet fra Kina fortsatte mongolerne med at regere
over deres hjemland, nogle gange benævnt "Nordlige Yuan-dynasti". De følgende
århundreder var præget af voldelige magtkampe mellem forskellige fraktioner af
mongoler, især djengisiderne og deres modstandere oiraterne, samt af flere
kinesiske invasioner, heriblandt de fem ekspeditioner anført af Yongle-kejseren.
I begyndelsen af det 15. århundrede fik oiraterne magten under Esen taishi, og
de havde oven i købet held til at invadere Kina og tage Ming-kejseren til fange.
Imidlertid blev Esen myrdet i 1454, og oiraternes magt blev brudt.

Efterfølgende var det Dayan Khan og hans dronning Mandukhai Khatun, der
genforenede Mongoliet under djengisiderne i begyndelsen af det 16. århundrede. I
midten af århundredet var det Altan Khan, en sønnesøn af Dayan Khan, men ikke
legitim khan, der kom til magten. Han grundlagde Hohhot i 1557, og hans møde med
Dalai Lama i 1578 var anledningen til en fornyet bølge af tibetansk buddhisme
som religion i Mongoliet. Med herskerne som bannerførere antog hele befolkningen
efterhånden buddhismen som religion, og der opstod buddhistiske klostre i
landet.

Den sidste mongolske khan var Ligdan Khan i begyndelsen af det 17. århundrede.
Han kom i konflikt med manchuerne om delingen af byttet fra plyndringen af
kinesiske byer og stødte de fleste mongolske stammer fra sig i den forbindelse.
Han døde i 1634 på vej til Tibet i et forsøg på dels at undgå manchuerne, dels
at få ram på Gule Hat-sekten under buddhismen. Et par år senere havde de fleste
stammer i det Indre Mongoliet underkastet sig manchuerne, som grundlagde
Qing-dynastiet. Khalkhaerne underkastede sig også Qing-styret i 1691, hvorved
hele vore dages Mongoliet kom under kinesisk overherredømme. Efter flere krige
blev dzungarerne (vestmongolerne eller oiraterne) i realiteten udslettet ved
Qing-hærens erobringstogter i 1757-58.

Det Ydre Mongoliet fik relativ stor autonomi og blev administreret af
khan-arvinger fra djengisiderne. Jebtsundamba Khutuktu, det buddhistiske
overhoved i Mongoliet, havde enorm de facto autoritet. Manchuerne sikrede
Mongoliet mod større kinesisk indvandring, hvorved den mongolske kultur blev
fastholdt. Den vigtigste handelsrute på denne tid var Sibirienvejen, som gik
gennem Mongoliet. Vejen havde permanente stationer med 25-30 km mellemrum, og
disse stationer blev betjent af 5-30 udvalgte familier. Vejen gik også gennem
Urga, vore dages Ulan Bator, som havde stor glæde af vejen, idet det var den
eneste større by i Ydre Mongoliet på ruten, hvorfor der var livlig trafik og
handel her.

Qing-dynastiet opretholdt indtil 1911 kontrol over Mongoliet ved hjælp af
alliancer og ægteskaber samt med økonomiske og militære midler. Manchuriske
ambaner, "velærværdigheder", blev nedsat i Khüree (Ulan Bator), Uliastai og
Khovd, og landet blev opdelt i stadigt flere feudale og religiøse len. I løbet
af det 19. århundrede havde lensherrerne mere travlt med at udnytte deres len og
mindre med at tage sig af deres undergivne folk. Dertil kan man lægge kinesiske
handlendes praksis med at låne penge ud til ågerrenter samt indkrævningen af
skatter til kejserdømmet i sølv frem for i kvæg, og alt dette førte til en
omsiggribende fattigdom blandt befolkningen. Samtidig var buddhismen så
betydningsfuld, at der i 1911 var 700 klostre af varierende størrelse i landet
med 115.000 munke, hvilket udgjorde 21 % af den samlede befolkning.

I begyndelsen af det 20. århundrede var Qing-dynastiet presset udefra af
vestlige magter, Rusland og Japan, og den kinesiske regering besluttede sig for
at beskytte det centrale Kina ved at lade de ydre regioner, heriblandt det Ydre
Mongoliet, kolonisere af indfødte kinesere, hvilket var stik imod den tidligere
politik, der gik ud på at lade disse regioner passe sig selv. Med den nye
politik var den mongolske kultur truet, og det kom til en række sammenstød
mellem kineserne og mongolerne. En række stormænd i regionen udråbte
selvstændighed for Mongoliet i slutningen af 1911, og den øverste buddhistiske
gejstlige i landet, khutuktuen, blev udpeget som regent under navnet Bogd Khan.
Med dette tiltag blev den kinesiske ledelse af landet fordrevet.

De to nabomagter, Kina og Rusland, havde forskellige syn på Mongoliets
selvstændighed. Gennem en serie møder og overenskomster i årene 1912-1914 kom
Kina til at anerkende mongolsk selvstyre inden for kinesisk overherredømme, mens
Rusland var mere åben over for egentlig mongolsk uafhængighed. Dette blev
stadfæstet i den sidste af disse overenskomster i Kiakhta i september 1914, men
de facto var det slut med kinesisk kontrol over Mongoliet. Samtidig søgte
russerne at øge indflydelsen i landet gennem blandt andet økonomisk og militær
bistand. Den 2. februar 1913 sluttede Mongoliet en venskabs- og allianceaftale
med Tibet, hvor de to lande gensidigt anerkendte hinandens selvstændighed.

Under den russiske revolution blev den Hvide Hær presset mere og mere, og
kosakhétmanen, general Semjonov, ønskede at udnytte den pan-mongolske bevægelse
til at styrke sin anti-bolsjevikiske politik. Mongoliets regering var splittet
mellem at tilslutte sig den pan-mongolske bevægelse og forbindelsen til Beijing,
men endte med at bede kineserne om hjælp mod indfald fra Semjonovs styrker. I
november 1919 tvang den kinesiske kommissær Xu Shuzheng Bogd Khan og hans
regering til at opgive selvstyret og annullere Kiakhta-traktaten. Det hårde og
vilkårlige kinesiske styre vakte megen utilfredshed, og man søgte på ny hjælp
udefra hos russere og japanere. I begyndelsen af 1920 trængte østrigeren, baron
Roman Ungern von Sternberg ind i Mongoliet med en russisk hvid hær, og med den
indtog han Urga 19. februar 1921. Bogd Khan blev igen erklæret for hersker over
det uafhængige kongerige Mongoliet med baron Ungern som militær
øverstkommanderende. Ungern brugte blot Urga som operationsbasis i kampen mod
den Østsibiriske Republik, men han blev slået og henrettet af
sovjetmyndighederne den 15. september 1921. Sovjettropperne blev i Urga med
omliggende egne, og en national, mongolsk regering tog magten under
Sovjetunionens velvillige overhøjhed. I januar 1923 sendtes en sovjetisk mission
til Beijing for at forhandle med kineserne om de mongolske spørgsmål.

I 1924 døde Bogd Khan, og det politiske system i landet blev nu ændret, hvorved
den Mongolske Folkerepublik blev etableret. I 1928 kom Khorloogijn Choybalsan
til magten. Han satte fart under kollektiviseringen af landbruget og stod
samtidig bag ødelæggelsen af en række klostre. Han gennemførte også en
omfattende stalinistisk udrensning i landet i slutningen af 1930'erne, hvorunder
næsten 30.000 mennesker omkom, omkring halvdelen buddhistiske munke.

I 1930'erne meldte en ny magt sig på banen i området, idet japanerne invaderede
Manchuriet i 1931. Det kom til den sovjetisk-japanske grænsekonflikt, der
kulminerede i slaget ved Khalkhin Gol i 1939, hvor mongolerne kæmpede på den
vindende sovjetiske side. Mongolerne var også på sovjetisk side under
Sovjetunionens invasion af Manchuriet i 1945. Truslen fra sovjetisk side om at
invadere Indre Mongoliet tvang Kina til at anerkende (Ydre) Mongoliets
selvstændighed under forudsætning af, at der blev afholdt en folkeafstemning
herom i landet. Denne fandt sted 20. oktober 1945 og gav ifølge officielle tal
100 % stemmer for selvstændigheden. Efter oprettelsen af Folkerepublikken Kina
anerkendte de to stater gensidig hinandens selvstændighed i 1949.

I 1952 kom Yumjaagiyn Tsedenbal til magten, og han var den Mongolske
Folkerepubliks leder indtil 1984. Han videreførte et nært samarbejde med
Sovjetunionen, og indadtil blødte han op på den barske politik, som Choybalsan
havde ført med undertrykkelse af dele af befolkningen. Tsedenbal fordømte
ligeledes den personkult, der var opstået om Choybalsan.

Introduktionen af perestrojka og glasnost i Sovjetunionen fik stor indflydelse
på Mongoliet, og der blev i 1990 gennemført en fredelig revolution i landet,
hvorved det kommunistiske styre blev fjernet. I 1992 fik landet en ny grundlov,
der introducerede et flerpartisystem og fjernede "Folkerepublikken" fra landet
navn. Landet fik sin første ikke-kommunistiske præsident i 1993 og første
ikke-kommunistiske regering i 1996. Overgangen til markedsøkonomi var vanskelig
med stor inflation, arbejdsløshed samt landbrugskrise i 1990'erne, og landet har
ligeledes kæmpet med den globale finanskrise i 2000'erne.

Mongoliet er en parlamentarisk republik. Præsidenten vælges ved direkte valg.
Folket vælger også medlemmerne af nationalforsamlingen, den Store
National-Khural, som vælger premierministeren, der igen udpeger sit
ministerkabinet, idet præsidenten fungerer som konsulent. Khuralen godkender
efterfølgende ministrene. Mongoliets grundlov garanterer en række
frihedsrettigheder, herunder ytrings- og religionsfrihed. Mongoliet har et antal
partier, hvoraf de største er Mongolsk Folkeparti og Det Demokratiske Parti.

Mongoliets Folkeparti, der i perioden 1921-2010 hed Folkets Revolutionære Parti,
havde regeringsmagten i perioden 1921-1996 (landet var indtil 1990 reelt en
etpartistat) og igen 2000-2004. I 2004-2006 regerede det i koalition med Det
Demokratiske Parti og to andre partier, og 2006-2012 var det den dominerende
part i to andre koalitioner. Partiet foranledigede to regeringsændringer fra
2004, til det mistede magten i 2012. Det Demokratiske Parti var det store parti
i en koalition 1996-2000 og næsten lige så stort som Folkepartiet 2004-2006. Ved
det seneste valg 28. juni 2012 fik ingen af partierne absolut flertal, men Det
Demokratiske Parti fik 31 mandater og dermed det højeste antal, og partiets
leder, Norovyn Altankhuyag, blev udpeget som premierminister 10. august samme
år.

Mongoliets præsident har primært en repræsentativ rolle, men kan også blokere
for beslutninger i Khuralen. Desuden udpeger præsidenten formanden for landets
højesteret og godkender dommere samt ambassadører. Hvis præsidenten nedlægger
veto mod en Khural-beslutning, kan Khuralen med to tredjedeles flertal ophæve
vetoet. Grundloven foreskriver tre betingelser for at blive præsident i
Mongoliet: Man skal være mongolskfødt, være mindst 45 år gammel og have været
bosat i landet i mindst fem år forud for valget. Desuden skal man formelt set
melde sig ud af sit parti, hvis man bliver valgt som præsident. Ved
præsidentvalget i 2009 blev Tsakhiagiin Elbegdorj, der tidligere havde været
premierminister for Det Demokratiske Parti, valgt som præsident, og han blev
genvalgt ved valget 26. juni 2013 og indsat på nationaldagen 10. juli 2013 for
en fireårig periode.

Mongoliets parlament, den Store National-Khural, har ét kammer, og med
præsidentens overvejende symbolske rolle er det regeringen på vegne af Khuralen,
der har den udøvende magt. Khuralen har 76 pladser og ledes af parlamentets
formand. Der afholdes valg hertil hvert fjerde år.

Mongoliet har et positivt forhold til og har diplomatiske missioner i en række
lande som Rusland, Kina, USA, Indien, Japan, Nordkorea og Sydkorea. Det har
ambassader i over tyve lande samt der foruden konsulater i en række lande,
herunder Danmark. Regeringen har fokuseret en hel del på at tiltrække fremmede
investeringer og handel.

21. november 2005 kom George W. Bush som den første siddende amerikanske
præsident på officielt besøg i Mongoliet. Landet blev i 2004 af OSCE inviteret
til at blive partner med organisationen. Mongoliet er medlem af FN og IMF og har
observatørstatus i ASEAN.

Mongoliet støttede invasionen af Irak 2003 og har sendt flere troppekontingenter
på mellem 103 og 180 mand til Irak. Landet har på nuværende tidspunkt et
troppekontingent på cirka 130 mand i Afghanistan. Der er cirka 200 mand
udstationeret i Sierra Leone på et FN-mandat, der skal sikre beskyttelse af
specialdomstolen i dette land. I juli 2009 besluttede Mongoliet at sende en
bataljon til Tchad som en del af FN-missionen der. Landet havde også en mindre
gruppe soldater i Kosovo som en del af et belgisk-luxembourgsk kontingent.

Mongoliet er opdelt i 22 provinser (aimag), som igen er opdelt i 329 distrikter
(sum). Af de 22 provinser er hovedstaden Ulan Bator, Darkhan-Uul, Orkhon samt
Gobi-Sümber egentlig selvstændige kommuner, der administrativt regnes på linje
med de øvrige provinser. Provinserne er følgende:

Omkring 40 % af Mongoliets befolkning bor i hovedstaden Ulan Bator. Her ses en
liste over de ti største byer i landet:

Med sine 1.564.116 km² er Mongoliet verdens nittendestørste land. Landet
strækker sig primært mellem 41. og 52. nordlige breddekreds (med en lille smule
beliggende nord herfor) samt 87. og 120. østlige længdekreds.

Landskabet i Mongoliet er meget varieret med Gobi-ørkenen mod syd og kolde,
bjergrige egne mod nord og vest. Store dele af landet består af stepper, mens
11,2 % er skovdækket. Det højeste punkt i Mongoliet er Khujten i Tavan Bogd på
4.374 m, mens det laveste er på 518 m, beliggende i det østlige af landet. Den
største sø i landet, Khövsgöl, er den næststørste ferskvandssø i Asien. Bækkenet
i tilknytning til søen Uvs Nuur, der deles med republikken Tuva i Rusland, er på
UNESCOs Verdensarvsliste.

Det nordlige og vestlige Mongoliet er seismisk aktive områder med hyppige
forekomster af jordskælv og mange varme kilder og udslukte vulkaner. Der er tre
store bjergkæder i landet: Altaj, der strækker sig over det vestlige og
sydvestlige af landet, Khangaj, der strækker sig fra nordvest til sydøst, samt
Khentij, der befinder sig nord for Ulan Bator.

Navnet "Gobi" er et mongolsk udtryk og betyder "ørkenagtig steppe"; det bruges
generelt i landet om tørre områder, hvor der er for lidt vegetation til, at
murmeldyr kan leve der, men nok til at kameler kan. Mongolerne skelner mellem
Gobi og egentlig ørken, men det kan være svært for folk, der ikke er fortrolige
med det mongolske landskab, at skelne mellem de to. Gobi-områder er skrøbelige
og kan let ødelægges ved overgræsning, hvilket resulterer i en udvidelse af den
egentlige ørken, en stenet ødemark, hvor end ikke kameler kan overleve.

Naturen i Mongoliet er præget af de udstrakte, græsprægede stepper. Græsset er
især arter fra fjergræs-slægten (Stipa baicalensis, S. capillata
(Hårtot-Fjergræs) og S. grandis), Fåre-Svingel og arter som Aneurolepidium
chinense, Filifolium sibiricuman og Cleistogenes sqarrosa. På bjergskråningerne
finder man skovområder med blandt andet mongolsk eg (Quercus mongolica), popler,
birke (især Betula platyphylla) og pil (Salix rorida).

Blandt de større dyrearter finder man en endemisk fugl som brun ørefasan
(Crossoptilon mantchuricum), murmeldyr (Marmota bobak), ulv, gazellearten zeren
(Procapra gutturosa), stepperæv (Vulpes corsac) og den genudsatte
Przewalski-hest.

Klimaet i Mongoliet spænder fra subpolarklima mod nord og nordvest til
ørkenklima mod syd. I midten af landet findes et område med fugtigt
kontinentalklima, det mest milde klima i landet, mens der længst mod vest findes
områder med semitørt klima.

Som helhed er vejret i Mongoliet om vinteren præget af det sibiriske højtryk,
som medfører, at der kommer kold, lavtliggende luft ind fra Sibirien og samler
sig i floddalene og andre lavtliggende områder, mens bjergskråningerne er noget
varmere på grund af temperaturinversion (temperaturen stiger i højden). Da
landet generelt ligger relativt højt, er det ret forblæst. Landet er desuden
relativt nedbørsfattigt, og det meste af nedbøren falder i sommertiden. Der
falder mest nedbør mod nord (200-350 mm) og mindst mod syd (100-200 mm); i det
tyndtbefolkede Bulgan falder der gennemsnitlig 600 mm årligt.

Økonomien i Mongoliet har traditionelt været baseret på landbrug, men fundene af
store mængder af mineraler som kobber, kul, molybdæn, tin, wolfram og guld har
også sat gang i en industriel produktion. Landbruget udgør 15 % af BNI,
industrien (herunder minedrift) 34 %, mens de resterende 51 % findes i
servicesektoren, herunder handel med varer, transport samt ejendomshandel. Ud
over den officielle økonomi findes der en grå økonomi, der har et betydeligt
omfang, måske op imod samme størrelse som den officielle økonomi. Den suverænt
største handelspartner er Kina, der aftager en overvældende del af landets
eksport (83 % i 2010), og hvorfra en ligeledes markant del af importen kommer
fra (67 % i 2010). Landet havde overskud på handelsbalancen i 2010.

Ifølge Verdensbanken lever 22,4 % af landets befolkning for under 1,25 US$ om
dagen. BNI per indbygger var i 2011 på 3.125 US$. Trods markant økonomisk vækst
estimeres det, at der i 2010 fortsat var næsten 40 % af befolkningen, der levede
under fattigdomsgrænsen.

I perioden 2004-2008 have Mongoliet en årlig stigning i økonomien på næsten 9 %,
primært på grund af stigninger i kobberpriserne samt forøget guldproduktion.
Efter et sløjt år i 2009 er økonomien de seneste år vokset yderligere med en
rekordvækst på 17,5 % i 2011.

Mongoliet har ikke været på listen over "emerging economies" før februar 2011,
hvor analytikere fra Citigroup udnævnte landet til at være en "global growth
generator", et af de lande, der har de mest lovende vækstudsigter for perioden
2010-2050. Børsen i Ulan Bator blev etableret i 1991 og er den mindste børs i
verden målt på markedskapitalisering. I 2010 var der 336 firmaer repræsenteret
med en samlet aktiekapital på omkring 2 milliarder US$. Ved hjælp af en ny
lovgivning blev investeringsklimaet i landet betydeligt bedre i 2012, hvilket
betød, at landet steg fra en 88. plads i 2011 til 76. i 2012 i
investeringslisten hos International Finance Corporation.

I 2002 levede næsten 31 % af husholdningerne i Mongoliet af at opdrætte husdyr.
Der er i hovedsagen tale om at lade dyrene græsse frit med hyrder til at holde
øje med dem. Dyrene, der holdes på den måde, er i hovedsagen får, der udgør over
halvdelen af de dyr, der holdes i landet, hvilket i 1985 var cirka 22,5
millioner. Derudover holdes der geder, kvæg og heste, som de mest vigtige.

Mineraler repræsenterer omkring 80 % af Mongoliets eksport, en andel der
forventes at stige til 95 %. Der er udstedt omkring 3000 licenser til minedrift.
Minedriften er fortsat under udvikling mod at blive en markant sektor i
økonomien, hvilket kan ses af de mange udenlandske firmaer, især fra Kina,
Rusland og Canada, der starter udgravning af mineraler i landet.

I sommeren 2009 forhandlede regeringen en investeringsaftale på plads med Rio
Tinto Group og Ivanhoe Mines om at udvinde kobber og guld i Oyu Tolgoi, hvilket
er landets til dato største enkeltstående udenlandske investering, og som
forventes at bidrage med en tredjedel af landets BNI i 2020. Imidlertid har de
udenlandske investorer i efteråret 2013 haft svært ved at overholde deres
finansieringsforpligtelser ifølge aftalen og ude af stand til at overholde den
oprindelige tidsplan, men regeringen er fortsat optimistisk med hensyn til
projektet. En anden stor mineralforekomst er Tavan Tolgoi, hvor man har fundet
en af de største mængder kul i verden. Mineområdet ejes af det statslige firma
Erdenes MGL, der har søgt at sælge udvindingsrettighederne til forskellige
udenlandske firmaer og konsortier.

Undervisningen på første og andet niveau (folkeskole og ungdomsuddannelser) er
på 11 år, men fra 2008-09 ved at blive udvidet til 12 år, hvilket vil slå fuldt
igennem i 2016.

Universiteterne i Mongoliet hører alle ind under enten Mongoliets
Nationaluniversitet eller Mongoliets Tekniske og Videnskabelige Universitet.

Den transmongolske jernbane er den vigtigste jernbaneforbindelse mellem
Mongoliet og nabolandene. Den har forbindelse til den den transsibiriske
jernbane i Ulan-Ude i Rusland, hvorfra den krydser grænsen til Mongoliet,
passerer Ulan Bator og krydser grænsen til Kina ved Erenhot, hvorfra der er
forbindelse til det kinesiske jernbanenet. En anden forbindelse til den
transsibiriske jernbane går til Choibalsan, men medtager kun passagerer herfra
til Chuluunkhoroot nær grænsen til Rusland. Foruden disse strækninger findes en
række indenlandske jernbanestrækninger, der foruden passagerer i høj grad
transporterer varer i rundt i landet.

Mongoliet har et antal indenrigslufthavne, hvoraf nogle få har international
status. Den vigtigste internationale lufthavn er Djengis Khan Internationale
Lufthavn, der ligger cirka 20 km fra centrum af Ulan Bator. Herfra er der
direkte forbindelser til Sydkorea, Kina, Hong Kong, Thailand, Japan, Rusland,
Tyskland, Kirgisistan og Tyrkiet. Det nationale flyselskab MIAT flyver
internationale forbindelser, mens forskellige mindre selskaber som Eznis
Airways, AeroMongolia og Hunnu Airlines primært betjener de indenlandske
forbindelser.

Mongoliets indbyggertal var ifølge folketællingen i 2013 på 2.892.876, hvilket
giver landet en befolkningsmæssig plads som omkring nummer 138 i verden. CIA
estimerer, at landet har en befolkningstilvækst på 1,44 % i 2013. Omkring 46 %
af befolkningen er under 25 år, hvilket er en relativt høj andel sammenlignet
med andre lande.

Da den første folketælling blev gennemført i landet i 1918, blev der registreret
et indbyggertal på 647.500. Befolkningstilvæksten har i en lang periode været
højere, end den er nu, og et skøn fra FN viser, at landet har haft det største
fald i fertilitet blandt verdens lande, idet antallet af børn per kvinde, der i
perioden 1970-75 var på 7,33, er faldet til 1,87 i 2005-10. CIA vurderer dog, at
fertiliteten er svagt stigende igen med et estimeret antal børn per kvinde i
2013 på 2,18.

Etniske mongoler udgør omkring 95 % af befolkningen, og khalkha-mongolerne udgør
majoriteten heraf (ca. 86 %). Blandt de øvrige mongolske grupper finder man
blandt andet oirater, burjater. De forskellige mongolske grupper adskiller sig
primært fra hinanden ved de dialekter af mongolsk, de taler. Ud over mongoler
finder man tyrkiske folkeslag som kasakher og tuviner, der udgør 4,5 %. Resten
af befolkningen er især russere, kinesere, koreanere eller amerikanere.

Det officielle sprog i Mongoliet er mongolsk, der tales af 95 % af befolkningen.
Der findes forskellige dialekter, der er det primære karakteristikum til at
adskille de mongolske befolkningsgrupper. Ud over mongolsk tales tyrkiske sprog
af de tyrkiske folkeslag; disse finder man primært i det vestlige af landet.

Mongolsk skrives nu om dage med det kyrilliske alfabet i en variant af den
russiske udgave, men tidligere brugte man en mongolsk skrift, der efter
kommunismens fald er søgt genindført. Officielt skulle genindførelsen finde sted
fra 1994, men det stødte mod praktiske problemer, da de ældre generationer ikke
var i stand til at bruge skriften. Siden er den traditionelle skrift blevet en
del af det obligatoriske skoleprogram, så den indføres gradvis.

Det mest udbredte fremmedsprog er russisk, fulgt af engelsk, idet engelsk dog
gradvis er ved at fortrænge russisk som mest udbredte fremmedsprog. Koreansk er
desuden relativt populært, primært via de tusindvis af mongoler, der arbejder
eller har arbejdet i Sydkorea.

Ifølge folketællingen i 2010 var andelen af den voksne befolkning (over 15 år),
der var buddhister på 53 %, mens 39 % var areligiøse.

Op gennem historien har der været praktiseret forskellige former for tengriisme
og shamanisme i det område, der nu udgør Mongoliet, i lighed med, hvad man
kender fra de fleste andre steder blandt nomader i Centralasien. Efterhånden tog
tibetansk buddhisme over og blev den dominerende religion, men shamanisme satte
et ikke ubetydeligt aftryk på den religiøse udøvelse, og shamanisme praktiseres
fortsat i dag i mindre omfang. Kasakherne i det vestlige af landet praktiserer
hovedsageligt islam.

I det meste af det 20. århundrede søgte det kommunistiske styre i landet at
undertrykke religion. Styret gik især efter præsteskabet inden for den
tibetanske buddhisme, idet denne gruppe var blevet nært knyttet til den feudale
magtstruktur, der før den kommunistiske magtovertagelse havde være dominerende i
landet. I slutningen af 1930'erne lukkede styret under Choibalsan praktisk taget
alle landets over 700 buddhistiske klostre og dræbte mindst 30.000 mennesker,
heraf 18.000 lamaer. Antallet af buddhistiske munke faldt fra 100.000 i 1924 til
110 i 1990.

Efter kommunismens fald blev religiøs frihed igen en samfundsmæssig rettighed,
og den tibetanske buddhisme blev atter den dominerende religion i landet.
Ligeledes betød friheden introduktionen af andre religioner som bahá'i og
kristendom. Blandt de kristne finder man mormoner og katolikker. Mormonerne
talte i 2013 over 10.000 troende, der kunne bekende deres tro i seksten
kirkebygninger, mens den første katolske biskop i landet blev udnævnt i 2003.

Siden 1990'erne er de vigtigste helbredsmæssige indikatorer som forventet
levealder, spædbarns- og børnedødelighed stadigt forbedret, både som følge af
sociale forandringer og forbedringer i sundhedsvæsenet. Der er dog fortsat
alvorlige problemer på området, særligt i landdistrikterne. Ifølge en
undersøgelse fra WHO har landets hovedstad, Ulan Bator, det næsthøjeste niveau
af forurening med fine støvpartikler sammenlignet med byer over hele verden.
Dårlig luftkvalitet er også skyld de fleste arbejdsrelaterede lidelser i landet,
og over to tredjedele af alle sådanne tilfælde er støvfremkaldt bronkitis eller
støvlunger (pneumokoniose).

Fertiliteten i landet er på 1,87-2,18 per kvinde, og den forventede
middellevealder på 68,5 år. Spædbarnsdødeligheden er på 2,6 %, og
barnedødeligheden på 3,1 % (børn under 5 år).

Sundhedsvæsenet omfatter sytten specialiserede hospitaler og sundhedscentre,
fire regionale diagnosticerings- og behandlingscentre, ni distrikts- og 21
aimag-centralsygehuse samt en række andre mindre sundhedsinstitutioner. I 2002
var der i landet 33.273 ansatte i sundhedsvæsenet, heraf 6.823 læger. Der er
27,7 læger og 75,7 hospitalssenge per 1.000 indbyggere i landet.

Kulturen i Mongoliet har traditionelt været stærkt påvirket af den nomadiske
livsform, der har været fremherskende gennem århundreder. Andre påvirkninger
kommer fra Tibet og tibetansk buddhisme samt fra Kina. Fra det 20. århundrede er
russisk og derigennem europæisk kultur ligeledes blevet en påvirkende faktor.

Blandt de emner, der ofte optræder i værker fra den ældste mongolske litteratur
til moderne popsange er kærlighed til forældrene og hjemve, en længsel efter det
sted, hvor man voksede op. Heste har spillet en vigtig rolle i det daglige liv
og i kunsten. Et vigtigt karaktertræk i livet på stepperne er gæstfrihed, der er
så betydningsfuld, at den tages for givet. Mongolerne har fra tidlige tider en
række markante helte, som dyrkes. Det mongolske ord for helt, baatar, bruges
ofte i forbindelse med personnavne, og man finder det også i navnet på landets
hovedstad, Ulan Bator. Et andet ord med en vigtig kulturel betydning er temul,
der betyder "gå løs på" (som i "gåpåmod"); ordet bruges ofte til at beskrive
forhold som kreativitet og passion.

Det ældste overleverede eksempel på mongolsk litteratur er muligvis også det
mest kendte uden for landets grænser: Mongolernes hemmelige historie, der
sandsynligvis stammer fra det 13. århundrede, men også indeholder passager af
ældre poesi. Derudover er det yderst begrænset, hvad der findes af litteratur
fra det mongolske kejserdømmes tid.

Litteraturen blev gennem en lang årrække hovedsagelig mundtligt overleveret i
form af digte, mundheld samt episke beskrivelser af folkets helte som Djengis
Khan. Fra engang i det 17. århundrede har man eksempler på disse
litteraturformer i nedskreven tilstand. Blandt værkerne finder man Altan tobchi
(Den gyldne opsamling), en krønike skrevet af Guush Luvsandanzan.

I en periode var landet meget påvirket udefra, dels fra Tibet og Indien gennem
buddhismen, dels fra Kina, og fra den tid finder man især oversatte litterære
værker. Men med undertrykkelse af mongolerne spirede nationalismen, hvilket også
gav anledning til skabelsen af nationale litterære værker som Den blå krønike og
historier om "Skøre" Shagdar.

Teater kender man i landet i hvert fald tilbage til det 18. århundrede, særligt
med buddhistisk indhold. Det ældste mongolske teaterstykke, man kender til, er
Månegøgen (Saran khökhöö) af Dulduityn Danzanravjaa, skrevet omkring 1831.
Stykket er siden gået tabt. Under kommunismen var teater en kulturform, der blev
understøttet, og efter dette styres fald er der opstået enkelte private
teatergrupper, der primært opfører lette komedier og satiriske stykker.

Musikken hos nomaderne blev udført på flere instrumenter, blandt andet på morin
khuur, et strengeinstrument med bue. Sangmæssigt finder man stilarter som urtin
duu ("lang(trukken) sang") og khoomei, en slags strubesang. Der kendes også
danse som tsam, der skulle holde onde ånder væk.

I nyere tid blev det første rockorkester, Soyol Erdene, dannet i 1960'erne og
blev med sine Beatles-agtige manerer kritiseret af den kommunistiske censur.
Gruppen blev trods disse problemer fulgt af flere andre rockgrupper, der især
har dyrket de hårde varianter i heavy rock. Det gjaldt grupper som Mungunhurhree
og Haranga.

I begyndelsen af 1990'erne spillede Har-Chono rockmusik med inspiration fra den
traditionelle folkemusik, heriblandt urtin duu. I den nyeste tid er indflydelsen
udefra blevet tydelig, hvilket har ført til mongolske udgaver af rap, techno,
hiphop og pop i form af blandt andet boy- og girlbands.

Før det 20. århundrede havde de fleste billedkunstværker en religiøs funktion og
var derfor stærkt inspireret af religiøse tekster. Thangkaer er sådanne
religiøse billeder, enten malet eller udført med applikationsteknik. Der findes
også ældre bronzestatuer forestillende buddhistiske guddomme, blandt andet skabt
af Zanabazar, Jebtsun Damba Khutuchtu (åndelig leder) fra det 18. århundrede.

Fra slutningen af det 19. århundrede kom der malere, der dyrkede en realistisk
stil, blandt andet Marzan Sharav. Under kommunismen var socialistisk realisme
den fremtrædende stil, men thangkaen levede fortsat som stilart, dog nu med
sekulære, nationalistiske motiver.

I 1960'erne opstod de første eksempler på modernisme i landet, men dette blev
ikke vel modtaget af censuren. Det er først efter perestrojkaen i 1980'erne og
efter kommunismens fald, at billedkunsten for alvor er blomstret op. Den i
Vesten nok bedst kendte mongolske billedkunstner fra den seneste tid er
Otgonbayar Ershuu, der blandt andet er portrætteret i filmen ZURAG af tyskeren
Tobias Wulff.

Den traditionelle bolig er jurten, som er en del af den mongolske identitet. Der
er forbindelse til Djengis Khan, der ifølge myten skulle herske over alle folk,
der boede i jurter (telte). Endnu i dag bor en betydelig andel af mongolerne i
jurter, endda også i Ulan Bator. Det mongolske ord for jurte, ger, betyder også
"hjem", og der findes en række ord, der stammer herfra, fx gerlekh, der betyder
"at ægte", "at blive gift".

I det 16. og 17. århundrede blev der opført en række lamaklostre i landet. Mange
af disse eksisterede forinden i jurte-udgaver. Efterhånden som der opstod behov
for at huse flere og flere bedende, opførte man faste bygninger, der ofte havde
flere end fire ydervægge og pyramideformede tag, så de mindede om jurterne.
Senere blev firkantede klostre dog dominerende. Ligeså blev de espalieragtige
vægge overdækket med filt og de interimistiske tage efterhånden erstattet af
mere faste materialer som mursten, planker osv.

Tre stilarter har påvirket den mongolske arkitektur: Den traditionelle
mongolske, tibetansk og kinesisk arkitektur. Der findes også eksempler på
blandinger af disse stilarter. Et eksempel på den første stil er klosteret
Dashi-Choiling i Ulan Bator, et eksempel på tibetansk stil finder man i Erdene
Zuu-klosteret, mens Choijing Lamiin Sume, tidligere kloster, nu museum, er
opført i kinesisk stil. Tsogchin-templet i Gandan-klosteret i Ulan Bator er et
eksempel på et miks af mongolsk og kinesisk tradition.

En årligt tilbagevendende begivenhed i Mongoliet er afholdelsen af naadam, en
festival med traditionelle sportsgrene i centrum.[Kilde mangler] Festivalen
afholdes mange steder i landet med den største i Ulan Bator. Naadam betyder "tre
mandige færdigheder", og der dystes i bueskydning, hestevæddeløb (over lange
distance i det åbne landskab) og brydning. I vore dage afholdes naadam 11.-13.
juli i forbindelse med årsdagen for den nationale demokratiske revolution samt
dannelsen af det mongolske kejserdømme. De tre sportsgrene, der indgår i naadam,
er derfor generelt populære i landet.

Ud over distanceridning dyrker mongolerne også kunstridning, hvor man på
hesteryg søger at udføre forskellige kunststykker. Et sådant kunststykke kan
være det, der kendes fra legenderne, hvor den mongolske krigshelt Damdin
Sükhbaatar smed mønter ud på jorden og derpå ridende i galop samlede mønterne op
igen.

Den mongolske form for brydning adskiller sig lidt fra de brydningsformer, der
anvendes ved fx olympiske lege, blandt andet ved, at der ikke opdeles i
vægtklasser, og at der ikke er tidsgrænser (dette er dog ved at blive blødt lidt
op i de senere år). Historikere mener at kunne spore denne form for brydning
helt op til syv tusinde år tilbage.

Blandt de internationalt udbredte sportsgrene er fx bordtennis, basketball og
fodbold ved at blive mere populære i Mongoliet. En række mongolske
bordtennisspillere er begyndt at opnå udmærkede resultater i internationale
konkurrencer.

Mongoliet har deltaget ved OL siden 1964 og især klaret sig godt i
kampsportsgrene som brydning, judo og boksning. De første medaljer blev vundet i
1968, hvor det blev til fire stykker, alle opnået i brydning. Den første
OL-guldvinder fra Mongoliet var Naidangiin Tüvshinbayar, der vandt 100
kg-klassen i judo for mænd i Beijing 2008.

Mongoliets fodboldlandshold har eksisteret siden begyndelsen af 1990'erne og har
foreløbig ikke formået at kvalificere sig til slutrunderne i hverken VM eller de
asiatiske mesterskaber. Den bedste nationale liga er Niislel-ligaen, der består
af tolv hold.

Kvinderne i Mongoliet har især udmærket sig inden for skydning, hvor fx
Munkhbayar Dorjsuren, der nu repræsenterer Tyskland, har vundet VM, mens
Otryadyn Gündegmaa vandt sølv ved OL i Beijing.

I 1920 udkom den første avis i Mongoliet, Unen ("Sandheden"), der havde tætte
kontakter til sovjetiske medier (navnet svarer til Pravda i Sovjetunionen) og
var nøje kontrolleret af det mongolske kommunistparti. Under det kommunistiske
styre blev alle medier i landet tilsvarende overvåget af regeringen, og en
uafhængig presse var ikke tilladt. Med opløsningen af Sovjetunionen og
omdannelsen af etpartistyret i Mongoliet til et flerpartisystem blev en fri
presse og andre frie medier omsider mulige. En ny lov om pressen trådte i kraft
1. januar 1999 og muliggjorde reformer inden for medieverdenen. Der findes nu
over 300 foretagender inden for trykte og elektroniske medier i landet.

I sin rapport om pressefrihed i verden har Journalister uden grænser opgjort, at
Mongoliet ligger på en 98. plads blandt verdens 179 lande (nummer 1 har største
pressefrihed).

Det mongolske køkken er traditionelt baseret på kød og mælkeprodukter. Det mest
udbredte kød er lammekød, der i ørkenområder suppleres af kamelkød og mod nord
af oksekød (herunder fra yakken). Mælkeprodukterne stammer fra kvæg, yakker og
kameler.



