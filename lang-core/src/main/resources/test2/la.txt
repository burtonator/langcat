https://la.wikipedia.org/wiki/Vinum

Vinum est potio alcoholica e fermentatione musti (suci uvarum) confecta.
Naturalis uvarum compositio sucum a saccharomycetibus utilibus fermentari sinit
sine additione nutrimentorum; qua fermentatione sacchara in suco comprehensa
consumuntur atque in alcohol ethanol convertuntur. Vinum igitur facillime
conficitur. Ad vina bona et varia conficienda diversae uvarum varietates,
nonnullae species et stirpes fermentorum, variaeque consuetudines perfectionis
adhibentur. Vina optima quae terrarum vitiumque idonearum redolent, curiosissime
praeparata, diligentissime perfecta, bene conservata, amatoribus pretio maximo
venditantur. Vinis peioribus aliquando distillatis, alcohol quod inde provenit
in spiritus potabiles convertitur aut in variis rationibus industrialibus
adhibetur.

Humanus vini usus a millennio sexto a.C.n. cognoscitur. Vinum inventus est in
regione quadam montana haud longe a limitibus civitatum hodiernorum Turciae,
Iraniae, Georgiae, et Armeniae distans. Inde confectio vinorum in omnes fere
terras ubi vites florere possunt graduatim transmissa est, per mediam Asiam ad
Afganiam et Sericam, trans Europam Meridianam omnem usque ad Franciam,
Hispaniam, et Portugalliam, inde per itineribus maritimis ad Americam
Septentrionalem et Meridianam, Africam Australem, Australiam, et Novam
Zelandiam. In frigidiores et calidiores regiones, vitium expertes, vina alibi
confecta advehuntur.

Ubi vinum plerumque conficitur ad cenas quotidie inferri solet. Feriis
popularibus celebratur quotannis vindemia, quo tempore ex uvis maturis nuper
collectis mustum aut pedibus aut torcularibus exprimitur. Hilaritas potatorum
ebrietasque, quas ab alcohole provocatas nunc scimus, olim e divina vini natura
deduci credebantur. Religionibus polytheisticis deus qui primum vini inventorem
fuisse dictus est, apud Romanos Liber Pater, apud Graecos Dionysus qui et
Bacchus nuncupatus est. Religionibus monotheisticis vini potestas variis modis
exprimitur: Christiani ad Eucharistiam adhibent, Iudaei ad epula sollemnia,
exempli gratia die sabbati; Mussulmani autem potationem vini ob intoxicationem
plerumque prohibent.

Nomina tam Latinum vinum quam Graecum οἶνος, Albanicum venë, Armeniacum gini
Hethiticumque wiyana a quibusdam e verbo quodam Indoeuropaeo *win-o- deducuntur
et cum appellatione plantae Latina "vitis" adsimilantur, sed haec res incerta
est. Aliae linguae eiusdem regionis, familiae Semiticae attributae, nominibus
similibus utuntur, e.g. Arabice wain, Hebraice jajin. Nonnulli haec nomina omnia
e lingua quadam Caucasica antiqua mutuata esse censent: Georgice enim (in
familia Kartvelica) nomen ღვინო ghvino "vinum" citant et e verbo ღვივილი
ghvivili "florire, bullire" derivant.

Nomen Latinum in linguis Romanicis supervivit, Italiane et Hispanice vino,
Lusitanice vinho, Francogallice et Dacoromanice vin. Idem nomen in linguam
Germanicam antiquam mutuatum est sub forma *winam, unde Theodisce dicitur hodie
Wein, Anglice wine; idem in Slavonicam vino, unde hodie Russice vino, Polonice
wino; idem in linguis Celticis antiquis, unde Hibernice hodie fion, Cambrice
gwin.

Nomen vinum rarius sensu latiore adhibetur pro potionibus ex aliis fructibus
factis, videlicet dactylis, napis (sed hoc ad animalia medenda usitatum), piris
(nomine proprio pyratum), malis ("sicera" appellatum) necnon malis granatis.

Naturalis uvarum compositio chemica sucum a fungis saccharomycetibus fermentari
sinit sine additione saccharorum, acidorum, enzymorum aliorumve nutrimentorum.

Vinum fermentatione uvarum contusarum cum variis fermentorum generibus
producitur ordinis saccharomycetalium. Uvae variis speciebus Hanseniasporarum
iam in vineis infectuntur, quae in officinis vinariis saepius interficiuntur:
ibi enim Saccharomyces cerevisiae seu S. bayanus atque multo rarius
Brettanomyces bruxellensis introducuntur, quae sacchara (glucosum et fructosum)
fere tota in alcohol convertere potuerint.

Vina de uvis fermentata in tria genera dividi solent: vinum album, rubrum,
roseum. Praeterea sunt vina spumantia, sicut Campanicum, et vina alcohole
amplificata, sicut vinum Xerae et Portugallicum.

Propter invasionem phylloxerae (parasiti Dactylosphaera vitifoliae) saeculo
vicensimo ineunte disseminatae, hodie surculi vitium Europaearum inseruntur
radicibus generum Americanarum.

A vindemiis Liviae et Augusto gratis incipiens, Plinius maior genera vinorum
antiqua curiose enumerat tam Italica quam "transmarina" (i.e. quae mare Ionium
transierant):

Haec breviter de vinis saeculo septimo decimo exeunte celebribus scribit Ioannes
Christophorus Becmanus:

Post centum annos in operibus encyclopaedicis Iohannes Fridericus Zückert
(Materia alimentaria) et Iosephus Iacobus Plenck (in libro cuius titulus est
Bromatologia) enumerationem vinorum longiorem praebent. Ibi multa vina etiam
hodie celebria Latine recitantur, e.g. generosiora Malaccense et vinum Xerae;
Italiae Proseccense et vinum Montis Pulciani; Franciae Rivesaltinum; e terris
Lusitanicis vinum Portugallicum et Maderaicum. Inter leviora Germaniae vinum
Rhenanum, Mosellanum et Franconicum; Franciae vinum Campanicum, Burgundicum,
Burdigalense, Cadurcense et Eremiticum. Plenck etiam scriptorum Latinorum
fortasse primus vinum Capense (scilicet Africae Australis) sine differentia
inter Europaea comprehendit ("vinum rubrum, dulce, generosum").

Vinum ex uvis passis coctum dicitur vinum passum, sive simplicius passum. Romani
vino passo nonnumquam pro melle utebantur. Hodie passa adhuc exstant, sed sat
rara et pretiosa sunt. Sacerdotes Ecclesiae Orthodoxicae Graecae passo in
sacramento communionis utuntur.



https://la.wikipedia.org/wiki/Silva

Silva est communitas organismorum, in qua arbores quadam symbiosi inter se et
cum aliis organismis coniunctae adsunt. Arbores maiorem materiae biologicae
("biomassae") partem constituunt. Aliae culturae quid sit silva, cuius
magnitudinis et cuius compositionis, aliter definiunt, aream quidem esse
arboribus plenam consentire solent.

Silvae fere 9.4% faciei terrae (sive 30% continentium) tegunt; ante industriae
conversionem fere 15.6% (sive 50% continentium) tegebant. Habitationem praebent
variis organismis, ab animalibus usque ad edapha, cyclum aquae moderantur, solum
conservant. Quare silvae partes maximi momenti in biosphaera agunt.

Silvae omnibus in regionibus, quae arboribus crescendis idoneae sunt,
inveniuntur, nisi incrementum igni frequenti aut aliis calamitatibus naturalibus
aut actu humano impeditur.

Regiones inter latitudines 10° a linea aequatoriali in septentriones et in
meridiem versus plerumque a silva pluviali tropicorum tectae sunt, latitudines
inter 53°N et 67°N silva boreali sive taiga. Silvis, in quibus angiospermae
praevalent, plures species esse solent quam illis, qua gymnospermae (silvae
pinophytorum sive montanae), praeter paucas.

Silvae praecipue triplici usui sunt: usui oeconomico, oecologico (protectio
circumiectorum naturalium) et sociali (relaxatio). Quidam usus silvae sine opera
humana efficiuntur (ut puta creatio oxygenii), alii silvicultura fiunt (ut puta
semitae viarum). Possessoris silvae est varios usus praebere. Si silvae ita in
usu sunt, ut conserventur, silvicultura vocatur durabilis.

Ab initio homines, qui venatu ac collecto vivebant, iis, quae silva praebebat,
opibus naturalibus utebantur. Praeter animalia etiam herbae, bacae, fungi,
resina et similia iis usui erant. Pecora et armenta ibi pastum agebantur, mella
ac ligna petebantur. Mox lignum arborum etiam ad aedificandum adhibebatur. Cum
saeculo duodevicesimo incipiente penuria ligni sentiretur, silvicultura orta
est, qua continua ligni subvectio, tum primarii energiae fontis, confirmaretur.
Ita silva saepe foresta facta est, ubi oecosystema naturale cum plantis
commutatum est, quae efficientia humana locum occupaverunt.

Nimia spoliatione silvae etiam deletae sunt vel delentur. In nonnullis
regionibus mediterraneis, silvae non iam inveniuntur, cum homines arbores
ceciderint, ut exempli gratia naves aedificarent. Simili modo hodie multis in
terris silvae in periculo sunt.

Etiam industria silvis detrimento esse potest: Complures arbores propter
pollutionem aeris sunt aegrae.

Multi homines silvas ad recreandum intrant, ut iter faciant et animalia
silvestria videant.



https://la.wikipedia.org/wiki/Sigismundus_Freud

Sigismundus Freud, vulgo plene Sigismund Schlomo Freud saepiusque Sigmund Freud
(1856-1939) fuit neurologus, psychologus, atque inventor artis psychoanalyticae.

Sigismundus Freud natus est in oppido Freiberg Moraviae (tunc in Imperii
Austrohungarici regione) die 6 Maii 1856 in familia Iudaica, patre Kallamon
Iacobo Freud mercatore; qui mox mulierem filiumque (annum quintum agentem)
Vindobonam duxit. Ibi anno 1873 Sigismundus in facultatem medicam Universitatis
Vindobonensis immatriculatus est, professoribus Carolo Claus zoologo, Francisco
Brentano philosopho, Ernesto de Brücke physiologo, et aliis.

Initiavit cursum cum eius interesset uti hypnosi ad curandos infirmos. Serius,
quamquam in cura servavit varios adspectus huius artis, hypnosim suffecit libera
associatione et explicatis somniis ut augeret, quae hodie "cura loquax"
(Anglice: talking cure) vocatur. Quaecumque fecit versa sunt in 'psychanalysin'
(mentis explicatione). Cura Freudiana ad id pertinebat, quod olim vocabatur
hysteria (hodie perturbatio conversionis) et ad neurosim: nunc psychiatria
appellat has infirmitates aliis nominibus: affectiones psychosomaticae (corporis
et animae) neurosis, et psychosis.

Doctrinae Sigismundi Freudi et cura data infirmis patientibus causae fuere
Vindobonae agitationis maximae in initio saeculi et disputatio de his notionibus
hodie perdurat. Doctrinae eius saepe obiurgantur et disceptantur, atque eius
opus dicitur etiam in litteris aut in cultu inesse. Praeterea, multi disputant
psychoanalysisne vel curae sociae in campo scientiae sitae sint.



https://la.wikipedia.org/wiki/Res_publica_Sinarum

Res publica Sinarum (Sinica: 中華民國 Zhōnghuá Mínguó) sive Taivania (臺灣 Táiwān) est
civitas Asiana, praecipue Formosae, sed plurimae civitates mundi Taivanum
provinciam de Re publica Populi Sinarum esse comprobant.

Caput et maxima urbs hodie est Taipeia. Sed antequam 1949 Communistae in terra
continenti rerum potiti sunt, Nanjing primum locum habuit.

Primus imperator, Qinshihuang (秦始皇), anno 221 a.C.n. nomen suum civitati Sinensi
dedit et murum longum construxit. Imperatores gubernationem instituerunt.
Imperatores gubernabant actiones et litteras virorum doctorum.

Imperium anno 1911 collapsum est, quod imperatores contra civitates Europaeas,
quae Sinam expugnare in animo habuerunt, resistere non potuerunt. Primus praeses
rei publicae Sun Yat-Sen anno 1912 creatus est, qui eo tempore factionem
Kuomintang condidit.

Primis annis rei publicae multi duces militum inter se pugnaverunt, quorum unus,
Yuan Shikai etiam imperium restituere ipso imperatore petivit. Sun Yat-Sen in
Iaponiam in exilium fugere coactus est. Sed anno 1916 Yuan Shikai mortuus est.
Ab anno 1917 Res Publica Sinarum primo bello mundano contra Germaniam interfuit,
ut coloniam a Germania in Sina expugnata liberavit. Sed post bellum finitum
Deliberatione de pace componenda Lutetiae facta haec colonia Iaponiae data est.
Itaque multi incolae Sinarum, praecipue 4 Maii 1919 contra peregrinos
demonstrabant. Anno 1921 Sun Yat-Sen iterum praesidem se Nanjing proclamavit,
sed maioribus partibus Sinarum, ubi duces militum regnaverunt, non recognatus
est. Eodem tempore Factio Communista Sinarum duce Mao Zedong condita est. Anno
1925 Sun Yat-Sen mortuus est.

Anno 1927 Chiang Kai-Shek dux militaris rerum potitus est et contra communistas
se vertit, quos e Shanghai pepulit. Anno 1928 Chiang praeses rei publicae factus
est. Anno 1931 Iaponia vi Mandschuriam expugnaverunt et a Sina separaverunt. Mao
Zedong autem a Kuomintang pulsus in Hunan et Iangxi regionibus Rem Publicam
Sovieticam condidit. Sed Chiang Kai Shek eum adeo persequebatur, ut Communistae
annis 1934-1935 "itinere magno" fugere coacti sunt et paene exstincti fuissent.

Die 7 iuli 1937 Iaponici Sinam invaserunt post "casum pontis Marci Poli", quod
fuit initium belli mundani in Asia. Iaponici magnas partes Sinarum expugnaverunt
et Kuomintang et Communistas ad foedus coegerunt. Itaque dehinc una contra
hostes pugnaverunt, sed in alterum fidem non habuerunt. Anno 1945 Iaponia a CFA
coactus deditionem hostibus suis obtulit.

Paulo post invasores pulsos factiones Sinarum iterum bellum civile coeperunt.
Sed hoc tempore communistae victoriam adepti sunt. Mense Septembri 1949 Chiang
Kai-Shek cum militibus suis a terra continenti fugere coactus est et in Taiwan
insulam se recepit. Quam communistae expugnare non potuerunt, quod CFA eos
arcebant. In terra continenti 1 Octobris 1949 Res Publica Popularis Sinarum
condita est.

Chiang Kai-Shek se praesidem totius Sinae esse praedicare non desistebat neque
terram continentem expugnare potuit. Itaque nunc duae res publicae sinarum
fuerunt. Chiang Kai-Shek dictator regnavit et paucos annos post mortem eius
(anno 1975) Chiang Ching-kuo, filius eius, anno 1978 praesidens factus est. Is
paulatim democratiam induxit. Anno 2000 denique primus praesidens, qui non
factioni Kuomintang interest, creatus est.

Anno 1949 omnes paene civitates Rem Publicam Sinarum comprobaverunt et Rem
Publicam Popularem Sinarum esse negaverunt. Sed postquam Communistae 1964 primam
Bombam atomicam accenserunt, multae nationes eos recognoverunt, ut anno 1979
etiam CFA. Hodie pauci admodum nationes legatos in Taiwan mittunt.



https://la.wikipedia.org/wiki/Praga

Praga (Bohemice Praha) iuxta flumen Multaviam sita iam ab saeculo nono usque ad
tempora nostra est caput Bohemiae, postea Rei publicae Bohemicae; hac enim in
urbe cum Universitate Carolina Pragensi anno 1348 condita tum praecipue
principes, reges, praesides una ex parte, altera vero ex parte episcopi,
archiepiscopi sedes habuerunt.

Celebres sunt Defenestrationes Pragenses annorum 1419, 1483, 1618 et fortasse
1948 (Ioannes Masaryk).

Ab anno 973, Praga sedes episcoporum Pragensium est, ex anno 1344 vero
archiepiscoporum. Archidioecesis Pragensis veterrima dioecesis Bohemiae est.
Ecclesiae Catholicae Romanae ecclesia cathedralis est Ecclesia sancti Viti in
Arce Pragensi. Pragae sunt multa monasteria, quibus clarissima sunt Archiabbatia
Brevnoviensis Ordinis Sancti Benedicti, veterrimum monasterium Cechiae, et
Monasterium Strahoviense Ordinis Praemonstratensis, ubi sepultus est Sanctus
Norbertus, fundator eiusdem ordinis. Praga est sedes magni magistri Ordinis
militaris crucigerorum cum rubea stella.

Aëroportus internationalis Pragensis, anno 1937 incepta, ab anno 2012 ad honorem
Venceslai Havel appellata, iuxta Ruzyně iacens in suburbiis Pragensibus, a media
urbe 10 chm occidenti versus distat. A statione ferriviaria principali (Praha
hlavní nádraží) tramina tam ad omnes Cechiae partes quam ad urbes Europae
nonnullas vehuntur, videlicet Berolinum (horis 4.5 attactum), Monacum,
Vindobonam, Varsaviam, Budapestinum, Cassoviam, Turicum, Spalatum, Moscuam
(horis non minus quam 28 attactam).

Ferriviae subterraneae Pragensis metropolitanae tres lineae constructae sunt
(quarta iam proposita), longitudine tota 65 chm, stationibus 61, inter quas
itinera 589 200 000 per annum fiunt. Ferrivia strataria Pragensis ab anno 1879
curribus equorum ope vectis, ab anno 1899 curribus electricis agit, lineis 22
diurnis et 9 nocturnis, per quas itinera 324 200 000 per annum fiunt. Laophoria
lineis fere 130 circumeunt.

Urbi Pragae clima inter "oceanicum" et "continentale humidum" per enumerationem
Köppen–Geiger aestimatur, temperatura aëris media mense Ianuario –2.0° atque
mense Iulio +17.1°, totius anni 7.9°, minima normalia inter –5.4° et +11.9°,
maxima normalia inter 0.4° et 24.0°, sed minima extrema usque hodie nota mense
Martio −27.5°, maxima extrema mense Iulio 37.8°; pluviis mense Ianuario ad 23.5
mm tantum, mense Maio 77.2 mm, per annum totum non minus quam 525.8 mm elevatis,
nivibus 71.4 cm per annum; diebus pluviosis per annum totum fere 90
accidentibus; humiditate relativa inter mensuras 70% et 85%; horis solis
fulgentis mense Decembri 46.7, mense Iulio 226.2, per annum totum 1 668
repertis.



https://la.wikipedia.org/wiki/Petrus

Simon Petrus (mortuus fere anno 65) erat unus ex duodecim apostolis qui Iesum
Nazarenum dum vivebat secuti sunt. De vita Petri imprimis in Novo Testamento
traditum est.

Secundum Marcum evangelistam (3:16), nomen eius erat Simon, patris autem Iona ;
secundum alios patris nomen erat Ioannes. Cognomen Petrus Simoni a Iesu honoris
causa impositum est expressio muneris. Petrus in lingua Graeca Πέτρος (petros)
dicitur, quod est Aramaice Kepha.

Petrus cum fratre Andrea in Betsaida habitabat (Ioh 1:44). Posterior in
Kapharnaum prope lacum Gennesaret Galilaeae transiebant. Possidebat casam
Kapharnao, ibi habitabat cum socru (Marc. 1:30–31, Luc. 4:38). Cum frate
laborabant piscatores.

Secundum Ioannem Petrus discipulus erat Ioannis Baptistae. Andreas ad Iesum
Messiam fratrem adduxit (Joh 1:41s.). Diem cum Iesu egerunt et Simon Petrum
nomen accipiens Iesum secutus est.

Inter apostolos Simon Petrus primas agebat. Omnibus in summariis apostolorum
primus est, cum Iacobo et Ioanne Petrus est apostolus qui Iesu vicinissimus
erat. Tamen difficile est, characterem describere.

Se abscondit cum 120 discipulis Hierosolymi. Secundum narrationem biblicam die
Pentecostis vis sancti Spiritus in terram veniebat (Apg 2), quocum Petrus captus
tenebat efficacem homiliam. Ideo in illo die convertebant 3000 homines et novam
fidem confitebantur. Ita comunitas Christiana Hierosolymensis exorta est.

Discordia iterum demonstrabat, cum discrepantia Iudaeorum traditionalium causam
prae concilio provocaret: non negabat fidem, sed libenter confimabat. Non autem
firmitatem conferebat a tergo Christianorum gentilium stare (Gal 2,11s.). Hac de
re a Paulo graviter reprehendebatur. Iam de Apg 10,13s. videmus, solum cum
labore a traditionibus iudaeis se solvere posse. Sed apprehendebat fidem,
evangelium et Iudaeis portare et convertebat primum gentilem Cornelium
centurionem. Tunc Christianos Iudaei originis hiscum rebus persuadebat.

Patriarchatae Hierosolymae Antiochiaeque constitutionem earum ad Petrum
apostolum deducent. Novum Testamentum nos autem facit censere, Iacobum Iustum
rectorem fuisse. Ille secundum scripturas antiquas a Petro et Ioanne et Iacobo
ducem elegebatur. Hac re Petrus videri potest constituens et dux primus
comunitatis principalis.

Commoratio Romi morte per martyrium ad circum Neronianum vel Vaticanum finem
facta est. Prope sepultus est, ubi nunc, super Petri sepulcrum erecta est
basilica Vaticana. Romani episcopi ministerium hinc refert. Ideo mox negabatur
Petri commoratio Roma, reformatores et argumenta historica adducere volebant.

Tamen Clemens Ignatiusque auctores Christiani commorationem Petri Romi iam circa
saeculum II commune notum factum testantur. Secundum eos circa annum 65
martyrium passus est, et in persecutione Neronis imperatoris cum multis aliis
caput infra crucifixus est.

Cum Sepulcra Petri et Pauli Romi putabantur, alii Christiani ecclesiam Romanam
et episcopum honorem tribuibant. Gaius quidam presbyter in litteris scripsit
locum sepulcri tropaion, locus iste non certe notus est. Pio XII sedente
excavationes sub basilica fiebant et reperiebatur locus maxime veneratus et in
lapide inscriptiones graecae Petros eni (Petrus hic est).

Praeter dictionem commorationis Petri Romi est traditio Petrum ecclesiam Romanam
episcopum fuisse. Haec traditio solum saeculo II commemoratur. Traditio altera
Romanam ecclesiam simul a Petro et Paulo constitutam esse vult, Hieronymus
postremo Petrum 25 annos sedisse. Opinio Hieronymiana autem contradicit Novo
Testamento, quod Petrus annum 40 gerentem non Romae fuisse poterat.

Traditio catholica aestimat Petrum primum episcopum Romae esse et antistes
universalis ecclesiae. Provocat ad verbum Iesu quod Petro dixit sicut Mattheus
evangelista tradidit: "Tu es Petrus, et super hanc petram aedificabo ecclesiam
meam et portae inferi non praevalebunt adversum eam. et tibi dabo claves regni
caelorum et quodcumque ligaveris super terram erit ligatum in caelis et
quodcumque solveris super terram erit solutum in caelis" (Mat. 16:18s).

Iste scriptum est transformis nonnumquam. "Et ego dico tibi, quod tu es Petrus"
etc. "Idest, tu es probatae ac verae in me fidei, firmus et bene coctus. Tu eris
primus in aedificio ecclesiae meae lapis super quem et reliquos struam, quam
structuram licet in specie infirmam ipsae tamen inferorum portae non valebunt
subruere. Et tibi post abitum meum tanquam successori dabo claves regni
coelorum." etc.

Ecclesia Catholica Romana ministerium peculiarem Petri ducet et confirmat
dignitatem Summi Pontificis, vicarii Christi in terra et rector ecclesiae
universalis. Auctoritas Petri per successionem apostolicam in omnes successores
Romanae cathedrae transit.

Memoria vel solemnitas sanctorum Petri et Pauli apostolorum est dies 29 Iunii.
Patronatus multarum ecclesiarum ac civitatum testantur vivam venerationem,
imprimis basilica Vaticana, cathedrales Ratisbonensis et Coloniensis; civitates
Roma, Augusta Treverorum et Posnania.



https://la.wikipedia.org/wiki/Oceanus_Atlanticus

Oceanus Atlanticus seu mare Atlanticum est oceanus magnitudine secunda in orbe
terrarum, cuius area circa 106 400 000 chiliometrorum quadratorum est. Oceanus
Atlanticus circa 20 centesimas superficiei Telluris et circa 26 centesimas
superficiei aquaticae tegit. Altera nominis pars ad Atlantem mythologiae Graecae
spectat.

Veterrima Atlantis in litteris mentio apud Herodotum (circa 450 a.C.n.)
invenitur, qui nomen oceani Ἀτλαντὶς θάλασσα 'mare Atlantis' scribit. Nomen
Oceani Aethiopici, ab Aethiopia deductum, ad Oceanum Atlanticum australem
aliquando adhibebatur usque ad medium saeculum XIX. Antequam Europaei alios
oceanos invenerunt, nomen oceani ipsum significavit aquas praeter Fretum
Gaditanum quas hodie Atlanticas appellamus. Graeci antiqui credebant hunc
oceanum esse ingens flumen quod orbem terrarum circumdabat.

Oceanus Atlanticus pelvem elongatam et sigmoideam quae in longitudinem inter
Europam et Africam ab oriente, et ad Americam ab occidente patet. Ut pars
coniuncti Oceani Mundi, hic oceanus in septentrionibus ad Oceanum Arcticum
(aliquando mare Atlanticum habitum), Oceanum Pacificum in meridio-occidenti,
Oceanum Indicum in meridio-oriente, Oceanum Australem in australem adligatur.
(Aliae definitiones dicunt Atlanticum ad australem usque ad Antarcticam patere.)
Aequator Atlanticum in Oceanum Atlanticum Septentrionalem et Oceanum Atlanticum
Australem separat.

Finitur Oceanus Atlanticus ad occidentem ab America Septentrionali et Australi.
Ad Oceanum Arcticum per Fretum Daniae, Mare Groenlandiae, Mare Norvegicum, et
Mare Barentsii conectitur. Ad orientem, proprii oceani fines sunt Europa, Fretum
Gaditanum (ubi cum Mari Mediterraneo, uno ex eius maribus marginalibus,
conectitur, et vicissim, cum Ponto Euxino), et Africa.

Ad meridio-orientem, Atlanticus se in Oceanum Indicum miscet. Meridianus
orientalis vicensimus, qui ad meridianum a Capite Aguilhas ad Antarcticam, eius
finem definit. Alii auctoritates monstrant eum ad australem ad Antarcticam
patere, cum alii monstrant eum ad parallelum 60 ab Oceano Australi finiri.

Ad meridio-occidentalem, Fretum Drakeanum Atlanticum ad Oceanum Pacificum
conectit. Canalis Panamensis, ab hominibus factus, eum et Pacificum coniungit.
Alia magna aquae corpora ad Atlanticum adiacentia praeter ea supra dicta sunt
Mare Caribicum, Sinus Mexici, Sinus Hudson, Oceanus Arcticus, Mare
Mediterraneum, Mare Septentrionale, Mare Balticum, et Mare Celticum.

Atlanticus, circa 22 centesimas superficiei Telluris tegens, magnitudine est
Pacifico secundus. Cum maribus adiacentibus, Atlanticus aream circa 106 400 000
chiliometra quadrata occupat; sine eis, sua area est 82 400 000 chiliometra
quadrata. Terra quae in Atlanticum fluit? quater terra oceanorum Pacifici et
Indici est. Volumen Atlantici cum maribus adiacentibus est 354 700 000
chiliometra cubica (85 100 000 milia cubica) et sine eis 323 600 000 chiliometra
cubica (77 640 000 milia cubica).

Media Atlantici altitudo, cum suis maribus adiacentibus, est 3339 metrorum; sine
eis ea est 3926 metrorum. Maxima altitudo, Altum Milwaukee, 8380 metrorum, in
Fossa Portus Divitis fit. Latitudo Atlantici inter 2848 chiliometrorum inter
Brasiliam et Montem Leoninum et plus quam 6400 chiliometrorum in regione
australi variatur.

Peregrinatio transatlantica maiores auctus civilizationis Occidentalis partes
egit. Atlanticus ipse Mundum Veterm et Mundum Novum separat. Temporibus
hodiernis, nonnulla idiomata ad oceanum per ludibrium "Stagnum" (Anglice Pond)
spectant, varietates geographicas et culturales inter Americam Septentrionalem
et Europam describentia, praecipue inter civitates continentium amborum ubi
populi Anglice utuntur. Multi homines Britannici Civitates Foederatas Canadamque
"trans stagnum" appellant, et vice versa.

Principalis bathymetriae (topographiae fundorum) proprietas est montes perpetui
submarini Dorsum Medii Atlantici appellati, qui ab Islandia in septentrionibus
ad fere 58° latitudine australi patent, maximum latitudinis circa 1600
chiliometrorum attingens. Magna valles rimosa etiam secundum dorsum plerumque
patet. Altitudo aquae in apice dorsi est minus quam 2700 m in plurimis locis,
cum imum dorsum est ter alta. Nonnulla cacumina supra superficiem oriuntur et
insulas constituunt. Oceano Atlantico Australi est additum dorsum submarinum,
Dorsum Walvisianum.

Dorsum Medioatlanticum Oceanum Atlanticum in duo alveos magnos separat, quorum
altitudines sunt a 3700 ad 5500 m. Iuga transversa quae inter continentes et
Dorsum Medioatlanticum iacent fundum oceani in multas pelves dividunt. Nonnullae
maiorum pelvium sunt pelves Blake, Guianae, Americae Septentrionalis,
Promontorii Viridis, et Insularum Canariarum, in Atlantico Septentrionali sitae.
Maximae pelves Atlantici Australis sunt pelves Angolae, Civitatis Capitis,
Argentinae, et Brasiliae.

Imus oceanus putatur aliquantulum planus, fortuitis altis, planitiebus
abyssalibus, fossis, montibus submarinis, pelvibus, planitiebus oceanicis,
vallibus submarinis praeruptis, et nonnullis guyot praeditus. Varii plutei
secundum margines continentium circa 11 centesimas imae topographiae sunt, cum
aliquibus canalibus altis trans clivum continentalem secatis.

Atlanticus plerumque est salsissimus oceanus maior; salinitas aquae superficiei
in oceano aperto a 33 ad 37 partes per mille (3.3–3.7%) a massa, et latitudine
et tempore variatur. Evaporatio, praecipitatio, influentia flumina, et glacies
marina dissolvens salinitatem superficiei adficiunt. Quamquam minima salinitas
vix ad septentrionem aequatoris (ob magnas pluvias tropicas) fit, minima
salinitas in summa est in latitudinibus altis et secundum litora ubi magna
flumina intrant. Maxima salinitas circa 25° septentrionales et australes fit, in
regionibus subtropicis quibus est pauca pluvia et evaporatio alta.

Temperaturae aquae superficialis, quae latitudine, systemate fluminum, et
tempore variantur, latitudinalem energiae solaris distributionem ostendunt, et
circa –2 C variari possunt. Maximae temperaturae ad septentrionem aequatoris,
minimae in regionibus polaribus fiunt. In mediis autem latitudinibus, regionibus
maximae variationis, temperaturae a 7–8 °C variari possunt.

Oceanus Atlanticus in quattuor maioribus aquae massis consistit. Mediae aquae
Atlantici Septentrionalis et Australis superficiem constituunt. Aqua intermedia
subantarctica ad altitudines 1000 metrorum patet. Aqua Alta Atlantica
Septentrionalis ad altitudines usque ad 4000 m attingit; Aqua Ima Antarctica
pelves oceanicas ad altitudines maiores quam 4000 m occupat.

Intra Atlanticum Septentrionale, flumina oceanica Mare Sargassi secernunt, magna
aquae corpus elongatum, cui est salinitas altior. Hoc mare multas algarum
marinarum summas continet, et regio ubi Anguilla anguilla et Anguilla rostrata
ova gignunt est.

Effectus coriolis aquam Atlantici Septentrionalis in cursum modo horologico, cum
aqua Atlantici Australis contrahorologice movetur. Marini aestus australes in
Oceano Atlantico sunt semidiurnales: duo aestus alti per quodque spatium horarum
viginti-quattuor fiunt. In latitudinibus autem super 40° Septentrionales,
nonnulla agitatio ab oriente ad occidentem fit.

Clima a temperaturis aquarum superficiei, fluminum aquaticorum, et ventorum
movetur. Ob facultate oceani ad coacervandum liberandumque calorem, climata
maritima sunt moderatiora, atque minus extremas temporis variationes quam
climata continentalia habent. Praecipitatio ex litoralibus caeli et aeris datis,
temperaturaque aeris ex temperatura aquatica aestimatur.

Oceani sunt maior humoris atmosphaerici per vertendum in vaporem creati causa.
Zonae climaticae latitudine variantur; zonae calidissimae trans Atlanticum ad
septentriones aequatoris patent. Zonae frigidiores sunt in latitudinibus altis,
frigidissimis regionibus ubi aqua a glacie marina tegitur. Flumina oceanica
clima aquis calidis et frigidis ad alias regiones transportatis movent. Venti
qui trans haec flumina refrigerantur vel califactantur egiones terrestriales
adiacentis impellunt.

Flumen Sinus? et Fluitatio Atlantica Septentrionalis, sua propagatio
septentrionalis ad Europam, atmosphaeram Insularum Britannicarum et Europae
boreoccidentalis calefacit atque caelum et clima ad meridiem usque ad
Mediterraneum septentrionale movet. Flumina aquae frigidae magnam caliginem ante
litus Canadae orientalis (in regione Grandium Riparum Terrae Novae) et ante
litus Africae boreoccidentalis creant. Venti plerumque humorem aeremque super
regiones terrestres transportant. Typhones marini in meridiana Oceani Atlantici
parte crescunt.

Oceanus Atlanticus est secundus a minimo ex quinque orbis terrarum oceanis. Non
existitit ante abhinc annorum 130 millionas, cum continentes qui, Pangaea
supercontinente avito dissoluto, formari coeperant seorsum fluitarent. Oceanus
Atlanticus post primas colonias secundum eius litora conditas latissime
exploratus est.

Vicingi, Portugallenses, et Hispanici fuerunt notissimi inter primos
exploratores Europaeos. Post Columbum, exploratio Europaea rapide acceleravit,
et multae vias commercii constitutae sunt. Atlanticus ergo factus est—et iam
manet—maior via inter Europam et Americam (commercium transatlanticum
appellatum). Inter explorationes scientificas sunt Expeditio Challenger,
Expeditio Fax Caelestis Germanica, Observatorium Telluris Lamont-Doherty
Universitatis Columbianae, et Officium Hydrographicum Classis Civitatum
Foederatarum.

Atlanticus auctum et oeconomiam civitatum finitarum magnopere addiuvit. Praeter
maiores transportationis communicationisque transatlanticae cursus, Atlanticus
abundantia petrolei deposita in saxis sedementariis dorsorum continentalium
praebet. Copiosos orbis terrarum fontes piscatorios habet, praecipue in aquis
quae dorsa tegunt. Maiores pisces sunt Gadidae (inter quas Gadus et
Melanogrammus aeglefinus), Phycidae, Merlucciidae, Clupea, et Scombridae.

Inter regiones feracissimas sunt Terrae Novae Ripae Grandes, dorsum Novae
Scotiae, Ripa Georgii ante Caput Cod?, Ripae Bahamenses, aquae circum Islandiam,
Mare Hibernicum, Ripa Dogger? Maris Septentrionalis, et Ripae Malvinae. Permulti
Anguilliformes, Nephropidae, et Cetacea apparent. Pactiones inter civitates
pollutionem a minis circumiectus—inter quas effusiones petrolei, detritus
marinus, et incineratio quisquiliarum toxicarum marinarum—effectam imminuere
conantur.

Quotannis ab Octobre ad Iunium, superficies plerumque glacies marina in Mari
Labradorensi, Freto Daniae, et Mari Baltico tegitur. Gyrus aquae calidae modo
horologii movens Atlanticum Septentrionalem, et gyrus aquae calidae
contrahorologicae in Atlantico Australi occupat. Dorsum Medii Atlantici, varia a
septentrionibus ad australem omnis pelvis Atlanticae linea, ab Expeditione
Challenger inventum, fundum oceani dominatur; hoc a vulcanismo qui etiam fundum
abyssi et insulas quae ex eo oriuntur generatum est.

Atlantico sunt litora inaequabilia, a multis sinibus et maribus formata, inter
quae Mare Norvegicum, Mare Balticum, Mare Septentrionale, Mare Labradorense,
Pontus Euxinus, Sancti Laurentii Fluvius, Sinus Fundiensis, Sinus Cenomannicus,
Mare Mediterraneum, Sinus Mexici, et Mare Caribicum.

Inter insulas magni momenti sunt Groenlandia, Islandia, Faroenses, Magna
Britannia (inter quam multae insulae circumdantes), Hibernia, Rockall?, Terra
Nova, Sable Island?, Azores, Insulae Materiae, Bermuda, Insulae Canariae,
insulae Caribicae, Promontorium Viride, Insulae Sancti Thomae et Principis,
Annobón Provincia, Fernando de Noronha?, Atollum Rocas, Insula Ascensionis,
Sancta Helena, Insulae Trinitatis et Martim Vaz, Tristanenses Insulae, Insula
Gough (etiam Diego Alvarez appellata), Insulae Malvinae, Terra Ignium, Insula
Georgia Australis, Insulae Sandwicenses Australes, et Insula Bouvet.

Oceano Atlantico sunt campi petrolei et gasii, pisces, mammalia marina
(Pinnipedia et Cetacea), aggregationes arenae et glareae, deposita placer?,
noduli polymetallici, et saxa pretiosa.

Saepe fiunt montes glaciales a Februario ad Augustum in Freto Davis, Freto
Daniae, et Atlantico boreoccidentali, et ad australem usque ad Bermudam et
Insulas Materias observantur. Naves in dicione glaciationis superstructurae in
septentrionalibus extremis ab Octobre ad Maium sunt. Caligo persistens periculum
maritimum a Maio ad Septembrem offerre potest, et similiter typhones marini ad
septentriones circuli aequinoctialis (Maio ad Decembrem).

Meridio-orientali Civitatum Foederatarum litori est longa naufragiorum historia
ob sua multa vada et scopulos. Litora Virginiae et Carolinae Septentrionalis
maxime periculosa fuerunt.

Triangulum Bermudense a populo creditur situs multorum eventuum aviationis et
navigationis ob causas non explanatas et opinabile arcanas, sed documenta
Custodum Litoris hanc fidem non sustinent.

Typhones marini etiam in Atlantico sunt periculum naturale, sed praecipue in
septentrionali oceani parte; raro cyclomata tropica in partibus australibus
fiunt. Typhones marini plerumque inter Iunium et 30 Novembris quotannis fiunt.
Unus ex notabilissimorum typhonum marinorum in Atlantico fuit Typhon Katrina,
tempore typhonorum marinorum Atlanticorum 2005 praecipue in Nova Aurelia et Sinu
Mexici in Civitatibus Foederatis observatus.

Inter species marinas vulnerabiles sunt tres familiae Pinnipediorum (Odobenidae,
Otariidae, Phocidae), Trichechidae, Testudines, et Cetacea. Piscatus retibus
fluitantibus Delphinidas atque Diomedeidas et alias aves marinas
(Procellariidas, Alcidas) interficere potest, defectionem piscium et
altercationes internationales promovens. Pollutio municipalis ex Civitatibus
Foederatis orientalibus, Brasilia australi, et Argentina orientali; pollutio
petrolei in Mari Caribico, Sinu Mexici, Lacu Maracaibo, Mari Mediterraneo, et
Mari Septentrionali; et ramenta industrialia et res cloacae pollutionis
municipalis in Mari Baltico, Mari Septentrionali, et Mari Mediterraneo venit.

Anno 2005 erat inter eruditos anxietas flumina Europae Septentrionalis fieri
tarda, sed consensus scientificus ex illis indiciis non iam fit.

Die 7 Iunii 2006, commissio? vitae ferae Floridianae Trichechum manatum ex
indice specierum vulnerabilium civitatis removere statuit; nonnulli autem
environmentalistae? credunt hanc actionem animal lene populoque gratum in
periculum adducere posse.

Pollutio marina est nomen genericum accessus in oceanum chemicarum vel
particularum quae fieri possunt periculosae. Principales actores sunt flumina et
fecundatores? aliaeque chemicae agriculturales quas ea efferunt, cum ramenta
animalium vivorum et hominum. Nimium chemicarum quae oxygenium consumunt ad
hypoxiam et constitutionem zonarum mortiferarum ducit.

Detritus marinus, etiam quisquiliae marinae appellatus, est ramenta ab hominibus
creata quae corpore aquatico innatat. Detritus oceanicus in mediis gyris et
litoribus cumulare solet, saepe in terra expositus, ubi quisquiliae litorales
appellatur.

Civitates (territoria in litteris italicis) quibus est litus in Oceano Atlantico
(maribus Baltico et Mediterraneo exceptis) sunt:

Antverpia (Belgium), Hamburgum (Germania), Casablanca (Marocum), Columbia
(Panama), Hafnia (Dania), Cork (Hibernia), Dakar (Senegalia), Gedanum (Polonia),
Halifaxia (Canada), Helsinki (Finlandia), Palmae Canariae (Insulae Canariae),
Franciscopolis (Francia), Lagos (Nigeria), Olisipo (Lusitania), Liverpolium
(Britanniarum Regnum), Londinium (Britanniarum Regnum), Miamia (Civitates
Foederatae), Montevideo (Uruguaia), Mons Regius (Canada), Murmanscum (Russia),
Nova Aurelia (Civitates Foederatae), Novum Eboracum (Civitates Foederatae),
Newport News (Civitates Foederatae), Oslo (Norvegia), Promontorium Arenosum
(Tsilia), Portus Williams (Tsilia), Urbs Fluminensis (Brasilia), Roterodamum
(Nederlandia), Petropolis (Russia), Hantonia (Britanniarum Regnum), Holmia
(Svecia)



https://la.wikipedia.org/wiki/Ludovicus_XIV

Ludovicus XIV (Francice Louis XIV), natus Sancti Germani in Laya die 5
Septembris 1638; mortuus Versaliis die 1 Septembris 1715), filius Ludovici XIII
et Annae Austriae uxoris, fuit rex Franciae et Navarrae ac coprinceps Andorrae,
qui a die 14 Maii 1643 usque ad mortem anno 1715 regnavit. Francogallice Le Roi
Soleil ('rex qui et sol') appellabatur.

Regens 72 annos erat temporibus novis is vir imperium habens, qui longissimum
regnabat. Ludovicus XIV habetur exemplum clarissimum dominationis absolutismi.
Confirmabat potestatem regis amplificatione magistratus, tollendo oppositionem
intestinam et promovendo sui imperii oeconomiam. Cultura aulae Franciae
pertinebat omni modo ad personam regis. Signum certum egregii status regni
factus est eius luxuriosus habitus.

Rex amplificabat Castellum Versaliense etiam artes et scientias, sequebatur
tempus florentis culturae Francicae. Res gestae publicae regis in finitimas
civitates erant summa vi aggrediendi, ut Francia Ludovico imperante dominationem
Europae adipisceretur.

Puer, delphinus Viennensis (dauphin de Viennois) et "primus filius Franciae"
(premier fils de France), die 5 Septembris 1638 in oppido Sancti Germani in Laya
prope Lutetiam natus est, Ludovico XIII et Anna Austriae. Fructus fuit
coniunctionis Europae gentium potentissimarum, Burboniae et Habsburgensis.
Praenomine Ludovicus Deodatus (Louis-Dieudonné) baptizatus est, quia post
nonnullos abortus et discordiam paris regii, puer donum caeli visus est.

Mariam Mancini, filiam sororis Iulii Cardinalis Mazarin, iuvenis rex amavit, sed
numquam eam ducere potuit quia cardinalis matrimonium vetabat.



https://la.wikipedia.org/wiki/Lignum

Lignum est textura dura et fibrosa in multis arboribus inventa. Pro fomiti et
materia constructionis centies milia annorum adhibitum est. Lignum est res
organica, naturalis fibrarum cellulosarum composita, quae sub intentione est
fortis, atque in matrice lignini condita, quod compressioni resistit. Lignum ut
xylema secundarium in caulibus arborum aliisque plantis ligneis gignitur. Vivas
sustinet arbores, plantarum lignearum facultatem faciens ut eae magnae crescant
vel sibi perstent. Lignum se interponit in translationem aquae et nutrimentorum
ad folia et alias texturas crescentis.

Verbum lignum etiam ad alias plantarum materias spectare potest quibus sunt
proprietates similes, et ad materiem ex ligno, assulis, vel fibra effectam.
Multi homines lignum adhibent ut initium ignis faciant et domus aedificent.

Nodus est quoddam genus imperfectionis in materie, quod technicas ligni
proprietates adfici potest, plerumque deterius,? sed pro effectu oculorum
adhiberi potest. In tabula in longitudinem serrá secata, nodus apparebit ut
solida et rotundum fere materie (usitate obscurius) circa quam nota materiei
relictae "fluit," separando et iterum coendo. Intra nodum, cursus notae usque ad
nonaginta gradibis a cursu quotidiani ligni variatur.



https://la.wikipedia.org/wiki/Iracum

Irācus seu Iraquia, (Arabice: عراق, ʿIrāq), rite Respublica Iraci (Arabice:
جمهورية العراق Jumhūrīyat Al-Irāq, lingua Carduchea كؤماری عێراق Komara Îraqê),
est civitas sui iuris in Asia Occidentali, quae plurimum septentrionalem et
occidentem Zagros Montium finem, orientalem Desertorum Syrianorum partem, et
septentrionalem Desertorum Arabicorum partem comprehendit. Civitates conterminae
sunt Iordania ad occidentem, Syria, ad septentrionalem et occidentem, Turcia ad
septentriones, Irania ad orientem, et Cuvaitum et Arabia Saudiana ad meridianum.
Iraco est angusta litoris pars, 58 km longa, in Sinu Persico septentrionali.
Caput, Bagdatum in media orientalique civitatis parte patet. Curdica Regio
Iraciana legitime est Iraci pars, quae habet finitum imperium et finitam
auctoritatem et exercitum; eius caput est Arbela urbs, sed fertur populus
Curdicus praeponere Kirkuk capiti regionis.

Duo maiora flumina, Tigris et Euphrates, medium Iracum transeunt, a
septentrionali occidentalique ad meridianum orientemque defluentia. Haec flumina
civitati terram arabilem adhibent, quae discrepat a terris aridis "steppis"
vocatis et desertis quae plurimam Asiam Occidentalem tegunt.

In antiquitatis memoria, terra quod nunc Iracum comprehendit est in Europa
appellata toponomine Graeco Mesopotamia 'terra inter flumina.' Iracum magnas
civilizationes continuas post millennium sextum a.C.n. protulit vel accepit.
Regio inter Tigridem et Euphraten cunabula civilizationis et locus ortús
scripturae et rotae agnoscitur.

Per longam historiam, Iracum vicissim est media imperia Akkadianum, Assyrianum,
Babylonianum, Seleucidarum, Parthianum, Sassanidum, et Abbasidum, et pars
imperiorum Achaemenidi, Romani, Rashiduni, Umayyadi, Mongoliensis, Safavidi,
Afsharidi, Ottomani, et Britannici. Regnum Iracum anno 1932 conditum est.

Die 14 Iulii 1958 motu militum monarchia abolita atque res publica pronuntiata
est. Annis sequentibus saepe praesides motibus militum depositi sunt. Anno 1979
Saddamus Hussein praeses et dictator Iraci nominatus est.

Post incursum anni 2003, Iracum in dicionem militarem a multinationali copiarum
consociatione, praecipue copiarum Civitatum Foederatarum et Britanniarum Regni,
redactum est. Translata est summa rerum ad gubernationem Iraci ad tempus
(Anglice: Interim Government of Iraq) mense Iuni 2004. Nová constitutione
publico referendo sanctá, nova gubernatio Iraci electa est. Mense Septembre
2010, circa 52 000 copiae Civitatum Foederatarum in civitate manent. Tota
copiarum Civitatum Foederatarum revocatio ex Iraco ante 31 Decembris 2011
mandata est.. Anno 2014 Iracum in periculo est, quod seditiosi Civitatis
Islamicae in Iraquia et Levante Bagdadum expugnare conantur. Die 29 Iunii 2014
Caliphaum proclamaverunt atque Abu Bakr al-Baghdadi "Caliphum" nunc esse
nuntiaverunt.

Sunt duodeviginti provinciae (Arabice: محافظات, sing. محافظة, Curdice: پاریزگه
Pârizgah) in Iraco.



https://la.wikipedia.org/wiki/Geometria

Geometria (-ae, f.) (Graece γεωμετρία < γεω 'terra' + μετρία 'mensura') est
disciplina mathematica quae quantitates spatiales considerat: magnitudines,
formas, et coniunctiones inter eas.

Geometria classica seu Euclideana, in quinque axiomatibus instructa, diu modo
theoremata de figuris regularibus, sicut circulis, triangulis, pentagonis, et
aliis, tractabat. Sed deinde, systemate coordinatarum et calculo infinitesimali
saeculo septimo decimo excogitatis, geometrae omnes figuras, et regulares et
irregulares, explorare potuerunt.

Cum Saeculo undevicensimo scientia universi crevisset, opus erat geometriis
novis quae negant quintum axioma Euclideanum, quod affirmat lineas non
parallellas inter se convenire. Illae geometriae, quae non Euclideanae
appellantur, sunt utiles ad spatium physicum trans magnas distantias
describendum.

Aegyptii antiqui satis bene geometriam cognoverunt, ut pyramides, illa monumenta
adhuc admirabilia, aedificaverint. Babylonii quoque antiqui propositionem
Pythagorae cognoverunt.

Graeci antiqui studium geometriae, quali simile hodie agitur, coeperunt.
Philosophi geometriam magnificam artem aestimaverunt. Euclides erat geometres
magnus illae aetatis qui disciplinam axiomatum deductivam in opere suo quod
Elementi vocatur clare implet. In illo opere, postulata geometriae Euclideanae
monstrata sunt et ex illis 465 rationes derivatae sunt. Fundamentum geometriae
condiderunt. Saeculo autem undevicensimo, aliqua menda inventa sunt.

Renatus Cartesius geometriam et algebram iunxit. Puncta in plano a duobus
numeris et puncta in spatio a tribus numeris expressit: hi numeri coordinatae
dicuntur. Geometriam analyticam hoc modo excogitavit.

Sicut aliae disciplinae mathematicae, geometria logica utitur. Euclides
propositiones per axiomata principio libri postulata demonstravit. Haec axiomata
sunt :

Axiomata Euclidis ad geometriam in duabus tantis dimensionibus describendam apta
sunt. In geometria hodierna, etiam spatia multorum dimensionum cum intervallis a
mensura Euclideana mensis Euclideana vocantur.



https://la.wikipedia.org/wiki/Genua

Genua (-ae, f.), medio aevo errate Ianua appellata (-ae, f.) (Italiane Genova,
Genuensiter Zena) est Urbs Italiae et municipium, circiter 591 370 incolarum,
caput Regionis Liguriae et Urbe metropolitana Genuensi. Urbani Genuenses vel
Ianuenses (Medio Aevo).

Genua est urbs maritima et caput mediae Liguriae (cives 680 000) inter montes
Apenninum et mare Ligusticum perstricta. Primum portum habet Italiae, secundum
Maris Mediterranei. Affluens est commerciis et industriis: operibus anteit ferri
ac chalybis, chemiae, terrae olei, navium, viarum ferratarum agminum, textorum.

Medio Aevo, Genua respublica fuit potentis in toto Mare Mediterraneo. Opes
reipublicae per maria auctae sunt: saeculo quarto decimo possidebant Genuenses
colonias in Oriente, Cypro, Ponto Euxino, Graecia, Sicilia, Sardinia, nec non
totam Corsicam et Liguriam.

Anno 1408, Trapeza Sancti Georgi, argentaria maxima Mediterranei, constituta
est.

In Consilio Vindobonum, decretum est Genuam Liguriamque Regnum Sardiniae sibi
adiungere.

Ab anno 2007 usque ad annum 2012 urbis magister fuit Marta Vincenzi, nunc est
Marcus Doria.

Genua (Ianua) sedes archiepiscopalis Ecclesiae Catholicae Romanae cum nomine
Archidioecesis Ianuensis est; praesens archiepiscopus cardinalis Angelus
Bagnasco. Multi alii archiepiscopi Genuae etiam cardinales fuerunt.

Genoa Cricket and Football Club et UC Sampdoria pediludii urbis Genuae turmae
sunt.



https://la.wikipedia.org/wiki/Gana

Gana (Anglice Ghana, publice Republic of Ghana "res publica Ganensis") est
civitas Africana, incolis numero 24 339 838 (anno 2010), cuius caput est urbs
Accra. Litori Eburneo Occidente, Burkinae Septemtrione, Togo Oriente et Sinui
Guineensi Meridie finitima est. Verbum Ganae, 'Regem Bellatorem' significans, ex
nomine antiqui Imperii Ganensi deducitur. Praeses est nunc (a die 7 Ianuarii
2017) Nana Akufo-Addo.

Vocabulum Gana (Anglice Ghana) 'Regem Bellatorem' significat, et titulus regibus
in Mediaevali Imperio Ganensi in Africa Occidentali concessus erat, quamquam hoc
imperium multo septemtrionalius erat quam hodierna natio Gana in regione Guinea.

Nomen Gana vocabuli Guineae origo (per Francicum vocabulum Guinoye) erat in usu
ad referendum ad Africae Occidentalis litus de Gana (in Sinu Guineensi).

Gana adoptata est velut legale nomen Regno Asantico coniuncto cum Litore Aureo
et Togolandia Britannica confestim post Ganam conditam cum independentiae et
autonomiae declaratione die 6 Martii 1957. Britannicus minister responsalis
ducendo per libertatis leges nomen congruenter loci optationibus eligi
explicavit.

Sunt archaeologicae evidentiae homines praesentem Ganam ex Aetate Aënea
incoluisse ostendentes. Nihilominus, usque ad saeculum undecimum, maior
hodiernae Ganensis areae pars valde sine incolis fuit. Quamquam praesentis Ganae
area multos incolarum motus experta est, praecipua hodierna ethnē in Gana firme
suas sedes collocavere circa saeculum sextum decimum. Ineunte saeculo undecimo,
Acani (Acanice Akanfo; Anglice Akan people sive Akans) firme suas sedes
collocavere in civitate Bonomania (Anglice Bonoman) nuncupata, cui creata est
Regio Brongahafoënsis (Anglice Brong-Ahafo Region). Civitates Ga et Dagomba
(Anglice Ga et Dagomba, proprie) saeculo sexto decimo statutae sunt.

Ganae historia ante ultimum saeculi quinti decimi quadrantem basice? e
traditione orali orta est, quae migrationes ex antiquis Regnis Sahelianis
attingit, in hodiernis Mauritania et Malio.

Primus contactus inter Ganam cum Europaeis originem trahit ab anno 1470, cum
Lusitanorum grex appellerent et cum Rege Elminae negotiari coeperent. Anno 1482,
Lusitani Castellum Sancti Georgii Fodinae (Lusice Castelo de São Jorge da Mina)
aedificaverunt et praecipuam stativam factoriam factum est. Inter annos 1557 et
1578, Lusitani adhuc Accrae dominati sunt. Per tria saecula secuta, Angli,
Lusitani, Sueci, Dani, Batavi et Germani varias litoris Ganensis partes, quod in
illo tempore Litus Aureum nuncupatum est, occupavere. Lusitani magnam suae areae
occupatae (incorporatae in Litore Aureo Lusitano) partem anno 1642 amisere, quae
Batavis cessa est. Ineunte saeculo undevicensimo, Angli in toto Litore Aureo
dominari consecuti sunt et eam coloniam fecere, summotis omnibus Europaeis
aemulis et victis autochtonicis regnis (in nationis intestinis sitis).

Anno 1957 Gana assecuta est libertatem cum sententiola: "melius est
independentem esse ad gubernandum solum, bene aut male, quam ab aliis
gubernari". Natio Gana nominata est propter indicationes ut praesentes incolae a
gentibus quae se versus Meridiem ex Imperio Ganensi movissent descendissent.
Unus inter mirificos historiae Ganensis aspectus Afro-Brasiliensium libertorum
regressus est, qui communitatem Tabones (Lusice Tabons; Anglice Tabom people)
nuncupatam formavere et qui in initio suas sedes capite Accrae, vico Iacobopoli,
collocaverunt.

Gana in Africa sita est, aliquibus gradibus solum Aequatoris Septemtrione.
Nationis dimidium minus quam 152 metra supra maris libram est et eius
elatissimus locus solum 883 metra altus est. 537 litoris chiliometra praesertim
humilibus harenosisque actis componuntur, post quas patent planities demissa
vegetatione tectae, quae vicissim interrumpitur variis fluminibus et rivi,
quorum pleraque solum navigabilia sunt sumptuosis navibus oras circumvectantibus
et cum patrocinio pedulusorum, ubi sumuntur magnae potionum alcoholicarum et
sigarellorum quantitates. Septemtrione, prope Litoris Eburnei fines, patet
silvae tropicae lacinia quae dense nemorosis collibus et multis fluminibus
rivisque intermittitur. Haec area, Asante (Anglice Ashanti) nuncupata, cacaonis,
mineralium et ligni multum producit in natio. Huius laciniae Septemtrione,
altitudo inter 91 et 396 metra supra maris libram variat et territorium demissis
fruticibus, savannis ac herbaceis planitiebus tegitur.

Lacus Volta (Anglice Lake Volta), maximus lacus structilis in toto orbe
terrarum, patet ex Aggere Akosomboënsi (Anglice Akosombo Dam), Ganae
Austroriente, usque ad urbem Yapeos (Anglice Yapei), 520 chiliometra versus
Septemtrionem. Lacus electricitatem generat, vecturae viam in intestinis terris
praebet et sunt opes potentialiter aestimabiles irrigationi et aquaeculturae.

Clima aequinoctiale est (Gana est in linea aequatoriali). Occidentalis litoralis
lacinia tepida ac comparative sicca est; austroccidentalis extremitas calida ac
umida est; septemtrio calidus ac siccus est. Sunt duo tempora anni pluviarum
meridie, inter Maium ac Iunium et inter Augustum ac Septembrem; septemtione
tempora pluviarun se confundere solent. E boreoriente calidus ventus, harmattan,
Ianuario et Februario afflat. Praecipitatio media annua in zona litorali fere 83
centimetrorum est.

Gana magnam et florae et faunae diversitatem habet. Inter typicissima animalia
sunt pardi, loxodonta, dorcades, synceri caffres, leones et climatis tropicalis
typica aves ac lepidoptera. Inter plantas, praesertim inveniuntur manglia et
arecaceae.

Gana respublica cum systemate praesidialitico est, depicta quia est una inter
robustissimas Africae Subsaharianae democratias. Praesens constitutio die 7
Ianuarii 1993 vigere coepit, quamquam prima constitutio in nationis historia
anno 1960 promulgata est. Haec constitutio, inter alia, pro suffragio universali
spondet. Comitia praesidialia Constitutionis anniversario die habentur; ultima
die 7 Ianuarii 2009 celebrantur, ubi vicit Ioannes Evans Atta Mills, sed, hoc
mortuo die 24 Iulii 2012, praeses vicarius Ioannes Dramani Mahama ad ducem
gubernationis ascendit. Antiquus praeses gubernationem formavit ubi mulieres 40%
munerum occupant. Systema comitiale in Gana polucommaticum est, cuius praecipuae
factiones politicae sunt: Congressus Democraticus Nationalis (Anglice National
Democratic Congress); Conventio Nationalis Populi (Anglice People's National
Convention); Democratae Patriotici Reformati (Anglice Reformed Patriotic
Democrats); Nova Factio Patriotica (Anglice New Patriotic Party; Acanice
Adɛfoforo Ahofama Apontow); Factio Conventionis Populi (Anglice People's
Convention Party); Factio Democratica Libertatis (Anglice Democratic Freedom
Party); et Factio Democratica Popularis (Anglice Popular Democratic Party).

Relationes externae praesertim de trium millionum Ganensium securitate agunt qui
extra nationem vivunt. Est praecipuarum organizationum internationalium socia
velut Consociationis Nationum, Syndicatus Mercaturae Mundanae, Unionis Africanae
(ubi Gana praecipuo munere fungitur) aut Consortionis Populorum. Praeterea, est
civitas maximam pacem in Africa Subsahariana praebens, e circiter 2995 cassides
caeruleas Consociationi Nationum et 900 milites temporariae huius organizationis
vi in Libano misit. Exeunte anno 2012 cum Republica Argentina propter navis
bellicae ARA Libertad contra leges retentionem portu Temae Civitatum
Foederatarum speculativarum pecuniarum efflagitatu litigavit.

Gana hodie habet relationes cum Unione Europaea, praesertim propter
negotiationem de stipulationibus bilateralibus inter amba territoria.
Asseverandum est ut, inter has stipulationes, ligni ac agriculturalium
productorum exportandi et stipulationes de viso esset. Quamobrem, habet
ambasciatas in praecipuis consociationis urbibus, inter quas asseverandae sunt
eae Berolini, Londinii, Matriti, Lutetiae, Romae, Moscuae et Ancyrae.

Sicut cum Unione Europaea, cum Civitatibus Foederatis etiam habet relationes,
cum ambasciata Statunitensi capite, et vice versa. Fuere bonae haud officiali
gradu sed personali gradu ex independentia. Arctas stipulationes habent inter
educativas ac scientificas instituta et magna culturalia vincula, ubi operantur
multae Statunitenses societates multinationales, praesertim Coca-Cola, FedEX,
Motorola, Delta Air Lines, Cargill, United Parcel Service,
PricewaterhouseCoopers, General Electric, et NCR Corporation specializata in
solutionibus ad divendendum ac in industria pecuniaria.

Anno 1957, Vires Armatae Ganenses (Anglice Ghana Armed Forces sive GAF) in
praetoriis, subsidiorum diaconiis, tribus peditatus tagmatibus et explorationis
turma cum loricatis vehiculis consistunt. Ganensis Primus Minister et Praeses
Kwame Nkrumah Vires Armatas Ganenses rapide expandere expetivit ad solidandas
Civitatum Foederatarum Africae ambitiones. Sic anno 1961, Quarta et Quinta
Turmae statuta sunt, et anno 1964 Sexta Turma statuta est, ex aëre vecta militum
deciduorum unitate initio anno 1963 orta.

Hodie, Gana potentia regionalis et hegemonia regionalis est. In suo libro Shake
Hands with the Devil, Virum Canadensium commandans Romaeus Dallaire Virum
Armatarum Ganensium milites optime classificavit.

Diaconia Vigilum Ganensis praecipuum corpus securitatis Civitatis in Republica
Ganensi est cuius munera delicti detentio, legis ac ordinis servatio et
intestinae pacis ac securitatis servatio sunt. Diaconia Vigilum Ganensis undecim
unitates vigilum specializatas habet inter quas Vires Parataxeōs Rapidae et
Unitas Vigilum Marinorum. Diaconia Vigilum Ganensis in duodecim divisiones
operatur, e quibus decem decem Ganenses regiones tegunt, alia speciatim
portuensi industrialisque Temae centro assignatur et alia Divisio Ferriviarum,
Portuum et Refugiorum est. Diaconiae Vigilum Ganensis Unitas Vigilum Marinorum
et Divisio res cum litorali petrolei ac gasii industria relatas tractant.

Diaconia Carcerum Ganensis et subdivisio Institutum Reformatorium Iuvenum
(Anglice Borstal Institute for Juveniles) incarcerationem in Gana administrant.
Gana retinet et poenam capitalem propter proditionem, corruptionem, rapìnam,
piraticam, commercium drogarum, stuprum et homicidium adhibet. Viginti septem
ergastularii, viri omnes, in Gana anno 2012 capite damnati sunt et Diaconiae
Carcerum Ganensis statisticae de toto ergastulariorum capite damnatorum numero
in Gana usque ad Decembrem 2012 erant 162 virorum et quattuor mulierum, cum toto
incarceratorum numero 13 983 ergastulariorum usque ad diem 22 Iulii 2013.

Gana numerum incolarum 24 965 816 incolarum habet et etiam centum variorum
ethnōn domus est. Attamen, aliter quam in multis aliis Africis nationibus, in
Gana ethnici conflictus non fuere.

Gana anno 2010 relatum numerum incolarum circiter 25 millionum incolarum habuit,
e quibus 15 milliones incolarum Ganenses nationales cum Ganensi municipatu erant
et erat numerus incolarum, anno 2010 secundum Gubernationem Ganae et Diaconiam
Immigrationis Ganensis, trium millionum peregrinorum et sex millionum
immigrantium contra leges Ganam incolentium, secundum anni 1969 "Ordinem
Oboedientiae de Peregrinis Ganensem"(Anglice Ghana Aliens Compliance Order et
GACO) a Primo Ministro Ganensi Kofi Abrefa Busia sanctum; Gubernatio Ganae circa
tres milliones peregrinorum et immigrantes illegales tribus mensibus deportavit,
qui 20 centesimas incolarum tunc constituebant.

In Gana numerosa ethnē sunt, inter quos Acani (52%), Mossi (15%), Eves (12%),
Ga-Adangbes (8%) et alia (13%), praesertim Europaei (e colonizatoriis nationibus
orti) et Indi.

Gana 47 locales linguas habet. Lingua Anglica lingua publica est, et in
gubernatione et negotiis dominat, quamquam plerique Ganenses saltem aliqua
lingua regionis loquuntur. Autochthonum Ganensium linguae subdivisae sunt in
duas familiae linguisticae Nigro-Congensis subfamilias. Linguae ad subfamiliam
Quam pertinentes praesertim fluminis Voltae Meridie inveniuntur, dum ad
subfamiliam Guricam pertinentes praecipue Septemtrione inveniuntur. In Linguas
Quas, quibus loquuntur 75 centesimae fere incolarum in natione, sunt Lingua
Acanica, Ga-Dangmica et Evica (Anglice Akan, Ga-Dangme, et Ewe, proprie). Inter
linguas Guricas ceterum sunt Gurma, Gurunsica et Dagbanica (Anglice Gurma,
Grusi, et Dagbani, proprie).

Novae linguae "a gubernatione provectarum" statum habent: lingua Acanica in suis
variationibus Asantica Tuica (Anglice Asante Twi), Fantica (Anglice Fante;
Fantice Mfantse), Aquapemica Tuica (Anglice Akuapem Twi), Acyemica (Anglice
Akyem) ac Quahuvica (Anglice Kwahu); Nzema (Anglice Nzema); Dagaarica (Anglice
Dagaare); Dagbanica; Dangmica (Anglice Dangme); Evica; Ga (Anglice Ga; Gaice
Gã); Gonia (Anglice Gonja); et Casena (Anglice Kasena). Quamquam lingua publica
non est, lingua Hausa (Hausice Harshen Hausa sive Yaren Hausa sive هَوُسَ) est
lingua franca qua loquuntur Ganenses Musulmani, circiter 16 centesimas incolarum
repraesentantes.

Traditionali religioni Animisticae cursu Europaeae colonizationis impositus est
Christianismus, quod particularissimam syncrestismi formam genuit. Hodie
dimidius numerus incolarum Christianas ecclesias frequentat, sed haud ob hoc
Africarum divinitatum pantheon credere renuntiat. Alius curiosus Ganensis
religiositatis aspectus suum vinculum cum profano laboris mundo est: emptor qui
in Ganam eat stupeat propter indicum quantitatem in tabernis qui Christianas
sententiolas et dicta citant et propter profundam religionis praesentiam omnibus
vitae socialis gradibus. Hoc vinculum inter religiositatem et negotia
manifestiore modo patefacit cum forte Pentecostalium et Apocalypticarum
ecclesiarum praesentia, quae in territorio aggresivis rationis negotiatoriae et
praeconii consiliis operantur.

Religio diffusissima Christianismus (52% incolarum) est, praesertim in
Meridionali nationis parte cultus, ubi ortae sunt primae coloniales catoeciae et
ubi densantur plerique incolae. Religio Islamica secundo loco (35%) collocatur
et diffusa est in intestinis terris Septemtrionallimis. Sequitur Animismus qui
propria 13% incolarum religio declaratur: nihilominus de memoria non excidendum
est crebro multos Ganenses se Christianos aut Musulmanos declarantes parallele
aliquos Animisticos cultus servare. In Gana etiam sunt praesentes 113 896 Testes
Iehovah.

Oeconomia in opium naturalium extractione fundatur. Praecipua exportata aurum,
lignum et cacao sunt. Ganensis moneta cedium (Anglice cedi) est.

Agricultura Ganam unam inter nationes opulentissimas in Africa tropica facit.
Agricultura productus domestici grossi amplius dimidio contribuit. Praecipuus
productus cacao est, qui ad plerasque exportationes respondet. Gubernatio
cacaonis exportationem regit per totius productionis emptionem pretiis
inferioribus quam mercatus internationalis, sed multi productores productum
illegaliter exportant. Haec civitas etiam, minoribus quantitatibus, coffeum et
bananam exportat. Aliae minoris ponderis cultiones, septemtrione, patata et
mandioca et, meridione, aliquae frumenta velut maizum, sorghum et oryza sunt.
Pecus solum septemtrione et in Accrae regione colitur, ubi dominant caprina et
ovina pecora. Piscatio, quamquam est paucum evoluta, satis est ad praebendum
intestinum mercatum, praesertim piscium siccorum consumptionem.

Iuxta cum agricultura, metalleuticē est una inter praecipuas oeconomicas
activitates. Natio opibus mineralibus abundans, Gana ex auro, adamantibus,
mangano et bauxiti fructum carpit. Etiam petroleum possidet, licet magna
quantitas. Energia electrica fere tota ex ergasteriis hydroelectricis,
praesertim ex Aggere Akosomboënsi (Anglice Akosombo Dam) apud flumen Voltam,
obtinetur.

Ad alimentorum, potionum, sigarellorum et productorum chemicorum,
pharmaceuticorum ac metallurgicorum fabricationem attenta, industria circiter
quintam Ganensis vis laboris partem absorbet. Industria lignaria etiam aliquod
ponderis habet, sed infrastructurā ad vecturam et machinamenta attinente caret.

Gana aliquae loca quae quotannis bonum periegetarum, praesertim Statunitensium
et Europaeorum, numerum attrahunt ostendit. Haec loca sunt:

Gana 4,5 billionum dollariorum e PDG incremento quotannis perdit velut
corruptionis oeconomicae et criminis oeconomici resultatio a titulari Congressus
Democratici Nationalis gubernatione Ganensi ab Ioanne Dramani Mahama ducta. Gana
additionales 2,5 billionum dollariorum e PDG incremento inter Ianuarii 2013 et
Octobris 2013 menses per oeconomicos corruptos usus amisit, Ioanne Dramani
Mahama praeside. Publicus Ganensium accitus est Ioannis Dramani Mahama
impedimento.

Gana fundamentalis locus transeundi narcoticorum industriae est et maximus locus
transeundi narcoticorum industriae in Tellure est. Amplus popularis cognitio de
narcoticorum industria et interceptis narcoticis propter oeconomiae clandestinae
implicationem non est. quamquam industria extensas contributiones nationali
producto domestico grosso praebet. Socialis contextus ubi narcoticorum
mercatura, stipatio, vectura ac denuo involvendi systemata in Gana sunt et
civitatis situs apud Sinum Guineensem intra Oceanum Atlanticum -solum paucis
gradibus Septemtrione Aequatoris- Ganam attractivam nationem narcoticis negotiis
facit.

Consilium Ordinationis Narcoticorum (Anglice Narcotics Control Board sive
NACOB), in collaboratione cum intestino homologo, naves exceptoriigerae in Portu
Bellico Sekondiensi (Anglice Sekondi Naval Base) intra Portum Takoradiensem
(Anglice Takoradi Harbor) proscripsit. Hae naves milliones chiliogrammatum
narcotici cocaini portabant, cum valore billionum cediorum Ganensium in viis.
Attamen, Chartella drogiae et domini drogiae in Gana novis methodis
producendorum et exportandorum narcoticorum, billionum cediorum Ganensium pretio
quotannis, utuntur ad vitandas Ganenses securitatis agenturas. Redituum
inaequalitas, subevoluta instituta ac systema iudiciarium criminale, porosi
aperti limites et exsistentes statutae subintroductionis organizationes Ganeni
positioni in narcoticorum industria contribuunt.

Gana ambitum charthellis drogiae et dominis drogiae faventem habet. Pecuniariae
expansionis et oeconomiae clandestinae contributiones ad incrementum PDG e
narcomercatura ortae aliquod socialis acceptabilitatis mercaturae drogiae in
Gana generavere. Nisi gubernatio politicam actionem capit, Ganensis securitatis
investigator Emmanuel Kwesi Aning Ganam pugnam contra lucrativam narcomercaturam
vincere nequituram esse et a chartellis drogiae et dominis drogiae anno 2020
substitui posse vaticinatur. Ioannes Atta Mills, praeses inter 2009 et 2012,
progredientes conatus ad reducendum aëroportuum munus in Ganensi narcomercatura
incepit.

Secundum anni 2011 stastiticas, sunt 284 700 linearum telephonicarum et
21 166 000 linearum gestabilium, quod Ganam loco 119 et 46 respective secundum
lineas telephonicas collocat. Ganense internationalis telephonematis praefixum
233 dum abbreviatio interretialis .gh est. Etiam magna interreti utentium
quantitas est, exacte 1,3 milliones, quod Ganam loco 93 secundum utentium
numerum collocat, quod vicissim coincidit cum eodem loco secundum telarium
moderatrorum quatitatem, cum 41 082.

Respublica Ganensis tertium rapidissimum accessum ad Interrete in tota
continente Africa habet.

Prelum aliud medium communicationis cum multis sectatoribus est, quamquam solum
quattuor diaria habent quae sunt: Business and Financial Times, Ghana Review
International, The Heritage et The Ghanaian Chronicle. Praeterea, quinque
tramites televisificos et radiophonicos habet, qui sunt Cn Joy, Peace, Joy 997,
Ghana Waves, et Telediaspora.

Natio autoviarum rete 62 221 chiliometrorum habet, e quibus solum 9 955
chiliometra bituminata sunt. Ferriviarum rete 947 chiliometra extensum est, et
hae solum nationales sunt, scilicet, quae vicinas in nationes non exeunt, sed
sunt proposita ad extendendas aliquas ferrivias usque ad Burkinam.

Quoque undecim aëroportuum summam possidet, e quibus praecipuus Aëroportus
Internationalis Kotoka (Anglice Kotoka International Airport), Accrae situs, cum
transitu 1 204 786 vectorum anno 2009 est. Finitis societatis aëronauticae Ghana
International Airlines operationibus, praecipuae societates aëronauticae Antrak
Air, CTK-CiTylinK et Staebow Airlines sunt cum quibus fieri potest in publicas
destinationes et in praecipuos continentis Africae locos volare.

Praeterea, etiam operantur multae internationales maximi ponderis societates
aëronauticae in toto orbe terrarum, quamobrem e Gana est possibile volare ad
praecipuos Civitatum Foederatarum, Europae, et Orientis Propinqui locos.

Sunt laophorii transitus rapidi, ferriviae et taxiraedae diaconiae quae magnas
urbes inter eas ipsas conectunt, dum laophoria minuta, trotrones (Anglice tro
tros) nuncupata, urbes cum ruralibus areis et parvis viculis conectunt.
Praeterea, sunt vectorum navium traiectoriarum rete quorum munus Lacum Voltam
traiicere est.

Educatio in Gana e brephotropheo usque ad gradum universitarium vginti annos
durat. Pueri tres aut quattuor annos nati suam educationem incipiunt, hortum
infantium incohantes, postea ludum litterarium, postea iuniorum gymnasium ac
seniorum gymnasium et denique universitatem. Media aetas cum pueri in ludum
litterarium intrant sex anni est. Ganenses relative facilem accessum ad bonam
educationem habent. Praeterito decennio, Gana in educatione inter 28 centesimas
et 40 centesimas annuae dispensationis oeconomicae erogavit.

In Gana, maior curationis medicae pars a gubernatione praebetur et a Ministerio
Salutis et Diaconiis Salutis Ganensibus (Anglice Ghana Health Services) valde
administratur. Curationis medicae systemati quinque praebitionis gradus sunt:
promptae curationis loca quae primaria primi gradus curatio sunt ruralibus
areis; sedes salutis ac clinicae; districtus valetudinaria; regionalia
valetudinaria; et tertiaria valetudinaria. His programmatibus pecuniam
suppeditant gubernatio Ganae, pecuniaria credita, Pecunia Intestine Generata
(Anglice Internally Generated Fund) et Pecunia Salutis Collecta a Donatoribus
(Anglice Donors-Pooled Health Fund). Valetudinaria et clinicae a Consociatione
Christiana Salutis Ganensi gesta etiam curationis medicae diaconias praebent.
Sunt 200 valetudinaria in Gana. Aliquae lucrativae clinicae sunt, sed minus quam
2 centesimae diaconiarum curationis medicae praebent.

Curatio medica valde variabilis per nationem est. Urbana centra bonas diaconias
habent et pleraque valetudinaria, clinicas atque pharmacias in natione
continent. Nihilominus, rurales areae crebro nullam modernam curationem medicam
habent. Aegri in his areis aut traditionali Africa medicina nituntur aut magnae
distantiae iter curationi medicae faciunt. Anno 2005, Gana 6,2% PDG curationi
medicae aut 30 dollaria Statunitensia per capita erogavit. Quorum, circiter 34%
gubernationis expensa fuit.

Anno 2013, exspectatio vitae natu 66 anni, 65 anni viris et 67 anni natu
mulieribus erat, et mortalitas infantilis 39 pro 1000 vivorum natuum erat. Index
fertilitatis 2,12 puerorum pro femina inter 15 milliones Ganenses nationales
erat. Erant circa 15 medici et 93 nosocomorum pro 100 000 hominum anno 2010.
Nationalis PDG 5,2% saluti anno 2010 erogatus est, et alii Ganenses cives
accessum ad curationem medicam primariam habent, 97,5% Ganensium civium. Ganense
Curationis medicae universalis systema prosperrimum systema salutis in
continente Africa ab inclito magnate et procero Gulielmo Gates depictum est.

Gana multiculturalem societatem habet quae praesertim ab antiquis Acanicis
regnis affecta est et Ganensis cultura varia et Ganensium gentium culturarum
mixtura est. Ganense nationale radiophonicum programma de litteris et comitans
publicatio Voices of Ghana unum inter prima in continente Africa fuit.

Celsissimi Ganenses auctores mythistorici sunt; Iosephus Ephraim Casely Hayford,
Ayi Kwei Armah, et Nii Parkes, qui internationalem famam cum libris Ethiopia
Unbound (1911), The Beautyful Ones Are Not Yet Born (1968) et Tail of the Blue
Bird (2009), proprie, consecutus est. Praeter mythistorias, aliae litterarias
artes velut Ganense theatrum et poësis etiam optimam evolutionem et favorem
nationali gradu habent cum celsis Ganensibus dramaturgis et poëtis Iosepho
Coleman de Graft et Efua Sutherland.

Ganenses coquina et gastronomia variae sunt, et iurum atque minutalium
selectionem cum variato conchylio includunt et pleraque Ganensia iura holeribus,
carne, avibus cohortalibus aut pisci parantur. Piscis ponderis in Ganensi diaeta
est quia tilapia, assae atque frictae apuae, piscis fumigatus et astacidea omnia
sunt communia Ganensium ferculorum elementa. Bancu (Anglice banku) est communis
Ganensis amylosus cibus e maizio factus, victus in farina maizii fundatus.
Cenceium (Anglice dokonu sive kenkey) et bancu velut comitatum habent aliquam
piscis fumigati ut craticulā assatae tilapiae formam et multo aromaticum
condimentum e crudis rubris ac viridibus chili, cepa et lycopersicis, scilicet
piperato, factum. Bancu et tilapia est index valoris (Anglice value menu) in
plerisque Ganensibus popinis appositus. Fufu communissimum exportatum Ganense
ferculum est quod cuppedium per diasporam Africam est.

Civitati sunt duo traditionalis constructionis genera: rotundae traditionales
casulae cum gramineo tecto et adiacentium aedificiorum series in saepto communem
zonam circundante. Primae in septemtrionis regionibus inveniuntur, dum secundae
meridie inveniuntur.

De urbana architectura, haec multum sociale culturaleque pondus habuit, quod
heterogeneiorem ambitum quam ruralium arearum architectura dedit.

Musica dilectissima musica hiplifica (Anglice hiplife) est, quamquam sunt alia
musica genera velut excelsa vita (Anglice highlife), vinum palmae (Anglice
palm-wine), musica yopopica (Anglice yopop) et apala, Islamicā culturā affecta.

Gregum musicorum magnam varietatem habet, inter quos excellunt Adesa, Flexy,
Nipa, R2Bees, Rocky Dawuni, aut Veeda. Etiam notandum est ut anno 1950 Kofi
Ghanaba tympana in nationis Septemtrionem attulisse.

Ganenses saltationes cum Ganensi musica se synchronizat, cum multis dissimilibus
Ganensium saltationum generibus et cum traditionalibus Ganensibus saltationibus
ad dissimiles occasiones, inter quas eminent azonto, cpanlogo, adova, clama et
bamaya (Anglice azonto, kpanlogo, adowa, klama et bamaya, proprie).

In pediludio Gana pulchram executionem per Certamen Mundanum Pedilusorium anni
2010 fecit attingendo usque ad prohēmitelicon. Prohēmitelicon certamen ubi
contra Uraquariam certavit anheloso animo pendente finivit: ambae turmae
aequabant cum 1-1 et ultimis superadditis minutis Ganensis pedilusor Asamoah
Gyan ictum poenalem perdidit qui Ganensem turmam in hēmitelico qualific[avisse
posset et debitus est propter pedilusoris Uraquariani Ludovici Alberti Suárez
Díaz manum post Kwadwo Asamoah iactum. Denique Uraquaria se qualificavit
iactibus ex ictus poenalis loco.

Societatis WWE colluctor Kofi Kingston e Gana ortus est et haud ex Iamaica velut
nuntiatum est.



https://la.wikipedia.org/wiki/Equus_caballus

Equus caballus (binomen a Linnaeo anno 1758 constitutum) est nomen scientificum
equi domesticabilis, mammalis quadrupedis herbivorique, collo longo curvoque,
quibus homines utuntur advehendi seu equitandi causa.

Olim aetate classica hoc animal simplice nomine equus appellatum est, et
caballus appellabatur solus equus maxime equitandi aptus vel veteris equus
dimissae qualitatis. Medio Aevo autem Latine, sicut in linguis Romanicis
hodiernis, nomen caballus adhibitum est ad appellanda omnia membra huius
speciei. Tandem in systemate naturae Linnaei anno 1758 excogitato, nomen
caballus designaturum erat usitatam equi domesticabilis speciem, et equus genus
omnium animalium caballis similorum.

Origo huius speciei putatur esse Americam septentrionalem, ubi plus minus abhinc
55 milliones annorum incolaverunt eohippi, de quo omnes equidi descendere
habetur. Eohippi quidem longitudo 30 centimetrorum habebant, quattuor digitorum
in membris anterioribus atque trium in posterioribus. Similes erant canibus.
Etiam in Europa invenitur fossilia huius speciei.

Evolutio eohipporum longitudinem quoad 115 centimetrorum auxit atque effecit ut
digitos perdiderit et monodactilus factus sit. Paulatine, singulus digitus suus
duravit ut optime a praedatoribus effugat.

Eohippus postea in speciem appellatam miohippus evoluit, longior, et pedum
unguloidum. Hoc enim in meryohippum, postea in pliohippum, et tunc in proprium
equum hodiernum.



https://la.wikipedia.org/wiki/Elizabeth_II_(regina_Britanniarum)

Elizabeth II (Elizabeth Alexandra Maria Windsor, nata in regione urbana Mayfair
Londinii die 21 Aprilis 1926) est monarcha constitutionalis sedecim civitatum
suorum iurum regnorum Consortionis Populorum appellatarum, caput Consortionis
Populorum, atque caput civitatis Provinciarum Coronae Britannicae.

Ad regnum anno 1952 accedens, facta est Consortionis Populorum Princeps et
regina regnans septem liberarum Consortionis Populorum civitatum: Britanniarum
Regni, Canadae, Australiae, Novae Zelandiae, Unionis Africae Australis,
Dominionis Pakistaniae, et Dominionis Taprobanes. Inter 1956 et 1992 numerus
suorum regnorum variabatur cum territoria libertatem capesserent et quaedam
regna reipublicae facta essent. Hodie, cum civitatibus quattuor supradictis,
Elizabeth est Regina Iamaicae, Barbatae, Insularum Bahamensium, Granatae, Papuae
Novae Guineae, Insularum Salomonis, Tuvalu, Sanctae Luciae, Sancti Vincentii et
Granatinarum, Belizae, Antiquae et Barbudae, et Sancti Christophori et Nevis.
Suum regnum, annorum 65 ad praesens, est secundum a regno monarchae Britannici
longissime regnanti; solum Regina Victoria diutius regnavit. Sui festi dies
adamantini anno 2012 celebrantur.

Elizabeth, Londinii nata, domi secreto educata est. Pater regnum excepit
Georgius VI anno 1936, Eduardo VIII fratre se regno abdicante. Ea ad rempublicam
per secundum bellum mundanum accessit, cum in Auxiliary Territorial Service?
mereret. Anno 1947, Principi Philippo, Duci Edinburgi, nupsit, cui quattuor
liberos peperit: Carolum, Annam, Andream, Eduardum. Suus ritus impositionis
diadematis anno 1953 factus est, primus televisione emissus.

Inter suas multas salutationes historicas et congressiones sunt salutatio
civitatis ad Rempublicam Hibernicam salutationesque mutuae ad et a tribus papis
Catholicis Romanis. Intra Regnum Britanniarum, ea maiores observavit mutationes
constitutionales, inter quas Conventus Nationalis Cambriae apertus et
Parlamentum Scoticum apertum. Inter tempora sibi magni momenti fuerunt ortus et
nuptiae liberorum, ortus nepotum et neptium, inauguratio Principis Walliae, et
celebratio festorum dierum argenteorum et festorum dierum aureorum annis 1977 et
2002 habitorum.

Maiores vitae reginae res gestae societatem comprehendunt Regni Britanniarum et
Consortionis Populorum in nonnullis bellis, inter quae Tumultus in Hibernia
Septentrionali, Bellum Coreanum, Bellum Falklandense, atque bella cum Iraquia et
Afgania. Fuerunt tempora magni doloris proprii, inter quae praematurus patris
obitus; caedes Domini Mountbatten, patrui Principis Philippi; dissolutio
matrimoniorum liberorum 1992 (anno quem ipsa Latine annum horribilem
appellavit); mors anno 1997 nurus Dianae, Principissae Cambriae; mortesque
matris et sororis anno 2002. Ea iniquum familiae regalis iudicium ex prelo
humili aliquando accepit, etiam adeo opiniones respublicanas, ambo in
Britanniarum Regno et in aliis civitatibus Consortionis Populorum, sed populi
favorem continenter conservat.

Multis in linguis sunt tituli eius auctoritate proclamata; Latine sic dicuntur:
Elizabeth II, Dei Gratia Britanniarum Omnium Regnorumque Suorum Ceterorum
Regina, Consortionis Populorum Princeps, Fidei Defensor. Ceterum autem Ecclesiae
Anglicae quoque praesidet.

Elizabeth fuit progenies prima Principis Alberti, Ducis Eboracensis (deinde
Regis Georgii VI), eiusque uxoris Elizabeth. Pater fuit alter Regis Georgii VI
et Reginae Mariae filius, et mater fuit minima Claudii Bowes-Lyon, quarti decimi
Comitis Strathmore et Kinghorne, nobilis Scotici, filia. Nata est sectione
Caesareana apud 17 Bruton Street, Mayfair, domi avi materni Londinii, hora 2:40
a.m. (GMT) die 21 Aprilis 1926. Cosmo Lang, Archiepiscopus Eboraci Anglicanus,
eam baptizavit in domestica Palatii Buckinghamensis cappella die 29 Maii.[1]
Appellata est Elizabeth ex matre, Alexandra ex matre Georgii V (quae sex menses
ante mortua erat), et Maria ex avia paterna. Familiares eam Lilibet
appellaverunt. Georgius V neptem tam fovit ut, per aegritudinem periculosam anno
1929, eius salutationes constantes in diariis popularibus et deinde a biographis
habebantur suos spiritus confirmavisse et recuperationem adiuvisse.

Anno 1936, cum patruus Eduardus VIII regno se abdicaret, Elizabeth throni heres
facta est. Inter secundum bellum mundanum, Elizabeth in oppido Windsor vixit, et
ab anno 1944 Auxiliary Territorial Service auxilium dedit.

Patre Georgio VI die 6 Februarii 1952 mortuo, Elizabeth regina Londinii
proclamata est, dum ea Keniam visitabat. Diadema ei impositum est die 2 Iunii
1953.

Adamantinum Elizabethae iubilaeum anno 2012 eam sexaginta annos reginam
celebrat. Die olim initi a se imperii regina nuntiavit: "Hoc anno singulari, cum
me denuo officio vestro dedico, spero fore, ut nobis omnibus consensus
unitatisque potentia et convocans vis familiae, amicitiae, viciniae in memoriam
reducatur. . . . Hoc anno iubilaeo etiam, ut spero, pro omnibus ab anno 1952
melioribus factis gratiae agentur, futura autem claro iudicio et corde calente
exspectentur."

Elizabetha una cum marito iter maximum per Britanniarum Regnum suscepit, cum
liberi ac nepotes reginae nomine regna Consortionis Populorum visitarent. Die 4
Iunii, plurimis orbis terrarum locis, imprimis autem Londinii, dies sollemnes
summum fastigium attingunt.

Elizabetha die 20 Novembris 1947 Philippo Mountbatten nupsit (nato 10 Iunii
1921), Principi Graeciae, qui ad matrimonium honorandum Edimburgi dux creatus
est. Quattuor liberos generaverunt:

Die 21 Aprilis anno 1944, principissae Elizabethae arma gentilitia propria super
scutum domicellae atque paris regni parallelogrammum, immo rhombum, indutum ab
armis Britanniarum Regni componuntur, cum transversa scuti gentilitii taenia vel
potius lambello inter pendentes argenteos tres dispertita inter quos is media
Tudorum rosa una dum ii dexter sinisterque Georgii crucem praebentur. Postquam
ad thronum accessit evidenter ipso facto lambellus ille desitus est pro armis
Britanniarum Regni plenis.



https://la.wikipedia.org/wiki/Dollarium_Civitatum_Foederatarum

Dollarium Civitatum Foederatarum (Anglice et in multis linguis: dollar) , etiam
dollarus appellatum, est publica Civitatum Foederatarum Americae Septentrionalis
moneta. Hoc dollarium usitate ut signum dollarii, $, velut USD aut US$
abbreviatur, ut ab aliis monetis dollariis denominatis distinguitur, et ab aliis
quae signo $ utuntur. Divisum est in centum centesimas.

Dollarium Civitatum Foederatarum, in commercio internationali usitatissima, una
est e monetis reservatis mundialibus. Nonnullae civitates eo utuntur ut earum
moneta publica; in multis aliis, id est moneta de facto, et ut sola moneta
adhibetur in nonnullis Territoriis Britannicis Marinis.

Res quae ad Civitatum Foederatarum dollarium spectant systemate aerario
foederali ordinantur.

Dollarium parte recta fert sententias Latinas Annuit Cœptis et Novus Ordo
Seclorum.

Una opinio est signum dollarii S ∥ {\displaystyle \mathrm {S} \!\!\!\Vert } ex
signo sestertii IIS ortum esse, sed haec opinio falsa putatur. Alia opinio est
signum dollarii ex signo nummi Hispanici "columnnario" (ISI, II sunt columnae
Herculis et S est vitta plus ultra inscripta) ortum esse. Et alia opinio est
signum S ∥ {\displaystyle \mathrm {S} \!\!\!\Vert } ex litteris P et S Peso
nummum designantibus ortum esse. (Peso nomen ex "pondus" ortum est.)

Vocabulum dollarium, quod iam in lingua Hispanica et Batava exstabat, ex
Theodisco verbo Thaler ortum est. In imperio Austro-Hungarico in oppido Bohemico
Theodisce Joachimsthal Latine 'Ioachimica vallis' nuncupato nummi argentei facti
erant qui Joachimstaler Guldengroschen, brevius Joachimsthaler, brevissime
Thaler (sive Taler) appellabantur.



https://la.wikipedia.org/wiki/Cyprus

Cyprus (Graece Κύπρος, Turcice Kıbrıs) sive Res publica Cypria (Graece Κυπριακή
Δημοκρατία, Turcice Kıbrıs Cumhuriyeti) est civitas et insula iuxta Asiam
Occidentalem in Mari Mediterraneo Orientali iacens, sed politice inter civitates
Europaeas numerata, quamvis cum disceptationibus. Unionis Europaeae socia est.
Ex anno 1974, septentrionalis insulae pars ultra lineam viridem sita a Turcia
custoditur, et ipsa se Rempublicam Cypri Septentrionalis (Turcice Kuzey Kıbrıs
Türk Cumhuriyeti et Graece Τουρκική Δημοκρατία της Βόρειας Κύπρου) proclamavit.
Cyprus Eurozonae Kalendis Ianuariis 2008 coniungitur. Incolae Ciprenses
appellantur.

Respublica Cypria Nationum Unitarum a die 20 Septembris 1960, Consortionis
Populorum, Unionis Europaeae e 2004, SMM, OSCE, Motus Non Allineatarum? et
Francophoniae socia est.

Cyprus inde ab antiquitate cognoscitur, quod cuprum toti Mari Mediterraneo
praebebat, a quo eius nomen ortum est. Cypria historia turbulentissima fuit et
insula multas tutelas passa est. Cyprus numerosis condimentis sationibusque
etiam cognita est.

Nomen mythologicum "Ophiusa" Cypro a poëtis olim attributum est. Alia nomina
quondam adhinita sunt Cypria tellus, Cyprum, Macaria

Cyprus, qui antea colonia Reipublicae Venetae, Ottomanica et ab anno 1878
Britannica fuerat, est civitas libera a 16 Augusti 1960 a Britanniarum Regno,
quod usque ad praesens duas maiestatis stationes insulae Meridie Orienteque cum
circiter 4200 militum servat. Ab illo anno 1960 usque ad annum 1977 primus
praeses novae liberae reipublicae fuit archiepiscopus Ecclesia Orthodoxa
autocephala Cypri Macarius III.

Ob dictatura colonellorum quae in Graecia statuta est, numerosi opponentes ad
Cyprum confugere. Idibus Iuliis 1974 custos civitatis a Graecis officiariis
ductus subitaneam conversionem contra praesidem Macarium III, iuvante circulo
armato EOKA B (qui cum EOKA, Enosin sive unificationem Cypri Graeciae
desiderante, non confundendus). Die 20 Iulii, Turcia militariter praetexto
protegendorum Turcicae communitatis desideriorum intervenit facendo operatione
Attila et insulae septentrionem biduum occupat (certe effecto dominio 34%
territorii). Republica Cypria restaurata, Turcia relinquere recusavit et
divisionem Cypri ambibus lineae viridis (a Turcis "lineae Attilae" appellatae)
lateribus imposuit. Circa 200 000 Cypriorum ad exodon? inter 1974 et 1975 coacti
sunt, quia Turci in suo territorio capto eos persequebantur; Turci septentrione
anno 1975 sedere coacti sunt ob sui ducis Raufi Raif Denktaş petitionem per
conloquia Vindobonae (in Austria). Die Idibus Februariis 1975 Septentrione
"Civitas Foederalis Turcica Cypri" instituta est, quae solum a Turcia agnita
est. Anno 1983 "Respublica Turcica Cypri Septentrionalis" facta est. Consociatio
Nationum hanc occupationem in sua resolutione 541 diei 18 Novembris 1983
improbavit. Vis Consociationis Nationum ad Servandam Pacem in Cypro (Anglice
UNFICYP) dominium in lineam viridem cepit et ecechiriam vereri fecit. Turcia, ad
instar Ottomanicarum rationum dimotionis hominum massivae, tunc successiva
coactae emigrationis incepta versus occupatam Cypri partem (systematice
Consociationis Nationum resolutionibus damnata) induxit ut demographicum eorum
pondus (18% incolarum ad 34% territorii) corroboraretur et insulae Septentrio
turcizaretur. Quamobrem, hodie in insula 93 000 colonorum e Turcia ventorum
sunt.

Anno 2003, Cyprii ingressus in Unionem Europaeam conspectus primam
reconciliationem cum adituum apertione in linea viride et a Consociationis
Nationum secretario Kofi Annan bonorum munerum missionem sinit. Sed destinatum
Annan, post annos triginta infructuosarum negotiationum interveniens et
confoederalem Civitatem instaurare proponens quae ambas confoedaratas Civitates
ita creatas auctorizaret ut impediretur ne amplius tertia pars in altera
communitate super suo solo residentium, ab amplius 65% incolarum Septentrionis
incolae acceptum est et a 70% incolarum Meridiei (scilicet partis Graecae)
reiectum est per referendum. Per hoc referendum, primum, multitudo civium
reclamantium, adhuc 50 000 hominum congregatae, in Cypri parte occupata fuit dum
Cypria Turcica communitas aperte programma sub Ancyrana "praesidis" Raufi
Denktaş tutela recusavit, eius abdicationem poposcit et suum desiderium
unificationis cum Meridionali parte expressit. Die Kalendis Maiis 2004,
Respublica Cypria in Unionem Europaeam intrat cum sui territorii semper
militariter a Turcia occupati parte. Rursum negotiationes sumere et omnes
progressus versus huius conflictus solutionem qui duas communitates ex amplius
quadraginta annis separat dehinc de Turcica adhaesione in Unionem Europaeam
negotiationum profectu valde adstricti videntur. Adituum creatio ex anno 2005 ex
altero latere versus alterum, quod incolas contactus restituere permittit, spei
lucem ad meliorandum statum dedit.

Anno 2006, per bellum Libani vicini, Cyprus zonae transitionis profuit milibus
advenarum e natione effugientium. Praeterea ponderis communitas Libanensis in
Cypro post Bellum Civile Libanense sedit.

Die 3 Aprilis 2008, Turcico exercitu invito, via Ledra in media Nicosia, in duas
partes muro e 1964 dispertita, denuo aperitur et primus aditus in media urbe
fit.

Cyprus die 19 Februarii 1972 secundum consociationem quae Kalendis Februariis
1999 vigebit obsignat.

Die 4 Iulii 1990, Cyprus adhaesionis quaestionem praesentat sed negotiationum
apertio de adhaesione pridie Kalendas Aprilis 1998 fit et Idibus Decembris 2002
finit.

Die 14 Aprilis 2003, Consilium Europaeum adhaesionem probat. Adhaesionis foedus
die 16 Aprilis 2003 obsignatur et Kalendis Maiis 2004 viget.

Idibus Februariis 2007, Cyprus ut eius subordinatio criteriis convergerntiae
examinetur petit. Die 16 Maii 2007, Argentaria Europaea Media et Commissio
Europaea suas rationes de criteriis convergentiae Cypriae parti edunt. Die 21
Iunii, Consilium Europaeum euronis adoptionem auctorizat. Post decretum Ducum
Civitatis et Gubernationis, Oeconomici et Fiscales Ministri (Consilium ECOFIN)
die 10 Iulii dispensationem qua Cyprus fructus est abrogant et irrevocabilem
conversionis taxationem, unius euronis pro 0,585274 libris Cypriis, figunt.

Cum area geometrica 9250 km² (e quibus 3335 km² militariter a Turcia capta sunt)
lata, Cypria insula in Orientali Mediterranei parte sita est. Cypro 648 km
litoris sunt. Maximus locus Olympus mons (Turcice Olimpos, Graece Όλυμπος), 1951
m altus, est. Quamquam insularis civitas est, terrestres fines cum Britannicis
stationinus militaribus in Acroterio (Anglice Akrotiri, Graece Ακρωτήρι, Turcice
Agrotur) et in Decelia (Anglice Dhekelia, Graece Δεκέλεια, Turcice Dikelya)
possidet.

Geomorphologica insulae structura numerosas peculiaritates ostendit. Quarum
studium quasi disciplina factum est. De eo quod ad topographiam, tres magnae
congeries decerni possunt. Insulae Meridie cordillera Troodos (Graece Τρόοδος,
Turcice Trodos), media in insula planities Mesaoria (Turcice Mesarya, Graece
Μεσαορία) et Septentrione montanum fissum, ex Orientem versus Occidentem et
Pentadactylos (Graece Πενταδάκτυλος, Turcice Beşparmak) nominatum, est.

Camera Repraesentantium (Graece Βουλή των Αντιπροσώπων, Turcice Temsilciler
Meclisi) Cyprium Parlamentum est ubi 59 sodales quinquenni mandato electi, 56
sodales per repraesentationem proportionalem et tres sodales observatores
allophylos Maronitam, Catholicum Romanum et Armeniacam repraesententes sunt. 24
sedes Turcicae communitati attribuntur. Nihilominus, ex anno 1964, Turco-Cyprii
sodales suos locos non capiunt et nulla comitia inter Turco-Cypria habita sunt
velut Reipublicae Constitutio praevidet. Non obstante hac anomalia, Camera
vacuas sedes Turco-Cypriae communitati attributas servat. Quae praesto
Turco-Cypriis deputatis manent qui secundum constitutionis dictata eligantur.

Die 24 Februarii anni 2008, Demetrius Christophias, Communisticae factionis
Operariorum dux, Reipublicae Cypriae praeses eligitur, secunda vice cum 53,36%
suffragiorum contra 46,64% conservativi adversarii Ioannis Casoulidis. Eius
electio rursus spes reunificationis insularis iacit: vere, solummodo electus,
Demetrius Christophias propositum conciliandi cum Turco-Cypriis nuntiat. Sed
paucum progressus ex illo tempore evenit.

Respublica Cypria divisa est in eparchias (Graece επαρχίες, Turcice bölgeler)
sex: Nicosia, Arsinoë, Cerynia, Citium, Lemĕsos et Paphos.

Cyprus, qui anno 2004 intravit, inter decem Civitates Unionis Europeae socias
opulentissima est. Cuius PDG pro incola pretio usitato anno 2008 28 600 €
attingebat.

Eius oeconomicae functiones sufficientes manent. Anno 2007, incrementum 4,4%,
operis vacationis index 4,2% et inflatio 2,2% attigit. Nihilominus Cyprus
oeconomicis mundanis perturbationibus afficitur. Sic, Minister Fiscalis
Charilaos Stavrakis anno 2007 incrementum inter 3,4% et 3,6% comprehendendum
esse nuntiavit, quod nihilominus sub incrementi praevisionibus in eurozona
manet.

Cypria oeconomia aliquas structurales debilitates ostendit. Cuius commercialis
ratio structuraliter inaequalis (-5270,7 milliardorum euronis, scilicet 34
centesimae PDG) propter modestam industrialem basin est. Campus diaconiarum
civitatem super vellit. Campus periegeticus, amplius 12% PDG civitatis
repraesentans, crescentem compevtitivitatis defectionem patitur.

Cypria gubernatio "programma concursionis 2004-2008" eiecit. Triplex propositum
lacunam aerarii sub limite 3 centesimae deminuere, debitum publicum sub
proportione 60 centesimae PDG denuo gerere et aerarii publici sustentabilitatem
firmare est ut magni fieret. Anno 2007, Cyprus examinationem redditus 3,3%
excedentem ostendebat, dum debitum publicum 59.8 centesimae non superabat.

Quod ad structuralem reformationem spectat, Cypria gubernatio trium rerum
strategiam definivit: oeconomiam liberalizare, "oeconomiam cognitionis"
evolvere, et evolutionem robustam in fundamentalium infrastructurarum
modernizatione? et in humana sorte fundatam investigare.

Libra Cypria die 29 Aprilis 2005 Mechanema Collyborum Europaeum, sive MCE II,
complevit quod eam ad euronem ligavit. Rita coniunctionis petitio in zona
Argentariae Europaeae Mediae et Commissioni Europaeae Idibus Februariis 2007
missa prosperam commendationem Maio 2007 accepit. Cyprus, velut Melita, denique
euronem Kalendis Ianuariis 2008 adoptavit cum hoc collybo; 1 libra Cypria pro
1,7086 euronibus aut 1 euro pro 0,585274 libris Cypriis.

Secundum primum incolarum censum post declarationem libertatis, Decembre 1960
factum et totam insulam tegentem, Cyprus totus 573 566 incolarum habet inter
quos ethnice Graeci 77% et ethnice Turcae (dum alii civitatum reliquarum 5
centesimae rationem reddunt). Secundum ultimum censum totam insulam Aprili 1973
tegentem, Cyprii incolae 631 778 erant cum ethnice Turcica communitate aestimata
19 centesimae omnium incolarum (circiter 120 000). Consequentes census inter
annos 1976 et 2001 post insulae divisionem de facto conducti solum incolas in
regione a Reipublicae Cypriae gubernatione recta tegunt dum Turco-Cypriorum
numerus Cyprum Septentrionalem colens a Diaconia Statistica Reipubluicae Cypriae
sub fulcimine incolarum incrementi indicis et migratoriorum datorum aestimatus
est. In ultimo censu anni 2001 a Republica Cypria facto, incolarum numerus in
regione a gubernatione recta 703 529 erat. Turco-Cypriorum Cyprum
Septentrionalem colentium numerus a Diaconia Statistica Reipublicae Cypriae
87 600 aestimatus est.

Secundum ultimas apertas aestimationes de Diaconia Statistica Reipublicae
Cypriae insulares incolae exeunte 2006 867 600 in regione a gubernatione recta
et 88 900 Turco-Cyprii in Cypro Septentrionali erant. Nihilominus, Respublica
Cypria Turco-Cyprios totum incolarum numerum in Cypro Septentrionali non
repraesentare aestimat. Praeterea, Diaconia Statistica Reipublicae Cypriae etiam
inter 150 000 et 160 000 Turcicos immigrantes ("illegales colonos" in "Summario
Statistico Reiupublicae Cypriae 2007" in adnotatione imae paginae 72 descriptos)
in Cypro Septentrionali vivere aestimavit, quod ut de facto numerus incolarum in
Cypro Septentrionali circiter 250 000 attingant facit.

Graeco-Cyprios 80 centesimae et, Turco-Cyprios 18 centesimae (non inclusis
Turcicis colonis) et Christianos allophylos (inclusis Maronitis,
Latino-Catholicis et Armeniacis) 2 centesimae Cypriorum esse traditionaliter
accipitur.

Secundum anni 2006 censum a Cypro Septentrionali factum, 256 644 hominum de iure
Septemtrionem colentium erant. 178 031 Rei Publicae Cypri Septentrionalis cives
sunt quorum 147 405 in Cypro (112 534 in Septentrionali; 32 538 in Meridionali
et 371 unde sint non indicant) nati erant; 27 333 in Turcia nati, 2482 in
Britanniarum Regno nati et 913 in Bulgaria nati erant. E 147 405 in Cypro natis
et Rei Publicae Cypri Septentrionalis civibus, 120 031 ambos parentes in Cypro
natos habent; 16 824 ambos parentes in Turcia natos habent; 10 361 alium
parentem in Turcia natum et alium in Cypro habent. Totus numerus incolarum in
Cyprus sic parum circiter unus millio est, 778 700 in territorio a Reipublicae
Cypriae gubernatione recto et 265 100 in Cypro Septentrionali comprehendens.

Extra Cyprum significativa florensque Cypria diaspora in aliam civitatem est,
cum Civitates Foederatae, Britanniarum Regnum, Graecia et Australia plerosque
immigrantes hospitio acciperent qui insulam reliquerunt postquam insula de facto
anno 1974 divideretur. Cyprii in Civitatibus Foederatis 150 000 aestimantur.

Pagus Pyla (Graece Πύλα, Turcice Pile) in eparchia Citio unicus locus in
territorio a Cypria gubernatione recto cum Graeco-Cypriorum et Turco-Cypriorum
mixtione est.

Haplomades chromosomatis Y cum sequentibus frequentiis in Cypro inveniuntur: J
(43,07%, inclusis 6,20% J1), E1b1b (20,00%), R1 (12,30% inclusis 9,2% R1b), F
(9,20%), I (7,70%), K (4,60%), A (3,10%). Haplomades J, K, F et E1b1b in
stirpibus cum differentiali distributione in Oriente Medio, Africa
Septentrionali et Europa consistunt, dum R1 et I typicae in Europae Occidentalis
populis sunt.

Plerique Graeco-Cyprii autocephalae Graeco-Orthodoxae Ecclesiae Cypriae asseclae
sunt, dum plerique Turco-Cyprii Islamismi Sunnitici sectatores sunt. Secundum
anni 2005 Eurobarometrum, Cyprus est una inter religiosissimas civitatibus in
Unione Europaea iuxta cum Melita, Romania, Graecia, et Polonia. Macarius III,
primus Cypri praeses, archiepiscopus erat.

Dato speciali legali statu Ecclesiae Cypriae, natio etiam una solum sex
civitatum in Unione Europaea quae statutam ecclesiam civitatis habet, iuxta
Finniam (cum Ecclesia Lutherana Evangelica Finnica in America et Ecclesia
Orthodoxa Finnica), Daniam (cum Ecclesia Populi Danici), Graeciam (cum Ecclesia
Graeciae), Melitam (cum Ecclesia Catholica Romana) et Britanniarum Regnum (cum
Ecclesia Anglica solum in Anglia). Praeter Graeco-Orthodoxam et Musulmanam
communitates, etiam parvae Hinduistica, Sichistica, Bahaistica, Iudaica,
Protestans (inclusa Pentecostalis), Catholicae (inclusi ritus Latinus et
Maroniticus) et Armeniaca Apostolica communitates in Cypro sunt.

Meschita Matris Haramae (Turcice Hala Sultan Tekke, Graece Χαλά Σουλτάν Τεκκέ),
prope Lacum Salsum Citium (Graece Αλυκή Λάρνακας, Turcice Larnaka Tuz Gölülies)
sita, ab aliquibus saecularibus orientalistis tertius sacerrimus locus in
Islamismo Sunnitico et peregrinationis obiectum et Musulmanis et Christianis
putatur.

Civitas duas linguas publicas, Graecam et Turcicam, habet, quamquam solum Cyprus
Septentrionalis Turcica utitur. Praeter has linguas et secundum Eurobarometrum
Commissionis Europaeae, 76 centesimae Cypriorum incolarum Anglice, 12 centesimae
Francogallice et 5 centesimae Theodisce loquuntur.

Cyprus valde evolutum educationum primariae secundariaeque systema non solum
publicam sed etiam privatam educationem offerentem habet. Sublimis instructionis
natura attribui potest ad amplam competentiam magistrorum sed etiam ad factum ut
propemodum 7 centesimae PDG in educatione sumantur, quod Cyprum tertiam
civitatem magis in educatione in Unione Europaea sumentem facit iuxta cum Dania
et Suecia.

Publicae scholae generatim in educationis qualitate ad privati campi instituta
aequipollentes putantur. Nihilominus, publici lycei diplomatis valor
circumscribitur facto ut obtentae notae solum circiter 25 centesimas finalis
notae rationem cuique materiae reddant, dum relictae 75 centesimae a magistro
per semestre minime perspicuo modo assignantur. Cypriae universitates (ut
universitates in Graecia) fere omnes lycei notae neglegunt ad admittendum. Dum
lycei diploma obligatorium ad universitatem frequentandum est, admissiones paene
exclusive sub fulcimine notarum in centraliter administratis probationibus ad
intrandum in universitatem deciduntur quarum periculum omnibus universitariis
candidatis subiri requirendum est.

Plerique Cyprii supremam educationem in Graecis, Britannicis, Turcicis, aliis
Europaeis et Boreoamericanis universitatibus accipiunt. Notatu dignum est Cyprum
in praesenti maximam percentationem civium cum aetate laborandi supremum
educationis gradum in Unione Europaea facientium habere cum 30 centesimis quae
Finniae 29,5 centesimas superant. Praeterea 47% incolarum inter viginti-quinque
et triginta-quattuor annos natorum educationem tertiariam habent quae maxima
percentatio in Unione Europaea sunt. Cypriorum studentium corpus mobillimus est
cum 78,7% in universitate extra Cyprum studentium.

Historia artis in Cypro a 10 000 annorum originem trahere dici potest, secundum
repertam operum sculptorum seriem ex Aevo Chalcolithico in pagis Choerocoetiae
(Graece Χοιροκοιτία) et Lempae, et insula etiam multa primae qualitatis
religiosarum iconum exempla ex Medio Aevo hospitio accipit.

Hodiernis temporibus, Cypriae artis historia cum pictore Basilio Bryonida
(1883-1958) incipit, qui in Academia Artium Elegantium (Italice Accademia di
Belle Arti) in Venetiis studuit. Probabiliter duo fundatores modernae Cypriae
artis patres Adamantius Diamantes (1900-1994, qui in Londiniensi Collegium
Regium Artis (Anglice Royal College of Art, RCA) studuit, et Christophorus Sabba
(1924 et 1968), qui etiam Londinii in Schola Artis Sancti Martini (Anglice St
Martins School of Art), fuerunt. Multimodis hic duo artifices archetypum
consequenti Cypriae arti statuere et sui ambo artificiosi styli et suae
educationis schemata adhuc hodie afficiunt. Praesertim plerique Cyprii artifices
adhuc in Anglia se exercent, quamquam scholae artis in Graecia multum populares
sunt et localia artis instituta velut Cypriacum Collegium Artis (Graece Κυπριακό
Κολέγιο Τέχνης), Universitas Nicosiae (Graece Πανεπιστήμιο Λευκωσίας, Turcice
Lefkoşa Üniversitesi) et Institutum Fridericanum Technologiae (Anglice Frederick
Institute of Technology) magis popularia faciuntur.

Cypriae artis proprietatum una proclivitas ad picturam figurativam est quamquam
ars conceptualis artis "institutorum" numero et praeprimis Sede Demotica Artium
Nicosiae (Graece Δημοτικό Κέντρο Τεχνών Λευκωσίας) valde promovetur. Municipalia
iconopolia in omnibus praecipuis urbibus sunt et alacris artis commercialis
scaena est. Cyprus hospitio internationalia artificiosa festivalia Manifesta
anno 2006 accipere propositus est sed ultima in minuta deleta sunt propter
controversiam inter Batavos instructores festivalium et Cyprium Ministerium
Educationis et Culturae de loco aliquorum eventuum festivalium in Turcica
capitis Nicosiae zona.

Inter alios praeclaros Cyprios artifices Theodulus Gregoriou, Hellena Black,
Georgius Scoteinos, Familia Calopedis, Nicos Nicolaides, Stassus Parascos,
Aristides Anastassiades, Telemachus Canthos, Constantia Sophocleous et
Christianus Achilleos sunt.

Traditionalis Cypri musica vulgaris varia communia elementa cum Graeca, Turcica
et Arabica musica habet, Graeco-Turcicis saltationibus comprehensis, utpote
susta (Graece σούστα), syrto (Graece συρτός), Zeybecicum (Graece εϊμπέκικο),
tatsia (Graece τατσιά) et Carsilama (Graece Καρσιλαμάς, Turcice karşılama) non
minus quam in Oriente Medio inspiratis Tsiphtetelis (Graece Τσιφτετέλι, Turcice
Çiftetelli) et arapie. Est etiam musicae poëseos forma nuncupata chattista quae
in traditionalibus feriis et celebrationibus crebro elicitur. Instrumenta
communiter Cypriae musicae vulgari adiuncta buzucium, testudo Arabica, violina,
testudo, harmonica diductilis, pithciaulin sive Cypria tibia, et membranophonia
utpote darbuca (Graece τουμπερλέκι, Turcice darbuka) sunt. Inter compositores
traditionali Cypriae musicae sociatos Evagoras Carageorges, Marius Tocas, Solon
Michaelides et Sabbas Salides sunt.

Musica popularis in Cypro plerumque Graeca laïca (Graece λαϊκό) scaena afficitur
cum variis artifices inter quos Anna Bisse, Eudydice Theocleus et Sarbel
pervulgatam popularem auram in Cypro, Graecia et Orientis Medii partibus
merentur. Hiphop, rhythmus et caeruleae et reggae popularissima genera in insula
sunt et Cypria hiphopicae et urbanicae musicarum scaena in Sancta Napa (Graece
Αγία Νάπα, Turcice Aya Napa) orta fulta sunt. Cypria musica rockica et
entechnica (Graece έντεχνο) rockica saepe artificibus utpote Michaeli
Chatzegiannae, Alcinoo Ioannidae sociantur. Metallum etiam parvum adseclarum
numerum in Cypro a gregibus utpote Winter's Verge et Quadraphonic repraesentatum
habet.

Inter litterariam Antiquitatis productionem Cypria, carmen epicum probabiliter
exeunte saeculo septimo a.C.n. compositum et Stasino attributum, est. Cypria
primorum Graecae et Europaeae poëseos speciminum unum est. Cyprius Zeno Citieus
Stoicae philosophiae conditor fuit.

Poësis epica, praeprimis carmina acritica (Graece ακριτικά τραγούδια), per
Medium Aevum floruit. Duo chronica, aliud a Leontio Machaera et aliud a Georgio
Bustronio scriptum, ad tempus sub Francica dominatione (saeculo quinto decimo).
Poèmes d'amour, Mediaevaliter Graece scriptum, a saeculo sexto decimo originem
trahit. Quorum aliquae verae carminum a Petrarca, Bembo, Ludovico Ariosto et
Sannazario scriptorum versiones sunt.

Hassan Hilmi Efendi, Turco-Cyprius poëta, praemio ab Ottomanico soldano
Machometo II affectus et "soldanus carminum" appellatus est.

Inter modernos litterarios auctores e Cypro poëta et scriptor Costas Montis,
poëta Cyriacus Charalambides, poëta Michael Pasiardes, scriptor Nicos
Nicolaides, Stylianus Attesles, Altheides, Lucae Acritas et Demetrius Th. Gotses
excellunt. Demetrius Lipertes, Basilius Michaelides et Paulus Liasides
laographici poëta sunt qui praesertim dialecto Graeco-Cypria scribunt.
Laurentius Durrell in Cypro Septentrionali e 1952 usque ad 26 Augusti 1956 vixit
et librum Bitter Lemons de suo tempore ibi scripsit, cum quo secundum praemium
Duffi Cooper anno 1957 abstulit. Maxima tragoediae Othellonis a Gulielmo
Shakesperio pars in insula Cypria fit. Cyprus etiam in religiosis litteris
utpote Actibus Apostolorum apparet, secundum quos Apostoli Barnabas et Paulus in
insula praedicaverunt.

Chalumium caseus in Cypro ortum in principio per Mediaevali Byzantinum tempus
factum est, postea plebis favorem per Orientem Medium consecutum. Chalumium
vulgo sectum, sive crudum sive craticula assatum, utpote gustatio apponitur.

Inter victus maritimi et piscium fercula teuthida, octopus, mullus surmuletus et
dicentrarchus labrax sunt. Cucumis et lycopersicum in acetariis multum
adhibentur. Inter fercula cum communibus holeribus patatae cum oleo olivarum et
petroselino, cauliflora betaeque sale maceratae, asparagi et taro sunt. Alia
insulae coppadia sunt caro in mulso madefacta cum coriandro, cum seminibus
vinoque, et denique arefacta aut infumata utpote luntza (Graece λούντζα) sive
infumatus porcinus lumbus, agnina in craticula assata cum carbone ligneo,
sublacium sive suilla et gallinacea super carbone ligneo coctae et sephtalia
(Graece σεφταλιά, Turcice Şeftali) sive fars in mesenterio involuta. Purgurium
sive alica translaticia carbohydratum praeter panem est cum quo Cyprium
coppadium cubes fit.

Cruda holera fructusque communia elementa in Cypria coquina sunt. Inter crebra
holera pepo, capsicum viride, abelmoschus, phaseoli virides, articacti, carotae,
lycopersica, cucumes, lactuca vitisque folia et legumina utpote fabae, viciae,
pisa, unguiculatae, cicera et lentes sunt. Inter creberrimos fructus nucesque
pira, mala, uvae, mandarina, nectarina, mespili, mora, cerasi, fraga, fici, melo
aquosus, melo, perseae, limones, pistacia, amygdali, castaneae, iuglantes et
avellanae sunt.

Cyprus quoque bene notus ob tragemata est inter quae lucumium. Haec insula
Indicationem Geographicam Protectam lucumio in Hierocepeos (Graece Γεροσκήπου)
vico producto habet.

Inter artes athleticas gubernantes Cyprias societates Cypria Foederatio
Pediludica (Graece Κυπριακή Ομοσπονδία Ποδοσφαίρου sive ΚΟΠ, Turcice Kıbrıs
Cumhuriyeti Futbol Federasyonu) et Cypria Foederatio Canistriludica (Graece ΚΟΚ
sive Κυπριακή Ομοσπονδία Καλαθόσφαιρας, Turcice Kıbrıs Basketbol Federasyonu),
Cypria Foederatio Follis Volatilis (Graece Kυπριακή Oμοσπονδία Πετοσφαίρισης),
Cypria Societas Autocinetica, Cypria Foederatio Pennaludica (Graece Κυπριακή
Ομοσπονδία Μπάντμιντον), Cypria Societas Criccetica et Cypria Foederatio
Harpasti XV (Graece Κυπριακή Ομοσπονδία Ράγκμπι) sunt.

Pediludium longe spectatoribus gratissima ars athletica est. Multae adsecutiones
Europaeo gradu variis turmis fuere, inter quas maximi ponderis in Ligae
Campionum UEFA introitus globuli phasi? fuit utpote prius consecutae sunt turmae
Anorthosis Arsinoës (Graece Ανόρθωση Αμμοχώστου, Turcice Anorthosis Famagusta
FC) anno 2008 et APOEL (Graece Α.Π.Ο.Ε.Λ., Turcice APOEL F.C.) anno 2009. Liga
Cypria in praesenti satis competitiva putatur cum praeclaris turmis utpote
Unione Athletica Citio (Graece Αθλητική Έvωση Κίτιον, Turcice AEK Larnaca), Nova
Salamine Arsinoës (Graece Νέα Σαλαμίνα Αμμοχώστου), Consociatio Athletica
Homonoea (Graece Αθλητικός Σύλλογος Ομόνοια, Turcice AC Omonia), Apolline
Lemĕsou (Graece Απόλλων Λεμεσού), et Unio Athletica Lemĕsou (Graece Αθλητική
Ένωση Λεμεσού sive Α.Ε.Λ.). Inter stadia aut athleticos campos in Cypro Stadium
Consociationis Gymnasticae Pancypriae (Graece Στάδιο Γυμναστικός Σύλλογος Τα
Παγκύπρια), quod maximum inter Cypria, Stadium Antonii Papadopoulos, Stadium
Arsinoës (Graece Στάδιο Αμμόχωστος), Novum Stadium Consociationis Gynasticae
Zenonis (Graece Γυμναστικός Σύλλογος Ζήνων), Centrum Athleticum Tsireum (Graece
Τσίρειον Αθλητικό Κέντρο) et Stadium Macarium (Graece Μακάριο στάδιο) sunt.
Cyprus turmam nationalem pediludicam etiam habet quae ultimo decennio promittens
manipulus in Europaeis classificationibus conversa est.

Praeter praecipuum pediludio affectum, Cyprus aliquas assecutiones in aliis
artibus athleticis exhibuit. Marcus Pagdates optimorum tenilusorum unus in toto
orbe terrarum est. Qui finalista in Aperto Australiae 2006 fuit et ad
Wimbledonense certamen paenultimum eodem anno pervenit. Quoque Cyriacus Ioannou,
Cyprius altisaltator, 2,35 metra in undecimo Campionatibus Mundanis Athleticis
Osacae in Iaponia anno 2007 celebrato consecutus est ubi clipeum aëreum vicit.

Inter periodica Phileleutheros, Polites, Semerine, Kıbrıs, Cyprus Mail, Cyprus
Observer, Cyprus Today, Cyprus Weekly, Halkın Sesi, Havadis, Charauge et He
Kathemerine (in speciali Cypria editione) sunt. Inter televisificos tramites
ANT1 Cyprou, Canalis Alpha, CNC Plus TV, Corporatio Radiodiffusionis Cypria,
Mega Channel Cyprus, Bayrak et Tlehorasis Sigma sunt.

Sunt quinque ecclesiae et unum monasterium in Troodo (Graece Τρόοδος, Turcice
Trodos) quae ab UNESCO Mundi Hereditate inclusa sunt et aliquot alia monasteria,
e quibus Monasterium Cycci (Graece Ιερά Μονή Κύκκου) divitissimum et notissimum
est. Inter ecclesias sunt:

Haec regio ex antiquis temporibus ob suas cupreas fodinas cognita est et in
Byzantino periodo magnum Byzantinae artis centrum facta est, ubi templa et
monasteria in montibus procul a comminato litore aedificata sunt.



https://la.wikipedia.org/wiki/Covent_Garden

Covent Garden est regio Londiniensis in parte orientali Finis Occidentalis inter
St Martin's Lane et Drury Lane sita, ubi olim erat forum olitorium pomariumque.
Nunc est locus celeber mercaturae et periegesis, ubi iacet Theatrum Regium
Melodramatis (Royal Opera House, ipsum saepe Covent Garden appellatum). Regio a
via magna Long Acre dividitur: ad septentrionem sunt varia negotia privata circa
Neal's Yard et Seven Dials, ad meridiem iacet platea media, ubi sunt actores
spectaculorum, aedificia elegantia, Theatrum Regium Drury Lane, ac Museum
Vecturae Londiniense.

Hic in antiquitate erant campi, in quibus Anglosaxones saeculo VII urbem
mercatoriam Lundenvic condiderunt, qui deinde in campos reducti sunt postquam
Lundenwic exeunte saeculo IX est relictum. Ante annum 1201 abbati
Westmonasterienses partem agrorum munierunt ut in arva pomariaque converterent,
"hortus abbatús et conventús" appellata, unde nomen Anglicum. Hortus tempore
reformationis Anglicae a Henrico VIII rege captus, anno 1552 comitibus
Bedfordiensibus venditus est.



https://la.wikipedia.org/wiki/Consociatio_ex_pacto_Atlantico_Septentrionali

Consociatio ex pacto Atlantico Septentrionali sive Civitates Foederis Atlantici
Septentrionalis sive Consociatio foederis Atlantici septentrionalis, litteris
compendiariis NATO sive OTAN sive Latine CFAS, hodierna consociatio militaris
est, quam anno 1949 Vasingtoniae plurimae civitates in America Septentrionali et
Europa Occidentali sitae adversus Unionem Sovieticam, terras et civitates ei
subiectas condiderunt. Quoniam belli nimis studiosa esset, civitates Europae
Orientalis contra eam anno 1955 Pactum Varsoviense inierunt. Pacto Varsoviensi
abrogato, OTAN mansit, immo aucta est. Hoc tempore, accurate a die 1 Octobris
2014, secretarius generalis huius Consociationis est Ioannes Stoltenberg.

Pactum Vasingtoniense mense Aprili anno 1949 factum est a praesidibus duodecim
civitatum, quae sunt Civitates Foederatae Americae, Canada, Britanniarum Regnum,
Francia, Lusitania, Belgica, Luxemburgum, Nederlandia, Dania, Norvegia, Italia,
Islandia.

Die 21 Februarii - Carolus de Gaulle praeses Franciae nuntiavit exercitum
Francicum sub imperio NATO non iam futurum esse, quod periculum belli minuta
esset.

Anno 2004 7 civitates Europae Orientalis accesserunt: Lithuania, Lettonia,
Estonia, Romania, Bulgaria, Slovenia, Slovacia.

Colloquia cum Macedonia, quae dicitur, hoc tempore nulla sunt propter litem de
nomine, quae eis est cum Graecia.

A die 12 Aprilis 1993 usque ad 20 Decembris 1995, OTAN caelum supraBosniam et
Herzegovinam tuebatur adversus aeroplana militaria hostium. Die 28 Februarii
1994, quattuor aeroplana Rei publicae Serbicae in domos in terra sitas impetum
factura e caelo deiecit; tunc primum OTAN tamquam Consociatio (non singulae
civitates hac Consociatione iunctae) armis missilibusque usa est.

A die 30 Augusti ad 20 Septembris 1995, pyrobolos displodentes in copias Rei
publicae Serbicae Seraium et Gerapolim expugnaturas iaciebat.

Pacto anno 1995 in Dayton facto copias paci tuendae IFOR, postea SFOR, in Bosnia
et Herzegovina collocavit; quas anno 2004 Unio Europaea suscepit.

Die 24 Martii 1999, OTAN in Foederatam rem publicam Iugoslaviam pyrobolos
displodentes 78 dies eo consilio deiciebat ne Albani ex Cosovo ab exercitu
Serbico ulto expellerentur; plurima aedificia eo tempore pyrobolis destructa
(adhuc de aedibus stationis televisificae et legationis Sinarum et aliis quoque
aedificiis acriter disputatur), homines 1200 vel 2500 mortui, 55 vulnerati.

Die 12 Iulii 1999, copiae OTAN paci faciendae KFOR Cosovum invaserunt. Secundum
decretum Consilii Salutis Consociationis Nationum n. 1244 ibidem securitatem
publicam tuentur et copias Consociationis Nationum adiuvant.

In Iraquia OTAN milites novi exercitus Iraquiae exercet. Ibidem anno 2005 mense
Septembri academiam militarem instituit.

OTAN ab anno 2003 in Afgania exercitum ISAF ad securitatem civium in Afgania
tuendam, potestatem gubernii eiusdem civitatis maiorem reddendam et eandem
civitatem renovandam institutum administrat



https://la.wikipedia.org/wiki/Civitas_sui_iuris

Civitas sui iuris est civilis hominum societas cui est efficax regionis
geographicae dominatus, vel pleniore, civitas cui est territorium definitum,
super quod maiestatem (Anglice: sovereignty) internum externumque habet, incolas
perennes, administrationem, libertatem ab aliis civitatibus et potestatibus, et
facultas ad faciendas coniunctiones (international relations) cum aliis
civitatibus suorum iurum. Praeterea, ea usitate putatur civitas quae ex ulla
alia potestate vel civitate non pendet vel in earum dicione non est. In
condicionibus opinabilibus, civitas sui iuris ab aliis civitatibus suorum iurum
non nota exsistere potest, sed civitati non notae saepe est difficile habere
omnes potestates foederum factorum et diplomaticarum cum aliis civitatibus
suorum iurum coniunctionum susceptarum. At omnes civitas obligationem apud ius
inter civitates et gentes habent et apud Iudicium inter Civitates quod Charta
Consociationis Nationum definit. Civitas sui iuris plerumque habet institutiones
quae dicionem auctoritatemque adserunt facere leges quae homines gubernant qui
illam regionem habitant.



https://la.wikipedia.org/wiki/Cellula

Cellula (-ae, f.) est minima vitae pars, sive eucaryotum sive bacteriorum sive
archaeorum, et efficiens omnium organismorum notorum res. Cellulae a Roberto
Hooke anno 1665 repertae sunt, qui primus cognovit plantas cellulis constitutas
esse. Cellula est minima structura quae res viva describitur, et saepe
appellatur elementum vitae. Aliqui organismi, sicut plurima bacteria, sunt
unicellulares (in cellulam unam consistentes); alii organismi, sicut homines,
sunt multicellulares. Hominibus sunt circa 100 "decies centum milia millionum"
(1014) cellularum; magnitudo cellulae typicae est 10 µm, et typica cellularum
massa est 1 nanogramma. Maximae cellulae sunt circa 135 µm in anteriori cornu
(vel anteriori columna vel cornu ventrali) medullae spinalis, dum cellulae
granulares in cerebello, minimae cellulae, sunt circa 4 µm, et longissima
cellula a pedis digito ad inferiores trunci encephali cellulas pseudounipolares
extendere potest. Maximae cellulae notae sunt infertilia Struthionis cameli ova,
quae 3.3 librarum ponderis sunt.

In animantibus superioribus, nonnullae cellulae similes quo ad structuram
pertinet et quae idem officium perficiunt, etenim multa texta varia membra
corporis constituunt.

Sunt duo cellularum genera: eukaryotica et prokaryotica. Cellulae prokaryoticae
simpliciores et minores saepe sunt, sed cellulae eukaryoticae non modo maiores
sunt sed paucae in texta item organa, systemata, membra, denique corpus multae
cellulae fingunt.

Intra cellulam prokaryoticam sunt cytoplasma, quod DNA et alimentum cellulae
conhibet, ribosomata, quae nova proteina creant. Cellula duo genera DNA habere
potest: DNA chromosomaticum, quod nucleoidum format, et plasmidum, DNA rotundum
extra chromosoma.

Tegmen cellulae est murus cellularis, membrana plasmatica, et vasculum
saccharosum.

Cellulae eukaryoticae etiam cytoplasmatis, item alimentorum, DNA, et ribosomatum
usitate utuntur. Nam Cytoplasma organella habet, quae multorum factorum
necessariorum funguntur. Mitochondria saccharum in ATP convertunt, chloroplasta
lucem, aquam, et carbonii dioxidum in G3P (quod saccharum fit) convertunt.
Corpora Golgi, reticulum endoplasmaticum, lysosomata, et alia organella in
systema endomembranae funguntur, portantia proteina facta trans et ex cellula.
DNA harum cellularum tegminis teguntur, et haec moles "nucleum" vocatur.

Hae cellulae a flagellis, ciliis, aut molibus cytoplamatis sui (pseudopodiae
vocantur) tendendo movent.

Robertus Hooke primus cellulas microscopio invenit et nomen dedit, quod opinatus
est cellulas plantarum similes esse cellulis aedium. Cellulas descripsit in
libro cuius titulus est Micrographia sive physiologica descriptio minutiorum
corporum microscopii ope observatorum, anno 1665 edito. Antonius van Leeuwenhoek
et Ioannes Swammerdam paulo postea cellulas animalium studuerunt; ille bacteria
vidit, animalia unius tantum cellulae, quae "animalculos" nominavit.

Anno fere 1838 viri docti Theodisci et Cechi, Ioannes Purkyně, Gabriel Valentin,
Ioannes Müller, Theodorus Schwann, Mattheus Schleiden theoriam cellularum
enuntiaverunt sicut nunc habetur.



https://la.wikipedia.org/wiki/Carolus_V_(imperator)

Carolus V (natus Gandavi, 24 Februarii 1500, et mortuus in monasterio Sancti
Ieronimi in Yuste Hispaniae die 21 Septembris 1558) fuit ab anno 1506 Carolus II
dux Burgundiae, atque princeps Castellae et Aragoniae qui ab anno 1516 regnavit
regna Hispaniae ut Carolus I et tunc anno 1519 ut Carolus V Imperator Romanus
Sacer creatus est.

Carolus Gandavi die 24 Februarii anno 1500 primus filius Philippi I regis
Castellae et Ioannae Insanae natus est. Adrianus Florisz, qui postea papa
creatus est et sibi nomen Hadrianus VI imposuit, praeceptor et consiliarius
imperatori fuit. Alius clarus consiliarius eius fuit iuris consultus Italicus
Mercurinus Gattinara (1465- 1530).

Anno 1516, Carolus accepit regna Hispaniae et post leges defendere iussit,
coronatus est: primo in Castella et Navarra et tunc in Aragonia. Dum in
Hispania, Carolus fideles ex Flandria secum tulit, quibus tituli Castellani
dedit, et iniuriam Hispanis intulit. Deinde anno 1519 Carolus voluit Imperium
accipere, nobiles eo pecunias dare nolebant. Die 23 Octobris 1520 Aquisgrani
Carolus V Rex Romanorum coronatus est.

Die 6 Maii 1527, milites imperatoris Caroli V Romam vastaverunt. Hic casus notus
est ut direptio expugnatae urbis Romae.

Anno 1530, die 24 Februarii papa Clemens VII Bononiae insigne imperium capiti
Caroli V imposuit, qui fuit ultimus Imperator Romanus Sacer a Papa coronatus.

3 Augusti 1529 pax Cameraci conventa est cum Francisco I rege Franciae. Anno
1531 fratrem Ferdinandum I regem Romanorum fecit et successorem sui destinavit.

9 Martii 1551 - Carolus cum fratre Ferdinando I convenit de successione
imperatoris, ut Ferdinandus imperator fieret, cum Carolus a regno se abdicaturus
esset. Quod anno 1555 factum est.



https://la.wikipedia.org/wiki/Cannabis

Cannabis, apud posteriores etiam Cannabum, est genus plantarum florentium
familiae Cannabacearum, cuius omnes species descriptae, nempe Cannabis sativa
L., Cannabis indica Lam., Cannabis ruderalis Janisch., sunt in Asia Media
endemicae. Multum differt inter doctos utrum genus in tres species dividi
debeat, an variationes unius speciei putari.

Modis in permultis et saepius dissimilibus homines per aeva cannabim usurpabant,
papyrum, funes, vestimenta, et vela ex cannabis fibris facientes, et folia,
flores, semina cibo coquentes. Etiam cannabim medicinae medicamentoque
consumebant, quia insunt multa chemica, cannabinoides vocata, quorum nonnulla
sicut cannabidiol adiuvant aegros, et nonnulla sunt psychotropica, sicut
tetrahydrocannabinol, quod homines et nonnulla cetera animalia inebriat.

Rectus vocabuli cannabis fons est Graece: κάνναβις, -ιος, f. (acc. κάνναβιν, vel
καννάβιδα), et parens nominis Graeci fuit Scythicus vel Thracicus, sed fons
primus incertius noscitur. Sunt multae sententiae propositae, sed re vera est
Wanderwort, cuius de originibus nescimus.

Primo aspectu radix verbi esse videatur canna, sicut scripsit Isidorus:
"Cannabum [sic] a similitudine cannae vocatum, sive a Graeca etymologia; nam
illi cannabum κάνναβιν vocant." Ergo, nonnulli fontem verbi cannabis
proposuerunt esse Hebraicum vocabulum קְנֵה בֹּשֶׂם qěnēh bośem, id est canna
aromatica. Hi glottologi legunt Exodum 30:23 veteris testamenti:

Immo contra, Raphael Mechoulam, cum Devanae, Breuer, et Zahalka, apud
Universitatem Hebraicam Hierosolymae proponunt verbum Sanscriticum bhanga →
Persicum bang → Hebraicum pannag → Syriacum qunnappa → Arabicum kunnab → Graecum
kάνναβις. Credunt ei pannag, apud Prophetiam Ezekieleml 27:17, esse cannabim.

Cannabis est herba florifera, cuius folia sunt serrata, pariens inter 5–13
foliis per ramiculum, et omnia folia sunt paria. Masculini flora staminata,
pistillata autem feminae pariunt. Feminarum flora denique fructa et semina
fiunt. Ab initio, censebant quam fructum parit esse masculinum, et nudum esse
femininam.

Psychotropica cannabinoiedes, terpenoiedes, et aliae moleculae volatiles ex
glandularibus trichomibus, quae tam copiose crescunt in calycibus et bracteis
plantarum feminarum.

Scimus Sinicos antiquos duo cannabis genera notavisse, et in Er Ya, primo
dictionario Sinico, agriculturam circiter 200 a.E.V. explicanti, legimus ubi
scribitur: "Cannabis masculinus appellatur xi ma (西麻), femina ju ma (菊麻)."

Omnium notorum generum cannabis pollen per ventum vectatur, pariuntque semina,
quae rectius achenes vocantur.

Solet esse dioecia, ergo masculini cum staminibus et feminae cum pistillis in
harundinibus separatis crescunt, sed multae varietates monoeciae descriptae
sunt.

Saepe subdioeciter (ubi monoeciae et dioeciae plantae in ista multitudine
crescunt) cannabis crescit. Plantae nonnumquam videntur esse labiles—quod
significat interdum, si est opus, plantas sexualitate mutari.

Solet cannabis seri inter Martium et Maium in hemisphaera boreali, scilicet
inter Septembrem et Novembrem in australi. Maturat post tres vel quattuor
menses.

Multa opera a Romanis de agricultura scripta cannabis usus et modos colendi
notant. Plinius dicit cannabim serendam esse a favonio, quod valet idem ac
initium zephyri adflantis et veris ipsius. Ut Varro plane descripsit, id est 7
Februarii.

Columella circa 50 taxinomiam cannabis describere conatus est, et eius ordinem
optimum esse ad pecus nutriendum.

Circa 440 a.E.V. apud Herodotum, Scythii cannabi uti dicuntur ad vestimenta
facienda. Similis est cannabis lino, sed certe superior:

Textus ex pyramidibus plantas quibus rudentes facerent appellant šmšm.t. Fibrae
cannabis in sepulchris Akhenaten (Amenophis IV, domus XVIII, circiter 1335
a.e.v) et cannabis pollen inventum est in mumia Ramesei II (domus XIX, circiter
1213 a.e.v).

Varro, circa 50 a.E.V., descripsit quae possit lector facere ex fibris cannabis
vietis, sicut corbas, dolia, vel fiscinas.

Plinius dicit funes qui adhibentur ad usus marinos optime sparto factos, immo
aqua absente cannabios meliores. Monet fibras harundinis interiores optimas,
exteriores peiores. Affirmat quoque interdeum caules cannabis ad arborum
proceritatem crescentes.

Grattius notat quoque optimam cannabim Alabandicam esse, praecipue ad retes
venaticos texendos:

1500 annos serius Bartholomaeus Platina quoque de cannabi Alabandica scripsit,
sed fere certum est eum legisse Plinium:

Cannabis duabus rationibus consumitur: vel semina omnino alibilia cibo vel
flores nullo modo alibiles psychotropico eduntur.

In seminibus continentur omnia acida aminica et acida adiposa hominibus
necessaria. Semina eduntur cruda, cocta, contrita, fricta, pressa in lac, pressa
in oleum, infusa in theam. Etsi non habent materiam alibilem, folia nonnumquam
eduntur in acetariis.

Pondus seminis est circiter 30% oleo, 20% proteino, 50% amylo compositum. Semina
integra, id est cum teguminibus, etiam sunt fons calcii, cupri, ferri, mangani,
magnesii, phosphori, et zinci.

Platina 1474 vel 1475 scripsit suum De Honesta Voluptate et Valitudine, quem
potes leger super monstrare in formula imprimiens, in quo nonnulla praecepta
cannabina includuntur.

Fortis saporis cannabis causa hic modus usurpatur in praeceptis quibus fortia
condimenta sicut exempli gratia laurus vel origanum vel thymus usurpari solent.
Alia ratione sapor saccharo supprimitur, sicut in imagine fenestrae offarum
dulciumque plenissimae ad dexteram.

Hic usus cannabis nullo modo est tantum hodiernus, immo exempli gratia in India
fere 3000 annos bibunt potionem bhang e foliis cannabis contritis, lacte, butyro
deliquato, et condimentis concoctam.

K.t phr.t: mɜt.t šmšm.t qnqn, sdr n ỉɜd.t, ỉc ỉr.ty n=s ỉm dwɜy Alia praecepta:
apium, cannabin obtere, requiescat in rore, lava oculos in ea bene mane

Plinius praecepta ad vermiculos ex auribus eiciendos dat. Cannabin a dolores
capitis domandos et nonnullos morbos curandos praescribit. Etiam monuit, ne usu
cannabis viri suam genituruam perdeant.

Hodie multum differt inter doctos quam utilem medicinae cannabim esse, sed fere
est consensus cannabim symptomata nauseae, vomitus, et inopiae appetentiae cibi
allevare.

Plurimi sine dubio, ut fruantur effectu psychotropico, cannabim adhibent. Insunt
nonnulla psychotropica, sed praestat longe copia potentiaque THC
(tetrahydrocannabinol), cuius ut effectus sentiantur, 10 μg per kg corporis
concoquenda sunt.

Sunt multi ingestationis modi, sed solitissimus fortasse est fumare flores
gemmasque siccas, et etiam huic modo sunt variationes. Sicut dextrorsum
depingitur, flores siccae conterantur et in sigarellis complicentur. Fortasse
etiam e fistula vel calice flores integras vel sectas fument. Nonnumquam fistula
est aquaria, et fumus per aquam in bullis percolatur. Resina fieri potest e
trichromibus. Thea et aliae potiones infundantur e cannabi et aqua, vel lacte,
vel alcohole. Suasum est infundere cannabim in aqua abusum cannabis esse, quia
male per aquam THC diluitur. Modo 2.8 g/L dilui possunt.. Potius dissolubilis
adipibus et solventibus organicis, sicut butanio et hexanio, sane etiam in
alcohole. Nonnumquam potio e cannabe alcoholeque claro infusa appellatur "draco
viridis." Cannabis cocta quoque comedi potest.

In Materia Medica Sutra, circa 2000 a.e.v. scripta, distinctionem invenimus
inter semina. Ma fen sunt semina mala; ma ze bona.

Primo saeculo a.e.v., pharmacopoiea Pên-ts'ao Ching dixit: "Si nimis consumit,
homo, daemonibus apparentibus se contorquebit sicut maniacus. At si per multum
tempus accipiat, cum tenebris conloquatur, et corpus ipsud levius fiat."

Saeculo secundo e.v., chirugista clarus Sinicus Hua T'o anaesthesiam coxit
cannabe vinoque.

Dubium est num Herodotus hoc bene notaverit, quia elementa psychotropica
seminibus desunt. Credendum est deinde Scythas flores, quae certe semina
continent, incendisse.

Hodie cannabis consumitur medicamento inter omnia quarto in usu, praeter
tabacum, alcohol, et coffeum.

Hagae 23 Ianuarii 1912, Germania, Civitates Foederatae Americae, Francia,
Britanniarum Regnum, Sina, Italia, Iaponia, Batavia, Persia, Lusitania, Russia,
et Siam in primo civitatum conventu de opio foedus subscripserunt, quo usum et
commercium opii vetarent; sed, inopiae causa scientiae peritorumque de cannabi
et eius usu, cannabin ipsam non vetuerunt. Nihilominus praedixerunt id quod
factum est anno 1928, quo secundum foedus pactum est.

Ab hoc conventu usque ad hodie, plurimae civitates vel legibus vel copiam
illicitam portatu definiunt; nonnullis autem civitatibus exceptis, sicut Canada
et Nederlandia, etiamsi leges stricto verbo possessionem interdicant, in actu
lex non tollitur.

Mumiae hominum qui esse magi monstrantur alia artificia circiter 3500 annos
antiquae in provincia Uiguristaniae in Sinis inventae sunt cum saccis cannabis
sub capitibus. Absentibus indiciis usuum cannabis aliorum in eorum societatibus,
plane videtur magos psychotropicis fructos esse.



https://la.wikipedia.org/wiki/Bucaresta

Bucaresta sive Hilariopolis caput et urbs maxima Romaniae est. Bucaresta etiam
Parva (Micul Paris) aut Orientis Lutetia appellatur.

Bucaresta inter 55 et 96 m supra mare et 280 km a Ponto Euxino sita est. Flumen
Dâmboviţa per caput fluit. Bucaresta aream 228 km² habet.

Fama antiqua docet Bucarestam a pastore nomine Bucur conditam esse. Bucur esti
lingua Dacoromanica laetus es significat. Itaque etiam Hilariopolis nominata
est. Vicus hoc in loco saeculo 13 conditus esse creditur neque autem in actis
repertus est.

Die 20 Septembris 1459 Bucaresta primum in actis nominata est. Tum Vladislaus
III Dracula princeps Valachiae hominibus nobilibus quibusdam agrum in area
Bucarestae donavit. A saeculo 15 exeunte Bucaresta sedes principatus Valachiae
fuit. Radu Formosus princeps die 14 Octobris 1465 in acto Bucarestam primo sedem
principis nominavit. Anno 1478 Matthias Corvinus rex Hungariae litteris, quae ad
Sixtum IV papam dedit Bucarestam castellum firmissimum Valachiae nominavit. Anno
1545 Mircea Ciobanul princeps primum vallum urbis ligno confecit atque Curtea
Veche ecclesiam dedicavit, quae adhuc exstat. Mircea anno 1554 a copiis Imperii
Ottomanici deposito milites Ianizari urbem damno magno affecerunt. Cum Mircea
anno 1558 rediit in Bucarestam, multos incolas suppicio affici iussit. Tamen
eorum numerus crescit atque urbs annis insequentibus floruit. Sed anni 1574,
1575 atque 1594 Bucarestenses contra vectigalia maxima Imperii Ottomanici
rebelliones fecerunt. Etiam anno 1595 - 1601 bello Michaelis Fortis principis
Valachiae et Transsilvaniae interfuit.

Matthaeus Basarab princeps ab anno 1632 urbem multis ecclesiis exornavit. Annis
1640 autem porpter Osmanibus imminentibus sedes Târgoviște transtulit. Successor
eius Constantinus Șerban Basarab Bucarestam rediit. Annis 1655 seditione
incolarum Constantninus Târgoviște fugit, postquam Bucarestam et aulam principis
incendio delevit. Incursione Turcorum anno 1659 Bucarestae iterum populata est.
Georgius Ghica novus princeps eodem anno iterum sedem principalem Bucarestam
movit. Dehinc haec urbs caput Valachiae mansit. Cum Șerban Cantacuzino annis
1678 - 1688 atque Constantinus Brâncoveanu (1688 - 1714) regnaverunt urbs iterum
floruit et numerus incolarum ad nummerum LX miliorum crevit. Hoc tempore et
Calea Victoriei (Via Victoriae) primo exstructa est.

Ab anno 1716 Turci regnum Phanariotarum, nobilium e familiis Graecis vici
Phanarii in urbe Constantinopoli induxerunt. Eorum primus Nicholas Mavrocordatus
fuit, qui annis 1716 - 1730 Bucarestae princeps Valachiae regnavit. Ei
Constantinus Mavrocordatus successit, qui in vicem princeps Valachiae et
Moldaviae erat. Hoc tempore Bucaresta saepe cladibus severis afflicta est: 1718
magnum incendium, pesti 1730, terrae motus 1731, deinde invasio Locustarum anno
1738. Anno 1771 dux militum Nikolaus Basilii filius Repnin Bucarestam a Turcis
expugnavit, sed anno 1774 pace facta eis restituta est. Alexander Ypsilantis
princeps 1775 - 1782 urbem monumentis multis decoravit et primum aquaeductum
aedificari iussit. Annis 1789 - 1791 iterum copiae Russicae urbam occupaverunt.
Anno 1798 6006 domus numeratae sunt. Anno 1801 128 incolae Iudaici necati sunt.
Anno 1807 Bucaresta inter bellum Russicum-Ottomanicum iterum a copiis Russicis
occupata est - cum totis principatibus Moldaviae et Valachiae. Per Foedus
Bucarestense autem, quod inter Mahmudus II sultanus et Alexander I imperator
Russiae die 28 Maii 1812 convenit, principatus ad Imperium Ottomanicum
reverterunt.

Anno 1821 incolae Valachiae et Bucarestae Tudore Vladimirescu duce frustra
seditionem contra Turcos fecerunt. Seditione suppressa Turci Bucarestam
expugnaverunt atque diripierunt. Tamen nunc regimen Phanariotum finitum et
Gregorius IV Ghica dux Dacoromanicus princeps Valachiae impositus est. Anno 1847
urbs magno incendio affecta est.

Anno 1829 - inter bellum Russicum-Ottomanicum Bucaresta iterum copiis Russicis
occupata est. Ad annum 1834 milites Imperii Russici manserunt, tum quidem
principatus ad Imperium Ottomanicum restituti sunt, sed auctoritas Russiae hic
mansit. Urbs his annis monumentis et viis novis ornata est, sed condicio
agricolarum deterior fiebat. Anno 1848 incolae Valachiae frustra contra dicionem
alienam seditonem conabantur. Sultanus Ottomanicus Barbu Demetrium Știrbei novum
principem imposuerunt; urbs autem ad annum 1851 praesidia Turcica et Russica
sustulit. Inter Bellum Crimaeanum (1854 - 1856) Bucaresta iterum primo Russicis,
deinde Turcicis, postremo Austriacis copiis expugnata est. Barbu Demetrius
Știrbei, qui anno 1853 urbem reliquerat, anno insequente rediit. Anno 1855 linea
telegraphica ad urbem Giurgiu, anno 1857 lampada Cerolei ad vias illuminandas
inaugurata sunt. Anno 1859 Alexander Ioannes Cuza princeps et Valchiae et
Moldaviae proclamatus est atque Bucaresta caput communis principatuum electa
est.

Die 24 Decembris 1861 Alexander Ioannes Cuza princeps novi principatus
"Romaniae" nominatus est, caput autem ad annum 1862 Iassium fuit. Die 8 Iunii
eiusdem anni primus praeses ministrorum novae civitatis Barbu Catargiu
Bucarestae necatus est. Anno 1866 Cuza a militibus ad abdicandum coactus atque
Carolus I novus princeps proclamatus est. Annis insequentibus caput Romaniae
crevit et ornabatur. Praeterea artes et scientiae floruerunt. Inter alia tum et
Academia Dacoromana condita est, Hortus zoologicus institutus, anno 1869 linea
Ferrivia in urbem Giurgiu aperta est. 1871 currus equorum, 1872 Statio
Ferroviaria Bucaresta Septentrionalis aedificata est, a quo linea ad Ploieşti
ducta est. Anno 1878 inter Consilium Berolinense principatus libertatem ab
Imperio Ottomanico accepit, anno 1881 Carolus I princeps primus rex Romaniae
proclamatus est. Annis 1885 - 1888 Athenaeum constructum est. Anno 1888 seditio
contra regimen Ioannis Constantini Brătianu praesidis ministrorum conservativi
non nisi vi armorum suppressa est. Saeculo 19 exeunte Bucaresta sedes multarum
fabricarum facta est. Anno 1890 in Calea Victoriei illuminatio electrica
aedificata et currus electrici ab anno 1896 per urbem currunt. Anno 1913 hic Pax
Bucarestae Bellum Balcanicum Secundum inter Serbiam, Graeciam, Montem Nigrum
atque Romaniam ex una parte atque Bulgariam ex altera finivit.

Inter Primum bellum mundanum Romania primo neutralis mansit, sed die 31 Augusti
1916 contra Imperium Austriaco-Hungaricum bellum declaravit. Sed copiae
Dacoromanicae victae sunt atque exercitus Austriacus et Germanicus die 9
Decembris 1916 Bucarestam expugnaverunt. Caput ad diem 7 Maii 1918 sub
occupatione mansit, cum Romania Pax Bucarestae cum Germania et Imperio
Austriaco-Hungarico signavit. Copiae autem Germaniae ad usque mensem Novembrem
1918 in urbe manserunt neque reliquerunt, priusquam Imperium Germanicum victum
est.

Anno 1919 Bucaresta Foedere apud Trianonium sancto caput civitatis Transsilvania
auctae facta est. Insequentibus annis area urbis a 5.600 ad 8.600 Hectaria et
numerus incolarum a 380.000 ad 870.000 creverunt. In fabricis novis saepe
operitia fiebant, anno Factio communistica Dacoromanica hac in urbe condita est.
Anno 1927 Ferdinandus I rex mortuus est, nepos eius Michael quinque annos natus
ei successit. Hoc tempore Bucaresta multis monumentis ornata est: Annis 1927 -
1937 Nova RegiaMuseum Nationalis Artis Romaniae, nunc Museum Nationalis Artis
Romaniae, aedificata est. Anno 1930 Carolus II avunculus Michaelis rex Romaniae
nominatus est. Annis sequentibus seditiones et operistitia operificum crebra
fiebant et die 15 Februarii 1933 vigiles operistitium in fabricis Grivița vi
suppresserunt. Anno 1938 Carolus II ipse regimen quasi dictator suscepit,
postquam vir publicus fascista Cornelius Zelea-Codreanu sicariis necatus est.
Fascistae autem anno 1939 praesidem ministrorum Armandum Călinescu necaverunt.
1940 Carolus II ad abdicandum coactus et Michael iterum rex nominatus est. Die
10 Novembris 1940 urbs terrae motu magno afflicta est atque multi homines necati
sunt.

Romania 1939 bellum non adiit, sed foederata cum Germania fuit. Anno 1940 ad
Foedus Trium Imperiorum atque 1941 ad Pactum Antikomintern accessit et bello
contra Unionem Sovieticam interfuit. Itaque inter Secundum Bellum Mundiale
Bucaresta primo ab alligatis, anno 1944 a Germanicis aeroplanis petebatur et
partim deleta est. Die 31 Augusti 1944 exercitus Sovieticus Bucarestam
occupavit, die 12 Septembris de armistitio conventum est. Ad finem belli Romania
cum alligatis contra Germaniam certavit. Communistae mox Unione Sovietica
adiuvante Romaniam sub dicionem habuerunt et die 30 Decembris 1947 monarchia
abolita est.

Hoc tempore numerus incolarum ad 1.807.000 crevit, quod multi homines ex rure in
urbem venerunt, habitationes eis aedificatae, area urbis ad 21.700 hectaria
aucta est. Sed die 7 Martii 1977 terrae motus multa aedificia historica
afflixit, plus quam 1.500 homines mortui sunt.

Dictator Nicolaus Ceauşescu post terrae motum non solum ruinas, sed etiam vicos
totos veteris Bucarestae tolli iussit. Nam hic monumenta maxima ut Bulevardul
Unirii et Palatium Parlamenti aedificare in animo habuit. Praeterea Ferrivia
subterranea Bucarestae coepta est. Quae consilia his annis divitias omnes
Romaniae consumpserunt atque homines denique fame vexabantur. Itaque die 21
Decembris 1989 dictaturam motu populi sublata est.

Numerus incolarum iterum crevit atque anno 2009 ad numerum 1.944.367 culminavit.
Anno 2011 non plus quam 1.883.425 fuerunt.

Bucaresta est sedes praesidis rei publicae, consilii ministrorum, parlamenti
atque senatus et summi iudicii huius civitatis est.

Bucaresta sedes Ferroviarum Dacoromanarum (Dacoromanice: Căile Ferate Române),
statio ferroviaria Bucaresta Septentrionalis ("Gara București Nord") maxima
totius civitatis est.

Caput Bucarestae est primarius vel demarchus, qui ad quattuor annos electus est.
Sorinus Oprescu ab anno 2008 ad diem 15 Septembris 2015 primarius fuit, quo die
coruptionis causa depositus est. Consilium urbis idim in tempus electum est
atque e 55 consiliariis constat.

Bucarestae, quae etiam Lutetia parva vocata est, multos locos celebres atque
aedificia clara visitari possunt. Quae sunt stilis diversis aedificata,
veterrima stilo Osmanico, praeterea Francogallico saeculi XIX, stilo Bauhaus,
Brâncoveanu atque Stalinismi atque ultimorum annorum dictatoris communistici
Nicolai Ceauşescu. Quo duce - ut per terrae motus hic frequentes - autem multa
aedificia pulchra deleta sunt. Inter locos celebres hi sunt:



https://la.wikipedia.org/wiki/Birmania

Birmania (Birmanice Myanmā aut vulgo Bamā) sive publice Unio Birmaniae
(Birmanice ) est civitas in continentali Asia Meridiana et boreo-oriente Sinae,
oriente Laotiae, austro-oriente Thailandiae, meridie Mari Andamano et Freto
Coci, occidente Sinu Gangetico et boreo-occidente Bangladeshae et Indiae
finitima. Anno 2006, caput ex Yangone in Naypyidaw (scilicet 'urbs regalis',
Birmanice နေပြည်တော်) translata est.

Birmania a Britanniarum Regno libera die 4 Ianuarii anni 1948 cum "Unionis
Birmaniae" nomine facta est, designatione qua denuo post periodon "Rei Publicae
Socialisticae Unionis Birmaniae" (e die 4 Ianuarii anni 1974 ad die 23
Septembris anni 1988) usa est. Die 18 Iunii anni 1989, Birmanum militare regimen
publicum civitatis nomen futurum esse Unionis Myanmaris nuntiavit. Nova
designatio Consociatione Nationum et Unione Europaea agnita est, sed non a
Civitatum Foederatarum Britanniarumque Regni gubernationibus.

Varius Birmanus populus fundamentale munus ad definiendas civitatis civilitatem,
historiam, et demographiam modernis temporibus habuit. Cuius politicum systema
hodie sub Consilii Civitatis pro Pace et Evolutione, militare gubernatione ex
anno 1992 a Generali Thane Shwe ducta, stricto dominio manet. Exercitus Birmanus
super gubernatione dominatur ex tempore quo General? Ne Win subitaneam rerum
conversionem fecit ad vellendam civilem primi ministri U Nu gubernationem anno
1962. Birmania adhuc ethnicis tensionibus occurrit. Cultura civitatis in
Buddhismo Theravadico loci elementis temperato fundatur.

Nomina "Birmania" et "Myanma" eandem etymologicam originem possident. Latinum
vocabulum Birmaniae e loci nomine Bam-mā venit, mediante Francico vocabulo
Birmanie, quod antiquarum Anglicarum formarum Birman, Birma adaptatio est.
Bam-mā vicissim formarum una est per quam loci incolae ad civitatem referunt,
iuxta cum vernaculo nomine Maran-mā aive Mranmâ.

Birmanicum vocabulum ´mjanmaːɐ (originaliter transcriptum Latine velut Maran-mā
sive Mranmâ) litteraria, scripta, forma civitati est dum Bam-mā conloquialis,
oralis, forma est. Ambabus formis incolae utuntur, et in orali Birmanica
distinctio inter duas minus clara est quam id quod translitteratio suggerit.

Anno 1989, consilium militare Anglicam civitatis nominis (e Burma in Myanmar) et
diversarum urbium versionem publice mutavit, velut Yangonis (e Rangoon in
Yangon). Publicum nomen Birmanice (´mijanmaːɐ) non mutatum est.

Renominatio politice controversa est, nam Birmani circuli se militari regimini
opponentes adhuc vocabulo Birmaniae utuntur, quia nec praesentis gubernationis
legitimitatem? nec eius auctoritatem ad mutandum civitatis nomen agnoscunt.
Nonnullae Occidentales gubernationes, velut Americana, Australiana, Canadensis,
Hibernica, et Britannica, Anglica forma Burma (ad Latinam Birmaniam
correspondente) adhuc utuntur. Unio Europaea et Consociatio Nationum graphiam
Myanmar utuntur.

Alia linguae Anglicae preli organa forma Burma ("Birmania") velut BBC et
Financial Times utuntur, dum alternativa Myanmar alia sicut MSNBC, Economist, et
Wall Street Journal.

Primus circulus ethnicus in inferioris Aeravatis (Birmanice: ဧရာဝတီမြစ်) vallem
migrantes Moni fuisse creditur qui, regionis Meridiem dominantes circa annum 900
a.C., inter primos Theravadicum Buddhismum adoptantes in Asia austro-orientali
fuere. Saeculo primo a. C. n., linguae Tibeto-Birmanae, Pyuvi secuti sunt, qui
diversas urbes civitates in media Aeravati condiderunt. Pyuvicum Regnum saeculo
nono Regno Nanzhaoensi (in praesenti Iunannia) deletum est.

Birmani (in praesenti praecipua ethnia Birmaniae) e Regno Nanzhaoensi in
Aeravatis vallem migrare e saeculo septimo coeperunt, et anno 849 parvum regnum
cum sede in Pagane condiderunt. Anavrata rege (inter annos 944–1077) Paganis
pondus per territorium simile praesentis Birmaniae expansum est. Monico capite
capto anno 1057, Birmani Theravadicum Buddhismum adoptavere et Birmanicam
scriptionem, in Monica fundatam, evolverunt. Paganis reges plurima templa et
pagodos in natione aedificavere, prosperitate commercio apportata utentes.

Paganis pondus in vale Aeravatis in extremum venit, Cubilaii Chanis virium
Mogolis invadentes, ex anno 1277; Pagan anno 1287 vastata est. Etiamsi Mogoli in
vale Aeravatis non mansissent, Sanus (Sanice: ) populus stirpis Tai eos
comitatus in regione domicilium conlocavit. Regno Paganensi parvarum civitatum,
generatim a Sanis locali culturae adiunctis subiectarum, congeries successit,
velut regna Avae et Pegus. Anno 1527, Sani Avae caput ceperunt.

Birmanis ex Ava fugitis adiuvantibus, Birmanicum parvum regnum Taunguense potens
regnum Monicum Pegus, et Birmaniam Inferiorem circiter anno 1540 denuo
unificavit. Postea Birmaniam Superiorem anno 1555, Manipur anno 1556, Civitates
Sanicas anno 1557, Tziangmaia (Thailandice: เชียงใหม่) anno 1557, Siamense
regnum Ayutthayae inter annos 1564 et 1569, Laoticum regnum Lanxangiae (Laotice:
ລ້ານຊ້າງ) cepit, sic dominatum in maximam Occidentalem Austrorientis Asiani
partem. Rege Braginoco mortuo anno 1581, regnum eius ruit. Ayutthayae Siamenses
Birmanos expulerunt, dum anno 1599 Arracanensis ethniae vires, Lusitanis
mercenariis aiuvantibus, Pegu (nunc regni Taungus caput) vastavere. Praecipuus
Lusitanus mercenarius, Philippus de Brito e Nicote, contra suos Arracanenses
magistros rebellionem fecit et in tunc portum maximi ponderis in Birmania,
Thanluinensem, dominari consecutus est.

Birmani, a rege Anaucpetluno (1605–1628) ducti, se ad novam rationem redegere et
Lusitanos anno 1611 vicerunt. Anaucpetlunus regnum minorum dimensionum cum base
Avae et Superiorem Inferioremque Birmanias et Sanicas Civitates (sed neque
Arracanenses neque Tenasserinenses (Birmanice တနင်္သာရီတိုင်) includens)
restituit. Posterior illius regni inclinatio prospera Monorum rebellione coram
ex anno 1740 adfuit, Francicis adiuvantibus et Siamensibus stimulantibus; Moni
Birmaniam Inferiorem anno 1747 ceperunt et a tota Domu Taunguensi anno 1752
sustulerunt, prolapsa Ava.

Rex Alaungpaya (1752–1760) dynastiam Combaungam in Svebone anno 1752 instituit,
Yangon anno 1755 condidit et, cum mortuus est, civitatem rursum unificaverat.
Cum Tsingianis Sinis et Siamensibus conflictus secundo saeculi duodevicensimo
dimidio decretoriam resultationem non habuerunt, sed Birmani Arracanenses
Septemtrione capere adsecuti sunt, praeter formalem Manipuris adiunctionem anno
1813.

Birmani rebellionem in Manipure anno 1819 suffocavere et eodem anno regnum
Assamense, usque ad tunc liberum, ceperunt. Talia parta Birmanicum territorium
usque ad Indiam Britannicam dilatavere. Britannici Birmanos Primo Bello
Anglo-Birmanico (1824-1826) vicerunt, cuius resultatio fuit ut Birmania Assam,
Manipur, Arracanum et Tenasserinum cederet. Secundum Bellum Anglo-Birmanicum,
anno 1852, tres menses duravit, post quod Britannici relictas litorales
provincias adiunxerunt: Aeravatiam, Yangon et Pegu (Birmanice: ဧရာဝတီမြစ်,
ရန်ကုန et ပဲခူးမြို့ respective), cum novo Birmaniae Inferioris nomine. Post
regnum popularis regis Mindonis (1853–1878), qui Mandales condidit, Britannici e
regno debilem regem Thibaum (1878–1885) amoverunt in Tertio Bello
Anglo-Birmanico (reapse, simpliciter capite Mandala capta). Birmanica regia
familia in Indiam pulsa est. Birmaniae Superioris Inferiorisque sicut una Indiae
Britannicae provincia iunctae et administratae sunt.

Birmania colonia facta, Britannici scholas, carceres, et ferrivias
construxerunt. Birmanica acerbitas cum coloniali occupatione fortis mamet et
quandoque violentas seditiones causabat. Offensa maxime eo quod irreverentia
culturae et moribus Birmanicis videbatur provocabatur, v. gr.? ut Britannici
claceis? uterentur in Buddhistica templa et fana intrantes. Birmanici Buddhismo
repugnantiae capite uti coeperunt et Buddhistici monachi pro libertate motus
primum agmen facti sunt.

Kalendis Aprilibus anni 1937, Birmania velut ab India separatum territorium
administrari coepit.

Per secundum bellum mundanum Birmania se in Asia austro-orientali theatri primam
aciem convertit. Britannica administratio ruit ob Iaponicam antecessionem et
circiter 300 000 profugorum silvam in Indiam transgressi sunt quorum solum 30
000 vivi advenerunt. Iaponica expeditio Britannicos e Birmania expulit, sed
Britanniarum Regnum impetum contra Iaponicum impetum cum copiis exercitus
Indo-Britannici fecit et anno 1945 civitatem receperat. Copiae vernaculae in
ambobus belli agminibus pugnavere.

Pridie nonas Ianuarias anni 1948, libera res publica, extra Britannicam
Consortionem, cum nomine publico Unionis Birmaniae facta est. Sao Shwe Thaik
(Birmanice: စဝ်ရွှေသိုက်) praesidatum et U Nu primi ministri munus recepit.
Bicamerale parlamentum institutum est. Anno 1961, Birmanicus U Thant secretarius
generalis Consociationis Nationum electus est, primus socius non Occidentalis
qui organizationis internationalis principatum occupavit; qui in munere per
decennium maneret.

Democraticum regimen anno 1962 desivit, cum Generalis Ne Win militarem
subitaneam rerum conversionem duxit. Qui per fere viginti sex annos gubernavit
et cuius rationes impletae est cum nomine "viae Birmanicae in Socialismum". Anno
1974, armatae vires intercessiones contra gubernationem per U Thant funus
violente represserunt.

Anno 1988, mala oeconomica gestio et politica repressio vulgatas significationes
pro democratia provocaverunt. Securitatis vires significationes cum centenorum
hominum nece suffocavere. Generalis Saw Maung subitaneam rerum conversionem
duxit et Consilium Civitatis pro Restauratione Legis et Ordinis (reapse,
gubernationis civitatis) creavit. Anno 1989, Consilium legem Martialem ad
pugnandum contra ceteras intercessiones declaravit et officialis nomen nationis
Anglice in Union of Myanmar ('Unio Myanmaris') mutavit.

Maio anno 1990, gubernatio libera comitia primum per fere triginta annos
provexit. Liga? Nationalis pro Democratia, factio Aung San Suu Cii, 392 inter
489 selliorum in Concilio Populari assecuta est, sed resultationes a Consilio
abrogatae sunt, quod potestatem relinquere recusavit. A Than Shwe ductum ex anno
1992, militare regimen ecechiriarum pacta cum plerisque ethnici clandestini
belli circulis conciliare consecutum est. Anno 1997, Consilium Civitatis pro
Pace et Evolutione nuncupari coepit.

Die 23 Iunii anni 1997, Birmania Societati Civitatum Asiae Meridionalis et
Orientalis haesit. Die 27 Martii anni 2006, militare consilium caput ex Yangone
(Birmanice: ရန်ကုန်မြို့) in locum prope Pyinmanam (Birmanice ), qui Naypyidaw
(Birmanice နေပြည်တော်) appellatus est, tradidit.

Mense Novembri anni 2006, Consociatio Internationalis Laboris ut Iudicium inter
Civitates cum Birmanici militaris consilii sociis scelerum contra humanitatem
accusatis lege ageret ob Birmanicorum civium opera coactiva quaerere nuntiavit.
Augusto anni 2007, novae reclamationes pro democratia in natione surrexere, a
Buddhisticis monachis ductae et a gubernatione vi repressae. Die 3 Maii 2008,
depopulatorius typhon tropica civitatis litus attigit et secundum aliquas
aestimationes, saltem 134 000 interfectorum et sublatorum et fortasse millionem
tecto carentium reliquit. Sed ab anno 2010 duces militum paulatim libertatem
auxerunt et anno 2010 Aung San Suu Cii ducem opponentium liberaverunt. Die 1
Aprilis 2012 etiam electione libera legata parlamenti Birmaniae electa est.

Birmania a stricto regimine militari gubernatur, cuius nomen "Consilium
Civitatis pro Pace et Evolutione" est. Praesens dux Civitatis Consilii praeses
est, Generalis Than Shwe. Consilii ministrorum munera a militaribus officiariis
occupantur. Praecipuae nationis factiones politicae Liga Nationalis pro
Democratia et Liga Nationalitatum Sanicarum sunt, quamquam earum activitates a
militare regimine valde regulantur et suprimuntur quod, praeterea, diversarum
factionum et politicarum organizationum munera prohibuit.

Variae iurum humanorum organizationes, inter quas Human Rights Watch et Amnestia
Internationalis, militaris gubernationis abusuum casus contra iura humana
referunt et potestatem iudicialem in civitate non esse firmant. Operum
coactivorum, hominum commercii furtivi, operum adulescentium relationes sunt et
gubernatio nota est quia sexuali violentia velut dominii instrumento utitur.

Parlamentaria comitia anni 1990 primae in triginta annorum fuerunt, in quibus
Liga Nationalis pro Democratia, ab Aung San Suu Cii ducta, amplius 60%
suffragiorum et amplius 80% selliorum in Concilio recepit. Interea, militare
regimen comitiorum resultationes abolevit. Aung San Suu Cii, quae inter
civitates famam velut activista? pro democratia in sua civitate consecuta, est
et Nobelianum pacis anno 1991 recepit, in custodia domiciliaria manet.

Electi repraesentantes anni 1990 Gubernationem Nationalis Coalitionis Unionis
Birmaniae, gubernationem in exilium, formaverunt quae illegalis a militari
regimine putatur.

Anno 1993 gubernatio militaris Conventum Constituentem instituit. Die 10 Maii
anni 2008, 92.4% viginti duorum millionum electorum in civitate putative?
constitutionem a militaribus scriptam per referendum probavere, cum
participatione? urnis putative? 90%, in mediis typhonis Nargis effectibus. Prima
comitia e nationalibus comitiis anni 1990 fuerunt. Nova constitutio militaribus
25% selliorum in parlamento concedit. Nyan Win, Ligae Nationalis pro Democratia
orator, referendum impugnavit, "mendaciis et fraudibus per totam civitatem
abundare; in nonnullis vicis, auctoritates et comitialis campi functionarios
ipsos schedulas signare et eis nihil facere permittere" asseverans. Nova
constitutio quin Aung San Suu Cii publica munera occupet obstat. Alii quinque
milliones electorum die 24 Maii in Yangone et in Aeravatis (Birmanice:
ဧ​ရာဝတီမြစ်) delta, typhone Narge affectissimis areis, suffragium ferrent.

Repressio politica et abusus contra iura humana ut Concilium Salutis
Consociationis Nationum Birmaniam in suo ordine operum includeret fecere.
Societas Civitatum Asiae Meridionalis et Orientalis militari regimini ut
civitatem in democratiam ducat instat.

Birmania in septem divisiones (Birmanice: taing) et in septem nationes (pyi), in
praecipuos ethnicos circulos fundatas, divisa est.

Tota 678 000 chiliometrorum quadratorum lata, Birmania maxima civitas in
continentali Asia Austrorientali est et trigesimum nonum locum secundum aream
occupat. Terra paulum maior Fodinarum Generalium et Sanctae Catharinae
Brasiliensium civitatum aut Germaniae et Italiae coniunctae arearum additione
est (ut melius comparetur, Mozambicum 801 590 chiliometrorum quadratorum latum
est).

Boreoccidente Bengaliensi Delta Gangis divisioni, cum limite 193 chiliometra
longo, et Indicis civitatibus Assamensi, Nagalandensi, et Manipurensi, cum
limite 1463 km longo, finitima est. Boreoriente, Sinensibus Thibeto et
Iunanniae, cum limite 2185 chiliometra longo, finitima. Austroriente Laotiae
(cum limite 235 km) et Thailandiae (cum limite 1800 km) finitima. Birmania
continuum litus 1930 km longum Sinu Gangetico et Mari Andamano perfusum
possidet. Eius terrestres limites omnes 5876 km faciunt.

Septemtrione, Montes Hengduanici (Sinice: 横断山脉) Sinae finitimi sunt.
Chacaborazium (Birmanice: ခါကာဘိုရာဇီ), in Catziniae (ကချင်ပြည်နယ) civitate
situm, maximum culmen in Birmanico territorio est, dum Iugum Arracanense, Iugum
Peguense et Oropedium Sanicum Birmaniam e Septemtrione in Meridiem, ex Himalaia,
transeunt et eam in tres nationis sinus hydrographicos, fluminum Aeravatis
(ဧ​ရာဝတီမြစ်), Thanluinis (သံလွင်မြစ်) et Sittaungi (စစ်တောင်းမြစ), dividunt.
Quorum Birmaniae primum et longissimum, cum 2170 chiliometris,? est cuius vallem
plerique Birmani incolunt. Valles inter iuga fertiles planities possident.

Maxima Birmanici territorii pars inter Cancri Tropicum et Aequatorem invenitur.
Civitas in Asiana hippalorum regione sita est, quod ut eius litorales regiones
5000 mm pluviae in annos singulos recipiant facit. Praecipitatio in regione
delta Aeravatis (Birmanice: ဧ​ရာဝတီမြစ်) fere 2500 mm est, maior quam siccae
zonae Birmaniae mediae, cum vix 1000 mm. Septemtrionales nationis regiones
frigidiores sunt, cum mediis temperaturis 21 °C. Litoralis et deltica regiones
medias temperaturas 32 °C ostendunt.

Lentum oeconomicum incrementum Birmanicum ad eius naturae circumiectae et
oecosystematis servationem attulit. Amplius 49% nationalis territorii silvis
tegitur quae Tectonam grandem, Heveam brasiliensem, acaciam, bambusam, manglia,
cocotem nuciferam, et catechu includunt. Septemtrione in oropedio, quercus,
pinus, et aliae rhododendrorum species inveniuntur. Terrae iuxta litus omnes
tropicorum pomorum varietates sustinere possunt. Sicca in zona, vegetatio
spargitur.

Opes naturales: Petroleum, lignum, stagnum, stibium, zincum, cuprum, wolframium,
plumbum, carbo, marmor, variorum generis petrae, lapides pretiosi, gasium
naturale, et energia hydroelectrica.

Usus soli: solum arabile: 15% cultus permanens: 1% pastus permanens: 1% silvae:
49% alii: 34% (est. 1993).

Accidentia naturalia: Terrae motus et typhones; inundationes et terrarum labes
multum crebrae sunt per pluviarum tempus (ex Iunio in Septembrem); periodicae
aritudines.

Ambitus - problemata praesentia: desilvatio; industrialis contaminatio;
cloacarum systema valde deficiens autparum aptum; tropicales morbi.

Birmania in Austroriente Asiano pauperrimarum nationum una est et decenniis
abhinc oeconomicam stagnationem, malam administrationem et solitudinem patitur.
Eius PDG 2,9% per annum crescit, quod parvum indicem collatum aliis regionis
oeconomiis putatur.

Regentibus Britannicis, Birmania opulentissimarum nationum una in Austroriente
Asiano et in mundo maxima oryzae exportatoria erat. Petroleum producebat et
naturales humanasque opes possidebat et eius plerique incolae valde
alphabetizabantur. Circa 75% tectonae grandis in mundo productae ex hac natione
oriebatur.

Post subitaneam rerum conversionem anni 1962, gubernatio industrias publicas
facere conata est, sed anno 1989 oeconomiam decentralizare coepit. Recentibus
annis, Sina et India Birmaniae ad lucrandum appropinquavere. Multae nationes,
sicut Civitates Foederatae, Canada et Unio Europaea commerciales et pecuniariae
collocationis sanctiones imposuere. Peregrinae pecuniae collocatio e Sina,
Singapura, Republica Coreana, India et Thailandia egreditur.

Praeter illegales drogas sicut opium, Birmanica oeconomica activitas
agriculturales, textiles, ligneos subfructus, aedificationis materiam, lapides
pretiosos, metalla et gasium naturale includit.

Agri oryzae fere 60% cultae areae tegunt; oryza ad 97% productionis grani (per
pondus) respondet.

Birmaniam circiter 55 milliones, grosso modo, incolarum colunt quia ultimus
partialis census in natione ab anno 1983 originem trahit. Spissitudo incolarum
parva est, 75 incolarum pro km².

Milliones Birmanicorum operariorum in Thailandia (plerique illegales
immigrantes) sunt. Indo-Birmanicus, Bengalo-Birmanicus et Thai-Birmanicus
limites hospitio campos profugis excipiendis accipiunt, qui in Malaesia quoque
adsunt.

Quattuor magnae linguisticae familiae in Birmania adsunt; Sino-Thibetana,
Austroasiatica, Thai-Cadaica et Indoeuropaea. Linguae cum maximo loquentium
numero Sino-Thibetanae, Birmanicam, Carenicam, Catzinicam, Dzinicam et Sinicam
includentes, sunt. Praecipua Thai-Cadaica lingua Sanica est. Monica, Deangica et
Va praecipuae linguae Austroasiaticae sunt. Duae principales Indoeuropaeae
linguae Pali, liturgica Theravadici Buddhismi lingua, et Anglica sunt.

Birmania magnam ethnicam diversitatem ostendit. Quamquam gubernatio 135
dissimiles ethnicos circulos agnoscat, exactus census de ethnicis circulis
difficilis putatur. Saltem 108 dissimiles ethnolinguistici circuli in natione,
praesertim Thibeto-Birmanici, sunt. Birmani 68% incolarum formare aestimantur,
quos Sani (10%), Careni (7%), Arracani (4%), ethnice Seres (3%) et Moni (2%)
secuti sunt. Olim magna et ponderis communitas, Anglo-Birmanici nationem ex anno
1958 relinquere coeperunt, quorum pauci in Birmania manent.

Etsi localium culturarum plethora in Birmania sit, plerorumque incolarum cultura
praesertim Buddhistica et Birmanica est. Birmanica cultura continenter vicianrum
nationum ea affecta est. Plerumque artes et imprimis litterae valde Birmanico
Theravadici Buddhismi modo affectae sunt. Putatum nationale Birmaniae epicum
carmen, Yama Zatdaw Ramayanae adaptatio est quod Thailandiensi, Monica et Indica
textus versionibus valde affectum est. Buddhismus una cum Natorum sive spirituum
(Birmanice: ) adoratione colitur.

Britannica colonialis gubernatio Occidentalia elementa in locali cultura
introduxit. Educativum systema velut normam Britannicam habet. Colonialia
architectonica pondera obviissima magnis urbibus velut in Yangone sunt. Multi
allophyli velut Careni, in Austroriente, et Catzini Dzinique, in Septemtrione et
Boreoccidente, Christiani sunt.



https://la.wikipedia.org/wiki/Atheismus

Atheismus (Graece: ἀ 'sine' + θεος 'Deus') sensu lato est reiectio fidei
deitates exsistere, aut non credere ullo deo. Sensu strictiore, atheismus est
opinio nullos deitates exsistere. Sensu strictissimo, atheismus simpliciter
absentia fidei ullas deitates exsistere. Atheism contra theismum stat, qui in
forma communissina est fides in una saltem deitate existente. Asseculae atheismi
athei et atheistae appellantur.

Multi atheismum cum indevotione? agnoscunt, sed nonnullae philosophiae
religiosae, sicut theologia saecularis et varietates Buddhismi sicut Theravada,
deorum credentia plane carent aut atheismum docent.

Terminus atheismus ortus est sicut epitheton peioravitus? de homine aut fide
contra religionem ratam. Per autem aetates, cum cogitationes, scepticismus, et
reprehensio de religione floruerunt, terminus significationem specificam
adquisitus ab atheis magis et magis adhibetur.

Non constat definitio verbi atheismus. Alii atheos appellant eos qui deos esse
dubitant; alii appellant atheos solos qui nullos deos exsistere plane credunt,
et agnosticos qui nullos deos exsistere incerte suspectant.

Auctor studiosusque biologiae Ricardus Dawkins in libro The God Delusion
('Delusio de Deo') dicit continuationem esse graduum fidei de probabilitate dei:

Ortu religionibus Dharmicis, multi in Asia fidem in unum deum reiecerunt. Adhuc,
pauci in Asia orientalis in deum credunt.

Philosophi Graeci, Iudaei, Christianiique eos qui in deos Graecos non credebant,
ἄθεος appellaverunt. Diagorus Meli primus atheistus appellatus est, qui iniuriis
impunitis fidem in deos reiecit; ille mysteria Eleusinia reprehendit, et statua
dei in ignem deiecta rogavit quin deus ipsum non conservatus esset. Socrates ab
accusatoribus "atheus" appellatus est.



https://la.wikipedia.org/wiki/Associatio_musealis_Arnstadii

Associatio musealis (Theodisce: Museumsgesellschaft) fuit circulus historicorum
haud vilis momenti Arnstadii. Membra in principio conveniebant annis inter 1894
et 1945: isti operam dabant de historia et natura ambienti explorandis. Anno
1895 fundaverant periodicum quoddam, quod nuncupatur Alt-Arnstadt - Beiträge zur
Heimatkunde von Arnstadt und Umgebung (1901-1939). Id annis sequentibus edituri
erant necnon museum historiae regionalis instituerant.

Annis 1890 orientibus historici amatores Franciscus Ahrendts, Ioannes Bühring,
Aemilius Baumberg, Edmundus Döring, Adolphus Muhle, Carolus Reineck, Arminius
Schmidt, dominus doctor Seyffert, dominus doctor Mohrmann et Bernardus Grosse
continuo conveniebant in circulis mensae hospitum solitorum in caupona
Burgkeller. Circulis nomen fuit Altertumskränzchen. Qui viri postea societatem
musealem condiderunt.

Societas fundata est die 29.8.1894? in ipsius curiae Arnstadiensis cella, cui
tunc 27 membra erant. Anno 1894 foedus iecerunt cum urbis moderatoribus, ut
conclavia nonnulla in sic dicto rectoratu antico (in via Kohlgasse 17) laboribus
digne implendis cederentur. Anno 1895 museum historiae regionalis sollemniter
inauguratum est, cum orationem facerent associationis praeses Ioannes Bühring et
demarchus Haraldus Bielfeld. Mense Septembri 1898 museum in alam orientalem
curiae translatum est. Anno 1901 fasciculus primus periodici citati in lucem
prolatus est, ubi de tabulis cereis anno 1457 creatis disserebatur. Gregis
participantium numerus tum iam 107 hominum erat.

Die 30 Novembris 1903 congregatus est comitatus de iubileo urbis ante 1200 annos
fundatae parando. Anno 1902 opus chronicale praetitulatum Geschichte der Stadt
Arnstadt 704-1904 (editore Bühring) editum est. Anno 1917 ob bellum saeviens
museum claudi oportuit; res magis pretiosae in repositoria Aulae regulorum
venerunt.

Anno 1919 museum in Palatium Novum collocatum est. Inflationis monetae causa
anni 1923 contributio praescripta annualis 500 marcarum fuit. Membra 40
tantummodo numerabatur, cum tres annos post iam 110 homines sodales feliciter
sese declararent. Annis 1931 et 1932 scientifica societas cui titulus
Wissenschaftlicher Verein, quae anno 1861 fundata erat, abolita est. Associatio
musealis et eius membra et supellectiles libenter accepit excepitque. Anno 1936
moderatio de museo in manus publicas revenit (Museumstiftung). Die 11 Martis
1937 etiam Societas litterarum, quae appellabatur, res suas commmendavit in
manus Associationis musealis.

Museum anno 1940 clausum est. Quando anno 1944 iubilaeum annorum 50 de
Associationis nativitate celebrandum erat, saltem tractatio in periodico cui
titulus Arnstädter Arnzeiger die 26 Augusti 1944 scripta est. Festum attamen
fieri non potuit. Anno 1945 associatio interdicta et dissoluta est.



https://la.wikipedia.org/wiki/Armenia

Armenia (Armeniace Հայաստան Hayastan), rite Res publica Armenia (Հայաստանի
Հանրապետություն Hayastani Hanrapetut’yun) est civitas sui iuris in Eurasiae
montibus inter pontum Euxinum et mare Caspium in meridiana parte montium
Caucasiorum sita. Turciae occidente, Georgiae septentrione, Atropatenae oriente,
et Iraniae et Atropatenae exclavaturae Naxuanae (Atropatenice Naxçıvan) meridie.
In iunctura inter Europam Orientalem et Asiam Occidentalem civitas
transcontinentalis, Armenia habuit, et adhuc ponderis sociopoliticas conexiones
cum Europa habet.

Olim respublica Unionis Sovieticae, Armenia nunc est civitas unitaria,
plurifactionalis, democratica ac nationalis. Regnum Armeniae primum inter omnes
civitates religionem Christianam adoptavit, primis annis saeculi quarti (anno
301, ut a maioribus traditur). Hodierna Respublica Armeniae constitutionem
saecularem habet, quamquam Christianismus partes praecipuas in humano cultu
populi agit.

Armenia hodie socia amplius quadraginta dissimilium internationalium
consociationum, Consociatione Nationum, Argentaria Evolutionis Asiatica,
Foederatione Civitatum Liberarum, Syndicato Mercaturae Mundanae, Consociatione
Cooperationis Oeconomicae Ponti Euxini inclusis. Consociationis Pacis
Consociationis Foederis Atlantici Septemtrionalis socia est, et etiam est
militaris foederis Consociationis Foederis Securitatis et observans sodalis
Communitatis Oeconomicae Euroasiaticae, Francophoniae, et Motus Civitatum Non
Alineatarum.

Armenia etiam activa? est in mundana ludorum athleticorum communitate cum plena
sodalitate in Unione Consociationum Europaearum Pediludii (Anglice UEFA) et
Foederatione Internationali Alsulegiae Glacialis (Anglice IIHF). Civitas
emergens democratia est, et ob suam strategicum locum, inter Russam et
Occidentalem sphaeram ponderis iacet. Incolarum 3 300 000 habet. Caput est
Erevanum.

Armeniacum civitatis nomen indigenum est Hayk. Huius indicium primum iam
proto-historica a provinciae antiquissimae Hayasa in Imperio Haethito ex
millennio secundo a.C.n. fuisset. Postea nomen in Mediaevo Hayastan, per
additionem Persici suffixi -stan (terram significantis) extenditur. Nomen
traditionaliter ab Hayk (Հայկ), fabuloso patriarcha Armeniorum et filio
pronepotis Noe, profectum est, qui secundum Moysem Chorenensem Babylonium regem
Bel anno 2498 a.C.n.) vicit et suum populum in regione Araratensi conlocavit.
Anterior origo huius nominis dubia est.

Exonymum Armeniam Antiqua Persica inscriptio Bagastanensis (anno 515 a.C.n.)
velut Armina primum testificatur. Circa simul Graeca vox Ἀρμένιοι "Armenii"
testificatur, forsan prima relatio fragmentum attributum Hecataeo Milesio (anno
476 a.C.n.) sit. Herodotus (anno 440 a.C.n.) dicit: Ἀρμένιοι δὲ κατά περ Φρύγες
ἐσεσάχατο, ἐόντες Φρυγῶν ἄποικοι, "Armenii velut Phryges armantur, cum sint
Phrygum coloni" (7.73). Post aliqua decennia, Xenophon, Graecus dux bellum in
Persas gerens, aliquos vitae hospitalitatisque aspectus pagi Armenii
describit—qui populum hunc lingua loqui suis auribus Persice sonante refert.

Armenia in aequis biblicos montes Araratenses circumdantibus iacet, super quem,
ut Iudaeo-Christiana fabula asserit, Arca Noë requietum post diluvium (Gen. 8:4)
venit. Aetate Aenea, aliquae civitates in area Magnae Armeniae, inclusis Imperio
Hittitico (suo culmine potentiae), Imperio Mitannico (Austro-Occidentali
historica Armenia), et Confoederatione Hayasico-Azzica (1500–1200 a.C.n.),
viguerunt. Tunc, Nairienses (e duodecimo ad nonum saeculum a.C.n.) et Regnum
Urartianum (1000–600 a.C.n.) deinceps suam libertatem in Armeniaco Aequo
instituerunt. Quique civitates tribusque supra allati Armenii populi
ethnogeneseos participaverunt.? Erevanum, hodiernum caput Armeniacum, anno 782
a.C.n. ab Urartiano rege Argeste I conditum est.

Circa annum 600 a.C.n., Regnum Armeniae, Domu Orontide regenti, conditum est.
Regnum suum culmen inter annos 95 et 66 a.C.n., Tigrane Magno rege, attigit, se
in unum potentissimorum regnorum eius temporis in regione convertens. Per
historiam, regnum Armeniae indepemdentiae periodis intermissis cum autonomiae
coaevis imperiis obxoniae periodis fruitum est. Armeniacus strategicus locus
inter duas continentes eam occupationibus a variis populis subiecit, inclusis
Assyriis, Graecis, Romanis (vide Armeniam), Byzantinis, Arabibus, Mongolis,
Persis, Turcis Ottomanicis et Russis.

Anno 301 Armenia, prima civitas historiae, Christianismum religionem publicam
fecit, dum numerus Christianarum communitatum sedes locatus est in Armenia de
anno 40. Fuerant variae paganae communitates ante Christianismum, sed ob
Christianorum missionariorum momentum conversae sunt. Tiridates III (238–314)
primus rex fuit sollemniter suum populum in Christianismum convertens. Haec
conversio decem annos antequam Imperium Romanum Christianismo sollemnem
tolerationem, Galerio imperante, permitteret et triginta sex annos antequam
Constantinus I baptizaretur accidit.

Casu Regno Armeniae anno 428, maxima Armeniae pars velut marzbanatus Imperio
Sassanidae incorporata est. Post Armeniacam rebellionem anno 451, Chistiani
Armenii suam religiosam libertatem servarunt, dum Armenia libertatem adsecuta
est.

Post periodum Marzbanatus (428–636), Armenia velut Phylarchia Armeniae, liber
principatus in Imperio Arabico, Armenias terras antea Imperio Byzantino sic
captas iungens, emersit. Principatui Princeps Armeniae, a calipha imperatoreque
Byzantino agnitus, praeerat. Administrativae divisionis/phylarchiae Arminiyya,
ab Arabibus creatae et quoque Georgiae et Albaniae Caucasiae partes includentis,
pars erat et cuius sedes erat urbs Dusios, sive Tision (Armeniace Դվին).
Principatus Armeniae usque ad annum 884 duravit, adsecuta liberatione a
debilitato Imperio Arabico.

Denuo emergenti Regno Armeniae Dynastia Bagratis praeerat, quae usque ad annum
1045 duravit. Illo tempore, aliquae areae Armeniae Bagratidis libera regna et
principatus velut Regnum Vaspurakaniae (Armeniace: Վասպուրական), a Domo
Artsrunica (Armeniace: Արծրունի) gubernatum quae regum Bagratidum suprematiam
adhuc agnoscebat, secesserunt.

Anno 1045, Imperium Byzantinum Armeniam Bagratidem cepit. Cito, aliae quoque
civitates Armeniae sub Byzantino domino ceciderunt. Byzantina gubernatio parum
duravit, namque anno 1071 Seliucidae Turci Byzantinos vicerunt et Armeniam in
Proelio Manzicertensi (Armeniace: Մանզիկերտ, Turcice Malazgirt) ceperunt et
Imperium Seliucidicum condiderunt. Ut mortem aut manus eorum qui cognatum
Gagicum II (Գագիկ Բ), regem Abnicensem (Armeniace; Անի) necavissent effugeret,
Armenius nominatus Ruben (Armeniace; Ռուբեն) cum aliquibus civibus in fauces
angustas Tauri Montis et postea in Tarsum Ciliciae fuit. Byzantinus regiae
gubernator eos accepit, ubi Regnum Armenium Ciliciae eventualiter? conditum est.

Imperium Seliucidicum cito collabi incepit. Fere anno 1100, Armenii principes
Zacaridis nobilis familiae semiliberam Armenium principatum in Septemtrionali
Orientalique Armenia, notum velut Armeniam Zacaridem, condiderunt. Nobilis
familia Orbelianorum dominium cum Zacaridibus in variis civitatis partibus,
praecipue in Syunia (Armeniace; Սյունիք) et Faucibus Cladium (Armeniace: Վայոց
Ձոր) partita est.

Fere anno 1245, Mongolus Ilchanatus Principatum Zacarianum velut relictam
Armeniam cepit. Mongolicas irruptiones aliae aliorum Mediae Asiae tribuum cito
sequuntur, qui fere ab anno 1205 fere ad annum 1405 continuaverunt. Post
singulam incessantem irruptionem, singulam eversionem nationi ferentem, Armenia
illo tempore debilitata est. Fere anno 1505, Imperium Ottomanicum et Persia
Safavis Armeniam inter se divisit. Imperium Russicum Armeniam Orientalem (in
chanatibus Erevani et Carabachiae in Persia consistentem) annis 1813 et 1828
postea incorporavit.

Ottomanis regentibus, considerabilis libertas Armeniis in eorum propriis
inclavaturis permissa est, qui in "relativa harmonia" cum aliis allophylis in
imperio (inclusis regentibus Turcis) vixerunt. Nihilominus, velut Christiani sub
stricto Musulmano sociali systemate, Armenii pervasivae discriminationi
obstiterunt. Cum ei maiora iura in Imperio Ottomanico poposcerunt, Sultanus
Abdulhamidus II, in responso, cum civitatis patrocinio Armenios inter annos 1894
et 1896 trucidavit, cuius effectus circa 80 000 ad 300 000 caesorum fuit.
Strages Hamidianae, ut notae sunt, Abdulhamido internationalem infamiam velut
"Sultano Rubro" sive "Sultano Sanguinario" dederunt.

Cum Imperium Ottomanicum collabi coepisset, Res Novae Iuvenum Turcorum (anno
1908) gubernationem Sultani Abdulhamidi evertorunt.? Armenii Imperium colentes
Consilium Unionis et Progressus suum statum secundae classis mutaturum esse
sperabant. Involucrum Emendationum Armeniarum (anno 1914) velut "solutio"
nominando inspectore generali de Armeniis rebus oblatum est.

Cum primi belli mundani impetu, Imperio Ottomanico et Imperio Russico per
expeditionem Caucasicam Persicamque occupatis, nova gubernatio Armeniorum
suspicionem habere coepit. Quod debitur? facto ut exercitus Russicus certum
numerum Armeniorum voluntariorum frenaret. Die 24 Aprilis anni 1915, Armenii
intellectuales in custodiam dati sunt ab Ottomanicis auctoritatibus et, cum Lex
Tehciri (die 29 Maii anni 1915, postremo magna proportio Armeniorum Anatolia
colentes periverunt in eo quod notum est generis Armenorum occidio. Renisus
Armeniacus localis in regione, contra Imperii Ottomanici activitates evoluta,
habuit. Inter annos eventus ab Armeniis et vasta maxima parte Occidentalium
historicorum ut occisiones massivae aut genocidium cum civitatis patrocinio
putantur. Nihilominus, quia Turcia amica Occidentis est et strategicum locum
prope Orientem Medium habet, ambae, Statunitensis et Britannica gubernationes
defectionem perspicuae evidentiae ut eventus genocidium categorizetur adhuc
tenent. Turcicae auctoritates mortes Belli civilis resultationem iuxta cum
morbis et famis, cum victimis utrobique factis fuisse tenent. Maximae Armeniorum
interfectorum aestimationes e 650 000 ad 1.5 miliones variant. Armenia et
Armeniaca diaspora sollemnem agnitionem eventuum genocidii per 30 annos ambiunt.
Eventus hi traditionaliter annue die 24 Aprilis, Die Martyris Armenii sive
Genocidii Armeniaci, commemorantur.

Quamquam exercitus Russicus in assequenda maxima parte Ottomanicae Armeniae
primo bello mundano bene successit, assecuta amissa sunt ob Res Novas Russicas
anni 1917. Illo tempore Armenia Orientalis, Georgia et Atropatene a Russis
gubernatae foederari in Re Publica Foederativa Democratica Transcaucasica
coniunctae conatae sunt. Haec foederatio, nihilo minus, a Februario ad Maium
anni 1918 solum duravit, cum cunctae partes tres eam dissolvere decreverunt.
Velut resultatio, Armenia Orientalis libera fit velut Res Publica Democratica
Armeniae die 28 Maii.

Infeliciter accidit, ut brevis libertas Rei Publicae Democraticae Armeniae
bello, territorialibus rixis, massiva influxione profugorum ex Ottomanica
Armenia morbos et famem diffundentium oneraretur. Imperia consensionis,
Ottomanicae gubernationis actionibus horripilatae, nuper conditae civitati
Armeniacae per levamen pecuniam et alias formas fulciminis succurrere
quaesiverunt.

Finito bello, victoriosae potentiae Consensionis Imperium Ottomanicum dividere
quaesiverunt. Obsignatum inter imperia foederata et imperium Ottomanicum Separae
10 Augusti anni 1920, Foedus Separae exsistentiam Rei Publicae Democraticae
Armeniae servare et ei antiqua territoria Ottomanicae Armeniae adhaerere
promisit. Quia fines novi Armeniae a Statunitensi Praeside Woodrow Wilson picti
sunt, Ottomanica Armenia etiam nominatur "Armenia Wilsoniana." Adhuc
consideratio ut Armenia mandatum sub tutela Civitatum Foederatarum possibiliter
fieret fuit. Foedus, attamen, a Motu Nationali Turcico reiectum est, et nunquam
ratum est. Motus, a Mustapha Cemali Ataturco directus, foedere usus est
occasione ut se ipsum legitimam Turciae gubernationem declararet, monarchiam in
Constantinopole fundatam pro re publica in Ancyra fundata substituens.

Armenia a Russis Bolsevicis annexa est et cuncta cum Georgia et Atropatene
incorporata est in Unionem Sovieticam velut Rei Publicae Foederalis
Socialisticae Sovieticae Transcaucasicae pars die 4 Martii anni 1922. Cum hac
annexionem, Foedus Alexandropolis (Armeniace Գյումրի) Turcosovietico Foedere
Carsensi sublatum est. In consensione, Turcia Unionem Sovieticam dominium in
Azariam (Georgice აჭარა) cum portuaria urbe Bathyis (Georgice ბათუმი) accipere
pro restitutione libertatis super urbibus Carsis (Turcice Kars), Ardahani
(Turcice: Ardahan) et Igdiri (Turcice: Iğdır) permittebat quae cunctae Armeniae
Russicae pars erant.

Res Publica Foederalis Socialistica Sovietica Transcaucasica ex anno 1922 ad
annum 1938 fuit, quo in tres separatas entitates (Rem Publicam Foederalem
Socialisticam Sovieticam Armeniae, Rem Publicam Foederalem Socialisticam
Sovieticam Atropatenae, et Rem Publicam Foederalem Socialisticam Sovieticam
Georgiae divisa est. Armenii relativae stabilitatis tempore sub Sovietica regula
fructi sunt. Ei medicinam, cibum et suppeditationem e Moscua acceperunt, et
communisticum dominium tranquilla levatio collata cum turbulentis annis
finalibus Imperii Ottomanici esse probavit. Status difficilis ecclesiae fuit
quae sub dominio Sovietico pugnabat. Mortuo Vladimiro Lenin, Iosephus Stalin
habenas potestatis accipiens renovatum metus terrorisque tempus Armeniis coepit.
Velut varii alii allophyli Unionem Sovieticam per Stalinicam Magnam Purgationem
colentes, decusses milium Armeniorum supplicio affectae alteruter deportatae
sunt.

Metus imminuit, Iosepho Staluin mortuo anno 1953 et Nikita Khrushchyov effecto
novo Unionis Sovieticae duce. Mox, vita in Armenia Sovietica rapidam
ameliorationem videre incepit. Ecclesia quae, Stalin duce, maxime passa est
revixit cum Catholicos Vazgenus I officia sui muneris accepit anno 1955. Anno
1967, memoriale victimis Genocidii Armeniaci in colle Arcis Parvarum Hirundinum
(Armeniace: Ծիծեռնակաբերդ) super faucibus Hrazdani (Armeniace: Հրազդան)
aedificatum est. Quod accidit post massivas multitudines reclamantes eventas in
quinquagesimo tragici eventus anniversario anno 1965.

Per Michaelis Gorbachev aeram cum emendationibus Glasnostica et Perestroikae,
Armenii meliorem ambitalem curam sui nationi poscere inceperunt, contaminationem
a Sovieticis constructis ergasteriis allatam reiicientes. Conflictus inter
Atropatenen Sovieticam et suum autonomicum districtum Carabachiae Superioris.
Armenii Carabachiae unificationem cum Armenia Sovietica poscebant. Pacificae
reclamationes Erevani in favore Carabachianorum Armeniorum cum anti-Armeniacis
internecionibus in Atropatenica urbe Sumgaiti (Atropatenice Sumgayıt) responsae
sunt. Aliud Armeniae problema vastans terrae motus anno 1988 cum magnitudine
momenti 7,2 graduum fuit.

Michaelis Gorbachev ineptitudo ut Armeniae problemata (praecipue Carabachiae)
solveret deceptionem inter Armenios creavit et crescentem famem libertatis solum
aluit. Maio anni 1990, Novus Exercitus Armenius constitutus est, merens ut vis
defensiva a Sovietico Exercitu Rubro separata. Conflictus inter Novum Exercitum
Armenium et copias Virum Securitatis Internae Sovieticae Erevani detractas cito
eruperunt cum Armenii Rei Publicae Democraticae Armeniae anni 1918 conditionem
commemorare decreverunt. Violentiae resultatio mors quinque Armeniorum
interfectorum in sclopetatione cum Viribus Securitatis Internae Sovieticae in
statione ferriviaria fuit. Testes Vires Securitatis Internae Sovieticae
excessiva vi uti et pugnam instigare ibi asseruerunt. Aliae sclopetationes inter
Armenios militianos et Sovieticas copias in Sovetashen, prope caput, acciderunt
quarum resultatio mors circa viginti sex hominum, praesertim Armeniorum, fuit.
Die 17 Martii anni 1991, Armenia iuxta cum Civitatibus Balticis, Georgia et
Moldavia, per totam unionem referendum "boicotizavit," in quo 78% totorum
suffragatorum retentioni Unionis Sovieticae emendato modo suffragatum est.

Anno 1991, Unione Sovietica distracta, Armenia suam libertatem restituit.
Declarata liberatio die 23 Augusti, prima haud Baltica res publica secessa fuit.
Attamen, primi anni post-Sovietici oeconomicis difficultatibus quoque et
eruptione ascensus concertationis armatae inter Carabachianos Armenios et
Atropatenici turbati sunt. Oeconomica problemata a Carabachiano conflictu mox
orta sunt, cum Frons Popularis Atropatenica successit in premenda Re Publica
Socialistica Sovietica Atropatene ut ferriviaria et aeria obsidionem contra
Armeniam instigaret. Quod effective Armeniacam oeconomiam paralyzavit quia 85%
oneris et bona mobilia per ferriviam adveniebant. Anno 1993, Turcia obsidioni
contra Armenia in favore Atropatenae se univit.

Bellum Carabachiae finivit postquam a Russis conciliatam amotionem igneam
applicaretur anno 1994. Bellum exitosa fuit viribus Armeniacis Carabachianis qui
in assequendo 14 centesimae internationaliter agniti territorii Atropatenici,
inclusa Carabachia Superiore ibi, bene successerunt. De illo tempore, Armenia et
Atropatene colloquia de pace, Societate Securitatis et Cooperationis in Europa
mediata, habuerunt. Status Carabachiae adhuc determinandus est. Ambarum
civitatum oeconomia deterior facta est in absentia completae resolutionis et
fines Armenii cum Turcia et Atropatene clausi manent.

Iam saeculo vicensimo uno, Armenia adversus angustias varias stat; nihilominus,
bene successit in aliquibus ameliorationibus. Completam mutationem in oeconomiam
mercatus fecit et ex anno 2008, vicesima octava oeconomicissime liber civitas in
mundo est. Suae rationes publicae cum Europa, Oriente Medio, et Foederatione
Civitatum Suorum Iurum Armeniam commercium augere permiserunt. Gasium, oleum, et
commeatus per duas vitales vias: Iraniam et Georgiam veniunt. Armenia bonas
rationes cum ambabus civitatibus servat.

Armeniaca politia in democratiae repraesentativae praesidentialis rei publicae
ambitu est. Secundum Constitutio Armeniae, praeses dux gubernationis et
systematis plurifactionalis pluriformis est. Parlamemtum Unicamerale (quoque
nominatum Conventus Nationalis (Armeniace Ազգային Ժողով) a coalitione trium
factionum politicarum, conservativae Factionis Respublicanae Armeniae
(Armeniace; Հայաստանի Հանրապետական Կուսակցություն), Factionis Armeniae Prosperae
(Armeniace; Բարգավաճ Հայաստանի Կուսակցություն) et Foederationis Revolutionariae
Armeniae (Armeniace; Հայ Յեղափոխական Դաշնակցութիւն), regitur. Oppositionis
principales factiones factionem antiqui praesidis Conventus Nationalis,
Civitatem Iuris (Armeniace; Օրինաց երկիր), et factionem antiqui primi ministri
Raffii Hovannisian, Hereditatem (Armeniace; Ժառանգություն) includunt quae ambae
eventuali adhaesioni Armeniacae in Unionem Europaeam et Consociationem Foederis
Atlantici Septemtrionalis favent.

Propositum Armeniacae Gubernationis declaratum democratiam parlamentariam
Occidentalis modi et fundamenta suo modo gubernandi construere est. Verumtamen
internationales observatores Consilii Europae et Departamenti Civitatis
Civitatum Foederatarum Americae de pelluciditate comitiorum parlamentariorum
praesidentialium Armeniacorum et referendi constitutionalis ex anno 1995
disceptaverunt, dissensionem in scrutatione, inopiam cooperationis Commissionis
Comitialis et exiguam conservationem comitialium elenchorum et locorum
scrutatorum citantia. Domus Libertatis Armeniam "practice liberam" in sua
relatione anni 2007 qualificavit, quamquam civitatem "democratiam comitialem",
significanda relativa? inopia libertatis et comitialis competitivitatis non
classificaret. Suffragium universale maioribus duodeviginti annos natis est.

Armenia in praesenti bonas rationes cum fere omnibus nationibus mundi et cum
duabus ei praecipuis, suis vicinis proximis Turcia et Atropatene, servat.
Conflictus inter Armenios et Atropatenicos per ultimos annos Unionis Sovieticae
erumperunt. Bellum Carabachiae Superioris politiam regionis per decennium
ultimum saeculi 20 dominatum est. Finer inter duas nationes rivales clausi usque
ad hodie manent, conflictus solutionem non assecuta est quamquam societates
velut Societas Securitatis et Cooperationis in Europa mediarent. Minister rerum
externarum, Vardanus Oskanyan, Armeniam in pactionibus pacis repraesentat.

Turcia quoque longam turbatarum rationum historiam cum Armenia ob suam
recusationem agnitionis Genocidii Armeniaci anni 1915 possidet. Conflictus
Carabachiae excusatio Turciae ut sui fines cum Armenia anno 1993 clauderet
factus est. Obsidio abrogata non est, quamquam pressio magnae gregis potentis
mercatoriae Turcae mercatus Armenios curat.

Propter suum locum hostilem inter duas nationes vicinas, Armenia laqueos
securitatis cum Russia constituit. Ut petitio gubernationis Armeniacae Russia
Stationem Militarem Russicam CII Septemtrionali Occidente Armeniacae urbis
Alenxandropolis (Armeniace; Գյումրի) ut elementum dissuasorium contra Turciam
servat. Adhuc cum his rebus, Armenia quoque ad structuras Euroatlanticas ultimis
annis intuita est. Bonas rationes cum Civitatibus Foederatis Americae praecipue
per suam diasporam habet. Secundum Censum Statunitensem anni 2000, 385.488
Armeniorum hanc nationem colentium sunt.

Armenia socia Consociationis Pacis Consociationis Foederis Atlantici
Septemtrionalis, et quoque Consilii Europae est, rationes amicas cum Unione
Europaea, praesertim cum civitatibus sociis talibus ut Francia et Graecia
servans. Indagatio anno 2005 facta ut 64% Armeniorum in Unionem Europaeam
adhaesioni faverent monstravit. Multi officiales Armenii desiderium ut sua
civitas socia Unionis Europaeae denique fiat etiam enuntiaverunt, alii
candidaturam sollemnem brevi faciendam esse praevident. Aliqui adhaesioni in
Consociationem Foederis Atlantici Septemtrionalis etiam favent. Omnibus modis
praeses, Robertus Kotcharian, Armeniam iunctam ad Russiam, ad Foederatio
Civitatum Liberarumnem et ad Consociationem Foederis Securitatis Collectivae
tenere et Armeniam comitem haud sociam Unionis Europaeae et Consociationis
Foederis Atlantici Septemtrionalis esse vult.

Exercitus Armeniacus, Classes Aeriae Armeniacae, Custodia Aeris Armeniaca et
Praesidium Limitare Armeniacum quattuor ramos Virium Armatarum Reipublicae
Armeniae comprehendunt. Armeniaca res militaria formata est, collapsa Unione
Sovietica anno 1991 et condito Ministerio Defensionis anno 1992. Commandator
Praecipuus rei militariae Praeses Armeniae, Sergius Sargsyan est. Minister
Defensionis politicae dominationis muneri praeest, quod in praesenti a
Chiliarcho-Generali Michaele Harutyunyan regitur, dum militare mandatum in
manibus Legatorum Generalium, ab Imperatore rectorum, manet, qui nunc
Locumtenens-Generalis Seyranus Ohanyan est.

Exercitus perpetuus 60 000 militum habet, cum additionali? subsidio 32 000
militum et "subsidio subsidii" 350 000 copiarum. Armeniorum militum limitaneorum
munus nationales fines cum Georgia et Atropatene circumire, dum Russicae copiae
fines cum Irania et Turcia adhuc excubant. Casu eventualis impetus, Armenia
omnes validos homines inter quindecim et quinquaginta novem annos natos cum
disciplina militari mobilitare? potest.

Foedus Virium Armatarum Conventionalium in Europa, comprehensivos limites in
categoriis decretoriis militarium armamentorum statuens, ab Armeniaco Parlamento
Iulio anni 1992 ratificatum est. Martio anni 1993, Armenia multilateralem
Conventionem Armorum Chemicorum obsignat quae decretoriam armorum chemicorum
eliminationem postulat. Armenia Foederi Non Proliferationis Nuclearis velut
civitas sine armis nuclearibus Iulio anni 1993 accedit. Armenia socia
Consociationis Foederis Securitatis Collectivae iuxta cum Ruthenia Alba,
Casachia, Chirgisia, Russia, Tadzikistania et Uzbecia. In programmate
Consociationis Pacis Consociationis Foederis Atlantici Septemtrionalis et in
Consociationis Foederis Atlantici Septemtrionalis consociatione nominata
Consilio Consociationis Euro-Atlanticae participat. Armenia in missionibus
servadae pacis in Agro Merulense involuta est cuius copiae partem Virium Agri
Merulensis (quae ad Consociationem Foederis Atlantici Septemtrionalis non
pertinent) sub iusso Graeco faciebant. Armenia quadraginta sex sodales virium
militarium suarum in Viribus Coalitionis in Bello Iracense participantes habet.

Armenia in divisiones administrativas undecim subdividitur. Quorum, decem
provinciae nominantur marza (Armeniace մարզէր, singulari; մարզ, quod e Persico
verbo marz "fines" significante derivatur). Erevanum speciali administrativo
statui velut nationis caput fruitur. Exsecutivus dux in omnia decem marza
marzpetus (aut gubernator marzi) est, ab Armeniaca Gubernatione electus.
Erevani, exsecutivus dux magister civium est, a praeside electus.

Infra elencus provinciarum cum numero incolarum, area et notitiis spissitudinis
est. Data e Diaconia Statisticae Nationalis Reipublicae Armeniae sunt. Area
marzi Gegarcunici Lacum Lychnitidem (Armeniace Սևանա լիճ) 1.278 chiliometra
quadrata (493.4 miliaria quadrata) sui territorii tegentem includere notetur.
(Nomina provinciarum in inferiorem elenco cum nominibus Armeniace inter lunulas
latinizantur);

Armenia civitas sine litore in Transcaucasia, inter maria Caspium et Euxinum,
Septemtrione Georgiae, Oriente Atropatenae, Meridie Iraniae, et Occidente
Turciae finitima est.

Respublica Armenia aream 30 000 chioliometra quadrata tegit, Occidentali Oriente
in Aequo Armeniaco 4000 km² tegente), olim nominato Armenia Historica et ab
Armeniis sua terra originali putato, sita. Natura soli montanissima est, cum
rapidis cursibus fluminum et paucis silvis. Clima continentale in toto aequo,
quod aestates calidas esse et hiemes duras in Armenia significat. Culmen
altissimum mons Anticaucasus (Armeniace Արագած) (4095 m), et infimus locus 400
metra super plano maris in civitate est.

Mons Ararat (Armeniace: Արարատ, Turcice Ağrı) qui historice ad Armeniam pertinet
locus altissimus regionis est. In praesenti in Turcia est, sed in Armenia
descriptio clara et tota montis habetur, quod memoriam Armeniorum praecipui
symboli affert. Mons in insigne Armeniae et in variis significationibus
culturalibus populi apparet.

Armenia sua problemata ambitalia? solvere conatur. In natione Ministerium
Ambitus quod vectigalia contaminationi aeris aquaeque et deiectionibus immodicis
sordium quibus in activitatibus tutelae ambitalis utuntur inseruit. Armenia cum
aliis sociis Foederationis Civitatum Liberarum et cum communitate internationali
in quaestionibus ambitalibus cooperare curat. Gubernatio Armeniaca laboravit ut
Ergasterium Atomicum Metzamorense, prope Erevanum clauderetur, formas
alternativas energiae evolvere quaerens.

Clima Armeniae est valde continentale. Aestates siccae apricaeque sunt, de Iunio
ad medium Septembrem euntes. Temperatura inter 22º et 36º C variat; nihilominus,
parvus mador effectum magnarum temperaturarum levat. Vespertina aura de montibus
orta gratam acceptamque refrigerationem promovent. Ver breve et autumni longi
sunt. Autumni ob motum coloremque foliorum arborum cognoscuntur. Hiemes valde
gelidae cum plurima nive et temperaturis inter -10º et -5 °C variantibus sunt.
Hiemales ludi exitosi in hoc anni tempore sunt, velut exercitatio nartationis in
collibus Anthonapopolis (Armeniave Ծաղկա‎ձոր), 30 minutas ab Erevano sitis.
Lacus Niger in terris superioribus situs est et secundus lacus supremus in mundo
est, 1900 metra super plano maris.

Armenia est civitas cum potenti industria, fundata in suis aluminii venis.
Transitus ad oeconomiam mercatus, Unione Sovietica lapsa, emigrationem multarum
centenarum Armeniorum in alias nationes excitavit. Una principalium saburrarum
incremento inopia energiae est, quae ex aliis nationibus pretio summo importanda
est et evolutionem ergasterii atomici provocavit. Turcia limites et partim
commercium obsidet. Praeterea, terrae motus anno 1998 adhuc maiora impedimenta
restitutioni postsovieticae intulit.

Armenia 3 215 800 incolarum (Aprile anni 2006) habet et secunda civitas
spississime culta antiquarum rerumpublicarum Sovieticarum est. Incolarii
decrementi problema ob magnas quantitates emigrationis post Unionem Sovieticam
eruptam. Proportio emigrationis et incolarium decrementum, nihilominus, drastice
nuper minuit et moderatum momentum Armeniorum Armeniam redeuntium principalis
causa huius inclinationis fuit, quae ut continuet exspectatur. Vero Armenia ut
suum incrementum positivum incolarium recuperet exspectatur.

Ethnici Armenii 97.9% incolarum constituunt. Iazidienses 1.3% e Russi 0.5%
constituunt. Alii allophyli Assyrios, Ucrainos, Graecos, Carduchos, Georgianos
et Ruthenos Albos includunt. Quoque minores Valachorum, Mordovianorum,
Ossetiorum, Albanorum Caucasii, et Tatorum communitates sunt. Polonorum et
Theodiscorum Caucasi allophyli etiam sunt quamquam valde russificati sunt. Per
Sovieticum tempus, Atropatenici historice secunda maxima gens in natione fuerunt
(circa 2.5% anno 1989 formantes). Nihilominus, ob conflictum de Carabachia
Superiore propemodum omnes eorum ex Armenia in Atropatenen emigraverunt.
Conversim, Armenia magnum Armeniorum profugorum adventum ex Atropatene accepit,
quod Armenia characterem homogeneorem dedit.

Armenia relative magna diasporam habet (octo miliones a nonnullis aestimantur,
magnopere cum tribus milionibus numerum incolarum propriae Armeniae superantes),
cum communitatibus per totum orbem terrarum exsistentibus. Maximae Armaeniacae
communitates extra Armeniam in Russia, Francia, Irania, Civitatibus Foederatis,
Georgia, Syria, Libano, Argentina, Australia, Canada, Graecia, Cypro, Israele et
Ucraina sunt. Inter 40 000 et 70 000 Armeniorum Turciam (praesertim
Constantinopolem adhuc incolunt. Etiam, circa mille Armeniorum Vicum Armeniacum
in Urbi Antiqua Hierosolymis, olim maioris communitatis reliquum, incolunt.
Italia Sancto Lazaro Armeniorum, insula in Palude Venetiae sita, quae monasterio
a Mechitaristis, Armeniaca Catholica congregatione, ducto omnino occupata est,
domus est. Insuper, circa 130 000 Armeniorum regionem Carabachiae Superioris ubi
maxima pars sunt incolunt. Inter communitatem Armeniacam in CFA est grex musicus
"System Of A Down".

Ea religio, quae in Armenia plerosque assectatores habet, Christianismus est.
Antiquae litterae Armenae tradunt ecclesiam Armenam a duobus Iesu apostolis,
Thaddaeo et Bartholomaeo, conditam esse, qui populo Armeno evangelium inter
annos 40 et 60 praedicavissent. Inde sollemne nomen huius ecclesiae est Ecclesia
Apostolica Armena. Armenia prima fuit civitas, quae Christianismum ut religionem
publicam anno 301 adoptavit. Circa 93% Christianorum Armenorum ad Ecclesiam
Apostolicam Armenam pertinent, quae sicut Ecclesia Orthodoxa Coptorum et
ecclesiae Orthodoxae Syriacae inter Ecclesias orthodoxas orientales numeratur.
In Armenia etiam incolae Catholici - et ritus Romani et Armeni, qui ultimi
Ecclesiam Armenam Catholicam formant et ad Catholicos Orientales (180 000)
pertinent -, Protestantes et Christiani traditionis Orthodoxae sunt. Ecclesiae
Armenae Catholicae sedes Bzommari in Libano est. Multi Carduchi, qui
occidentalem civitatis partem incolunt, Iazidismum sequuntur, alii religionem
Islamicam forma Sunnitica. Pauci Atropatenici reliqui Siitae sunt. Iudaica
communitas Armena imminuit usque ad 750 homines, quod plerique oeconomicas
Armeniae angustias fugientes in Israelem emigraverunt. Duae synagogae nunc
operantur in Armenia: una in urbe capite, altera in urbe Melanolimnepolitana
(Armeniace Սևան), prope Lacum Nigrum sita. Matrimonium inter Christianos Armenos
variarum traditionum crebrum est.

Armenia suum proprium alphabetum linguamque habet. Alphabetum, anno 405 a
Mesropo Mastosio excogitatum, in triginta octo litteris consistit, quarum duae
in periodum Cilicianam aditae sunt. Fere 96% incolarum nationis Armeniace, dum
75.8% etiam Russice loquuntur, quamquam lingua Anglica magis magisque popularis
se facit.



https://la.wikipedia.org/wiki/Arbor

Arbor (-is, f.) est planta perennis et lignea, plerumque definita planta lignea
cui sunt multi rami secundarii supra solum in singulo cauli principali vel
trunco sustentati, cum certa dominatione apicali. Nonnulli auctores minimam
arborum maturarum altitudinem postulant, quae a 3 m ad 6 m variat; nonnulli
autem auctores minimum trunci diametrum 10 cm postulant (30 cm circumferentia).
Plantae ligneae quae has definitiones non attingunt frutices usitate
appellantur, quamquam multae arbores, sicut arbores habitus mallee appellati,
has definitiones non attingunt. Contra plurimas plantas alias, arbores diu
vivunt, et nonnullae aetatem nonnullorum milium annorum et altitudinem 115 m
adsequuntur.

Multi arbores fructus pariunt. Multitudo arborum "nemus," "silva," aut "silvula"
appellatur; homo qui in silvis habitat, silvicola.

Folia arborum oxygenium et saccharum luce solis ex dioxido carbonis et aqua
generant.

Arbores saepe in Biblia commemorantur; notabiles sunt duae in paradiso Eden,
horto a Deo creato:



https://la.wikipedia.org/wiki/Africa_Australis

Africa Australis, plenius Res publica Africae australis, est australissima
civitas Africana, finitima septemtrione Namibiae, Botsuanae, Zimbabuaeque,
oriente Mozambico et Suaziae, oriente et australi Oceano Indico, et occidente
Oceano Atlantico et totum Lesothum circumdans. Caput est Praetoria, sed sedes
parlamenti in Urbe Promontorii et Tribunalis Supremi Anthopegae (Anglice et
Africane Bloemfontein, Sothice Mangaung) sunt.

Historia Africae Australis est Chronologia Historiae Africae Australis quoque.
Primi Europaei nautae, Lusitani praecipue, ad Africam Austrinam saeculo quinto
decimo venerunt. Iacobus Cão Notiafrica litora anno 1485 et anno 1488
Bartholomaeus Dias attigit.

Civitatis historia, proprie dicta, saeculo septimo decimo coepit cum Batavi
continenter regionem Promontorii Bonae Spei cepissent. Anno 1909, foedus
Britannicorum coloniariorum Promontorii (Anglice Cape), Nataliae, (Transcinereae
Africane Transvaal), et Fluminis Aurantii (Anglice Orange Free State) civitatem
Africam Australem genuit.

Inter annos 1948 et 1993 1994que, politica socialisque structura fundatur in
seiunctione (Africane apartheid), legitimum discriminationis phyleticae systema,
quod Caucasii allophyli dominium in politico, oeconomico, et sociali campis {?}
mansit.

Anno 1983, assumitur nova constitutio politiam iurum circumscriptorum Asiaticis
allophylis praestans, sed in nigrorum exclusione exercitationi politicorum
civiliumque iurum perseverans. Maxima pars nigritica, igitur, ius suffragii et
parlamentariam repraesentationem non habuit. Caucasiae dominans partes, per
tempus seiunctionis, erant Partes Nationales, dum principalis nigra societas
erat Congressus Nationalis Africanus (ANC), qui per paene quinquaginta annos
illegitima putata est.

Postea, anno 1990, sub praesidis Frederici Gulielmi de Klerk dominatu,
Notiafica? Gubernatio systema Apartheid evertere incipit, liberando Nelsone
Mandela, ANC duce, et accipiendo hanc societatem, ut alias contra apartheid,
legalizare.?

Secuti gradus in unionem nationalem anno 1991 dantur. Inter omnium communitatum
repraesentantes apertio pactionum, cum proposito elaborandae democraticae
Constitutionis, finem unius epochae in Africa Australi indicit.

Anno 1993, Gubernatio et Nigritica Oppositio mechanismos qui transitionem in
politicum systema haud discriminatorium praestent decernunt. Consilium
exsecutivum intermediarium, cum Nigritica maxima parte, ut prima polysynodica
polyphyleticaque comitia superviset, et quoque organismus praepositus
elaborandae Constitutioni quae finem systematis apartheid praestet creantur.

Mense Aprili anni 1994, polyphyletica comitia novo Parlamento fiunt. ANC comitia
vincit et Nelson Mandela, facta unitatis nationalis gubernatione, primus
Notiafricus praeses Nigrita convertitur. Anno 2004, ubi Thabus Mbeki quiquennium
successor Nelsonis Mandela complevit, Praeses Rei Publicae Africae Australis
omnem politici generis vim quae in natione possit delere promisit.

Notiafrica gubernatio secundum systema parlamentarium movetur, quamquam Praeses
Africae Australis simul dux civitatis et dux gubernationis sit. Praeses in
coniuncto bicameralis parlamenti consessu eligitur, quod in Concilio Nationali
(Anglice National Assembly) sive Camera Inferiore et Concilium Nationale
Provinciarum (Anglice National Council of Provinces, NCoP) sive Camera Superiore
consistit.

Concilium Nationale quadringenti sodales, per proprotionalem repraesentationem
electos, habet. Concilium Nationale Provinciarum, quod anno 1997 senatum
substituit, a 90 sodalibus unamquamque novem provinciarum Africae Australis,
praeter magnas urbes, repraesentantibus componitur.

Quaeque provincia Africae Australis unicameralem Legislaturam Provincialem et
Consilium Exsecutivum a primo ministro ductum habet.

Africa Australis in novem provincias de anno 1994 dividitur. Haec tabella
indicat, unicuique novem provinciarum, codicem publicum ISO 3166-2:ZA, nomen
Latinizatum, Anglicum, et Africanum et caput.

Provinciae in municipia metropolitana et municipia districtalia dividuntur; quae
ultima in municipia localia et zonas gestionis districtalis subdividuntur.
Municipiorum determinatio in Constitutione inscribitur, ergo singula mutatio
emendationem implicat quarum ultima accidit Aprile anni 2006.

Ante annum 1994, Africa Australis in quattuor provincias et decem Bantustanias
dividebatur. Inferior tabella e quibus territoriis praesentes provincias creatae
sint indicat.

Res Publica Africae Australis in extrema continentis Africi Meridie locatur, cum
litorali regione amplis 2500 chiliometra lata et duobus oceanis, (Atlantico et
Indico attacta. Cum territorio 1 219 912 chiliometrorum quadratorum extenso
civitas vicensima quinta maxima mundi est.

Africa Australis variatum prospectum habet. Occidentali parte immensa aequum
praecipue desertis et partim pastionibus et tesquis compositum et flumine
Auriantio (Anglice Orange, Africane Oranjerivier) et huius principali
accessione, flumine Cinereo (Anglice et Africane Vaal) sectum panditur. Meridie
iuga Caroi (Anglice et Africane Karoo) et Oriente Draconori (Anglice et Africane
Drakensberg, Zuluvice uKhahlamba), maxima continentia iuga Meridionalis Africae,
eriguntur. Septemtrione, flumen Limpopum (Anglice Limpopo ; Africane
Limpoporivier) fines inter Africam Australem et Botsuanam Zimbabuamque facit.

Clima inter parvam climatis Mediterranei zonam in Meridionali extremo in regione
Promontorii et deserticum boreoccidente mutat. In Draconoro cum climate montano
areae sunt.

Maxima urbs est Ioannisburgum. Urbs Promontorii, Durbanum, Anthopege, et
Praetoria aliae ponderis urbes sunt. Administratio publica (gubernatio,
tribunalia, praesidium, parlamentum) per Praetoriam, Urbem Promontorii,
Ioannisburgum, et Anthopegen dispersa est. In tabula inferiore nomina
principalium urbium Notiafricarum Latinizantur.

Africa Australis oeconomiam mercatus diaconiis, industria, metallis et
agricultura fundatam habet.

Principales opes nationis praesertim res minerales sunt, ut carbo, cuprum,
manganum, aurum, chromitum, uranium, ferrum et adamantes. Attamen metallica
usurpatio extractione auri ducitur.

Principales commerciales sodales Africae Meridionali Civitates Foederatae
Americae, Italia, Iaponia, Germania, Nederlandia, Brasilia et Regnum
Britanniarum sunt.

Africa Australis venationem Africanam per Africam tesquam locorum destinatorum
principalium unum offert, sed alia invitamenta ut vivaria nationalia, periegesis
negotiorum et aestivatio in litore (v.gr. in Urbe Promontorii, Durbani, Porti
Elizabeth inter alia), sectoris periegetici locorum destinatorum oblationem
perficiunt.

INDABA principale periegeticae emporotechniae eventum in continente Africo et
unus trium periegetici mercatus in toto mundo est. South African Tourism
possessor INDABA est et Kagiso Exhibitions and Events constituit. Anno 2007
INDABA vicesimam tertiam editionem de anno 1984 habuit (anno 1994 mercatus
propter prima comitia post regimen apartheid interlitus est).

Natalium index 18,87 centesimae et mortalitatis index 18,42 centesimae est.
Exspectatio media vitae 46,56 annorum est. Valor Indicatorii Decursus Humani
(IDH) 0,684 est et valor indicis Indicatorii Decursus accommodati ad Genus (IDG)
0,678 est. Anno 2025 numerus incolarum ad 35 109 000 minuendus esse aestimatur
propter epidemiae SCDI propagationem.

Nigritae maxima pars sunt et 79,5 centesimae omnium incolarum respondent.
Nigritici incolae in quattuor magnos circulos ethnicos dividuntur et omnes
Bantuvicis linguis e subcirculo Benuico-Congensi, familiae Nigro-Congensi,
profectis loquuntur. Circulus Ngunicus varios populos Xhosicum, Zuluvicum,
Svazicum et Ndebelicum comprehendit qui iuncti incolarum Nigritarum dimidium
superant. Circulus Sotho-Tsvanicus magnum hominum Sothicos, Pedicos et Tsvanos
numerum comprehendit. Tsongae et Vendae alios duos ponderis linguisticos
circulos constituunt.

Caucasii 9,2 centesimae incolarum repraesentant divisorum inter Boeros, Africane
locutos, plerosque e Batavis, Theodiscis Gallisque colonis oriundos qui ibi
inter annos 1652 et 1795 consederunt. Alter circulus Anglophonus est, cuius
plerique e Britannicis colonis oriundi sunt.

Colorati, Anglice Coloured, cuius origo miscegenationem inter Afros, Europaeos
et Asiaticos comprehendit, 8,9 centesimae respondent. Asiatici, praecipue
Indicae originis, 2,5 centesimae respondent.

Africa Australis undecim linguas solemnes habet: Sothicam Septemtrionalem sive
Pedicam, Sothicam Meridionalem, Tsvanam, Swazicam, Vendam, Tsongam, Africanam,
Anglicam, Ndebelicam, Xhosam et Zuluvicam. De hac re secundum post Indiam solum
est. Quamquam technice quaevis lingua aequa quam quaevis alia est, aliquis
linguis plus quam aliis utuntur. Secundum anni 2001 Census Nationalem, tres
linguae quibus Notiafri plus utuntur Zuluvica (23,8%), Xhosa (17,6%) et Africana
(13,3%) sunt.

Sunt, igitur, undecim publica Rei Publicae Africae Australis nomina, unum in
singulis sollemnibus civitatis linguis:

Civitas octo linguas haud sollemnes quoque agnoscit quae sunt lingua Fanagalica,
lingua Cxoica, lingua Lobeduvica, lingua Hottentotica, lingua Ndebelica
Septemtrionalis, lingua Phuthica, lingua Boschimana et lingua Signorum Africae
Australis. His haud sollemnibus linguis aliqui sollemnes usus in circumscriptis
areis ubi harum linguarum praevalentia determinata est uti possunt. Nihilominus,
illarum locutores non satis sunt ut per totam nationem agnitio requiratur.

Multae "haud sollemnium linguarum" Boschimani et Hottentotis populorum
regionales dialectos se in Septemtrionem in Namibiam et Botsuanam et in alios
locos extendentes continent. Hi populi, physice aliorum Afrorum dissimiles, suam
peculiarem culturalem identitatem suis venatoriis collectoriis societatibus
fundatam habent. Magna ex parte marginati sunt, et multae eorum linguarum in
periculo exstinctionis sunt aut exstinguuntur.

Multi Caucasii Notiafri aliis Europaeis linguis etiam loquuntur, ut Lusice
(Nigritae Angolani et Mozambicani etiam Lusice loquuntur), Theodisce et Graece,
dum aliqui Asiatici et Indi linguis Asiae Meridionalis loquuntur, ut Teluguice,
Hindice, Guiaratice et Tamulice.

Secundum ultimum censum nationalem anni 2001, Christiani 79,7 centesimis
incolarum repraesentant. Qui Christianos Sionisticos cum 11,1 centesimis,
Pentecostales (Charismaticos) cum 8,2 centesimis, Catholicos cum 7,1 centesimis,
Methodistas cum 6,8 centesimis, Ecclesia Restituta Germaniae Inferioris cum 6,7
centesimis, Anglicanos cum 3,8 centesimiset alios Christianos 36 centesimis
comprehendunt. Religio Islamica 1,5 centesimis incolarum, Hinduismus circa 1,3
centesimas comprehendit. Fere 15,1 centesimae affiliationem religiosam non
habent, 2,3 centesimae alias habent, et 1,4 centesimae haud specificatam habet.

Africanae Autochthones Ecclesiae maximae circulorum Christianorum erant. Horum
hominum multi nullam affiliationem cum quavis ordinata religione affirmantes
traditionalibus autochthonibus religionibus haerere crediti sunt. Aliqui homines
Christianam traditionalibus autochthonibus religiosis praxibus coniungunt.

Religio Islamica fortasse coloniale tempus antecedit, in singulis
coniunctionibus cum Arabicis et Africae Orientalis mercatoribus consistens.
Multi Notiafrici Muslimi Colorati (Anglice Coloured), notabiliter in Promontorio
Occidentali, inclusis iis quorum proavi servi ex Indonesio archipelago
(Malaesiani Promontorii venerunt, describuntur. Alii Indi notabiliter in
Zuluvia-Nativitate, inclusis iis quorum proavi mercatores ex Asia Meridionali
venerunt, describuntur; Quibus alii ex aliis Africae partibus non minus quam
Caucasii aut Nigritae Notiafrici conversi se iunxerunt. Religio Islamica
rapidissime crescens religio conversionis in natione aestimatur, cum numero
Muslimorum Nigritarum sexiens crescente, e 12.000 anno 1991 in 74.700 anno 2004.

Hinduismus originem praesertim a Britannica Coloniali periodo trahit, sed
posteriores continuorum immigrantium ex India undae considerabili Hinduistarum
incolarum numero contribuerunt. Plurimi Hinduistae praecipue ethnice Asiae
Meridionalis sunt, sed sunt aliqui qui e mixta progenie oriuntur et multi
conversi ob conamina Hinduistarum missionariorum velut ISKON sunt. Aliae
religiones cum minore fidelium numero Sichismus, Iainismus et Bahaismus sunt.

"Una" cultura in Africa Australi non esse ob ethnicam varietatem argui potest.
Hodie, in cibis varietas e multis culturis ab omnibus gaudetur et periegetis
imprimis commercializatur qui magnam Africae Australis gastronomiae varietatem
gustare desiderant. Musica et saltatio praeter cibum magni momenti sunt.

Gastronomia Africae Australis carne valde fundatur et proprium conventum
socialem cognitum barbacoam (Anglice et Africane braai) genuit. Africa Australis
etiam praecipuus vini productorius cum aliquibus optimarum vinearum in vallibus
circum Stelylepolin, Gallogoniopolin, Margaropolin, et Barrypolin iacentium
progreditur.

Magna varietas in musica Africae Austrialis inest. Multi Nigritae musici
Africane et Anglice per Apartheid canentes ex illo tempore in traditionalis
Africis linguis canere coeperunt et unum modum, quaetum nominatum (Africane et
Anglice kwaito), creaverunt. Notabilis Brenda Fassie est, quae in famam canticum
Weekend Special, Anglice cantum, iecit.

Inter illustriores musicos excellit Ladysmith Black Mambazo, dum Quarterio
Chordophonus Sovetensis (Anglice Soweto String Quartet) musicam classicam cum
Africo sapore agit. Caucasii Nigritaeque Notiafrici cantores Europaeis
musicalibus modis, inclusis talibus Occidentalibus metallicis manibus ut Seether
(antique Saron Gas), historice affecti sunt. Africa Australis mundi notissimos
iazzii musicos, notabiliter Hugum Masekela, Ionam Gwangwa, Abdullam Abraham,
Mariam Makeba, Ionathan Butler, Christianum McGregor et Sathimam Bea Benjamin
produxit. Africane musica multiplica genera, ut coaevum Stephanum Hofmeyr et
Punkicam manum Fokofpolisiekar complectitur. Transitorii artifices ut Ioannes
Clegg et suae manus Juluka et Savuka varios successos subterraneos, publicos et
peregrinos gavisi sunt.

Nationis Nigritica maior pars adhuc substantialem rusticam incolarum valde ad
paupertatem deiectam vitam agentium numerum habet. Inter quos, nihilominus, isti
culturales mores fortissime servantur; cum Nigritae magis magisque urbanizantur
et occidentalizantur, traditionalis culturae aspectus degeneraverunt. Urbani
Nigritae plerumque Anglice aut Africane loquuntur praeter suam maternam linguam.
Sunt parvi sed adhuc significativi globi in Khoisanicis linguis loquentium quae
in undecim sollemnibus non comprehenduntur, sed una octo aliarum publice
agnitarum linguarum est. In linguis in periculo loquentium parvi globi,
pleraeque quarum Khoisanicae familiae sunt, quae ullum publicum statum non
accipiunt; nihilominus, aliqui globi in Africa Australi earum usui et renovatae
vires vitales favere conantur.

Medii civium ordinis victus, praecipue Caucasii allophyli sed cum crescente
Nigritarum, Coloratorum et Indorum numero, aliquis modis par victui hominum in
Occidentali Europa, America Septemtrionali et Australasia inventorum est. Medii
ordini sodales pluries in exteris nationibus maiori expositioni mundanorum
mercatuum student et laborant.

Asiatici, praesertim Indicarum originis, suum proprium culturale legatum,
linguas et fides religiosas, seu Christianam seu Hinduicam seu Sunniticam
Islamicam servant et Anglice loquuntur cum Indicis linguis maternis velut
Hindica, Teluguica, Tamilica aut Guiaratica quibus minus crebro loquuntur sed
quas plerique intellegunt. Primi Indi in clara nave Truro contracti operarii in
Nativitate provincia in calami dulcis agris laboratum venerunt. Valde minor
Sinica communitas in Africa Australi est, quamquam eius numerus auxit ob
immigratinem e Formosa.

Africa Australis etiam magnum pondus in Puerorum Exploratorum motu habuit, cum
multis Exploratoriis traditionibus et caerimoniis ortis e Roberti Baden-Powell,
Puerorum Exploratorum conditoris, experientiis per suum tempus in Africa
Australi publica militaris decennio 190. Consociatio Puerorum Exploratorum
Africae Australis iuvenilium sodalitatum iuvenibus et adultis omnium phylarum in
Africa Australi reseratarum una fuit, quod accidit die 2 Iulii anni 1977 in
consultatione Quo Vadis nominata.



https://la.wikipedia.org/wiki/Abecedarium

Abecedarium sive alphabetum est litterarum aliarumve notarum series statuto
ordine digesta. Abecedario plerumque litterae alicuius linguae, sicut Graecae
aut Russicae, enumerantur. Constat ordinem alphabeticum ad multas res utilem
esse, ut puta ad lemmata in encyclopaediis, vocabulariis variisque aliis
indicibus reperienda.

In quibusdam abecedariis obsoletas invenimus litteras, quae in solitis
inscriptionibus non dantur. Exempli gratia, quaedam abecedaria Etrusca adhibent
litteras B, D et O, quae designant appellationes litterarum non in lingua
Etrusca praesentium quaeque ergo non inveniuntur in Etruscis inscriptionibus.
Alia, ut quae invenimus in Safaiticis inscriptionibus, redigunt litteras
ordinibus diversis, unde videtur fuisse instructio litterarum aliquantulum
fortuita.

Ex temporibus Romanorum, abecedaria satis multa exstant, nempe in tabellis
quibus utebantur lapicidarum discipuli. Ex temporibus Christianorum non tam
multa exceptis duobus vasis Carthagine inventis, sed exstant etiam lapides in
catacumbis litteris A, B, C, ceteris, inscripti. Nonnumquam litterae ordine
leguntur qui studiosos obstupefacit, sicut quae repertae sunt in sepulcro Sancti
Alexandri, in via Nomentana sito, huius modi:

Videtur hoc fuisse exercitamentum quoddam, quod potest comparari cum Lucii
Cassii Caeciniani denario, in quo inscriptio est sic:

Hieronymi gratias possumus huiis arcani sensum extricare. Refer enim ipse
discipulos, ut memoriam exercerent, discere debuisse abecedarium bifariam,
iunctis A cum X et ita porro.

Lapis Romae anno 1877 repertus, qui originem ducit a saeculo sexto vel septimo,
videtur in usu fuisse in schola quadam ut exemplar quo disceretur abecedarium,
quod durationem demonstrat antiquorum docendi morum.

Aevo Medio abecedaria inveniuntur in ecclesiis, monasteriis, aliisque aedificiis
ecclesiasticis.

Abecedariis attribuebantur vires supernaturales. Litteraeque sensús arcanos
habebat devotorum interpretatione. Notae sunt series ABRACADABRA et SATOR AREPO
TENET OPERA ROTAS, quae a talibus exercitamentis litterarum originem ducunt.

Extant etiam carmina psalmique abecedarii, sicut Psalmus 119, cuius alii versus
aliis incipiunt ordine litteris.

Sensu abstracto, abecedarium est systema litterarum alicuius linguae quod potius
vocatur alphabetum.

Abecedarium Latinum in multis linguis usurpatur quarum multae etiam alias
litteras habent quae abecedario cognatae sunt, eg alphabetum Nordicum.

Abecedarium Latinum litteras magnas et parvas habet, velut A et a, B et b, C et
c, etc. In antiquis temporibus homines non nisi litteris magnis scribebant, quae
autem alias in formas variabantur cum in papyro scribebatur.

Sueticophoni utuntur Abecedario Nordico tribus litteris ä, ö , å additis quae
eos sonos designant, qui IPA notis æ, ø, o notantur.

Nonnulla opera in cultura populari habent abecedaria ficticia quae ad varias
linguas simulatas saepe adhibentur. Notissima abecedaria ficticia sunt e.g.
tengwar, aurebesh, abecedarium klingon, Antiquorum abecedarium, et abecedaria
Hylian. Multa opera etiam varii typi abecedarii Latini habent.

Tengwar ad linguam quenya in J.R.R. Tolkien Terra Media utitur. Forma pulchra
habet ubi litterae curvatae et aut cursivae aut non sunt. Aurebesh in Star Wars
ad linguam Anglicam utitur et formam futuram habet. Abecedarium klingon in Star
Trek litteras infestas et aceras habet, ad Klingon sermoni barbarico usum.
Abecedarium Antiquorum in Stargate, aut Ancients Anglice, forma quadratica
consistit et ad eorum linguam adhibetur, in lingua Latina archaica ficticia
fundatam. Varia abecedaria Hylian in The Legend of Zelda sunt ubi in variis
ludis electronicis apparent, et ad varias linguas Hylian adhibentur, quas non
sunt sed in modo linguae Anglicae monstrantur.



https://la.wikipedia.org/wiki/Viti

Viti, vel Insulae Vitienses, sive Insulae Fisienses, rite Res Publica Insularum
Vitiensium (Anglice Republic of the Fiji Islands; Vitiane Matanitu
Tu-Vaka-i-koya ko Viti; Hindi फ़िजी), est civitas sui iuris in Australi Oceano
Pacifico sita, circulus 322 insularum, quorum 106 perpetuo incoluntur; praeter
quas sunt circa 522 insulae minutae. Duo magnae insulae, Viti Levu et Vanua
Levu, circa 87 centesimas totius civium numeri sustinent.

Primi insularum Vitiensium incolae, Austronesii fortasse ex Vanuatu immigrantes,
venierunt valde antequam saeculum septimum decimum, cum Abel Tasman explorator
insulas attigit.

Usque ad saeculum undevicensimum, Europaei has insulas non colonizaverant? ut
continenter occuparentur. Anno 1874, in insulas advenit Britannica dominatio.
Libertas insulanis concessa est anno 1970. Democraticum regimen duabus
seditionibus militaribus interruptum est, nam gubernatio ab Indica communitate
dominata percepta est.

Constitutio anni 1990 autochthonis Vitiensium Melanesiis favit, sed Indicorum
incolarum emigrationem gravem provocavit. Incolarum amissio consequentiam
oeconomicas angustias habuit, sed maximam partem Melanesiis firmavit. Decretae
emendationes anni 1997, constitutionem aequam fecerunt. Libera et tranquilla
comitia anni 1999 ab Indovitiense ductam gubernationem constituere permiserunt.
Insulae Vitienses saepe ponderis sodales in missionibus pacis sustentandae
Consociationis Nationum in diversis mundi regionibus. Nova seditio militaris,
die 5 Decembris 2006, imperium duci virium armatarum, contranavarcho Francisco
Bainimarama dat et democratica instituta, a contione inepta deminuendo phyletico
odio inter ethnicas communitates putata, abrogat.

Quamquam divisio administrativa archipelagi multum ordinatione sociali
traditionali Vitiensi fundatur sic ut alia aliam crebro se secent, de duabus
dissimillimis structuris agitur.

Quaeque regio etiam in provincias (yasana), quorum sunt quattuordecim,
subdividuntur. Singulis provinciis singula consilia provincialia sunt, singulis
quibus singuli praesides consiliares (roko tui) praesunt.

Provinciae etiam in districtibus (Vitiane tikina cokavata) divisae sunt, excepta
provincia Lau, uno aut duo districtis (tikina vou) composita. Hoc in plano?
divisio administrativa et traditionalis se dividunt plus. Namque haec
subdistricta secundum casus adhuc plurimos pagos (koro) glomerare possunt. Duces
(ratu) semper his pagis praesunt qui oppidi praetoris (turanga ni koro) munere
funguntur, inter quos generatim unus plano subdistricti? repraesentandorum eorum
munus obit.

Urbana in zona, ordinatio sensibiliter differt. Iam coloniali in epocha,?
auctoritates Britannicae systema municipale a consilio, ab oppidi praefectore,
ab administratione compositum ad gerendas urbes instituerunt. Oppidi praefector?
e maxima consilii municipalis parte per triennem periodum eligitur. Hae urbes
quorum numerus se augere non desinit secundum demographicas exigentias hodie
duodecim sunt (nominibus Latinizatis): Ba, Labasa, Lamium, Lautoka, Levuka,
Nadi, Nasinu, Nausori, Savusavu, Sigatoka, Suva, et Tavua.

Archipelagus Vitiense in circa 322 insulis consistit, quarum tertia pars vacua
est. Duae insulae praecipuissimae Viti Levu ('Viti Magni') et Vanua Levu ('Magna
Terra') sunt. In Magna Vitiensi est Suva caput, et fere a tribus quartis
partibus incolarum incolatur. Insulae montuosae sunt, cum verticibus 1200 metra
altis et tropicis silvis oblitae.

Insulae Vitienses, cum silvis, metallis et opibus ichthycis, oeconomiarum
expeditarum inter insulas Pacifici unam possident, quamquam adhuc magna pars
oeconomia subsistentiae sit. Sacchari exportationes et periegetica industria
crescens (circa 300 000 ad 400 000 periegetarum in singulos annos) principales
externorum nummorum fontes sunt. Sacchari industria tertiam industrialis
activitatis partem componit. Lomgae? morae problemata, inter alia, exigua
pecuniariae collocationis fenora et sat incerta proprietatis iura sunt. Politica
agitatio in insulis gravem impactum? habuit: oeconomia 2.8 centesimae anno 2000
minuta est et anno 2001 solum accrevit 1 centesimam. Grapheum periegeticum
Vitiense adventus salutatorum planum aequum quam ante seditionem anni 2002
attecturos esse sperant. Gubernationis capacitas dominandae futurorum sumptuum
existimationi (cuius augurium anno 2002 damnum nitidum 6 centesimae) e politicae
stabilitatis regressu et e pecuniariorum collocatorum fide pendebit.
Internationalis aeroportus in Nadis Vitienses communicat.

Vitienses praecipue formantur ab Vitiensibus autochthonibus, populo cum
ascendentibus mixtis inter Polynesios (partim Tonganos) Melanesiosque (54.3%) et
Indovitienses (38.1%), ex Indicis stipulatis operariis in insulas a Britannicis
saeculo nono latis oriundos. Indicorum oriundorum percentatio? per ultima
decennia migrationis causa ob varias rationes significative inclinavit. Etiam
parvus sed significativus e stipulatis operariis ex Insulis Salomonicis
oriundorum globus est.

Circa 1.2 centesimae Rotumani—Rotumae Insulae autochtones, quorum cultura
Tonganae aut Samoanae similior quam Vitiensis reliquae est—sunt.? Etiam parvus
Europaeorum circulus, sed oeconomice significans,? Sinenses et alii allophyli
sunt.

Relationes inter ethnicos Vitienses et Indovitienses politico plano crebro
"tensae fuerunt," et intentio? inter duas communitates politiam in insulis per
praeteritas generationes dominatus est. Intentionis planum? inter dissimiles
nationis regiones variat. Etiam bonae indicationes? phyleticae harmoniae cum
culturalium religiosarumque feriarum agnitione ab omnibus phylis in Insulis
Vitiensibus sunt.

Religio una praecipuarum dissimilitudinum inter Vitienses indigenas et
Indovitienses, aliis obruenter Christianis (97.2% secundum censum anni 1996), et
aliis praesertim Hinduistis (70.7%) et Muslimis (17.9%).

Principalis Christiana fides Ecclesia Methodista Vitiensis et Rotumana est. Cum
36.2 centesimis omnium incolarum (fere duabus tertiis partibus ethnicorum
Vitiensium inclusis), sua ratio incolarum maior in Insulis Vitiensibus quam in
aliavis civitate mundi. Catholici Romani (8.9%), Concilia Dei (4%), et
Adventistae Septimi Diei (2.9%) significantes etiam sunt. Insulae Vitienses sunt
etiam basis? Anglicanae Dioecesi Polynesiae (Ecclesiae Anglicanae in Aotearoa et
Polynesia pars). Quae et aliae fides etiam parvum Indovitiensium fidelium
numerum habent; omnium generum Christiani Indovitiensium 6.1 centesimas
comprehendunt. Principalis Romana Catholica activitas? missionaria per
Vicariatum Apostolicum Vitiensem conducitur.

Hinduistae praesertim ad sectam Sanātana Dharma (Sanscritice सनातन धर्म) (74.3%
omnium Indorum) pertinent si non incerti (22%). Secta Ārya Samāj (Sanscritice
आर्य समाज्) congregationem circa 3.7% omnium Indorum in Insulis Vitiensibus
firmat.

Muslimi praecipue Sunnitae (59.7%) et Siitae (36.7%) sunt cum Ahmadico allophylo
(3.6%) haeretico a orthodoxioribus Muslimis putato. Religio Sichica 0.9%
Indovitiensium hominum, aut 0.4% nationalium hominum in Vitiensibus insulis
amplectitur. Quorum antecessores ex Aquae Quinque, Indica regione, venerunt.
Religio Bahāīa? circa 21 localia Concilia Spiritualia per insulas Vitienses et
Bahaii amplius 80 locos incolant. Primus Bahaius in insulis Neozelandiensis anno
1924 ventus fuit.

Universa ars athletica Vitiensis esse unio ludi follis ovati (Anglice rugby
union) putatur, quamquam societas ludi follis ovati (Anglice rugby league) etiam
passim luditur. Turma nationalis valde exitosa est quantitati hominum civitatis,
et in quattuor Copis Mundanis Follis Ovati contendit, primum anno 1987, ubi
quadrantes finis attigit. Vitiensis turma publica rem gestam usque ad Copam
Mundanam Follis Ovati anni 2007 non iteravit ubi Cambriam 38–34 vicerunt, et
progressa est in quadrantes finis. Insulae Vitienses in Copa Trium Nationum
Pacifici (Anglice Pacific Tri-Nations) et Copa Nationum Pacifici etiam
contendunt. Ludus Unione Ludi Follis Ovati Vitiensi (Anglice Fiji Rugby Union)
gubernatur quae Societatis Ludi Follis Ovati Insularum Pacifici (Anglice Pacific
Islands Rugby Alliance) sodalis est, et turmae foederatae ludi follis ovati
Insularium Pacifici contribuit. In sodalicio plano? Copa Colonialis et Copa Ludi
Follis Ovati Pacifici sunt. Fiji sevens team exitosissima follis oblati septem
turma in mundo et titulos coparios et ultimorum annorum Series Directorii Ludi
Follis Oblatae Internationalis (Anglice IRB Series) consecuta est.



https://la.wikipedia.org/wiki/Uraquaria

Uraquaria sive Uruguaia (Hispanice Uruguay) et rite Respublica Orientalis
Uraquariae (Hispanice República Oriental del Uruguay) est civitas sui iuris et
res publica in Americae Australis Austrorientali parte sita. Patria 3,3
milliones hominum est, quorum 1,8 milliones caput, Urbem Montis Videi, et
suburbia incolunt. Secundum aestimationem, inter 88 centesimas et 94 centesimas
incolarum praesertim Europaeos aut mixtos atavos possidet. A die 1 Martii 2015,
praeses reipublicae est Tabaré Vázquez.

Unici fines terrestres Uraquariae cum Brasiliensi civitate Fluvio Magno
Meridiano, septemtrione, est. In occidente flumen Uraquaria (Hispanice Uruguay)
invenitur et austroccidente aestuarium Fluvii Argentei situm est. Civitas
Argentinae finitima est solum in aliquibus utriuslibet fluminum supra citatorum
vadis, dum austroriente Oceanus Atlanticus est. Uraquaria secunda a minima
civitate in America Australi est, solum Surinamiam superans.

Colonia Sacramenti (Hispanice Colonia del Sacramento ; Lusice Colônia do
Sacramento), antiquissima Europaea colonia in Uraquaria, a Lusis Ianuario anni
1680 condita est. Anno 1777, cum Foedere Sancti Ildefonsi, colonia Hispanica
possessio facta est. Mons Videus ab Hispanis saeculo duodevicensimo velut
fortalitia conditus est. Uraquaria suam libertatem inter annos 1810 et 1828 post
bellum inter Hispaniam, Argentinam et Brasiliam adepta est. Civitas democratia
constitutionalis est ubi praeses et ducis civitatis et ducis gubernationis munus
perficit.

Oeconomia praesertim in agricultura (10% PPP et plerasque merces quae
exportantur componente et in civitatis campo fundatur. Secundum Transparentiam
Internationalem?, Uraquaria velut minime corrupta civitas in America Latina
(iuxta cum Chilia) classificatur, cum politicis laboralibusque condicionibus
inter liberrimas? continentis.

Uraquaria una nationum oeconomice evolutissimarum in America Latina est, cum PPP
per capita alto et quinquagesimum locum inter civitates cum maximo Indice
Evolutionis Humanae in mundo occupat. Prima Latino-Americana civitas quae
unionem civilem inter homines gay totius reipublicae gradu anno 2007 legitimam
fecit.

Primi Europaei in regionem saeculo sexto decimo ineunte venerunt. Et in Hispania
et in Lusitania futuram Uraquariam colonizare quaesiverunt. Lusitania velut
stationem Coloniam Sacramenti (Hispanice Colonia del Sacramento ; Lusice Colônia
do Sacramento), in ripa contra Bonaëropolin in Fluvio Argenteo, habebat, dum
Hispania Montem Videi, saeculo duodevicensimo conditum, occupabat, qui futurae
civitatis caput fieret.

Ineunte saeculo undevicensimo motus libertatis per totam Americam Meridionalem
surrexerunt, inclusa Uraquaria, tunc "Lacinia Orientalis Uraquariae" (Hispanice
Banda Oriental del Uruguay) appellata, de cuius terra nascentes civitates
Brasiliae, Lusitaniae heredis, et Reipublicae Argentinae, cum capite in
Bonaëropoli et Hispanici Viceregni Fluvii Argentei heredis, decertaverunt.

Brasilia regionem ex anno 1816 per militarem interventum ab orientali et
Bonaërensi oligarchia sustentam contraque libertatem magnae socialis notae ab
Iosepho Artigas ductam recuperaverat, et "Laciniam Orientalem" (Hispanice Banda
Oriental) anno 1821 nomine provinciae Cisplatinae et velut Meridionallimum
territorium Regno Brasiliensi annexuit. Anno 1822, cum libertate Brasiliae,
regio nascentis imperii pars facta est, cum capitulum (Hispanice cabildo) Montis
Videi Constitutionem Imperialem anni 1824 sine iure eius faciendi iuravisset.
Die 23 Augusti anni 1825, nihilominus, circuli succensentes? agrariae civilitati
magnis Montis Videi et Brasiliae possessoribus faventi motum ad liberandam
Uraquariam et ad incorporandam provinciis Argentinis constituerunt.

Provincia Meridionalis libera facta est, obsignato Foedere Montis Videi anno
1828. Libertatis negotiationibus? Georgius Canning, tunc Britannicus minister
rerum externarum, liberam Fluvii Argentei navigationem consolidare conatus
intervenit.

Ut symbola novae civitati liberae crearentur, separatistica sensatio? Generali
Artigas, pugnas contra Laciniae Orientalis adiunctionem tam Brasiliae quam
Provinciis Foederatis Fluvii Argentei inter 1810 et 1820 sustinenti adligata
est. Si libertas Albis (Hispanice blancos) fautoribus, qui intestinis rebus
pecuariis alligabantur, satisfecit, separatio Montis Videi Coloratis (Hispanice
colorados) non displicuit, qui primum constitutionalem praesidem ex inter suos
habuerunt et se aegre a Brasiliensi palatio rectos putabant.

Saeculo undevicensimo exeunte, civitas suam compositionem perfecerat et, Iosepho
Batlle praeside, democratiam consolidavit altosque commodi publici gradus, cum
Europaeis collatos, attigit. Quamobrem, Uraquaria internationaliter "Helvetia
Americae" cognosci coepit. Uraquaria prima civitas lege ius divortii anno 1907
statuens et primarum mundi civitatum una ius suffragii mulieribus statuentium
fuit.

Usque ad decennium 197, Uraquaria Helvetia Austroamericana appellabatur. Post
decennium 198, opium mineralium energeticarumque inopia, technologica defectio
et casus magna deminutio pretiorum de lana carnique in internationali mercatu
oeconomicae destabilizationi in Uraquaria contribuerunt. Anno 1973, militaris
subitanea rerum conversio cum dura coercitione e gubernatione accidit, quae ut
oppositionis motus et partisani, velut Tupamari orirentur fovit.

Uraquaria praesidum electorum et nominatorum seriem experta est et in conflictus
cum vicinis nationibus intravit et fluctuationes et politicas oeconomicasque
modernizationes et magnos immigrantium, praesertim ex Europa profectorum, fluxus
passa est. Militares administrationis dominium anno 1973 ceperunt et gubernatio
civilis solum anno 1985 redivit, post unum annum amplarum et violentarum
protestationum contra militari regimina in America Australi, Uraquario non
excluso. Dictatura militaris usque ad annum 1984 duravit et, adhuc restituta
democratia, oeconomica problemata perrexerunt. Oeconomicum declive et politica
instabilitas magnam iuvenum emigrationem provocavere.

Decennio 200, privatizationibus, sumptuum publicorum deminutione, opera
destitutorum numeri incremento notatum est. Hanc crisin meliorare et oeconomicas
activitates in Uraquaria diversificare, gubernatio legislationem pecuniariorum
institutorum implantationi faventem creavit, quod denique varias huius camporum
societates attraxit, quae Uraquariam in rempublicam excellentem in argentario
campo vertere.

Se secuti sunt duarum traditionalium factionum, Albae et Coloratae, praesides
usque ad comitia anni 2004, ubi candidatus Tabaré Vázquez, a Centro-Sinistra
Frontis Amplae coalitione sustentus, vicit. Tabaré Vázquez mandatum Idibus
Martiis anni 2005 incepit.

Uraquaria secunda a minima civitas in America Meridionali est, et suus
prospectus praesertim planitiebus et humilibus collibus cum fertili litorali
planitie constituitur. Pleraeque terrae pasculis, optimis alendo bovinas et oves
occupantur. Altissimus reipublicae locus est Cirrus Cathedralis (Hispanice Cerro
Catedral), 514 m altus. Meridie Fluvius Argenteus situs est ubi Portus Montis
Videi. Fluvius Argenteus aestuarium flumine Uraquaria (Hispanice: Río Uruguay),
Occidentales nationis fines constituente, et flumine Parăna (Hispanice: Río
Paraná), extra Uraquariam et Argentinam Mesopotamiam formante, formatum est.
Civitas solum praecipuum flumen dividens, Flumen Nigrum (Hispanice: Río Negro),
habet ubi sunt hydroelectrificinae. Etiam Lacunae Mirini (Hispanice: Laguna
Merín ; Lusice: Lagoa Mirim), eam a Brasilia separantis, partem et aliquas
paludes in Atlantico litore habet.

Uraquarium clima temperatum, sed aliquantum calidum, est, quod negativae
temperaturae, valde crebrae hiemalibus noctibus, non multum graduum infra
descendunt, dum aestates amoenae in extrema civitatis meridie (in regionibus
Montis Videi et Orientalis Orae (Hispanice Punta del Este), et calidiores in
septemtrionem fiunt. Aequum solum quodam modo vulnerabile est rapidis frontium
meteorologicarum mutationibus et pampario (Hispanice pampero), frigidus ventus
et forte violentus in septemtrionalem ex Argentinarum pamparum (Hispanice
pampas) planitiebus flans.

Annua media temperatura e 16 °C in Monte Video ad 19,5 °C Salti (Hispanice
Salto) et in Artigaspoli (Hispanice: Artigas) variat et annua media
praecipitatio e 1000 mm nationis Meridie ad 1400 mm Septemtrione variat. Monte
Video in urbe, calidissimus mensis Ianuarius cum media temperatura 22 °C est,
dum frigidissimus Iulius cum media temperatura 10 °C est. Extremae temperaturae
in civitate perscriptae 44 °C in Paysăndu (die 20 Ianuarii anni 1943) et –11 °C
in Melopolis (die 14 Iunii anni 1967) sunt. Pruinae hieme creberrimae sunt, sed
nives raro videntur.

In principio regio, in vegetationis vocabulis, in fluminis Uraquariae fontibus
Campos et in austrorientem Silvam Uraquariae Superioris (Silvam Atlanticam)
ostendebat. In praesenti regio graviter desilvata invenitur et solum restrictae
areae originalem vegetationem servant. Praecipuae mutationes ex agraria
expansione ortae sunt, praesertim ex oryzae arvis in Planitierum regione
irrigatis et ex soiae triticique in Oropedio. In minifundii regionibua, iuxta
valles sitis, suinocultura et avicultura intense evolutae sunt.

Secundum ultimi census anni 2004 resultationes, Uraquariorum incolarum numerus
ad 3 241 203 ascendebat, cum annui incrementi indice 3,2% relato ad censum anni
1996, ubi incolarum numerus 3 163 763 erat. Humilis incolarii incrementi index
inter 1996 et 2004 observatus adhuc minor inter 1985 et 1996 perscripto, ubi
index 6,4% erat. Humile numeri incolarii incrementum et ad progressiva indicis
fecunditatis deminutionem et ad migratorias mutationes respondet. Aestimatus
numerus incolarum pridiei Kalendas Iulias 3 356 584 est, cum demographica
spissitudine 19 incolarum pro chiliometro quadrato.

Incolarum Uraquariorum conformatio structuraque relatae ad ceteras Americae
Latinae nationes distinguuntur. Uraquaria saltem triginta annos ante ceteras
Latinamericanas civitates in eo antevenit quod ad transitionem demographicam
attinet, ubi praecipue processus inter decennia 196 et 197 coepit. Aestimatum
est anno 1900 indicem fecunditatis sex filios pro femina esse, anno 1950 hanc
mediam in tres cecidisse et anno 2008 hanc mediam adhuc minorem (2,1 filios pro
femina) futuram esse secundum Institutum Nationale Statisticae. Etiam excellit
quod civitas cum maximo longaevorum incolarum numero in regione est, ubi hominum
amplius sexaginta annos natorum circulus 17,7% anno 2008 erat. Fecunditatis
mutationes propter spei vitae incrementum etiam propiciuntur quae 76 annos (72,4
viris et 79,7 feminis) attingit. Index urbanitatis magna est et 96,1% incolarum
attingit.

Alia praecipua res efficiens ad intellegendum incolarum Uraquariorum dynamismum
migratio est. Europaea immigratio in Uraquaria exeunte saeculo XIX usque ad
medium decennium 197 radicata est. Ex internationalis immigrationis
exspectatione, secundo saeculi vicensimi dimidio, Uraquaria velut civitas
emigratoria, propter seu politicas seu oeconomicas causas consolidari coepit,
quod numeri incolarum augmentum in natione per ultima decennia affecit.
Emigratio imprimis in Europam, Argentinam et Civitates Foederatas est. In
Europa, praecipua Uraquariorum destinatio Hispania est, sed in Italiam,Franciam,
Germaniam etiam emigrant.

Secundum Librum factorum mundanorum Centralis Intellegentiae Agenturae (Anglice:
CIA World Factbook), Uraquarii incolae magnopere Europaeae originis, 88%
incolarum repraesentantis, est quos Mixticii (8%) et Afro-Uraquarii (4%)
sequuntur. Praeterea, Indigenae paene inexsistens esse firmatur. Successivae
migratoriae undae quae in nationem iverunt praesentem incolarum circulum,
praeprimis ab Hispanis compositum, conformaverunt, quos Itali sequuntur et cum
ponderis numero Francogallorum, Theodiscorum, Lusorum, Britannicorum,
Helvetiorum, Russorum, Polonorum inter alios. Asianae originis incolarum numerus
minutissimus est.

Nihilominus, recentes investigationes ut Indigenarum, praesertim Tzarruarum
(Hispanice: charrúas) atavorum, contributio ad Uraquarium ADN ad totas 10%
incolarum responderet indicant.

Lingua publica est Hispanica, cum variantibus et influxibus velut omnes linguae:
surgentibus vocabulis aut expressionibus quae Uraquarios dissimilium civitatis
locorum agnoscunt.? Uraquariana Hispanica est varietas Hispanicae
Argyropotamicae, Hispanicae dialecti, qua Sinus Argenteus zona, in Argentina et
Uraquaria et vicinis regionibus, loquitur. In Bonaëropolis, Montis Videi et
Rosarii urbibus, tribus maximae spissitudinis incolarum locis in regione,
centrata,? suum culturalem influxum in regiones geographice distantes,
praesertim per media communicationis, in quibus ambabus civitatibus varietas
exemplaris est, extendit.

Hispanica Argyropotamica (Hispanice español rioplatense), Hispanicae dialecti
est, qua Sinus Argenteus zona, in Argentina et Uraquaria et vicinis regionibus,
loquitur. In Bonaeropoli, Montis Videi et Rosarii urbibus, tribus maximae
spissitudinis incolarum locis in regione, centrata,? suum culturalem influxum in
regiones geographice distantes, praesertim per media communicationis, in quibus
ambabus civitatibus varietas exemplaris est, extendit. Plerumque, exceptis zonis
arcta communicationis vincula cum aliis civitatibus ostendentibus, velut in
finibus cum Chilia, Paraquaria, aut Brasilia, ubi aliarum Hispanicarum aut
Lusicarum dialectorum influxus noti sunt, aut exceptis zonis cum incolis
relative stabilibus ante migratorias saeculorum undevicensimi vicensimique undas
et cum longae Mixticiae traditionis, Hispanica Argyropotamica extensissima
Hispanicae forma in regione est.

Limitrophis? regio cum Brasilia in departimento Rochae et in departimenti
Maldonadensis partibus, Hispanicae Argyropotamicae varietate loquitur quae
voseismo pro tuteismo caret. Haec peculiaritas suppositive Castellanae primorum
colonorum origini debita, quamquam, cum Meridionalis Brasiliae Lusicae varietas
archaica varietas tuteismo utens et voseismo, modernae Lusicae regula, carente
esset, etiam limitrophis? influxus sumi potest.

Est in septemtrionali Uraquariae regione Lusicarum varietatum series quae
Lusicae dialecti Uraquariae nuncupantur. Quarum notissima varietas Dialectos
Portuniola Riverensis appellatur cum nulla relatione cum Portuniolo, mera
Hispanicae et Lusicae mixtione. Loquuntur Portuniola Riverensi in finibus inter
Uraquariam et Brasiliam, et speciatim in zona urbium sororum Riverae in
Uraquaria et Sanctae Annae Liberationis in Brasilia, velut etiam in Urbe
Tzuyensi (Hispanice Chuy) et iuxta fines. Solum Uraquarii et Brasiliani cives
tali lingua utuntur.

Constitutio Reipublicae libertatem credendi praestat et in republica diversae
religiones coluntur, sed Religio Catholica, historice toto in territorio
praesens, inter Uraquarios adhuc praevalet. Secundum Ministerium Periegeseos et
Disportus (Hispanice: Ministerio de Turismo y Deporte), 56,2% Catholici, 38,3%
irreligiosi, 2% Protestantes et 1,7% Iudaei sunt.

Uraquaria Constitutio anni 1967 fortem praesidiatum, iudiciariae legisferaeque
inspectioni subiectum, institutionalizavit. Praeses, simul dux Civitatis et dux
Gubernationis, suffragio populari quinquenni mandato eligitur, dum praeses
vicarius in eadem suffragii tabella eligitur. Gubernatio a tredecim ministris, a
praeside designatis et exsecutiva departimenta dirigentibus, componitur.

Parlamentum Uraquarium Conventus Generalis Bicameralis sive Conventus Generalis
est, in triginta sodalium senatu, cui Reipublicae praeses vicarius praesidet, et
in nonaginta novem sodalium Camera Repraesentantium consistens. Ambarum
camerarum deputati per suffragium populi quinquenni mandato eliguntur.

Maximum tribunal Supremum Tribunal est. Subter quod tribunalia appellatoria et
tribunalia inferiora et tribunalia pacis sunt. Quoque tribunalia comitialia et
administrativa ("contentiosorum"), tribunal computorum et systema iudiciale
militare.

Respublica divisa est in undevicensima departimenta (Hispanice: departamentos)
quae sunt:

Uraquaria oeconomia e commercio valde pendet, praesertim ex agrariis
exportationibus, quod nationem vulnerabilem mercimonialium pretiorum
fluctuationibus facit. Post incrementi mediam 5% quotannis in perohodo inter
1996 et 1998, inter annos 1999 et 2001 oeconomia minus Argentina et Brasiliae
quaesitum passa est, quae coniunctae ad Uraquariarum exportationum fere dimidium
respondent. Neglecta commercialium ictuum gravitate, pecuniarii indicatores
Uraquarii stabiliores suarum vicinarum eis mansere, solidae reputationis
reflexus inter pecuniae collocatores et suvereni gradus pecuniariae
collocationis, qui unus inter Austroamericanos duos est. Recentibus annis,
Uraquaria suae energiae parte usa est ad evolvendum commercialem technologiarum
usum et prima programmaturae exportatoria in America Latina facta est.

Oeconomicae degenerationis condicio opinionem publicam adversam oeconomicis
liberi mercatus programmatis quae ab anterioribus administrationibus decennio
ducentesimo adoptata sunt fecit, quamobrem civitariam petrolei societatem anno
2003 et civitariam aquae societatem anno 2004 privatizandarum proposita spreta
sunt. Nuperrime electa Frontis Amplae gubernatio, dum Uraquarii debiti externi
solutiones pergere pollicita est, quoque emergentiae consilium facere promisit
ad oppugnanda generalizata paupertatis et inopiae operarum problemata. Maio anni
2008, index inopiae operarum subter 7,2% delapsus est. Mense Octobre anni 2009,
index inopiae operarum fuit 6.4%.

Agricultura ponderis munus in Uraquaria historia et in civitatis identitate?
usque ad medium saeculum vicensumum praestat, cum civitas tota aliquando
conferebat unico magno fundo, circum Montem Videum sito, ubi divitiae genitae in
media administratione sumebantur.

Hodie, agricultura cum circiter 11% PDG reipublicae contribuit et adhuc
principalis natio adventicias monetas gignens, quod Uraquariam in catalogo
aliarum res agrarias exportantium velut Brasiliae, Canadae et Novae Zelandiae
collocat. Uraquaria res agrarias exportantium Circuli Caerniensis socia est.
Uraquaria agricultura relative parum laboris, technologiae, et capitalis
incorporat, aliis similibus nationibus collata, quod relative parum reditus pro
hectario provocat, sed etiam portas aperit ut Uraquaria suas res agrarias velut
"naturales" aut "organicas" commercializet.

Periegetici fundi pecuarii (Hispanice: estancias), Gausam (Hispanice: Gaucha)
Uraquariae culturam ostendentes, historicae villae et opes naturales nuper
evoluti sunt.

Secundum data a Consociatione Nationum publicata, Uraquarius index Gini anni
2003 0,449 erat, ubi bathmologia 1000 ista in scala maximam inaequalitatis
statum inter classes sociales significat et bathmologia 0,000? aequam divitiarum
distributionem repraesentat.

Recens relatio duos indicatores? usa est ad aestimandum hominum paupertatis
statu viventium numerum in natione. Isti indicatores sunt:

Numeri obtenti ab usa methodologia pendent, citata relatio tribus dissimilibus
methodis utitur. Secundum ab Officina Regionali de paupertatis mensura anno 1996
propositum, maximos valores intra tres producens, resultatio primae quartae anni
2006 parti fuit:

Relatio indicatores meliorare dum civitas ex ultima crise? anno 2002 resilit
ostendit; anno 2004 indicator paupertatis valorem maximum omnium temporum
attigit.

Medium femineum salarium anno 2002 in Uraquaria 71,8% virilis salarii eadem in
activitate? aequivalebat. Medium Africorum descendentium salarium 65%
Europaeorum descendentium aequivalebat.

Quamquam locorum parum postulatorum locaria tam cara non sunt, plerumque
necessarium est ut quidam aliam proprietatem quae praestationi prossit aut
depositum quod multi solvere non adipiscuntur habeat. Prima condicio locarium
praecipue difficile minime tutis classibus incolarum facit. Secundum Institutum
Nationale Statisticae, 23,3% incolarum in locis nec qui eis sunt nec qui
conducuntur vivunt. Quorum aliqui domus apte constructae sunt, dum aliqui
praecariae constructiones illegaliter in terris publicis aut magnas urbes
circumdantes aedificatae sunt. Sic, novae integrae communitates ultimis
decenniis creatae sunt. Haec tuguriopoles asentamientos in Uraquaria
appellantur. Phaenomenon? ad favelas in Brasilia, Villas Miseria in Argentina,
Barrios in Venetiola, Arrabales in Hispaniam, Poblaciones Callampa in Chilia aut
Jacales in Mexico simile est.

Mense Novembro anni 2007 Uraquaria prima Latinamericana civitas et secunda
civitas inter Americanas (post Canadam) quae unionem civilem inter eiusdem sexus
homines civitati gradu agnovit facta est.

Uraquaria est unica respublica non Lusophonica ubi linguae Lusicae doctrina est
obligatoria. Lingua Lusica e sexto scholaritatis? anno docetur.

Educatio in Uraquaria per novem annos obligatoria est, in educatione primaria
incipiens et gratuita est e brephotropheo in educationem superiorem.
Matricularum index in ludo litterario haud in promptu anno 2001 erat. Dum
matricularum index quemdam compromissi gradum cum educatione indicat, iste valor
haud semper puerorum participationem in schola reddit.

Velut Argentina, Uraquaria culturam notorie? Europaeam, cum proprietatibus
similibus in lingua et moribus, habet. Dispar multarum Austramericanarum
civitatum, Indigenarum pondus summe longiquum est. Gausae (Hispanice: gauchas)
memorias magnum pondus in ambarum civitatum laographia habent. Index
analphabetismi fere nullus est et acta diurna actorum libera et activa sunt.
Innumerata culturae instituta, publica privataque, praesertim in Monte Video
sunt.

Eminens Afro-Uraquariae artis legatus pictor et sculptor Carolus Páez Vilaró
est. Qui Timbuktus et Myconou ponderibus usus est ad creandum opus notissimum,
Casapueblo. Cuius domus, deversorium et technyphion prope Orientalem Oram
(Hispanice Punta del Este), Casapueblo, "habitabilis sculptura" milia
salutatorum toto e mundo attrahens est. Saeculo undevicensimo pictor Ioannes
Manuel Blanes, cuius opera historicas res depingunt, Uraquarius primus artifex
qui generalizatam agnitionem obtinuit fuit. Postimpressionista pictor Petrus
Figari internationalem gloriam adeptus est propter studia de individuis in Monte
Video et ruris. Artis elementa cum naturae coniungens, topiorum architecti
Leandri Silva Delgado labor etiam internationaliter excelluit.

Uraquaria cinematograhicam industriam parvam, sed crescentem, habet et
pelliculae velut Whisky Ioannis Pauli Rebella et Pauli Stoll (anno 2004), Los
días Marcelli Bertalmío (anno 2000) et Paisito Annae Díez (anno 2008)
internationales honores consecutae sunt.

Uraquaria multum morem in artibus athleticis velut pediludio, canistriludio,
harpasto, ludis gymnicis, birotatione, alsulegia habet, et eius athletae
"caelestes" appellantur.

Turma Pediludica Nationalis Uruquariana Certaminis Mundani Pedilusorii campio
annis 1930 et 1950 atque Olympionices annis 1924 et 1928 fuit, praeter maximum
victoriarum in Certamine Americano Pedilusorio numerum, iuxta cum Argentina et
cum quattuordecim titulis.

Praecipuae turmae in natione Club Nacional de Football et Club Atlético Peñarol
sunt, quae ambae coniunctae octo titulos Certaminis Liberatorum Americae
possident, quod Uraquariam tertiam maximam huius aemulationis victricem facit,
cum tribus aut quinque titulis respective. Praetera, ambae societates, in Monte
Video sitae, in Certamine Mundano Societatum FIFA ter ambae vicerunt.

Turma Harpastica Nationalis Uruquariana inter viginti optimas in mundo et
secunda ab optima in America Latina, solum ab Argentina superata, est.



https://la.wikipedia.org/wiki/Unda

Unda est fluctus vel fluctuatio vel conturbatio in substrato aliquo, exempli
gratia sonus in aëre, fluctus in mari, lux in vacuo. Generaliter undae ex
pulsibus non periodici constant, sed omnes pulsus analyzari possunt respecto
undis sinusoidalibus periodicis, quae frequentias distinctas habent.

In mathematica physicaque, undae sinusoidales sunt undae sinusoidi forma.
Exempli gratia unda sinusoidalis ad directionem x currens datur a formula:

In his formulis, longitudo λ est distantia inter undae maximas in temporis
momento quodam appositas, et frequentia f definitur ut aequalis sit inversae
periodi T, sicut f= 1/T, ubi T est tempus inter undae maximas in singulo loco
appositas.

Celeritas undae sinusoidalis Cs est simpliciter a frequentia f et longitudine λ
sua determinata per formulam:

Pulsus, autem, generaliter ex multis undis sinusoidalibus iunctim constant cui
sunt multae f, k et Cs distinctae. In quodam substrato, igitur, est celeritas C
p {\displaystyle C_{p}} cuidam pulsu y = f ( x , t ) {\displaystyle y=f(x,t)} a
distributione f vel k vel Cs sua determinata. Si habeamus ω(k), ut functio
magnitudinis k, et A ( k ) {\displaystyle A(k)} e formula

Etiam, si ω = constans × k vel constans × k2, tum pulsus celeritas simpliciter
aequat ∂ ω ∂ k {\displaystyle {\frac {\partial \omega }{\partial k}}} quam
evaluamus valore k medio utendo. Exemplum speciale est unda stataria, in
imaginem adhinc monstrata, cui valore zero adamussim est et magnitudo k media et
pulsus celeritas Cp.

Cymatica (e Graece τα κυματικά) est scientia quae de rebus undarum investigat,
cuius sunt exempla:



https://la.wikipedia.org/wiki/Reformatio

Reformatio (-onis, fem.) (scilicet ecclesiae ad veterem veritatem evangelii)
sensu strictiore varia conata saeculi decimi sexti ad Ecclesiam Romanam
emendandam significat, ex quibus schisma Protestanticum profectum est.
Reformatio anno 1517 initium cepit, cum Martinus Lutherus, monachus Germanus, 95
theses (Disputationem pro declaratione virtutis indulgentiarum) publicavit.
Labores Lutheri et aliorum (sicut Helvetici Hulderici Zvinglii et Francogalli
Ioannis Calvini), qui se "reformatores ecclesiae" putaverunt et contra quasdam
doctrinas, ritus, structuras ecclesiasticas restiterunt ("protestati sunt") ad
novas ecclesias gentilicias creandas pertinuerunt, quae "Protestantes" vocari
solent et sententia Ecclesiae Catholicae Romanae in numero haeresium habentur.

Reformationi per Europam varia praecesserunt, quae fidem populi in Ecclesiam
Catholicam et papatum debilitaverant aut necessitatem, ut ecclesia emendaretur,
monstraverant (inter alia pestis et Magnum schisma occidentale); etiam
Humanismus sive Renascentia litterarum, novae artes inventae (sicut impressio)
et casus Imperii Romani Orientalis ad Protestantismi ortum contribuerunt.

Ecclesia Catholica Romana Contrareformatione a Concilio Tridentino inchoata
respondit, quam imprimis Societas Iesu ante agebat. Tamen Europa
septentrionalis, sola Hibernia et parvis plagis Britanniae Maioris
Nederlandiaeque exceptis, Protestantica facta est. Europa meridiana Catholica
permansit, cum pugnae atroces Europam mediam per multos annos devastarent.

Maximae novarum ecclesiarum fuerunt Lutherana (maxima ex parte in Germania,
regione Baltica et Scandinavia) et Ecclesiae Reformatae (maxima ex parte in
Germania, Helvetia, Nederlandia et Scotia). Praeterea fuerunt multae
communitates minores. Ad tempus reformationis plerumque anni inter 1517 (Lutheri
95 theses) et 1648 (Pax Westphalica) numerantur.

Quod reformatio in Germania orta est, celeriter processit, denique ex Germania
in alias terras diffusa est, variis ex causis explanari potest:

Humanismus, qui saeculo decimo quarto in Italia natus paulatim in omnem Europam
profectus erat, Renascentiam litterarum antiquarum appetebat. Humanistae, dum
ibant ad fontes, novas quaestiones posuerunt, veritates quassaverunt, mentem
criticam aluerunt. Humanismus imprimis in universitatibus vigebat, ubi multos
reformatores futuros afficiebat. Humanistarum lectioni assiduae diligentique
Bibliorum ac Patrum Ecclesiae in ecclesiis reformationis principatus scripturae
("sola scriptura") respondit. Praeterea saeculo decimo quinto medio impressio
librorum cum typis mobilibus inventa est, qua reformatores potenti ad opiniones
divulgandas instrumento usi sunt.

Saeculo decimo sexto res sociales maxime mutatae sunt. Inter alia gravitas
urbium magis magisque crevit, in quibus mercatura ordo civium ortus est, qui
maximis fortunis gavasus est (ut puta familia Fugger Augustae Vindelicorum).
Patricii oppidani saepe nobilitatem ruri viventem vi oeconomica superavit,
quippe qui in sola agricultura operam navarent. Agricolae, qui maximam incolarum
partem efficiebant, vectigalibus servitiisque pressi vix vitam trahere
potuerunt. Praeterea metallis nobilibus ex America continuo affluentibus valor
pecuniae et potestas acquirendi (inflatio) maxime minuta sunt. Ad hoc numerus
incolarum ab anno 1470 celeriter crevit, quare et cibis caritas illata est et
pro labore minore pretio solverunt. Penuria a saeculo decimo quinto exeunte
crebro tumultus exorti sunt, quorum maximus fuit Bellum rusticum Germanicum anno
1525.

Sacrum Romanum Imperium multis ex territoriis constabat neque - aliter ac Anglia
aut Francia - ab una sede regebatur. Imperator, qui summo imperii officio
functus est, principibus electoribus ante electionem sic dictis pactis conventis
se eorum iura territorialia respecturum concedere debuit. Summum concilium
legibus dandis fuerunt Dietae, quae ab imperatore, plerumque cum pecunia egeret,
convocatae sunt. Imperator leges dare non nisi consensu dietae potuit, in qua
Statibus Imperii (principibus electoribus, nobilitati altae et liberis imperii
urbibus) suffragii latio fuit.

Haec constitutio, quae etiam "dualismus" inter imperatorem et Status imperii
vocatur, reformationi spargendae maxime profuit: Quod imperatori vera potestas
in imperio deerat, de fortuna reformationis variis in territoriis varie decretum
est. Saepe principibus usui fuit reformationem introducere, qua ab imperatore et
papa liberiores fierent. In rebus religionis imperium in plurimas partes fractum
est, id quod imperator, etsi prohibere voluit, tamen potentia carente non
potuit. Praeterea Carolus V imperator bellis in Franciam et Imperium Ottomanicum
occupatus annis, postquam Martinus Lutherus theses publicaverat, vix in imperio
versatus est.

Europae belli pacisque consilia imprimis a simultate domus Habsburgensis ac
Franciae effecta sunt. Carolus V imperator et Franciscus I rex Franciae inter
annos 1521–1544 per breves dilatationes tria bella de Italia septentrionali et
de Burgundia gesserunt, quas uterque sibi vindicavit. Imperium Habsburgense ab
Europa Media ad Hispaniam (cum Italia meridiana, Sicilia et coloniis Hispanicis
in mundo novo. Francia a duobus territoriis Habsburgensibus circumsaepta erat.
Cum Carolus V Francia meridiana occupata imperium cum Hispania coniungere
vellet, Franciscus I omnibus viribus contra egit. Etiam papa nimiarum opum
potentiam Habsburgensem timens ad tempus cum rege Francico foedus fecit.

Ad hoc semper Turcae Europam a regionibus austro-orientalibus imminebant. Anno
1526 Ottomanidae pugna Mohacsensi Hungaros vicerunt, anno 1529 Vindobonam
oppugnaverunt. Imperatori, ut malo occurreret, pecunia copiaeque conquirendae
erant. Quod ei ad es comparandas assensione Statuum imperii opus erat,
auctoritas eius amplius deminuta est.

Multis negotiis occupatus Carolus V annis 1521–1530 et 1532–1541 extra imperium
versatus est, quo tempore reformatio expers maioris impedimenti se diffundere
potuit.

Aliter ac philosophi scholastici, qui mundum via rationali intellegere
interpretarique volunt, mystici mundo relinquendo peritiam Dei petunt. Ut
Spiritus Sanctus hominem complere possit, necessarium esse vacuum fieri ac
cupidines mittere. Non speculatio theologica, sed experientia practica finis. Ad
Martinum Lutherum imprimis sermones Ioannis Tauleri et liber Theologia deutsch
(id est Theologia theodisca) intitulatus eidem falso ascriptus maximam vim
habuerunt.

Devotio moderna, quae a Gerardo Magno (1340–1384) e Daventria repetit, imprimis
in Nederlandia et in Germania boreo-occidentali diffusa erat. Eodem tempore quo
Humanismus orta Devotio moderna, quae traditiones mysticas cum pietate practica
coniunxit, Christianis suadebat, ut religioni non propter res externas, sed
sapienter et ex animi iudicio adhaererent. Exemplar Fratrum a Vita Communi, qui
sine votis religiosis communiter vivebant, erat prima communitas
Hierosolymitana. Desiderius Erasmus Roterodamus humanista hac mente eruditus
est. Opus maximi momenti Devotionis modernae est "De Imitatione Christi", quam
Thomas a Kempis scripsisse putatur. Doctrina aditum ipsorum fidelium ad Deum
patere postea a reformatoribus maxime praedicata est.

Metus mortis ac iudicii particularis - etiam terrore pestis, quae Medio Aevo
exeunte multis in regionibus maximam incolarum partem vita eripuit auctus -
hominibus semper praesens erat. Quare homines instrumenta quaerebant, quibus
sibi salutem aeternam praestarent, inter alia fundationes pias, missas pro
defunctis, peregrinationes, processiones et litteras indulgentiales (quibus
tempus in purgatorio brevius redderetur). Omnia haec instrumenta salutis ab
ecclesia pecunia emi potuerunt. Ita desiderium salutis ad lucrum perverse
collatum, pietas magia permixta est.

Per magnum schisma occidentale (1378-1417), quo plures papae se legitimos
successores Petri esse affirmaverunt et se invicem excommunicaverunt, auctoritas
papatus deminuta est. Ad vitam more principum actam exsolvendam pecunia opus
erat, quam papae decimis et supradictis muneribus a sacerdotibus exigi
iusserunt. Iidem sacerdotes plerumque male docti et pauperes, quamvis
vectigalibus liberati, sicut laici vivebant, saepe una cum feminis liberisque.
Clerus altus autem ex filiis nobilitatis suppletus est, qui officia
ecclesiastica imprimis ob praebenda cum iis coniuncta appetebant. Officiis non
ipsi fungi solebant, sed curam animarum aliis detulerunt, ut vitam dulcem -
saepe cum concubina - agere potuerunt. Simonia et nepotismus vigebant, etsi
decretis ecclesiasticis saepe damnata. Haec discrepantia inter praecepta
evangelii et vitam clericorum odium populi incitavit.

Iam ante reformationem Protestanticam plurimi ecclesiae reformationem
appetebant, qui partim intra ecclesiam Catholicam permanebant (ut puta varii
ordines et Devotio moderna), partim ut haeretici ecclesia expulsi vexatique
sunt, sicut Petrus Valdes, Ioannes Wycliffe et Ioannes Hus, qui ultimi
Protestantismi praecursores haberi solent. Petrus Valdes (mortuus ante annum
1218) fuit mercator Lugdunensis, qui communitatem Christianam piorum laicorum
condidit, quae postea ab eo nomen "Valdensium" traxit. Per saecula ut haeretici
crudeliter vexati tamen ad hunc diem permanent. Hodie sunt ecclesia protestans
in Italia et America Australi diffusa.

Parochus Ioannes Wycliffe saeculo decimo quarto in Anglia laboravit. Primo
magister Oxoniae anno 1374 paroeciam Lutterworth suscepit. Tum ob vectigalia a
Sancta Sede introducta in Anglia ira paparum ardere coeperat. Wycliffe in
Bibliis nixus reformationem ecclesiae postulans, vitia clericorum aperte
vituperavit. Venerationem imaginum piarum, sanctorum et reliquiarum, necnon
caelibatum et doctrinam transsubstantiationis reiecit. Postquam a papa in eum
actio constituta est, a rege, qui maiorem ecclesiae in Anglia libertatem
speraverat, destitutus est, doctrinae eius ab universitate et synodis damnatae
sunt. Ipse Wycliffe autem, quod tumultus populi timebatur, accusatus non est.
Concilium Constantiense demum eum anno 1415 haereticum damnavit, ossa eius post
mortem cremata sunt. Opiniones eius a Lollardis prolatae sunt.

Ioannes Hus plane exemplum Ioannis Wycliffe appellavit, cuius opiniones a
studentibus Bohemis Oxonia Pragam delatae sunt. Hus studiis theologiae peractis
professor in universitate factus est. Aperte avaritiam luxuriamque clericorum
vituperavit et fundamentalem ecclesiae reformationem, quae Bibliis freta esset,
poposcit. Praeterea papam summam in rebus fidei auctoritatem non agnovit. Hussii
opiniones populo valde placebant. Cum anno 1408 munere missus et anno 1411
excommunicatus est, Pragae tumultus facti sunt. Hus patriam peragrans opiniones
suas amplius pervulgavit doctrinamque explicavit ecclesiam communitatem sine
hierarchia a solo Christo directam esse debere. Anno 1414 Hus ante Concilium
Constantiense vocatus est, ut ibi sententias suas revocaret. Etsi ei fides a
rege Sigismundo Luxemburgico promissa erat, tamen anno 1415 haereticus flammis
crematus est. Retinuerunt Ioannis sic dicti Hussitae doctrinam, qui annis
1419-1436 in Bohemia contra regem multis proeliis conflixerunt.

Martinus Lutherus anno 1505 monachus in Ordinem Eremitarum Sancti Augustini
ingressus est. Ab anno 1512 munere professoris Universitatis Leucoreae
Wittenbergae functus scholas habuit de libris biblicis. Interpretatio Epistulae
ad Romanos et studium theologiae Sancti Pauli animum eius maxime commoverunt.
Lutherus, qui antehac "iustitiam Dei" ut "distributivam" ("suum cuique") timens
scientia peccati metuque iudicii imminentis passus erat, apud Paulum iustitiam
passivam invenit: Iustitia enim Dei in eo revelatur ex fide in fidem, sicut
scriptum est: Iustus autem ex fide vivet (Ro 1,17). Iustitia Dei peccatorem fide
iustificat, operibus pari non potest! Haec "inventio reformatoria" momento
temporis, dum Lutherus in turri meditatur, accidisse traditur ("Turmerlebnis",
eventus in turri passus); num magis longiore tempore (1514–1518) gradatimque ad
hanc opinionem pervenerit disputatur.

Occasionem ipsam reformationis dedit Albertus Brandenburgensis episcopus
Magdeburgensis, qui etiam sedem Moguntinam appetivit, ut Princeps Elector
Imperii fieret. Cum indulgentiam praedicari iussit, qua pecunia ad
dispensationem a papa emendam pareretur, Lutherus disputationem pro declaratione
virtutis indulgentiarum (suas 95 theses notissimas) publicavit. Traditio vult
Lutherum theses die 31 Octobris, qui ex tunc in Germania quotannis "dies
reformationis" celebratur, anno 1517 in porta ecclesiae palatii Wittenbergensis
affixisse. Lutherus indulgentiam reiecit, quod falsam salutis securitatem
pareret. Paenitentia sufficere, ut peccator a peccatis solveretur, nullo
sacramento intercedente. Theses celeriter diffusae sunt, quas Lutherus inter
alia in sic dicta Disputatione Heidelbergensi mense Aprili anno 1518 habita
explicavit. Multi reformatores futuri (sicut Philippus Melanchthon et Martinus
Bucerus) adfuerunt, qui opiniones Lutheri libentissime receperunt.

Albertus Brandenburgensis actionem ecclesiasticam instituit, sententiam de
universitate Moguntina rogavit et antequam arbitrium datum est res ad Sanctam
Sedem detulit. Mense Octobri anno 1518 Lutherus in dieta Augustana Vindelicorum
a Thoma Caietano cardinale interrogatus est, sed theses non revocavit. Mense
Iunio anno 1519 Lipsiae disputatum est. Cum Ioannes Eckius, qui partem ecclesiae
Romanae egit, eo rem perduxit, ut Lutherus infallibilitatem pontificalem
conciliorumque negaret diceretque aliquos Hussiticos articulos in Constanciensi
concilio damnatos esse christianissimos et euangelicos, se Lutherum "novum
Hussium" detexisse iactavit.

Anno 1520 Lutherus tribus libris, qui ex tunc principalia scripta reformatoria
habentur, doctrinam theologicam explicavit, quae fundamentum posterioris
Lutheranismi futurum erat. In primo scripto An den christlichen Adel deutscher
Nation von des christlichen Standes Besserung (Ad Christianam nationis Germanae
nobilitatem de ordine Christiano emendando) magistratus civiles invitavit, ut
ecclesiam emendarent, quae ad se ipsam emendandam inutilis esset. Formam futurae
civitatis proposuit, qua scholae sive tota disciplina et cura pauperum rei
publicae attribueretur, caelibatus et Dicio Pontificia aboleretur. Praeterea
Commune omnium fidelium sacerdotium ita interpretatus est, ut hierarchia
ecclesiastica cum clericis a laicis vere distinctis supervacanea fieret.
Interpretatio Bibliorum non solum papae, sed unicuique Christiano competere.
Etiam onera fiscalia ab ecclesia imposita reiecit, quod nobilitati inferiori ac
equitibus imperialibus valde placuit. Scriptum celeriter late pervulgatum est.

In libro secundo De captivitate Babylonica ecclesiae, quem quod doctis
destinatus erat Latine scripsit, Lutherus doctrinae Catholicae de sacramentis
censuram agit. Bibliis fultus numerum sacramentorum a septem ad tria minuit
(baptismus, eucharistia, paenitentia), calicem pro laicis (id est sacram
Communionem sub utraque specie) poposcit, conversionem panis et vini in corpus
et sanguinem Christi transsubstantiationem missamque esse sacrificium negat.

Tertio in libro Von der Freiheit eines Christenmenschen (De libertate
Christiana) intitulato de libertate evangelica explicat. Christfidelis simul
"coram Deo" et "coram mundo" positus est. Coram Deo, qui peccatorem sola gratia
iustificat, homo operibus liber est. Coram mundo fides bonis operibus
manifestanda est. Christfidelis simul est "iustus (sc. coram Deo) et peccator
(sc. coram mundo)". Omnis Christianus in duobus regiminibus vivit, alio
saeculari, quod "iure gladii" regitur, alio spiritali, ubi verbum divinum valet.
Hac interpretatione magistratuum vis pacem ordinemque conservandi, etsi in
evangelio hominum caritas postulata est, legitima declaratur.

Carolo V novo imperatore electo actio in Lutherum continuata est. Die 15 Iunii
anno 1520 Leo X papa Bulla apostolica Exsurge Domine Luthero Anathema minatus
est. Intra 60 dies Lutherus sententias ab ecclesia haereticas censas revocaret.
Die, quo temporis spatium praeteriit, Lutherus bullam una cum Decretalibus
Wittenbergae in publico cremavit. Papa, quem Lutherus posthac contumeliose
Antichristum nominabat, eum die 3 Ianuarii anno 1521 bulla Decet Romanum
Pontificem excommunicavit. Secundum ius imperii excommunicatione edicta
proscriptio constituta est. Obstinato animo tractando Fridericus Sapiens, dux
Saxoniae et Lutheri princeps, impetravit, ut hic adversus excommunicationem in
dieta Wormatiensi anno 1521 ab imperatore interrogaretur. Papa invito Carolus V
Lutherum die 17 Aprilis anno 1521 Wormatiae accepit. Lutherus interrogatus, num
sententias suas agnosceret et revocare vellet, die ad deliberandum intermisso
sententias agnovit, se autem rectractare non posse nisi ex sacra scriptura
redargutus respondit. Contra auctoritatem papae et conciliorum Lutherus solam
scripturam appellavit. Notissimum est illud ei - falso tamen - ascriptum: Hier
stehe ich. Gott helfe mir. Ich kann nicht anders (Hic sto. Deus me adiuvet.
Aliter non possum), ex quo auctor liberi de rebus divinis iudicii habebatur.
Recessu (id est decreto) diei 30 Aprilis anno 1521 Lutherus proscriptus est.
Quod imperator fidem dederat, eum impune abiturum, spatium 21 dierum statutum
est, quo in tutum se reciperet. In Saxoniam reversus in saltibus Thuringiae
insidiis fictis a militibus Saxonicis comprehensus in arcem nomine Wartburg
delatus est.

A mense Maio anni 1521 usque ad mensem Martium 1522 Lutherus nomine "Junker
Jörg" (nobilis Georgius) tectus in Wartburg versatus est. Strenue laborans
fundamenta ecclesiae Protestanticae posuit: Magnificat carmen interpretatus
reformatam de Sanctae Mariae veneratione opinionem demonstravit; sermonibus in
omnes partes dimittendis novam praedicandi culturam condidit; litteris "De votis
monasticis" professionem religiosam Sacrae Scripturae contra dicere affirmavit,
quod "iustitia ex operibus" anniteretur, praeterea recessum ex mundo vocationi,
ut Christianus in mundo vivens munus a Deo assignatum impleret et familiam
conderet, repugnare. His litteris publicatis multi, etsi initio iudicio petiti,
monasteria reliquerunt.

Lutheri opus maximi momenti erat Novum Testamentum e lingua Graeca versum.
Editione Graeca paulo ante ab Erasmo Roterodamo facta usus est, cum anteriores
versiones verniculares in Vulgata Latina annisae sint. In vertendo Lutherus
sermonem cotidianum facilemque ad intellegendum appetivit, qui per saecula
exemplum vertendi factus est et insuper maximam ad progressum linguae Theodiscae
altae vim habuit. Numerosa verba Theodisca a Luthero ficta usque ad hunc diem in
usu sunt. Prima editio Novi Testamenti mense Septembri anno 1522 foras data est.
Vetus Testamentum Lutherus ob difficultates linguisticas multasque de verborum
significatione disputationibus gradatim usque ad annum 1534 perfecit.

Cum Wittenbergae Andrea Carlostadio duce missa maxime mutata vel quasi aboleta
(1521) et iconoclastia facta est (1522) Lutherus a consilio urbis revocatus
Wittenbergam revertit, habitu monastio praedicavit, missae restitutionem "ad
infirmis parcendum" poposcit, tumultum a Deo vetitum esse dixit. Cum
Carlostadius libellos aliquot edidit contra realem Christi in Eucharistia
praesentiam Lutherus egit, ut Carlostadius urbe pelleretur.

Tamen et Lutherus traditiones ecclesiasticas examinavit. Res Scripturae
contrarias abolendas, traditiones non biblicas, dum utiles habitae sint,
conservandas censuit. Causis didacticis contra imaginum vetitum et pro
tralaticia liturgiae forma disputavit. Papatum et Sacros Ordines, quippe qui non
biblici essent, reiecit; ministros Protestantes non sacerdotes ordinatos, sed
laicos esse, qui ob meliorem institutionem et studium evangelicum officia pro
fidelibus exercerent. Novi liturgiae ordines linguae Theodiscae a variis
reformatoribus prolati (Carlostadius, Zvinglius, postea etiam Lutherus) mox
missam Latinam demoverunt, liturgia verbi (lectio Bibliorum et sermo) ex tunc
principalis habebatur.

In dieta anno 1526 Spirae habita recessus dietae Wormatiensis ita mutatus est,
ut Status Imperii libere de eius exsecutione sive de rebus religionibus
decernerent. Quamquam Carolus V imperator se opposuit in dieta Spirensi diei 19
Aprilis 1529 sex principes et quattuordecim urbes imperiales contra Lutheri
librorumque eius proscriptionem intercessionem fecerunt et liberam Evangelicae
fidei propagationem poposcerunt. Haec "protestatio" principum nativitas
Protestantismi habetur.

A dieta Augustae Vindelicorum anno 1530, cum imperatori Confessio Augustana
tradita est, duae reformationes factiones (Lutherani et pars Helvetica)
ecclesias sui iuris constituere coeperunt: Liturgiae reformatae, confessiones
conscriptae, regulae ecclesiarum statutae sunt. In loco iuris canonici ecclesiae
Romanae regimen cuiusque principis vel territorii constitit.

Ecclesiis regionalibus crescendis potentia principum aucta, stipendia antea
Romam missa minuta vel ex toto omissa sunt. Bellis inter Catholicos et
Protestantes saeculo decimo sexto medio in Germania Helvetiaque commissis
liberum moderantium in rebus religionibus arbitrium confirmatum est, qui status
postea verbis "cuius regio, eius religio" conceptus est.

Factiones reformatoriae, quae ecclesiae modum formamque a Luthero aut Zvinglio
constitutam abnuerunt, a saeculo vicesimo nomine collectivo Reformationis
radicalis vel etiam "Sinistrum reformationis cornu" comprehenduntur. Notione
imprimis reformatores sicut Thomas Müntzer, Andreas Carlostadius et Caspar
Schwenckfeldius necnon Anabaptistae designantur.

Pars, inter quos notissimus Thomas Müntzer, reformationem ecclesiae a radicibus
et eversionem rerum publicarum appetiverunt. Ex quo etiam Bellum rusticum
Germanicum (1524–1526) ortum est.

Anabaptistae, qui impulsu reformationis Helveticae paulo post bellum rusticum
exstiterunt, communitatem Christianam Novi Testamenti restituere cupiverunt. Non
infantes, sed soli homines fide commoti baptizati sunt (quod adversarii
"rebaptisma" vocaverunt). Ecclesiam communitatem fidelium esse crediderunt,
quibus omnibus sacerdotii universalis participibus presbyteros ac diaconos suos
eligere liceret. Severam inter ecclesiam et civitatem separationem et libertatem
religionis poposcerunt, multi eorum iusiurandum abnuerunt. Hoc imprimis
magistratibus suspecti facti varie vexationes passi sunt. Ad Anabaptistas inter
alios Hutteri et Mennonitae pertinent.

Longe aliter Anabaptistae Monasterii in Westfalia spe imminentis Parusiae ac
vexationibus acceptis furentes vi „regnum Monasterii“ erexerunt, quo prima
communitas Hierosolymitana redintegraretur. Duces se instrumenta ac
propugnatores regni Dei imminentis esse arbitrati sunt.

Quarta pars erant ii, quos animadversarii spiritualistas vocaverunt. Res
externas despicientes non ecclesiam visibilem vel legibus constitutam
constituere voluerunt, sed se quandam unionem mysticam viderunt. Ad eos
Sebastianus Franck et Caspar Schwenckfeldius pertinuerunt.

Saeculo decimo sexto medio Ioannes Calvinus Genavae reformator prodiit, Turici
in urbe autem Henricus Bullingerus, qui Hulderico Zvinglio in ecclesia moderanda
successit. Uterque scriptis reformationem consolidavit, Calvinus Institutione
Christianae Religionis, Bullingerus Confessione Basileensi posteriore, quae
utraeque maximi ponderis ad Protestantismum toto orbe terrarum habuerunt. Ex
doctrinis eorum Ecclesiae Reformatae progressae sunt.

Gulielmo Tyndale suffocato, Calvini auctoritas apud Protestantes Anglicos magis
magisque accrevit. Idem cum Eduardo VI rege Angliae et cum theologis per
litteras collocutus est. Coloniis Anglicis ab anno 1609 in America
septentrionali conditis ibi ecclesiae Reformatae primas partes egerunt, imprimis
Ecclesiae Congregationales, Baptistae, Presbyteriani, Anglicani, Quackeri et
Methodistae. Lutherani et Mennonitae minores congregationes formaverunt.

Reformatio in Helvetia aliter ac in Germania processit. Initium cepit ab anno
1519, cum Huldericus Zvinglius in ecclesia Großmünster Turici praedicare coepit,
finem, cum bello Toggenburgensi (1712) nova ecclesiarum divisio in Helvetia
confirmata est. Quod Helvetia antiqua ex multis civitatibus foederatis
constabat, reformatio a pluribus locis sparsa est. Ecclesiae ex reformatione
Helvetica natae usque ad hunc diem doctrina moribusque a Lutheranismo abhorrent.
Reformatores maximi momenti erant Ioannes Calvinus, conditor Calvinismi, qui ab
anno 1536 Genavam in "Romam Protestanticam" mutavit, Huldericus Zvinglius, qui
Turicum ad Protestantismum duxit, et Henricus Bullingerus, qui anno 1549
Consensu Tigurino cum Calvino quaestionem de cena Domini solvit, ut ex
Zvinglianis et Calvinistis Helvelticis una ecclesia Reformata fieri posset. Cum
Lutheranismus imprimis in Germania et in Europa septentrionali dispersus sit,
reformatio Helvetica per Nederlandiam et Britanniarum Regnum usque ad Civitates
Foederatas Americas se diffudit.

Zvinglius et Calvinus traditiones, quae in Bibliis non inveniuntur, stricte
renuntiaverunt. Quare aedes ecclesiarum Reformatarum ornatu carent, sententiis
biblicis exceptis; structura ecclesiastica est synodalis, presbyteriana aut
congregationalis, id est sine episcopatu; Zvinglius certo tempore etiam musicam
instrumentorum in ecclesia abnuit. Cum Cena Domini et a Zvinglio et a Calvino
memoria haberetur, non autem transubstantiatio (ut in Ecclesia Catholica), ex
toto novae liturgiae institutae sunt.

Etiam Anabaptistae ex reformatione Helvetica prodierunt. Quamquam multis locis
usque ad saeculum decimum septimum crudeliter vexati, tamen se extra Helvetiam
diffuderunt. Ex quibus etiam Mennonitae progessi sunt.

Etiam in Francia, ubi hierarchia ecclesiastica magna ex parte usui rei publicae
subiecta erat, postquam regi ex Concordato Bononiensi anno 1515 pacto nominatio
episcopatuum et abbatiarum competivit, novae reformationis cogitationes libenter
exceptae sunt. Imprimis Parisiis humanistae sicut Erasmus Roterodamus aut
Iacobus Faber Stapulensis primatum Sacrae Scripturae disputaverunt et
segregationem ecclesiae a re publica poposcerunt. Etiam Margarita Navarrensis
regis soror, et Ioannes Bellaius episcopus Baionensis huic circulo interfuerunt.
Ipse rex Franciscus I novis cogitationibus favebat, quare initio longe lateque
spargere potuerunt.

Postquam autem Lutherus anno 1521 a papa excommunicatus et deinde doctrinae eius
ab Universitate Parisiensi damnati sunt, Franciscus I variis causis rationes
mutavit: Primo non solum de opiniobus theologicis sed etiam de structura
ecclesiae agi intellexit, in quam potestatem suam partim innixus est; deinde
papatum minime sibi hostilem habere voluit, cum ab Habsburgis sive Carolo V
imperatore tribus partibus (Germania, Nederlandia, Hispania) coartatus et in
Italia bello irretitus esset. Inde Protestantes mox vexati sunt; die 8 Augusti
1523 monachus ordinis Sancti Augustini nomine Ioannes Vallière primus
Protestantium, quod quidem sciatur, Parisiis ad palum alligatus concrematus est.
Quamquam asseclae reformationis mox in clandestinitatem aut, ut puta Ioannes
Calvinus, in terras externas acti sunt, tamen numerus fidelium celeriter crevit.
Anno 1523 prima in Francia Meldensis communitas Protestantica condita est, qua
in urbe anno 1546 inter alios Petrus Clericus flammis crematus martyr
Protestanticus factus est. Anno 1559 Parisiis prima Franciae synodus
Protestantica peracta et ordo ecclesiasticus Confessio Gallica appellata
constituta est. Circa annum 1560 iam fere vicies centena milium hominum sive
decem ex centum Protestantismo adhaerebant, quorum maxima pars autem non iam
doctrinis Lutheri, sed magis Calvini, qui Genavam reformaverat, sequebantur.
Post annum 1560 nomen Hugenotorum in Francia paulatim illud Lutheranorum
submovit.

Henricus II pluribus decretis Protestantismum exstirpare studuit; ab anno 1559
haeresim necessario capitis damnatio sequenda erat. Francisco II Henrici filio
regnante persecutio continuata est. Maxime notoria facta est illa atrox caedes
Parisiis per noctem Sancti Bartholomaei commissa (die 23./24. Augusti 1572), qua
cum multa milia hominum tum primores Protestantismi Francogallici trucidati
sunt. Edictum Namnetense (1598) res ad tempus pacavit, post Rupellam occupatam
(1628) autem persecutio renovata est. Vexationibus a Ludovico XIV institutis,
quibus reliqui Protestantes ad Ecclesiam Catholicam reducerentur, multi ut
emigrarent adducti sunt, quam ob rem anno 1669 emigratio prohibita est. Tamen
circiter 200000 Protestestantium intra 50 annos patriam reliquerunt. In terris,
ubi recepti sunt (ut puta Borussia, Helvetia, Anglia) multum ad progressum
oeconomicum culturalemque contribuerunt.

Persecutio acerrime arsit, cum ab anno 1681 vigiles equo utentes ("Dragons"
dicti) Protestantes in Francia meridiana inquisiverunt et impugnaverunt. Cum
inter Bellum de successione Hispanica in Cévennes montibus bellum civile ortum
est, Hugenoti ibi Camisardes dicti ab Anglis adiuti sunt, sed frustra. Inter
annum 1703 usque ad 1706 a copiis regiis plus quam 400 vici funditus eversi
sunt. Tamen Protestantismus non ex toto oppressus est, victimae ut martyres in
memoria permanserunt.

Ecclesia Anglica praecipue politicis causis ab Ecclesia Catholica Romana
separata est. Theologi quidem scripta Martini Lutheri et aliorum reformatorum
proprio instinctu legerunt et quasdam consuetudines ecclesiasticas mutare
cupiverunt. Iam antea Ioannes Wycliffe Anglicam versionem Bibliorum collegerat
et propagare studuerat. Tamen Gulielmus Tyndale, qui idem conatus est, Henrico
VIII regnante anno 1536 capitis damnatus est. Tum demum, cum Eduardus VI rex
factus est, propria et vera reformatio coepit; inter alia primus Liber Precum
Publicarum introductus est. Eduardo mortuo Anglia a Maria Tudor, "Maria
sanguinea" dicta, vi ad doctrinam Catholicam reducta est, cum ei autem
Elizabetha I successit, Ecclesia Anglica restituta est. Carolus I, Carolus II et
Iacobus II quidem Ecclesiam Catholicam Romanam rursus ecclesiam publicam facere
petebant, Revolutione gloriosa (1688) autem reformatio in Anglica Scotiaque
praevaluit.

In Scotia, Ioanne Knox Calvini discipulo auctore Ecclesia Scotiae
(Presbyteriani) imprimis creata est. In Anglia, variae communitates ab Ecclesia
Anglica secesserunt: Puritani quidem in Ecclesia Anglica permanserunt, quam
autem ab omnibus elementis "catholicis" purgare voluerunt. Alii congregationes
ab Ecclesia Anglica seiunctas constituerunt (Congregationalistae). Utraque
factio a theologia Calvini formata episcopatum stricte renuntiavit.

In Scandinavia, ecclesiae publicae institutae sunt, quae usque ad hunc diem
Lutheranismum sequuntur. In Nederlandia, theologia Calvinistica praevaluit,
ecclesia publica reformata autem orta non est. In terris Europae mediae,
orientalis, et meridianae, ecclesiae Lutheranae et reformatae constitutae sunt
magnitudine inter se valde diversae, quae, Transsilvania excepta,
Contrareformatione aut auctoritate repulsae aut (in Hispania et Portugallia) ex
toto oppressae sunt. In quibusdam vallibus Alpinis Italiae parvae Valdensium
communitates stabiles permanserunt, quae se reformationi Helveticae
coniunxerunt.

Reformatio Ecclesiae Catholicae Romanae minime opinanti accidit. Novae doctrinae
se celerrime diffuderunt, homines humiles, nobiles, etiam principes ad
reformationem transierunt. Carolus V imperator Catholicus permansit, sed bellis
Turcarum et Franciae occupatus reformationem exstinguere non potuit.

Concilium Tridentinum denique (1546–1563) correctiones ac emendationes ecclesiae
(praecipue cleri et curiae Romanae) exsecutum est. Quamvis doctrina mutata non
sit, tamen ecclesia post concilium multis modis ab illa differebat, quam
Lutherus cognoverat: Structura magis uniformi, liturgia normata ac paene unica
Romana, novis ordinibus religiosis fulta, inter quos imprimis Iesuitae ab
Ignatio de Loyola conditi Contrareformationem ante agebant.



https://la.wikipedia.org/wiki/Pedilusor

Pediludium (Anglice: association football, football, vel soccer, ab
as-soc-iation et suffixo -er), est lusus quo duae manus undenorum hominum inter
se certantes folle sphaerico ludunt. Saeculo vicensimo primo ineunte, plus quam
250 000 000 lusores in plus quam ducentis civitatibus pediludio interdum ludunt,
quod ergo est lusus populo orbis terrarum gratissimus. Ludus in rectangulari
graminis vel viridis herbae artificiosae campo fit, singulis portis in medio
quoque fine breviore constitutis. Propositum lusorium est puncta acquirere,
folle in portam seu ianuam oppositam propulso.

Generaliter inter ludendum solum ianitores follem manibus vel bracchiis tangere
sinuntur, dum alii lusores usitate pedibus follem tangunt, aliquando trunco vel
capite utentes ad intercipiendum follem in aere moventem. Lusu finito, turma cui
sunt plures portae e certamine victrix evadit; si autem certantibus manibus est
eadem punctorum summa, aequalitas declaratur, vel tempus additicium et,
aequalitate permanente, iactus poenales habentur. Leges pediludii in Anglia a
The Football Association anno 1863 primum ascitae sunt, quae se posthac
evolverunt. Pediludium inter civitates a FIFA administratur, organizatione quae
Certamen Mundanum Pedilusorium quoque quadriennio ordinat.

Pediludium, vocabulum originis recentis, in pluribus lexicis datur. Alia
vocabula proposita sunt folliludium et pedifolium. Pedilusor in Promptorio
parvulorum circa annum 1440 edito reperitur: "Camper, or playar at þe fotte
balle: Pedilusor, -ris; masc., 3."; hoc autem non ludum associationis, sed rudem
ludum mediaevelem significat. Praeter pedilusor, apud scriptoribus recentibus
reperiuntur pedilustrix, follilusor, follilustrix, lusor pedifollis.

Per saecula varii fuerunt ludi in quibus pila pede feritur. Inter ludos antiquos
simillimus hodierni ludi fortasse fuit cuju Sinarum. Aliquando citantur
episcyrus vel phaeninda Graecorum et harpastum Romanorum, in quibus autem ludis
manus adhibebantur. Etiam in Medio Aevo ludi similes ludebantur, leges quorum
per regiones variabant.

Pediludium hodiernum medio saeculo XIX in scholis publicis Angliae ortum est,
cum varias ludorum formas in unum ordinare tentateretur. Maioris moment fuerunt
Regulae Cantabrigienses (Cambrige Rules), primum anno 1848 in Universitate
Cantabrigiensi dispositae, in conventu Collegii Trinitatis ubi legatus scholarum
Etonensis, Harroviensis, Rugbeiensis, Salopiensis, ac Wintoniensis aderant. Non
ubique autem regulae sunt adoptatae. Multae societates cum scholis non
coniunctae per terras linguae Anglicae formatae sunt ad alia pediludii genera
ludenda, quarum aliquae suas regulas instituerunt, ut societas Sefeldensis, a
discipulis prioribus scholarum publicarum anno 1857 creata, deinde anno 1867 in
Consociatio Sefeldensi inclusa. Etiam anno 1862, Ioannes Carolus Thring Scholae
Uppinghamensis regulas magni momenti formulavi.

Conatibus pediludii ordinandi perseverantibus, Consociatio pediludii Anglica
(The Football Association) anno 1863 constituta est, quae primum mane die 26
Octobris huius anni in Taberna Francomurariorum in Magna Platea Reginae Londinii
congressa est. Eodem loco deinde quinque conventus inter Octobrem et Decembrem
mensem acti sunt, in quibus primus amplus liber regularum creatus est. In ultimo
coventu primus praefectus aerarii Consocationis pediludii societatem suam a
consociatione subduxit propter duas leges in conventu priori ablatas, quarum
prima lusores pila in manu currere sinebat, altera lusores cursum aliorum
impedire tibiis feriendis (hacking), pedibus supplantandis, vel corporibus
tenendis. Exemplum eius secutae sunt aliae societates moribus harpasti
Rugbeiensis faventes, quae Consociationem pediludii non intraverunt, sed anno
1871 Unionem pediludii Rugbeiensis creaverunt. Deinde undecim societates
reliquae, Ebenezer Cobb Morley duce, primas tredecim ludi leges confirmaverunt,
inter quas erat notio fair catch, captura pilae manibus, quae postea abolita est
sed in aliis pediludii generibus mansit. Societas Sefeldensis propriis regulis
lusit usque ad annos 1870, sed Consociatio nonnullas leges Sefeldenses accepit,
donec parum inter ludos discriminis fuit.

Vetustissimum pediludii consociationis certamen est FA Cup (Calix, seu tropaeum,
consociationis pedilusoriae), anno 1871 a Carolo Alcock institutum, in quo manus
Anglicae etiamnunc inter se certant. Alcock etiam auctor fuit primi ludi inter
nationes facti, anno 1872 Glaswegiae a manibus Scotica et Anglica lusi. Prima
liga etiam in Anglia sita est, Birminghamiae anno 1888 a Gulielmo McGregor,
rectore societatis Aston Villa constituta, primum duodecim societates mediarum
terrarum et Angliae septentrionalis continens.

In Europam continentalem pediludium primus omnium transtulit Conradus Magirus,
magister linguarum veterum Brunsvicensis.

Leges ludi decernuntur a Consilio internationali pediludii consociationis
(International Football Association Board, IFAB), anno 1886 creato, postquam
consociationes Anglica, Scotica, Cambrica, atque Hibernica Mancuniae congressae
sunt. Foederatio pedilusoria internationalis (FIFA) anno 1904 Lutetiae condita
est, se leges Consociationis Anglicae sequi declarans. Ludo favorem populorum
per orbem terrarum accipiente, legati FIFA in IFAB anno 1913 admissi sunt.
Consilium nunc quattuor legatos FIFA et singulos legatos ex Anglia, Scotia,
Cambria, atque Hibernia Septentrionalis comprehendit.

Hodie pediludium in omnibus fere civitatibus luditur. Milliones hominum saepe in
stadia eunt ad manus dilectas sequendas, et milliarda ludum in televisione vel
interrete spectant, hoc est omnium ludorum maximus numerus spectatorum
televisionis. Ludus apud amatoribus gratus est: inspectione FIFA anno 2001
facta, plus quam 240 milliones hominum in plus quam 200 civitatibus saepe
pediludium ludant.

In multibus orbis regionibus pediludium magnos animi affectus movet; pars gravis
est vitae singulorum spectatorum, communitatum, ac nationum. Pacem proficere
potest, ut cum manus pedilusoria Litoris Eburnei in bello civili anni 2006
indutias inter factiones facere adiuvit; sed etiam vires excitare potest, ut cum
in Bellum pediludii anni 1969 tumultus circa ludum inter Honduriam et
Salvatoriam certamen prius aggravavit.

Pediludium a duobus gregibus in campo finito luditur, arbitro iudicante.
Principale lusus propositum est follem in portam reticulatam propellere ut
puncta obtineantur. Post nonaginta minutas, manus pluria puncta habens vincit.

Manus pedilusoria undecim lusores continet. Solent esse quattuor defensores, qui
manent in extrema campi parte ut portam suam custodiant. Sunt duo oppugnatores,
qui manent in opposita campi parte, prope portam alterius manus et follem
immittere in portam adversariam conantur. Sunt quattuor mediocampistae qui
manent in media campi parte ut ceteris gregalibus omnibus auxilio sint.
Unicuique turmae est unus portarius, qui prope portam seu ianuam manet ut
prohibeat quominus follis eam intret.

In media parte campi arbiter follem ponit, et cum significat competitoribus
follem licet pede tangere ut ludus incipiatur. Follis traditur inter pedes ne
altera manus subripiat, ut follem moveant ad portam gregis adversarii et eum in
ianuam immittere conentur.

Tantum ianitori licet manibus uti; ceteris autem lusoribus manibus ac bracchiis
uti non licet. Si lusor follem tangit manibus sive bracchiis, grex eius poena
afficitur et pilae possessio commutatur alteri turmae ut follis reducatur
calcitratu libero.

Follis intra confinium manere debet. Si lusor efficit ut follis ex obliquis
campi finibus exeat, in poenam manus eius incurrit et pilae possessio commutatur
alteri manui qua re lusori licet tenere follem manibus ut follem in campum super
caput ambabus manibus tactum iaciendo reducat. Si lusor quivis efficit ut follis
ex finibus per rectanguli lusorii latus, in quo sui gregis ianua est, exeat,
eius turma poena item afficitur et possessio follis commutatur alteri manui, qua
re follis ponetur in angulo campi confinii ut follis intro reducatur calcitratu
angulari.

Leges pediludii hodie septendecim sunt, quarum quaeque nonnullas normas
comprehendit, et a Collegio Pedilusorio Internationali (IFAB) regulantur. Primus
codex legum fuit Codex Cantabrigiensis anno 1848 conscriptus, sed initium
pediludii hodierni anno 1863 situm est, cum recens Consociatio Pedilusoria
Anglica (The Football Association) codicem tredecim legum conscripsit. Illinc
vero leges mutatae et accretae sunt.

Campus lusorius rectangularis et gramine naturali aut artificioso opertus esse
debet. Termini longissimi 'lineae laterales' et brevissimi 'lineae metae'
appellantur et in medio campi 'linea media' lineis metae parallela campum in
partes duas dividit. In medio utriusque lineae metae duo pali verticales palo
perpendiculari coniunctos sunt: id est porta (sive ianua), cuius pars exterior
rete operitur. Apud portam etiam area portae (minor) et area poenalis (maior)
sunt. In area poenali undecim metra a porta punctum poenale est.

Follis lusorius sphaericus et de corio aut de alia materia adaequata confectus
esse debet. Mensura circuli eius inter 68 et 70 centimetra atque massae inter
410 et 450 gramma esse debet.

Utraque turma eodem tempore usque ad undenos lusores tantum in lusu habere
potest, singuli e quibus officio portarii (sive ianitoris) funguntur qui soli
ipsi follem brachiis tangere et manu tollere possunt (sed tantum dum in area
poenali sua insunt). Si una e duabus turmis minus quam septem lusores in campo
habet, statim lusum 0−3 perdit. Utraque turma usque ad ternos lusores eodem lusu
substituere potest et inter ternos et septenos lusores supplentes habere potest.
Hic numerus substitutionum in certaminibus non publicis mutari potest.

Apparatus fundamentalis lusoribus tunicula (longa aut brevis), femoralia,
udones, tegimen tibiale et calcei est. Nulla ornamenta periculosa a lusoribus
portari possunt. Utraque turma colores diversos a contraria induere debet et
portarius quidem diversos colores a collusoribus suis lusoribusque adversariis.

Lusus ab arbitro qui maximam auctoritatem et potestatem leges exercendi habet
inspicitur. Arbiter plenam potestatem consilia mutandi, tempus metiendi, lusum
finiendi aut dilatandi aut intermittendi, iniurias et improbitates puniendi
habet. Sententiae arbitri inter lusum terminales sunt et ipse solus eas mutare
potest si opportunum id iudicat.

Duo arbitri adiutores arbitro iuvando ad leges exercendas apponuntur.
Generaliter arbitri adiutores per exteriorem partem lineae lateralis ad lusum
melius inspiciendum currunt et ideo nonnumquam illi nomine 'iudices lineares'
appellantur. Lineares parvum vexillum quo signa ad arbitrum facere possunt
habent. Etiam quartus arbiter generaliter apud sedilia turmalia arbitro iuvando
ad leges inter supplentes et exercitatores exercendas apponitur.

Lusus 90 minuta longum est in duas aequas partes minutorum 45 divisus quae
interstitionem usque ad 15 minuta longam habent. Tempore utriusque partis
consummato, arbiter tempus amissum ob substitutiones, vulnerationes et alia
recuperare potest tempore lusus dilatando.

Lusus cum iactu initiali incipit, iactus initialis vero non tantum in initio
lusus fit sed etiam post portam expugnatam, in initio temporis secundi et in
initio temporum additiciorum. Ante initium lusus sortitio fit in qua pars campi
ubi utraque turma defendat et turma quae iactum initialem faciet constituitur.
Initio temporis secundi turmae partes campi permutant et iactus initialis tum ab
altera turma fit. Iactus initialis e puncto centrali fit et omnes lusores ante
iactum in campo suo manere debent.

Cum follis totus lineam metae inter tres palos portae transierit, porta
expugnabitur et turma expugnatrix punctum accipiet. Turma quae tempore
consummato plurima puncta habuerit vinciet. Si certamen aequalitatem punctorum
non siverit et tempore lusus consummato aequalitas fuerit, tum tempus additicium
ludi debebit. Si etiam post tempus additicium aequalitas manserit, series
poenalium iacietur.

Iactus liber de loco ubi iniuria commissa erit iacietur. Sin lusor iniuriam in
area poenali adversaria acceperit, iactus poenalis concedetur.

Arbiter potestatem monendi atque expellendi lusores habet. Arbiter chartulis
coloratis ad monitiones et expulsiones indicandas utitur. Si aliqui lusor
monetur, chartula flava et, si expulsatur, chartula rubra ei monstratur.

Si iactus directus post iniuriam in area poenali contraria concesserit, tum
iactus poenalis calcitrabitur. Iactus poenalis e puncto poenali ad portam tantum
calcitrabitur et portarius in linea portae suae ante iactum manere debebit.
Omnes alii lusores in campo nisi lusor calcitrans 9,15 metra a puncto poenali,
extra aream poenalem et post follem manere debebunt. Iactu poenali calcitrato
lusor iaciens follem tangere non poterit antequam alius lusor eum tetigerit.

Iactus lateralis modus ad lusum redendi est postquam follis per lineas laterales
e campo exiit. Iactus adversariis lusoris qui ultimus follem tetigerit concedet.
Lusor iaciens follem cum duabus manibus super caput suum de loco ubi follis
campo exierit emittere debebit. Lusor iaciens follem tangere non poterit
antequam alius lusor eum tetigerit. Porta de iactu laterali expugnari non
potest.

Iactus a porta modus ad lusum redendi est postquam follis per lineam metae e
campo exierit si lusor qui ultimus follem tetigerit oppugnator istius portae
fuerit et nisi porta expugnata erit. Iactus a porta ex area portae folle in solo
quieto a turma defenstrice calcitrabitur, adversarii extra aream poenalem manere
debent et lusor iaciens follem tangere non poterit antequam alius lusor eum
tetigerit.

Iactus angularis modus ad lusum redendi est postquam follis per lineam metae e
campo exierit si lusor qui ultimus follem tetigerit defensor istius portae
fuerit et nisi porta expugnata erit. Iactus angularis ex angulo folle in solo
quieto a turma oppugnatrice calcitrabitur sicut iactus liber directus et lusor
iaciens follem tangere non poterit antequam alius lusor eum tetigerit.



https://la.wikipedia.org/wiki/Malum

Mālum est pomum arboris "Malus pumila" ad familiam Rosacearum pertinentis, ex
media Asia ortae, ad altitudinem plus 3 et minus 12 metrorum in climate
temperato crescentis, vere florentis, autumno poma matura parientis. Ex omnibus
Rosacearum fructibus mala latissime coluntur et facilius transportantur. Saepius
cruda comeduntur; etiam coquuntur atque condimentis confecturisque servantur.
Sucus praedulcis e malis expressus crudus bibitur et in siceram sive "vinum
malorum" fermentatur.

Nomen Latinum huius fructus a Graeco mutuatum est, et quidem a dialecto Dorica,
ubi μᾶλον mâlon reperimus. Id verbum Ionice et communiter μῆλον mêlon sonat,
quae forma in sermonem vulgarem Latinum postea recepta est: Latine postea melum,
Dacoromanice mar, Italiane melo 'malus' et mela 'mala'. In alias linguas
Romanicas varia nomina recepta sunt, Francogallice pomme a verbo Latino pomum,
Hispanice manzana et Lusitanice maçã a nomine varietatis Latino "matiana", de
quo vide infra.

Linguae Indoeuropaeae quae in Europa media et septentrionali adhibentur aliud
nomen huius fructus habent, exempli gratia Hibernice ubull, Cambrice afal, unde
nomen insulae mythicae Avalon; Gothice apel, Anglice apple, Theodisce apfel;
Lituanice obuolas; Slavonice jablŭko, Serbice jabuka. Nomen Abellae, urbis
Campanae, eandem originem indicare censetur, quod urbs olim malis celebrata est.
Nec malum neque abella e lingua Protoindoeuropaea oriri censetur.

Mala silvestria a populis Neolithicis Europam et Asiam habitantibus lecta et
siccata esse satis constat. Mala enim dimidiata sive in frusta dissecta reperta
sunt ab archaeologis in Helvetia, Polonia, Hungaria et alibi; talia mala in duas
partes secta et lino coniuncta in sepulcro reperta sunt prope Ur, urbem
Mesopotamiae, millennio III a.C.n. exeunte deposita. Arbores etiam hodie in
silvis crescunt quae seriei specierum attribui possunt a M. sylvestri Europae
usque ad M. mandschuricam Siberiae. Sunt qui pomis silvestribus, parvis, suco
acido sed et dulci, utantur ad confecturam et siceram faciendas.

Cum origo varietatum domesticatarum per multos annos incerta esset (quippe quae
minime per semina, semper surculis insertis propagentur), quidam in Anatolia
orientali, alii in Asia Media sedem variationis quaerebant. Nuper repertum est
originem esse speciem "Malus sieversii" cuius arbores, pomis valde magnis
nitidisque oneratae, in Casachia et Serica occidentali gignuntur. Methodus
inserendi primum a Theophrasto anno fere 310 a.C.n. explicata est, sed iam antea
cantor Odysseae "malos fructu nitido" una cum piros, ficos et olivas in horto
crescentes descripserat. Multae varietates Romanis cognitae erant, inter quas
matianum, orbiculatum, musteum.



https://la.wikipedia.org/wiki/Magia_(mystica)

Magia vel magice vel ars magica est usus fascinationis ad temperandam potentiam
naturae et sortem fati. Qui magia utitur dicitur magus aut maga vel saga.

Ad res actuales mutandas vel futuras portendas, magus vel saga potestates
supernaturales seu extraordinarias appellat, verbis, precibus, formulis,
phyltribus, sussuris, saltationibus, instrumentis, et aliis ritibus agendis.
Inter res supernaturales invocatas ad causam sunt animae e et daemones.

Magia est nomen a verbo Graeco μαγεία 'fascinatio, deceptio' mutuatum, quod
invicem a verbo Persico sacerdotem Medicum significanti profectum est.

Magia in populari medicamenti et remedii studio incepit. Magus quidem primitus
medicus Persicus vocatur. Plerumque in pagis materfamilias et veteres feminae,
quorum munus erat coquere, ut sagae fungebant.

Remedia traditionalia preces, saltationes, potiones et phyltri, et diaetas
speciales includebant. Sagae herbas, fungos, radices, et ranas secundum
traditiones coquebant ut iura aut theae medicinales creantur. Saepe hi remedii
naturam psychotropicam ostendebant, qua spiritii et manes videntur. Vulgus
quamobrem medicinam haud ab potestatibus supernaturalibus distinxerunt.

Medio Aevo creditus est duo genera principalia esse: Magia benefica et malefica
vel alba et nigra. Primae origo Deus est, secundae Diabolus. Exemplum magiae
nigrae Simon Magus fuit, albae Salomon Rex. Sanctos creditus est miracula facere
posse.

Magia in operibus generum phantasiae sive phantasiae mediaevalis sive
supernaturalia maxime invenitur. Praeclara opera sint Terra Media, Harrio
Potter, Vampire Diaries, Final Fantasy et Warcraft. Magia etiam in omnibus ludis
MMORPG phantasiae mediaevalis apparet, tum tales ludi saepe magnopere gignati
sunt. Certa opera, sicut Harrius Potter et Vampire Diaries, cantiones per
sententias Latinas proclamare adhibent. Libri cantionum res communes in multis
operibus quoque sunt.



https://la.wikipedia.org/wiki/Linux

Linux, signum mercatorium Linux®, dicitur omnia systemata administrativa
computatralia quae nucleum Linucem comprehendunt. Haec systemata, quamquam
ubique simplius Linux appellantur, a rerum informaticarum peritis saepe potius
GNU/Linux appellantur, quod omnia haec systemata multis programmatibus ab
incepto GNU prolatis utuntur.

In mundi mercatu, Linux est unus ex variis alternis systematis Microsoft. Linux
autem a communione programmatorum creatus est, sicut Vicipaedia. Non solum
gratis, sed etiam apertus est, quare haec programmata libera ab omnibus usoribus
inspectari et elaborari possunt.

Linux ex cogitatione Lini Torvalds anno 1991 ortus est. Linus enim, qui systema
Minicem amabat, hoc systema systemati Unici simile factum haud putabat esse
perfectum, maluitque novum systema administrativum creare modo ad se delectandum
et ad se informaticam melius discendum.

Postea, die 17 Septembris anno 1991, Linus suo systemati administrativo
versionem 0.1 nuclei creavit.

Tandem anno 1992 Orestes Zborowski Linucem X Server excogitavit ad non solum
systema texticum sed systema graphicum quoque habendum.

Linux exsistit in multis formis, quae species Linucis distributiones
appellantur. Quaeque distributio suum nomen proprium habet. Una distributio
hodierna populo grata est Ubuntu.



https://la.wikipedia.org/wiki/Imperium_Incarum

Imperium Incae in America Australi rexit, antequam conquisitatores Hispani id
ceperunt ubi maximum imperium in America Praecolumbiana fuit. Caput imperii fuit
Cuscum. Imperium nominabatur Quechice Tawantinsuyu (Quechice tawa, quattuor;
-ntin, colligatus,a,um; suyu, regio; tum Tawantinsuyu "quattuor regiones
colligatas" significat). Tavantinsuius territoria fuerunt Peruvia, Aequatoria,
Columbia, Chilia, Argentina et Bolivia, et pars Amazonium Nemoris, ubi quoque
Indi Americani alii vivebant. Tavantinsuiu in "dominia" (Hispanice señoríos)
dividebatur, cum societate etiam in classes divisa. Imperator Sapae Incae
titulum habebat.

Vocabulum inca significat 'deum in terra'. Cuscum caput fuit, ubi Sacsaiuaman,
sedes imperii, patebat. Tavantinsuiu in suiua quattuor: Chinchasuiu, Antisuiu,
Contisuiu et Collasuiu (Quechice Chinchay Suyu, Antisuyu, Kuntisuyu et Qulla
Suyu, respective) dividebatur. Quechua (Lingua Quechica) lingua Incarum erat.

Prima fabula ait Mancum Capacum et Mamam Ocllonem exiisse e Lacu Titicaca, Solis
iussu, ut quaererent bonum locum ad colendum imperium et caput, Cuscum.

Maxima auctoritas Sapa Inca fuit. Suiu regebatur a suiuiuquo (gubernator
delegatus).

Suiua dividebantur in provincias (regio 10000 incolarum), quae dividebantur in
saiacuna, quae dividebantur in aellucuna (familiae).



https://la.wikipedia.org/wiki/Guinea

Guinea, rite Respublica Guineae (Francice: République de Guinée), est civitas
sui iuris in Africa Occidentali, cuius terra antiqua nomine Graeco-Latino
classico Hesperia plerumque cognita est. Caput et maxima urbs Konakri seu
Conakry (Francice Conakry) est. A septemtrione Guineā-Bissaviā ac Senegaliā, a
boreoriente Maliā, ab oriente Litore Eburneo, a meridie Liberiā ac Monte
Leonino, et ab occidente Oceano Atlantico terminatur. Fere 246 000
chiliometrorum quadratorum ampla est, decemque milliones incolarum habet.

Guineae etymologia incerta est. Latinus terminus Guinea e Lusitanico vocabulo
Guiné directe venit, quod medio saeculo quinto decimo ortum est ad referendas
terras quas incolebant Guineus, nomen genericum hominibus Nigricoloribus Africis
infra Flumen Senegam (Francice Sénégal) datum, sicuti oppositis fulvis Zenagis
(Zenagice Aẓnag et Arabice صنهاجة), supra id, quos Lusitani Azenegues seu Mauros
(Lusice Mouros) appellavere solebant. Nomen Guinea in usu lato in chronico Gomis
Eanis de Zurara anni 1453.

Rex Ioannes II Lusitaniae titulum "Domini Guineae" (Lusice Senhor da Guinea) ex
anno 1483 sumpsit. Lingua Lusitana nomen Guineus a Ghinawen nomine Libyco
(aliquando Arabizato sicuti Guinauha sive Genewah) 'ustum populum' significante
(similiter Archaeograeco vocabulo Αἰθίοψ, 'hominem usto facie praeditum'
significante) mutuata esse creditur. Aginaw seu Akal n-Iguinawen Libyci nomen
'Nigricolorem' seu 'Nigricolorum terra' significat.

Contendens coniectura, primum a Leone Africano anno 1526 prodita, terminum
Guineam e Genis (Francice Djenné), magna urbe intestina apud Superius Flumen
Nigrum, derivari postulat. Geni in commercium auri et salis per Africam
Occidentalem, e saeculo undecimo (Ganā rutā) usque ad saeculum tertio decimo
(cum invasio Malica vias dirupit et commercium ad Tombutum, hucusque solummodo
parvam Genorum stationem, direxit) dominati sunt. Est per hanc Genicae
dominationis perihodon cum terminus Genewah certe sciri et esse in usu in
Arabicis fontibus coepit (Arabicus terminus Al-Sudan, 'Nigricolores'
significans, in communiore usu antea erat).

Aliae coniecturae Guineam cum Gana connectere conantur, sed hoc minus certum
est. Imperium Ganense appellatur e Mediaevali commerciali urbe Ghanah, allusā
iam ab Arabicis saecul undecimo geographis (e.g., ab al-Bakri), sed hoc utuntur
dissimiliter Arabico termino Genewah Arabici fontes (e.g. ei "urbem Ghanah in
natione Genewah" dicerent). E converso, fortasse manet ut et Gana et Geni ipsi
sua originalia nomina Libycae appellationi de Nigricoloribus qui illic
incolebant debeant. Possibilis coniecturarum reconciliatio est ut Libycus
terminus Ghinawen 'Nigricolores' urbis Genorum fons fuerit, qui vicissim surgere
faceret Arabicum terminum Genewah 'terram ab hac urbe rectam', e quo denique
ortus esset Lusicus terminus Guiné.

Area hodie a Guinea occupata partem territorii variis Africis populis, incluso
Imperio Songhaico, conformavit, perihodo inter saecula decimum et quintum
decimum, cum regio primum ab Europaeis mercatoribus contacta est. Lusitani
nautae Petrus de Sintra et Alvise Cadamosto Guineam medio anno 1460 invenere.

Colonialis Guineana perihodos coepit cum Francicae copiae per regionem medio
saeculo undevicensimo pervaserunt. Francica dominatio firmata est cum victae
essent copiae bellatoris Samory Touré ethnous Mandingici, quod Francicis
dominium in terra quae hodie Guinea est et adiacentibus regionibus dedit.

Francia, exeunte saeculo undevicensimo et ineunte saeculo vicensimo, praesentis
Guineae limites cum Britannico et Lusitanico territoriis hodie Montem Leoninum
et Guineam-Bissaviam, respective, formantibus definivit. Pacta est quoque de
limitibus cum Liberia. Francicis regentibus, regio Territorium Guineae intra
Africam Occidentalem Francicam (Francice Afrique-Occidentale française), a
gubernatore-generali Dakari (hodie, Senegaliae capite) residente administratam,
facta est. Locumtenentes-gubernatores individuales colonias, inclusā Guineā,
administrabant.

Ductus ab Ahmedo Sékou Touré, Faactionis Democraticae Guineae (Francice: Parti
Démocratique de Guiné seu PDG) duce, quae 56 e 60 sedibus in territorialibus
anni 1957 comitiis adepta est, populus Guineanus per plebiscitum obruente
maioritate ad nullam Communitatem Francicam pertinere decrevit. Francici cito
recessere et die 2 Octobris anni 1958, Guinea independens natio facta est,
Ahmedo Sékou Touré praeside.

Ahmedo Sékou Touré gubernante, Guinea monocommatica dictatura facta est, cum
clausa socialistici characteris oeconomia, et intolerans de iuris humanis,
libertate loquendi aut oppositione, quae vi suppressa est. Antea ob suam
defensionem nationalismi sine ethnico obice creditus, gradatim, a suo proprio
ethnei, Mandingis, pendere coepit, ad implenda loca intra suam gubernationem.
Allegatis praxicopēmatis conatibus peregre ortis, Ahmedi Sékou Touré regimen
reales et imaginarios hostes insectatum est, incarcerandis milibus in carceribus
similibus Sovieticis gulagiis, ubi hecatontades periere. Regiminis repressio
amplius unum millionem hominum ad exilium adduxit et Ahmedi Sékou Touré paranoia
relationes cum peregrinis nationibus, inclusis vicinis Africis nationibus,
corrupit, quod oeconomicam Guineae separationem auxit et, postea, eius
oeconomiam vastavit.

Ahmed Sékou Touré die 26 Martii anni 1984 mortuus est et iuncta militaris a
colonello Lansana Conté ducta potestatem die 3 Aprilis anni 1984 cepit. Natio
sine democratica comitia usque ad annum 1993 perrexit, cum habuere comitia et
Lansana Conté angusto certamine vicit. Praeses denuo anno 1998 electus est.
Praeses aspere reprehensus est cum anno 1999 notabilem oppositionis ducem
detinuisset. Tensiones cum vicino Monte Leonino adhuc perstant.

Die 22 Decembris anni 2008, praeside Lansana Conté perito, ei successit iuncta
militaris quae, potestatis defectu usa, per capitaneum Moysen Dadis Camara
praxicopēma nuntiavit, quod constitutionem et republicana nationis instituta
sustulit.

Die 24 Decembris, unum diem post praxicopēma,? capitaneus Moyses Dadis Camara,
antea viribus armatis liquoris propulsorii responsalis, dux huius Hesperafricae
Civitatis factus est, et comitia anno 2010 habenda esse nuntiavit.

Novembre anni 2010 primum post 50 annos amplius habita sunt comitia relative
libera et perspicua putata. Ex his comitiis exit victor oppositoriae factionis
dux Alpha Condé, qui Praeses factus est et reformationes civitati pollicitus
est.

Nocte 18 Iulii, Praeses Alphae Condé domicilium defecto praxicopēmatis conatu
oppugnatum est.

Aprili anni 2012, Praeses Condé sine die legisfera comitia distulit,
necessitatem confirmandorum "perlucidorum et democraticorum" comitiorum citans.

Oppositionis coalitio e comitiali processu medio Februario discessit, praesertim
quia Praeses Condé suspectā Notioafricā societate Waymark Infotech ad
adumbrandum perscriptum suffragatorum elencum uti postulabat. Exeunte Februario
anni 2013, politica violentia erupit cum reclamatores vias cepissent ad
proferendas suas curas de secutorum comitiorum transparentia Maio anni 2013.
Protestationes altae sunt cum oppositionis coalitio se comitiali processu
abdicare decrevisset, transparentiae defectum in parandis comitiis recusans.
Novem homines per protestationes mortui sunt, dum circiter 220 vulnerati sunt,
et multae mortes et vulnera a securitatis viribus quae veris glandibus adversus
protestatores usae sunt causatae sunt.

Politica violentia etiam in interethnicos conflictus inter Fulas et Mandingas
induxit, ultimos praecipuum favorem in Praesidem Condé conformantes et primos
praesertim in oppositione consistentes. Die 26 Martii oppositionis factio
negotiatione cum gubernatione de diei 12 Maii comitiis recessit. Oppositio
gubernationem eos non reveritam esse et nulla promissa servavisse de quibus
oppositio consentivisset asseruit. Quod in plurimas protestationes et pugnas
Guineae viis inducturum esse exspectatur.

Guinea est civitas apud Africae Occidentalis litus et Guineā Bissaviā,
Senegaliā, Maliā, Litore Eburneo, Liberiā et Monte Leonino terminatur.

Guinea divisa est in geographicas regiones quattuor, quae sunt: terrarum
inferiorum lacinia a Septemtrione in Meridiem currens post litus, Guinea
Maritima (Francice: La Guinée maritime); quae est pars oecoregionis musivi
silvae et savannae Guineani; pastorales terrae superiores Futa Dzallon
(Francice: Fouta Djallon et Pularice: Fuuta Jaloo), Guinea Media (Francice: La
Moyenne Guinée); Septemtrionalis savanna, Guinea Superior (Francice: La
Haute-Guinée); et Austriorientalis silvae pluvialis regio, Guinea Silvestris
(Francice: Guinée forestière).

Guinea in Africa Occidentali est, terminata Oceano Atlantico, inter Guineam
Bissaviam et Montem Leoninum. Coordinatae geographicae 11°00′N 10°00′W﻿ / ﻿11°N
10°W﻿ / 11; -10 sunt. Tota Guineae area est 245 857 km², e quibus 245 717 km²
terrae et 140 km² aquaea sunt.

Terrestres Guineae limites summam 4 046 km expanduntur; cum Litore Eburneo 816
km, cum Guinea Bissavia 421 km, cum Liberia 590 km, cum Malia 1 062 km, cum
Senegalia 363 km, et cum Monte Leonino 794 km. Ei est litus 320 km longum et
zonam oeconomicam exclusivam 200 nmi (370,4 km seu 230,2 mi) postulat, cum
territoriali mari 12 nmi (22,2 km seu 13,8 mi).

Litoralis Guineae regio et pleraeque intestinae terrae clima tropicum habent,
cum monsonii generis tempore umido, durante ex Aprili in Novembrem, cum relative
altis ac uniformibus temperaturis, Austri-Occidentalibus ventis et alta
umiditate.

Capitis Konakrorum media alta temperatura 29 °C (84,2 °F) et demissa 23 °C (73,4
°F) est. Konakrorum media annua praecipitatio 4 300 mm (169,3 un) est.
Sahelensis Guinea Superior brevius tempus umidum et maiores diurnae temperaturae
variationes habet. Est tempus siccum (e Decembre in Maium) cum
Boreo-Orientalibus harmattanibus ventis.

Flumina Niger, fluminis Gambiae et Senega sive Doradus inter Africae
Occidentalis flumina duo et viginti quae in Guinea oriuntur sunt.

Nationis opes naturae Bauxense, ferrosum minerale, adamantem, aurum, uranium,
hydroelectricitatem, pisces et sal includunt. 12,21% arabilis agris habet et
2,85% terrarum stativi fundi sunt. 949,2 km² terrarum anno 2003 irrigatae erant.
Omnes Guineenses renovabiles aquae opes 226 km3 consummant.

Inter praesentia oecologica problemata in Guinea sunt: desilvatio; insufficiens
aquae potabilis suppeditatio; erēmopoiēsis; terrae pollutio ac erosio; et
hyperalieusis ac hyperplēthysmos silvestribus in regionibus. Mediocres
metalleuticēs praxes oecologicum in damnum induxere.

Guinea obsignavit secuta internationalia oecologica foedera inter quae:
Biodiversitatis, Mutationis Climaticae, Erēmopoiēseōs, Specierum in Discrimen
Adductarum, Purgamentorum Periculosorum, Legis de Mari, Strati Ozontis Protecti,
Navium Pollutionis, Locorum Uliginosorum et Cetariae Venationis.

Eius terrenum plerumque plana litoralis planities est, cum intestinis e collinis
in montuosa. Demississimus locus Oceanus Atlanticus (0 metra) et altissimus
locus Mons Richard-Molard (1 752 metra seu 5 748 pedes) (Francice: Mont
Richard-Molard) est.

Natio res publica sensu stricto est. Praeses directe a populo eligitur et dux
civitatis et dux gubernationis est. Unicameralis Conventus Nationalis nationale
legisferum corpus est, cuius sodales eliguntur directe a populo. Iudicialis
ramus a Tribunali Supremo, maximo et finali iudicio appellatorio in civitate,
geritur.

Guinea est socia multarum internationalium organizationum, inter quas sunt Unio
Africana, Agentura Cooperationis Culturalis et Technicae, Argentaria Africana
Progressionis, Communitas Oeconomica Civitatum Africae Occidentalis, Argentaria
Internationalis pro Reconstructione et Progressione (Anglice: International Bank
for Reconstruction and Development), Argentaria Progressionis Islamicae,
Aerarium Monetarium Internationale et Consociatio Nationum.

Praeses Alpha Condé e Guineensi secundo maximo ethnei, Mandingis (Francice
Mandingues, Mandés seu Mandinka), favorem derivat. Guineana oppositio ab ethnei
Fulanico sustinetur, quod 40 centesimas populositatis consummat.

Praeses Guineae plerumque per populare suffragium quinquenni spatio eligitur;
candidatus pleraque suffragia lata accepturus est ut praeses eligatur. Praeses
Guineam gubernat, ab viginti quinque civibus ministris ab eo electis consilio
adiuvatus. Gubernatio nationem per regiones octo, praefecturas triginta tres,
circa centum subpraefecturarum et multos districtus (communia Konakris et aliis
magnis urbibus ac villagiis aut "partes" intestinis terris nuncupatos)
administrat. Duces gradu districtuum eliguntur; praeses officiales omnibus
gradibus valde centralizatae administrationis designat.

Conventus Nationalis Guineae (Francice Assemblée nationale de Guinée),
legisferum nationis corpus, ex anno 2008 convenerant, cum solutus erat post
militare praxicopēma Decembre. Comitia saepius ex anno 2007 prorogata erant.
Aprili anni 2012, Praeses Condé indefinite comitia prorogavit, citans
necessitatem certe efficiendi ut ea "perspicua et democratica" sint.

Anni 2013 Guineensia legisfera comitia die 24 Septembris anni 2013 habita sunt.
Praesidis Alphae Condé factio, Concursus Populi Guineensis (Francice
Rassemblement du Peuple Guinéen), plerasque sedes assecuta est, cum 53 e 114
sedium. Oppositionis factiones summam 53 sedium assecutae sunt, et oppositionis
duces resultationes fraudulentas detulere.

Guineenses rationes externae, inclusis eis cum Africae Occidentalis vicinis, ex
anno 1985 firme admelioratae sunt.

Guineenses vires armatae divisae sunt in ramos quinque -exercitum, classem
nauticam, classem aëriam, paramilitarem Gendarmariam Nationalem (Francice
Gendarmerie nationale) et Custodiam Republicanam (Francice Garde républicaine)-
quorum duces correspondent Praeside Ducum Coniunctorum Ministrorum coram, qui
Ministro Defensionis subiicitur. Praeterea, inter regiminis vires securitatis
est Securitas Nationalis (Francice Sûreté national). Gendarmaria, responsalis?
intestinae securitatis, complurum milium virorum habet.

Exercitus, circa cum 15 000 hominum, longe maximus virum armatarum ramus est.
Est responsalis protegendorum nationalium limitorum, confirmandorum
administratorum territoriorum et defendendorum Guineensium nationalium
commodorum. Classis aëriae corpus circiter 700 hominum consummat. Inter viris
apparatus nonnulla a Russis praebita aëroplana insectatoria et vecturae. Classis
nautica propemodum 900 hominum habet et nonnullas cymbas speculatorias ac rates
moderatur.

Guinea divisa est in regiones octo, inter quas caput ipsud Konakri unam sine
subdivisionibus format. Vicissim regiones Guineanae subdivisae sunt in
praefecturas triginta tres, quae vicissim in subpraefecturas 341 subdivisae
sunt.

Vicissim Guinea divisa est in naturales regiones quattuor dissimilibus humanis,
geographicis et climaticis indolibus quae sunt: Guinea Maritima (Francice: La
Guinée maritime), 18% nationis tegens; Guinea Media (Francice: La Moyenne
Guinée), 20% nationis tegens; Guinea Superior (Francice: La Haute-Guinée) 38%
nationis tegens; et Guinea Silvestris (Francice: Guinée forestière), 23%
nationis tegens, non solum silvestre sed etiam montana.

Guineensis populositas aestimatur 10,5 milliones. caput et maxima urbs Konakri
Guineensis oeconomiae, commercii, educationis et culturae centrum est. Anno
2014, Guineanus totus index natalium 4,93 pueri pro femina aestimabatur.

Res publica Guineensis multilinguis civitas est, circiter cum lingua quadraginta
in usu. Lingua officialis Francica est, quae velut hereditas capta est e
coloniali gubernatione.

Aliquae autochthonicae linguae statum linguae nationalis assecutae sunt: lingua
Fula (Francice Peul ; Fulanice Fulfulde, Pulaar, seu Pular); Lingua Mandinga
Guineensis (Francice Malinké); lingua Susuvica (Francice Soussou et Susuvice
Sosoxui); lingua Kissica (Francice: Kissi); lingua Guerzica (Francice Guerze et
Guerzice pɛlɛɛ); et lingua Toma (Francice Toma).

Lingua Francica est lingua civitatis et officialium institutorum. Est in usu
inter 15 et 25% incolarum. Finito Ahmedi Sékou Touré regimini, lingua Francica
unica lingua in usu negotiis et scholis erat.

Lingua Fula (Francice: Peul et Fulanice Fulfulde, Pulaar, seu Pular), 32%,
praecipue in usu in Guinea Media est, cuius maxima urbs Labe (30%) est. Lingua
Mandinga Guineensis (Francice: Malinké), 30%, praecipue in usu in Guinea
Superiore est, cuius maxima urbs Kankan est. lingua Susuvica (Francice Soussou ;
Susuvice Sosoxui), 10%, in usu in Guinea Maritima est, ubi est caput Konakri.

Lingua Guerzica (Francice Guerze et Guerzice pɛlɛɛ), 3,8%; lingua Kissica
(Francice Kissi), 3,5%; et lingua Toma (Francice Toma) sunt in usu in Guinea
Silvestris. Specialius, lingua Guerzica in usu in Nzerekori (Francice:
Nzérékoré) et Yomu (Francice: Yomou) est. Lingua Kissica in usu in Gueckedu
(Francice: Guéckédou) et Kissidugu (Francice: Kissidougou). Lingua Kono
Guineensis (Francice: Kono de Guinée) est in usu Guineae Meridie, praesertim in
Lola (Francice: Lola).

Secundum relationem ab Alpha Mamadou Diallo confectam, prima lingua incolis
urbis Konakrorum deminuente ordine sunt: lingua Susuvica (Francice: Soussou et
Susuvice: Sosoxui), 42%; Lingua Fula (Francice: Peul et Fulanice: Fulfulde,
Pulaar, seu Pular), 20%; lingua Mandinga Guineensis (Francice: Malinké), 19%;
lingua Kissica (Francice: Kissi), 4%; lingua Guerzica (Francice: Guerze et
Guerzice: pɛlɛɛ), 4%; lingua Francica, 2%; et lingua Toma (Francice: Toma), 2%.

Etiam est in usu in Senegalia, Malia et Monte Leonino. Praeterea Guineenses
Bambarice, Bandice (cum 7 000 locutorum), Crioice, Gangarice, Arabice et aliis
linguis Europaeis etiam loquuntur.

Etiam in Guinea sunt duae linguae exstinctae: lingua Baga Kalumensis (Francice
Baga kaloum) et lingua Baga Sobanica (Francice Baga sobané).

Guineensis populositas circiter ethnē viginti quattuor comprehendit. Fulae
(Francice: Peuls et Fulice: Fulɓe) 40% populositatis comprehendunt et praesertim
in Futa Dzallone (Francice: Fouta Djallon et Pularice: Fuuta Jaloo) inveniuntur.
Mandingae (Francice: Mandingues, Mandés seu Mandinka) 26% populositatis
comprehendunt et praesertim in Orientali Guinea inveniuntur, densati in
praefecturis Kankane (Francice: Kankan) ac Kissidugu (Francice: Kissidougou).

Sussuenses (Francice: Soussous et Sussuvice: Soso), 11% populositatis
comprehendentes, praecipue in Occidentalibus areis circum caput Konakros
(Francice: Conakry), Forecariam (Francice: Forécariah) et Kindiam (Francice:
Kindia) sunt. Minora ethnē reliquas 23% populositatis constituunt, inter quae
praecipua sunt Guerzi (Francice: Kpelle), Kissi (Francice: Kissi), Zialones
(Francice: Zialos) et Tomae (Francice: Tomas). Propemodum 10 000 haud Afrorum
Guineam incolunt, praesertim Libanenses, Francogalli et alii Europaei.

Guinea propemodum 85% Musulmanorum, 8% Christianorum et 7% colantium Indigetica
religiosa credibilia habet. Plerique incolae, et Musulmani et Christiani, etiam
Indigenica Africa credibilia habitui suo incorporant.

Guineenses Musulmani plerumque Maliciticae iurisprudentiae scholae Sunnitae
sunt, Sufismo cum multo Ahmadismo (Francice Ahmadisme ; Arabice الأحمدية)
affecti; sunt relative pauci Siitae in Guinea.

Inter Christianos circulos sunt Catholici Romani, Anglicani, Baptistae,
Adventistae Septimi Diei et alii Evangelici circuli. Testes Iehovah in natione
activi sunt et a Gubernatione agnoscuntur. Est parva Bahaistica communitas. Est
parvus numerus Hinduistarum, Buddhistarum et traditionalium Sinensium
religiosorum circulorum apud exsulem communitatem.

Fuere ethno-religiosae pugnae dies tres urbe Nzerekori (Francice Nzérékoré)
Iulio anni 2013. Pugna inter ethnos Guerzos (Francice Kpelle), qui Christiani
aut animistae sunt, et ethnos Koniankos (Francice Konianké), qui Musulmani et
maiori ethnei Mandingis (Francice Malinkés) propinqui sunt, saltem mortuos
quinquaginta quattuor reliquit. Inter mortuos erant homines cultris silvaticis
interfecti aut vivi cremati. Violentia desiit cum Guineenses militares
igniterium imposuissent et Praeses Alpha Condé televisificam appellationem ad
tranquillitatem fecisset.

In reipublicae Guineensis territorio, vigens moneta ex anno 1960 francus
Guineensis (Francice: franc guinéen) est. Haec moneta vigens in ulla alia
natione non est, sed est permutabiles per permutatores prope limites exercentes
vigentibus monetis in vicinis nationibus; franco CFA (Francice franc CFA et
Lusice franco CFA), dollario Liberiano (Anglice Liberian dollar), leoni
(Anglice: leone) Montileonino, quoque et eurone et dollariis. Argentaria
centralis Guineensis permutationem sed paulum notabilibus pretiis et solum
Konakris permittit. Gubernatio Guineensis, sibi conscia oeconomicarum
permutationum, nihilominus in animo transire in francum CFA habet cum proposito
stimulandae oeconomiae, sed negotiationes diuturnae ac difficiles sunt, et
numerosi politici in zona franci CFA Guineae decisionem reliquendae zonae franci
CFA per decennium 197 non condonant. Sed praesertim sunt malae oeconomicae
electiones et instabilis Guineae oeconomia, cum solitis inflationibus quod
negotiationes ut Guinea denuo in zonam franci CFA intret retardat.

Plerique Guineenses campo agrario laborant. Milium et digitaria exilis
praecipuae culturae in Guinea Superiori sunt, arachis hypogaea autem in
praefectura Kundara producitur. Oryza in inundatis zonis prope fluminum ripas
colitur, sed localis productio non satis est et natio Asianam oryzam importat.
Traditionales alimentariae culturae sicuti mandioca valde exercitae circum
habitationes manent. Guinea magnas fructuum, imprimis malorum Sinensium et
bananarum quantitates locali consumptioni producit.

Guineae sunt ponderis opes fodinales e quibus praecipuae sunt bauxites (2/3
suppletoriorum in toto orbe terrarum), aurum, adamas, ferrum, petroleum,
uranium, phosphatum et manganum. Exeunte decennio 200, Canadenses societates
fodinales iuniores, cum collocatione pecuniae in amplius 8 000 fodinalium
proprietatum, in amplius 100 civitatum et cum plerisque adhuc probatorio statu,
contractus cum Africis civitatibus multiplicant. Canadenses collocationes
pecuniae in Guineam propemodum 250 milliones dollariorum in campo fodinali
collocatos repraesentant et die 8 Iunii anni 2012, Peregrinus Calderwood,
Canadae ambassiator in Guinea, magnam Canadensium collocatorum pecuniariorum
delegationem in Palatium Sekhutureyam (Francice: Palais Sékhoutouréya) comitatus
est ad videndum quomodo hi Canadenses pragmateutae progressioni campi fodinalis
interesse putarent.

Guinea energetici propositi obnoxia est, totam suam hydrocarboneorum
consumptionem importans. Congestuum expilatio iuxta litora peragitur.

Hydroelectricae productionis potential propter prominentiam et pluviometriam
aliquantum est. Primae autem moles toti Konakriensi consumptioni non sufficiunt.

Respublica paucissimos peregrinos periegetas accipit, contemptis prospectuum
pulchritudine, affabili Guineensium affectione ad peregrinos et variatissimis
centris potentialium commodorum, quae de sculpta arte, musica, saltatione, et
cultura traditionali aguntur.

Ferrivia e Konakris (Francice: Conakry) in Kankan (Francice: Kankan) operari
medio decennio 199 desiit. Domesticae aëriae diaconiae intermittuntur. Pleraque
vehicula amplius viginti annos nata sunt et taxiraedae vehicula cum quattuor
forium sunt quorum dominus conducere decrevit. Autochthones, fere omnes sine
proprio vehiculo, his taxiraedis (cum taxa pro sede) et parvis laophoriis
nituntur ad faciendum iter circum urbem et per nationem. Est aliquod fluvialis
commeatus per flumina Nigrum (Francice: Niger) et Milonem (Francice: Milo).
Caballi et asini plaustra, praecipue ad comportandas aedificationis materies,
tractant.

Fodinales operationes in Simandu (Francice: Simandou) ante exeuntem annum 2015
incepturae esse exspectantur. Societas Rio Tinto Group 650 chiliometra longam
ferriviam construere destinat ad transportanda ferrum rude e fodina in litus,
prope Insulam Matakongensem (Francice: Île Matakong) ut exportetur. Fere totum
Simanduense ferrum rude in Sinas chalybis productioni mittendum esse
exspectatur.

Aëroportus internationalis Konakriensis (Francice: Aéroport international de
Conakry) maximus aëroportus in natione est, cum volatibus versus alias urbes in
Africa quoque et in Europa.

Index alphabetismi in Guinea unus inter minimos in toto orbe terrarum est: anno
2010 aestimabatur solum 41% adultorum litteratos esse (52% virorum et 30%
feminarum). Educatio primaria obligatoria est sex annos natis, sed plerique
impuberes haud per longum tempus intersunt et multi scholam nunquam eunt. Anno
1999, 40% ludum litterarium frequentabant. Impuberes, praecipue puellae, e
schola eiecti sunt ut parentibus in domestica labore aut agricultura auxilientur
aut nubant. Guinea unum inter maximos indices matrimonii puerilis in toto orbe
terrarum habet.

Guinea denuo suum valetudinarium systema ex Initiatione Bamakoënsi anni 1987
ordinavit, quae formaliter in communitate fundatas methodos augendorum
accessibilium medicamentorum et diaconiarum curationis medicae incolis promovit,
partim implendis usuarii mercedibus. Nova strategia valde accessibilitatem per
curationemm medicam fundatam in communitate auxit, efficientiorem et iustiorem
diaconiarum apparitionem inferrens. Comprehensiva strategia ad omnes curationis
medicae areas extensa est, cum subsequenti melioratione in indicibus et
melioratione in curationis medicae efficientia et impensa.

Ethnographica investigatio in ruralibus et urbanis Reipublicae Guineensis areis
gesta perceptam distinctionem inter biomedicos ac traditionales valetudinarios
usus exploravit et has distinctiones parentales decisiones in quaerenda puerili
curatione medica formare invenit, cum 93% totius expensae extra civitatis campum
accidentibus.

Iunio anni 2011, Guineensis gubernatio aëriam solidarietatis exactionem in
omnibus volatibus e nationali solo avolantibus statura esse nuntiavit, cuius
pecunia iret ad initiationem Unitaid ut adiuvaretur amplificatus accessus ad
tractationem viri VIDH ac sidae, phthiseōs et malariae. Guinea est apud
crescentem numerum nationum et progressionis sociorum qui transactionum tributis
in mercatu fundatis et aliis innovativis suppeditandae pecuniae mechanismis
utuntur ad expandendas optiones suppeditandae pecuniae curationi medicae in
harenis opium limitatarum.

Apud praecipua Guineensia valetudinaria excellunt: Clinica Ambrosius Paraeus
(Francice Clinique Ambroise Paré); Valtudinarium Ignatius Deen (Francice Hôpital
Ignace Deen); et Valetudinarium Donka (Francice Hôpital de Donka), maximum
publicum valetudinarium in Guinea.

Anno 2014 Agentura Speculatoria Centralis Statunitensis Guineensem mediam
exspectationem vitae 59,60 annos esse aestimabat.

Anno 2014 fuit Ebolaviri eruptio in Guinea. Sicuti responsum, ministerium
salutis chiropterorum venum et consumptionem, quae morbi geruli esse putabantur,
vetuit. Obstante hac ratione, virus denique e ruralibus areis in Konakros
extensum est.

Aestimati 170 000 adulti et impuberes exeunte anno 2004 infecti sunt.
Observatoriae percontationes inter annos 2001 et 2002 gestae maiores indices
viri VIDH in urbanis areis quam in ruralibus areis ostendunt. Praevalentia
maxima Konakris (5%) et regionis Guineae Silvestris (7%) urbibus finitimis
Litori Eburneo, Liberiae et Monti Leonino erat.

Virus VIDH praesertim per heterophylophilicum coitum cum multis consortibus
extenditur. Viri et feminae fere aequum periculum viri VIDH habet, iuvenibus
inter 15 et 24 annos natis vulnerabillimis. Observationis numeri inter 2001 et
2002 altos indices apud commercialis coitus operarios (42%), activos militares
operarios (6,6%), autocineti onerarii gubernatores ac thamnotaxiraedae
gubernatores (7,3%), fossores (4,7%) et adultos cum phthisi (8,6%) ostendunt.

Aliquot condiciones viri VIDH ac sidae epidemiae in Guinea favent. Apud quas
sunt coitus sine protectione, multos sexuales compares, analphabetismus,
endemica paupertas, instabiles limites, exsulium migratio, civicae
responsalitatis carentia et paucae curationis medicae ac publicae diaconiae.

Malaria pervulgata est in Guinea. Totum per annum transmittitur, cum maxima
transmissione inter Iulium et Octobrem. Malaria una apud praecipuas impeditionis
causas in Guinea est.

Alimentatio prava grave problema Guineae est. Anni 2012 studium altos chronicos
alimentationis pravae indices retulit, cum gradibus variantibus e 34 centesimis
ad 40 centesimas pro regione, quoque et cum acutos alimentationis pravae indices
super 10 centesimis in fodinalibus Guineae Superioris (Francice La Haute-Guinée)
zonis. Percontatio 139 200 impuberum acutam alimentationem pravam, 609 696
chronicam alimentationem pravam et ultra 1 592 892 anaemiam passos esse
ostendit. Curatoriorum usorum degradatio, limitatus accessus ad medicas
diaconias, inadaequati hygienēs usus et carentia alimentariae varietatis hos
gradus explanant.

Iunio anni 2011, Aerarium Nationum Unitarum Populositati relationem in Statu
Mundanorum Obstetriciorum emisit. Quae nova data de obstetriciorum facultate
laborandi et programmata relata ad infantulorum et maternam mortalitatem in
nationibus quinquaginta octo continet. Anni 2010 materna mortalitas pro 100 000
partuum in Guinea 680 erat. Quod cum 859.9 anno 2008 et 964,7 anno 1990
confertur. Impuberibus minus quam quinque annos natis mortalitatis index, pro
milibus partuum 146 erat et neonatalis mortalitas sicuti percentatio
mortalitatis impuberibus minus quam quinque annos natis 29 est. In Guinea
obstetricum numerus pro milibus partuum una est et vitalicium mortis periculum
gravidis feminis una pro viginti sex est.

Secundum Anastasiam Cage, consociata professor in Universitate Tulane, et
Ronanus van Rossem, consociatus professor in Academia Gandavensi, mutilatio
genitalium muliebrium in Guinea amplius in 98% feminarum anno 2009 perfecta est.
In Guinea, paene omnes culturae, religiones et ethnē mutilationem genitalium
muliebrium efficiunt.

Guineensis cultura autochthonum populorum contributione alitur, accepto pondere
Franciae, colonialis potentiae quae hac in zona consedit.

Guineensis societas classium et castarum systema exhibet. Quamquam Occidentalis
educatio et labor formali in campo traditionalium ordinum socialium ac castarum
vim limitavit, castarum ac domesticae servitudinis legatum sociales relationes
conformare pergit. In Guinea Media (Francice La Moyenne Guinée) et Superiori
(Francice La Haute-Guinée), professionales fabri, sicuti ferrarii, ephippiarii
atque bardi, socialem castam conformant. Etiam evidens est praesentia
praecolonialium socialium categoriarum in zonis ubi servorum descendentes parva
agraria villagia quae ab atavis sevitudinis condicione habitata erant incolunt.
Plerisque in zonis, matrimonium inter nobiles feminas et viros inferiorum
castarum improbatur. Hae traditionales classificationes debilitantur eodem modo
quo educatio, labor et divitia novas sociales hierarchias creavere.

Socialis stratificatio distinctis Guineensis societatis aspectibus observari
potest. Ahmedo Sékou Touré gubernante, plerique incolae pauperes erant et
corruptionem et pecuniae interversionem vetavit ac punivit. Aperta civitate,
Lansana Conté praeside, spatium inter divites et pauperes crevit. Parva sed
significativa populositatis pars collocandae pecuniae programmatibus medio
decennio 199 inceptis fructa est. Magna autocineta et domicilia, aliquando
dynamis ac piscinis praedita, electae hominum manus divitiam symbolizant.?
Peregrini periti praecipuam huius electae manus partem constituunt. Divitum
divitia victui reliquorum hominorum opponitur, e quibus multi ad electricitatem,
aquam vivam et valetudinarias diaconias accessum non habent.

Extra Konakros, prosperitatis symbola secundum regionis media ac relativas
condiciones variant. Parvis villagiis, dives familia in domo e rudere concreto
cum tecto e corrugi aluminio pecuniam collocare potest. Hoc contextu, birotam
aut autobirotam emere successum ostendere potest. Villagia et partes suas opes
ad aedificandas meschitas aut scholas colligunt. Et in urbanis et in ruralibus
zonis, viri suā divitiā ad emendam dotem et ad ducendam feminam in matrimonium
utere possunt.

Oryza fundamentalis cibus est cum parationibus et elementis variantibus secundum
regionem: Guineam Mediam, Guineam Superiorem, Guineam Maritimam, Guineam
Silvestrem et capitis Konakrorum aream. Est pars coquinae Africae Occidentalis
et apud fercula excellunt fufu (Francice foufou seu fufu), oryza volofa, mafe
(Francice mafé, maafé seu maffé) et panis tapalapa. Apud elementa elixa
mandiocae folia sunt.

Ruralibus in areis, cibus ex apposita magna patina manu deforis manducatur.
Tragemata haud communia sunt. Guineensis coquina aliquod transmarinae
popularitatis adepta est et sunt popinae Novi Eboraci, in Civitatibus Foederatis
Americae.

Apud notabilia Guineensia traditionalia fercula eminent: fufu (Francice foufou
seu fufu), conditum cuppedium cum liquamine abelmoschi esculenti; puls (Francice
bouillie); elixus mangus; ariena fricta; batatae frictae; scriblita e pepone
facta (Francice tarte à la citrouille); crustulum e sesamo factum; thiacri
(Francice thiacri), dulce Senegaliense cuscussum et lacteum ferculum; yassa
gallinaceus (Francice yassa au poulet); et arius suffitus (Francice konkoé).

Apud traditionalia Guineensia liquamina eminent: mafe (Francice mafé, maafé seu
maffé), Guineensis-Senegaliensis generis arachidis liquamen; footi liquamen;
liquamen e foliis cum batata (Francice: Maffi Hakko Bantura); liquamen
abelmoschi esculenti (Francice: maffi gombo) et kansiye (Francice kansiyé seu
sauce d'arachide), liquamen arachidis.

Apud traditionales Guineenses potiones excellunt: potio seu cervisia zingiberis
(Francice bière de gingembre); sucus hibisci (Francice jus de bissap); sucus
tamarindi (Francice jus de tamarin); et vinum palmae (Francice: vin de palme),
consumptum in areis haud Musulmanis.

Polygamia in Guinea lege vetata est. Nihilominus, societas UNICEF 53,4%
Guineensium feminarum inter 15 et 45 annos natarum polygamicis in matrimoniis
esse retulit.

Guinea Africae Occidentalis natio est, ab variis ethnesi composita. Apud cuius
maxime claros musicos Mory Kanté est, cuius album 10 Kola Nuts ingentem
successum non solum in Guinea sed etiam in Malia pervulgatum vidit, cum tamen
carmen Yé ké yé ké, singularis ex albo À Paris, Europaeus successus anno 1988
fuit.

Lingua Francica lingua officialis et praecipua lingua communicationis in
scholis, gubernativa administratione, mediis et nationis in viribus securitatis
Guinea est. Guineensis independentia anno 1958 advenit. Praeses Guineensis Ahmed
Sékou Touré omnes privatas saltationis orchestras dimisit et a civitate
sustentorum gregum reticulum creavit. Gubernatio Syli Oschestram Nationalem
(Francice: Syli Orchestre National), saltationis orchestram quae aliquos ex
optimos musicos in natione includebat, mox formavit.

Liberté (scilicet "libertas") hymnus nationalis Guineensis ex independentia anno
1958 est. Qui a Fodeba Keïta, in melodia Alfa yaya fundatus, dispositus est.

Decem milliones Guineensium saltem ad ethnicos et phyleticos circulos viginti
quattuor pertinent. Excellunt Fulae (Francice Peuls et Fulice: Fulɓe, 40%),
Mandingae (Francice Mandingues, Mandés seu Mandinka, 30%) et Sussuenses
(Francice Soussous et Sussuvice Soso, 20%). lingua Fula (Francice Peul et
Fulanice: Fulfulde, Pulaar, seu Pular) in media Futa Dzallone (Francice Fouta
Djallon ; Pularice Fuuta Jaloo), Lingua Mandinga Guineensis (Francice: Malinké)
in Oriente et lingua Susuvica (Francice Soussou et Susuvice Sosoxui) in
Boreoccidentali litorali regione in amplo usu est. Est praecipue Islamica natio,
Musulmanis 85% populositatis repraesentantibus. Christiani, plerique Catholici
Romani, circiter 10% populositatis, praeseertim in Australi regione Guinea
Silvestri (Francice: Guinée forestière) inveniuntur.

In Mandingicam musicam domitantur grioti seu dzelii seu dzalii (Francice: griots
seu djélis), ambulantes cantores et historici qui nobilibus patronis laudes
canunt. Traditionaliter, apud popularia instrumenta sunt fidicula Maliensis
(Francice: n'goni), distans fidiculae pelliculatae cognata; et balaphonium seu
balaphonum seu balafon (Francice: balafon, bala seu balani). Apud claros
balaphonistas sunt El Hadj Djeli Sory Kouyaté et, maturus in suo curriculo
vitae, Mory Kanté. Kora, mixtura inter harpam et testudinem etiam percrebrescit.
Alia popularis musica vulgaris cylindrico dunune (Francice: dum dum) coniuncto
cum caliciformi dzembi (Francice: djembé) utitur.

Sicuti in Malia, radicum renovatio inter decennia 197 et 198, a civitate alita,
accidit, Ahmedo Sékou Touré praeside. Qui radicale culturale programma
authenticité nuncupatum introduxit, ubi musici et artifices "aspiciendis
praeteritis" instruebantur ut se inspirarent et traditionales usus in suas artes
incorporarent. Programma "authenticité" finivit mortuo Ahmedo Sékou Touré anno
1984.

Secundo Bello Mundano finito, cithara Hispanica in Guineam importata est et
citharistae sicuti Kanté Facelli et eius cosinus Kanté Manfila suum proprium
modum canendi evolvere. Modernis temporibus, cithara Hispanica praecipuas partes
agit.

Apud primigenios greges saltatorios sunt populares catervae sicuti Keletigui Et
Ses Tambourinis, Balla et ses Balladins, et Kebendo Jazz (Orchestre de Danse de
Guéckédou etiam nuncupata). Horum gregum multi discis Syliphone impressere. Grex
Bembeya Jazz Guineense musicum cavum fusorium valde locupletavit postquam Cubam
anno 1965 visitaret.

Pediludium est acceptissimus disportus in Guinea. Quamquam nunquam peregre
vicit, Turma Pedilusoria Nationalis Guineensis (Francice: Équipe de Guinée de
football), nuncupata "Elephas Nationalis" (Francice Le Sily seu Syli nationale),
magno favore populi fruitur. Apud clarissimos pedilusores sunt Kaba Diawara
(prior pedilusor turmae Girondins de Bordeaux et activus turmae Olympique de
Marseille), Paschalis Feindouno (pedilusor turmae AS Saint-Étienne), Paulus
Thiam (prior pedilusor turmarum FC Bayern München, VfB Stuttgart, VfL Wolfsburg,
1. FC Köln), Ibrahima Yattara ac Dauda Jabi turmae Trabzonspor non minus quam
Titi Camara, prior vulgi dilectissimus et pedilusor turmae victricis Liverpool
FC.



https://la.wikipedia.org/wiki/Gravitas_(physica)

Gravitas seu gravitatio dicitur phaenomenon physicum quo pondus efficitur, omnia
corpora inter se compelluntur, et omnes planetae in gyris circum solem tenentur.
In physica vis gravitatis est imbecillissima quattuor virium fundamentalium.

Prima theoria gravitatis comprehensiva facta est a Isaaco Newtono anno 1687, qua
fere omnia gyra planetarum systematis solaris nostri explicata sunt. Tunc
Albertus Einstein vim gravitatis secundum suam theoriam relativisticam anno 1923
redexplicavit. Secundum novam theoriam Einsteinianam, vis gravitatis
fundamentaliter non est vis per se, sed effectum flectionis spatii temporisque,
quam omnes massae efficiunt.

Quamquam theoria Newtoniana sola corpora massiva inter se compelli habebat,
theoria Einsteiniana omnia corpora energiam cohibentia inter se compelli
statuit.

Isaacus Newtonus formula gravitatis deduxit ab analysi legum Renati Cartesii,
Galilaei Galilaei, imprimisque legum Iohannis Kepleri, quae describunt
proprietates gyrorum planetarum. Formula quam Newtonus deduxit est:

Secundum theoriam gravitatis Newtonianam, pondus corporis super superficie
Telluris correspondet vi gravitatis Telluricae in corpus. Pondus P in massam m,
ut supra, igitur formula P = m g {\displaystyle P=mg} datur ubi accelerationis
magnitudo g est

m T {\displaystyle m_{T}} massa Telluris, R T {\displaystyle R_{T}} radius
superficiei Telluris, et G constans gravitatis.

Ut consequentia huius formulae, eadem acceleratio g est omnibus corporibus in
statu libere cadendi (id est, si contra gravitatis vim non fulciatur). Omnia
corpora igitur in vacuo cadunt adaeque, etsi massas distinctas habent, quod
secundum secundam legem Newtonianam vis aequat pondus

Haec conclusio, quam multa experimenta Galilei diu comprobaverunt, multum pendet
in aequivalentia massae inventae in lege gravitatis et massae inertialis
inventae in secunda lege Newtoniana. Haec aequivalentia, quae tam maximi momenti
physicae Newtonianae est, saepe appellatur "Principium Aequivalentiae Galilei."

Newtonus ipse suam formulam credidit imperfectam, quod, secundum eam, vires
gravitationales sine ulla mora per spatium translatae sunt. De hoc phaenomeno,
quod hodie dicitur actiones trans distantias, autem, Newtonus nullas
explicationes habebat in "Philosophiae Naturali Principia Mathematica".

Newtonus quoque sentiebat causam gravitatis quandam esse necessariam, sed nullae
ideae de causa futurae erant trecentos annos.

Tandem saeculo vicensimo, difficultas actionum trans distantias, quae theoriam
Newtonianam tantum subruit, a Alberto Einstein superata est eius theoria
relativitatis generalis, quod in theoria Einsteiniana omnes effectus, illique
gravitationales inclusi, celeritate lucis movent. Secundum Einstein, virum
gravitatis causa est flectio spatii temporisque. Einstein, ad suam theoriam
relativisticam commentam, magnopere confisus est:

Postea multa experimenta observationesque hanc flexionem a Einstein predictam
confirmaverunt. Inter eorum celeberrima fuit experimenta a Pound et Rebka annis
1959–1964 facta, quae modo quantitativo confirmaverunt effectum dilatationis
temporis necessarium ad gravitationem explicandam secundum principia
relativitatis Einsteiniana.

Diu physici materiam sentiebant specialem exsistere nomine aethere quae omne
spatium inter corporibus complet. Imprimis Einstein, cum anno 1905 suam theoriam
relativitatis specialis invenit, aetherem exsistere negabat, sed iterum circum
annum 1920 Einstein ipse invenit ideam aetheris necesse esse, ut una theoria
relativitatis generalis satisfactoria sine actionibus trans distantias creetur.
Novus aether, autem, Alberto Einstein non erat ex materia corporeali antiqua,
nec ex partibus positiones distinctas habentibus; novus aether simpliciter erat
sedes campi electromagnetici gravitatisque. In omni loco spatii temporisque,
aether particulis corporibusque communicaturus est quantum et quo modo flexum
est spatium tempusque.



https://la.wikipedia.org/wiki/Factio_Popularis_Hispanica

Factio Popularis sive Partes Populares (Hispanice Partido Popular) est Hispanica
factio politica, antea nuncupata Foedus Populare (Hispanice Alianza Popular),
cui se iunxere Factio Democratica Popularis (Hispanice Partido Demócrata
Popular) et Factio Liberalis Hispanica (Hispanice Partido Liberal Español) anno
1989.

Foedus Populare sive AP parvarum conservativarum factionum foederatione 9
Octobris 1976 condita erat, praesertim ab antiquis Fraquisticis ministribus
ducta. Inter has parvas factiones Reformatio Democratica (Hispanice Reforma
Democrática), Manuelis Fraga Iribarne; Actio Regionalis (Hispanice Acción
Regional), Laureani López Rodó; Actio Democratica Hispanica (Hispanice Acción
Democrática Española), Federici Silva Muñoz; Democratia Socialis (Hispanice
Democracia Social), Licinii de la Fuente y de la Fuente; Unio Populi Hispani
(Hispanice Unión del Pueblo Español), Crucis Martínez Esteruelas; Unio Socialis
Popularis (Hispanice Unión Social Popular), Henrici Thomas de Carranza; Unio
Nationalis Hispanica (Hispanice Unión Nacional Española), Gundisalvi Fernández
de la Mora; et aliae erant.

In primis Transitionis Democraticae Hispanicae comitiis, anno 1977, Foedus
Populare comitiales resultationes modicas cum 8,2 centesimis suffragiorum et 16
scamnis consecutum est.

Eius primus secretarius generalis et postea praeses anno 1979 Manuel Fraga
Iribarne, antiquus minister informationis et turismi in dictatoris Francisci
Franco gubernatione, fuit. Georgius Verstrynge Rojas secretarius generalis e
Decembre eiusdem anni usque ad 1986 fuit, ubi ei Alberus Ruiz Gallardón
successit.

Anno 2010, Factio Popularis maximam Senatus partem habet et parlamentariae
oppositionis dux est.

Etiam in Factione Populari sunt Eduardus Zaplana, Esperanza Aguirre (praeses
Communitatis Matriti), Franciscus Camps (praeses Communitatis Valentianae),
Iacobus Matas, Albertus Ruiz Gallardón (demarchus Matriti), Xaverius Arenas
Bocanegra, Rodericus Rato et Iacobus Mayor Oreja inter alios.



https://la.wikipedia.org/wiki/Facebook

Facebook ('Liber facierum'), a nonnullis Latine graecizante vocabulo
Prosopobiblion vel Prosopobiblium appellatus, est interretialis retium
congregabilium situs. Nomen a libro vultuum scholasticorum in quadam annua
Universitatis Harvardianae classi ordinatorum deducitur. Usores situs Facebook
amplius 1 000 000 000 hodie numerantur. Per Facebook amicos invenire, cum eis
colloqui, in suo "muro" scribere nec non imagines imponere possunt. Lingua
Latina inter alias apud eum situm adhibetur.

Die 28 Octobris, anno 2003, Marcus Zuckerberg, discipulus Universitatis
Harvardianae psychologiae informaticaeque studens, situm Facemash creavit, quem
The Harvard Crimson (huius universitatis acta diurna) censebat Facebook
antecessorem fuisse. Hic situs interretialis similis paginae Hot or Not erat;
Marcus Zuckerberg vero paginam Hot or Not adhibuit, photographematibus collectis
usus ex tabulis retialibus vultuum IX domuum (apud Harvard), componens imagines
duas et rogans ut spectatores hominem pulchriorem iudicarent.

Ut hoc perficeret, Zuckerberg perrupit in areas interretiales custoditas
Harvardienses et duplicavit imagines discipulorum, quae datae sunt
identificationis causa. Eo tempore Harvard non habebat suum proprium
discipularium Facebook (tabulam interretialem imaginibus et indicio parvulo de
unoquoque discipulo instructam), quamquam singulae domus ex annis octogenariis
saeculi vicensimi sua propria in chartis Facebook praebebant. Attraxit Facemash
spectatores 450 et aspectus paginarum viginti duo milia primis quattuor horis
postquam Facebook in rete intravit.

Anno 2004 Zuckerberg Facebook una cum Dustin Moskovitz, Andrea McCollum, Chris
Hughes, Eduardo Saverin creavit; societas Facebook die 4 Februarii condita est.



https://la.wikipedia.org/wiki/FDP

Factio democratica liberalis Germaniae partes sunt, quae liberam mercaturam
favere solent. Germani illas partes Freie Demokratische Partei vocant. Haec
factio 11/12 Decembris 1948 condita est.

Inter minores factiones politicas Germanicas haec factio habetur, sed particeps
fuit plurium regnorum: Primis annis Reipublicae Foederalis Germaniae FDP una cum
CDU/CSU factiones nationem duxit, dum Conradus Adenauer (CDU) cancellarius fuit.
Anno 1963 Adenauer iam grandaevus FDP urgente a magistratu se recessit et foedus
cum Ludovicus Erhard continuatum est. Anno 1966 FDP cum CDU iurgavit et
administri FDP offia relinquerunt.

Ad annum 1969 FDP adversa factio erat, dum CDU Curtio Georgio Kiesinger duce una
cum SPD, cui Gulielmus Brandt praefuit Germaniam rexit. Post electionem anni
1969 FDP Gualtero Scheel duce novum foedus cum SPD fecit et ad annum 1982,
postremo cum Helimuto Schmidt cancellario nationem Theodiscam duxit.

1982 autem Ioannes-Theodericus Genscher praeses FDP foedus hoc finivit atque
Helimutum Kohl (CDU) cancellarium elegit. Hoc cum cancellario FDP ad annum 1998
particeps regni fuit, dum Gerhardus Schröder (SPD) cum Viridibus rerum potitus
est.

Anno 2009 FDP electione circa XV percentum suffragiorum accepit et nunc iterum
cum CDU Angela Merkel cancellaria foederali duce Germaniam regnat. Annis 2010 et
2011 autem minorem eventum suffragiis accepit. Itaque praeses factionis ab anno
2001 Guido Westerwelle se recepit et die 13 Maii Philippus Rösler eius succesor
electus est. Die 23 Septembris 2013 Rösler ab officio praesidis factionis se
recessit, postquam FDP electionem ad Dietam Foederalem perdidit et primo tempore
ab anno 1949 in parlamento Germaniae legatos non habiturus fuit.



https://la.wikipedia.org/wiki/Ecclesia_Catholica

Ecclesia Catholica, saepe Ecclesia Catholica Romana appellata, ut a
congregationibus distinguitur, quae quamvis primatum papae reicientes se
catholicas nominent, est maxima Christianorum ecclesia, ad numerum fidelium quod
spectat, in qua congregantur 1 147 000 000 Christicolarum, qui toto orbe
terrarum degunt; maior autem pars in Europa et America Australi inveniuntur.

Ecclesia Catholica 23 ecclesias particolares (sui iuris) cum ritu proprio
complectitur, inter eas Ecclesiam Latinam sive occidentalem numero maximam et
Ecclesias Catholicas Orientales. Ecclesiae Catholicae cum ecclesiis Anglicanis,
Orthodoxis Orientalibus et Orthodoxis omnia septem sacramenta communia sunt
sacramento ordinis in gradus episcopi, sacerdotis et diaconi redacti incluso.
Nota discernens est approbatio primatus papae super universam ecclesiam.

Nomen Ecclesia Catholica Romana post Reformationem ad divisas confessiones
facilius discernendas creatum est. Quod ecclesiologia Catholica (vide infra)
unicam ecclesiam confitens ecclesiam confessionaliter structuratam reicit, etiam
hoc nomen reicit. Tamen in documentis oecumenicis interdum Romano-Catholica
invenitur. Ecclesia se ipsam tantum Catholicam appellare solet, iterdum
accuratius Unicam Sanctam Catholicam et Apostolicam Ecclesiam. Ecclesia Latina
tantum ecclesiam occidentis signficat, Ecclesia Romana interdum Ritus Latinus
valet, sed etiam Dioecesis Urbis seu Romana Sancta Romana Ecclesia appellatur,
praecipue quotiens haec ecclesia localis ut caput ecclesiae mundi agit, velut in
titulo Cardinalium.

Extra instrumenta ecclesiae Ecclesia Catholica et Ecclesia Catholica Romana
(inprimis in regionibus Catholicis) synonyma esse solent. Fides Ecclesiae
Catholicae Romanae se unicam ecclesiam esse ab aliis ecclesiis abnuitur.

Ecclesia Catholica Romana se a Iesu Christo conditam esse credit imprimis illud
"verbum Petrinum" ea sententia interpretans. Num verus actus ecclesiae condendae
ponendus sit, etiam inter theologos Catholicos disputatur. Hodie origo ecclesiae
plerumque a tribus momentis inter se coniunctis deducitur, quorum primum est
quod Iesus Dei populum dispersum collegit, alterum quod fide paschali communitas
apostolorum redintegrata est, tertium quod Pentecoste Spiritu Sancto ecclesia
missionaria nata est.

Vetustissimae ecclesiae notae sunt prima communitas Hierosolymitana, communitas
Antiochena et illae, ad quas epistulae Pauli apostoli directae sunt (e.g. Roma,
Corinthus, Thessalonica).

Controversiae in communitatibus (prima epistula Sancti Pauli ad Corinthios de
quattuor factionibus in communitate Corinthia scit) efficiunt, ut auctoritates
quaerantur: Saeculo primo exeunte et saeculo secundo ineunte munus tripartitum
(episcopus, presbyter, diaconus) ortum est; successione continua ab apostolis
coepta (cf. Successio Apostolica) "Apostolicitas" ecclesiae praestabatur;
"canon" librorum, qui doctrinam Christianam certam tradant, creatus est;
imprimis controversiis cum Gnosi, quae dicitur, fundamenta symboli posita sunt.

Cum primi Christiani Iudaei essent, missione Sancti Pauli atque expugnatione
templi Hierosolymitani (anno 70) mox numerus Christianorum ex aliis gentibus
("ecclesia ex gentibus") praevalebat. Post seditionem Barchochebas (132/133)
"ecclesia e circumcisione" paulatim evanuit.

Imperium Romanum variarum religionum patiens erat. Necessitas autem imperatorem
deum colendi Christianis intolerabilis erat, quo saepe persecutiones oriebantur,
prima imperatore Nerone, ultima Diocletiano regnante, vexationibus temporibus
quietis alternantibus.

Martyres inter sanctos numerabantur, alii autem necessitati publicae se
subicientes imperatori sacrificaverunt et se Christianos esse negaverunt. Hi
"lapsi" tandem paenitentia praecedente rursus in ecclesiam recepti sunt, tamen
non sine gravibus controversiis.

Quietis inter persecutiones temporibus saeculi tertii structurae natae sunt,
quae pro ecclesia futura fundamentales fiebant:

Post dies apostolicos, ecclesia est radicata in plurimis orbis partibus, et
etiam nationes ad fidem se convertebant. Prius nationem Armeniorum sibi
adsumpsit Ecclesia Romana, sed maioris momenti est conversio Imperii Romani
Constantino imperatore facta. Imperator, se a Deo inspiratus credens, Christo
consecravit hostes suos et, proelio pontis Milvii victor evadens, liberavit
Christianos, qui erant antea valde pressi ab imperio Romano pagano. (Plures
autem docti hodierni asserunt fidem Constantinii dubiam et egentem indiciorum
esse.)

Saeculo quarto ad finem vergente, ecclesiae amplecta est locum religionis
imperii, et per plures partes Europae, Christianismus fuit religio tam principum
quam populorum. Ecclesia in eo tempore intrinsecus luctante, utrum fidem Arii
aut trinitatis vicerit, imperator Theodosius primus (seu magnus) Concilium
Constantinopolitanum Primum convocavit et demum rem sedavit.

Romano Imperio delapso, ab integro novus nascebatur ordo. Qui imperium illud
everterant, barbari effusi sunt per totum occidentem, respublicas novas
constituentes. Ecclesia, quae iam antea ad barbaros convertendos laboraverat,
tum maxime ad eorum conversionem opus dedit, in quo quidem incepto maximum
mirumque carpsit fructum.

Nam Germanorum aliorumque populorum conversione peracta, Civitas Christiana
denuo augescere potuit. Talia fuerunt initia aureorum ecclesiae dierum. Civitas
enim illa plane catholica religione imbuta erat. Ecclesia, sic a nonnullis
occidentalis mundi mater habita, omnium animos viresque ad caelum levabat.
Ardenti fide flagrantes, homines Deo vivere volebant. Inde maximae illae et
splendiae cathedrales, Gothicae appellatae. Inde ingens illa doctorum
theologorumque opera, ut scholastica cognita. Inde tot tantorumque sanctorum
sanctitatis testimonium. Vita publica rursus augebatur, maxime opera monachorum,
qui culturam custodiebant et nutriebant. Dies autem illi non sine
perturbationibus fuerunt, quando reges, potestatem desiderantes, ecclesiam
persecuti sunt, sicut Henricus Rex Thomam a Becket, cumque schisma ecclesiarum
orientalium anno 1054 et antea evenisset; sed maxima opera theologiae, tamquam
opera Sancti Thomae Aquinatis, artis, sicut imagines Beati Fratris Angelici, et
sanctitatis, ut vita Sancti Francisci Assisiensis, sunt facta.

Expansio tamen saecularismi in civitate occidentali, in diebus modernis
ecclesiam novis adfecit difficultatibus, prius cum divisione Protestantium, qui
aestimebant mentem humanam aptam ad leges divinas cognoscendas sine auxilio
ecclesiae, et eodem tempore, arbitrabantur homines non pares esse ad bonum
faciendum, ne Deo quidem auxiliante. Nativitas Aevi Illuminationis, ut dicitur,
novam persecutionem contra ecclesiam stabilivit, quae primum in Gallia, postea
in Germania et Russia, multos sanctos martyres ecclesiae dedit.

Episcopus (Graece ἐπίσκοπος 'custos, curator') circiter ab anno 100 nomen est
praefecti Christianae communitatis in urbibus cum vicis vicinis. Territorium
episcopi dioecesis (Graece: διοίκησις "administratio") dicitur, urbs est sedes
episcopalis. Ubi Germani sunt christianizati, in regionibus eorum non erant
urbes, quare dioeces magni circuli rustici factae sunt. Etiam his diebus in
terris ab Alpibus in septentriones versus dioeceses multo maiores sunt quam e.g.
dioeceses in Italia sitae, ubi iam Antiquitate urbes maiores erant.

Antiquitate posteriore provinciae ecclesiasticae profectae sunt. Provincia
ecclesiastica plures dioeces continet, quarum caput est metropolita sive
archiepiscopus. Sedes metropolitae (sive archiepiscopi) est metropolis (Graece:
Μητρόπολις "urbs materna"). In Ecclesia Catholica metropolitae gravitate
paulatim deminuti sunt, ut hodie tantum habeant principatum honorificum.

Usque ad annum 451 quinque graves metropolitae Romae, Constantinopolis,
Alexandriae, Antiochiae et Hierosolymorum patriarchae factae sunt. Controversia
inter Romam et Constantinopolim effecit, ut ecclesia orientalis se denique ab
orientali (Orthodoxa) separavit.

Hodie sunt plus quam 10 patriarchatus, patriarchatus maximi momenti est
Constantinopolis. In oriente solus patriarcha Romanus erat, qui plurima iura in
se traxit, cum patriarchatus orientales plus autonomiae conservarent. Quaedam
dioeces orientales per annos se Ecclesiae Romanae conciliaverunt (vel "unitae"
sunt), plerumque principibus auctoribus ut puta in Transsilvania vel in Ucraina.
Ecclesiis Maronitarum et Italo-Albanica exceptis omnes ecclesiae unitae ex
ecclesiis orthodoxis vel orientalibus ortae sunt, a quibus se subordinatione
papali segregaverunt. Itaque hodie variis locis plures episcopi sunt, ut puta
episcopus orthodoxus, episcopus ecclesiae cum Roma unitae et episcopus Latinus.
Ecclesiae unitae ritum ecclesiae originalis conservabant et inde nomina deducunt
(e.g. Graeco-Catholicae).

Ecclesia Catholica e 23 ecclesiis particularibus sui iuris (cum ritu proprio)
constat, quarum longe maxima est Latina. Aliae 22 ecclesiae particulares ceteris
ritibus utuntur; sunt ecclesiae aliae vel partes ecclesiarum, quae se Ecclesiae
Romanae adiunxerunt, ritus suos autem retinebant. Maronitis, qui omnes Romae
uniti sunt, ritus proprius est.

Insigne extrinsecum fides communis et approbatio primatus papae est. Papa quidem
tantum patriarcha ecclesiae Latinae est; aliis ecclesiis particularibus
plerumque patriarchae proprii vel magni archiepiscopi sunt.

In Ecclesia Latina praevalet Ritus Romanus, sunt autem etiam paucis locis alii
ritus, e.g. Ritus Hispanicus sive Mozarabicus, Ritus Ambrosianus et alii.

Ecclesia Graeco-Catholica Cazachiae et Ecclesia Graeco-Catholica Russiae Albae
non sunt ecclesiae particolares, quod hierarchiam propriam non habent. Tamen
proprias communitates ritus formant.

Anno 2007 numerus Catholicorum fuit 1 147 000 000; creverat ab 437 000 000 anno
1950 et 654 000 000 anno 1970. Die 31 Decembris 2008 numerus fuit 1 166 000 000,
incrementum 11.54 centesimarum ab eadem die anni 2000, tantum paulo maior quam
incrementum numeri hominum totius mundi (10.77%). Incrementum fuit 33.02
centesimae in Africa, 1.17 in Europa, 15.91 in Asia, 11.39 in Oceania, et 10.93
in America. Ergo hominum Africae 17.77 centesimae fuerunt Catholici, Americae
63.10, Asiae 3.05, Europae 39.97, Oceaniae 26.21. et omnium hominum mundi 17.40.
Mundi Catholicorum pars in Africa viventium crevit a 12.44 centesimis anno 2000
ad 14.84 centesimas anno 2008, cum ii qui in Europa vixerunt a 26.81 centesimis
ad 24.31 centesimas minuti sunt.

Fides Catholica non est tantum dogmatum, sed amplius revelatio personae:
traditio Domini Iesu. Depositum fidei, ergo, datur ecclesiae per revelationem
publicam Dei, tam in vetere quam in novo testamento factam, sed praesertim in
verbis et gestis Iesu. Per incarnationem, Christus se tradit ecclesiae, et
ecclesiae stricte custodit hoc depositum, in expressione amoris conditoris. Ex
hoc clare fides cernitur numquam exhaustive esse praesentanda, cum non sit
tantum propositionum sed amplius personae Christi, mysterii sine fundo. Si non
potest circumscribi, potest tamen definitive describi, et ideo propositiones
declarari possunt, sive verae, sive falsae. In sua vita, ecclesia meditatur
Christi vitam, quam contemplatur in Scripturis Sacris, et semper amplius eius
traditionem intellegit, et clarius eam potest praesentare. Quia sacra revelatio
non est sua, sed Dei, nec ecclesia, nec papa, nec individium vel congregatio
quaelibet potest eam mutare, sed debet se conformare ad revelationem Dei.

Quid ergo dicere possumus de substantia fidei? Plurima, siquidem ecclesia iam
2000 annis eius doctrinam explicavit. Plurimas tamen doctrinas possumus dicere
"de fide" esse, id est, definitive partes revelationis Iesu. Alias possumus
dicere vel certe vel probabiliter ad depositum fidei pertinere. Et quia essentia
fidei pertinet ad Deum, trinum et unum, dogmata fundamentalia de Deo inmediate
sunt. Inter has, principalia in Credo Niceno-Constantinopolitano sunt proposita.
Symbolus ille a oecumenicis conciliis annorum 325 et 381 concinnatus est. Plura
alia concilia ecclesiae reflexerunt in elementa fidei, et declaraverunt varia ad
salutem pertinentia. Multa etiam elementa fidei nunquam sunt solenniter a sacro
magisteriode clarata, cum simpliciter semper, et ab omnibus sint credita, et
opus non fuerit declaratione. Alia sunt declarata per magisterium papale, quod
etiam definitive potest fidem exprimere.

Ecclesia Catholica Romana se cum Ecclesiis Orthodoxis a Iesu Christo fundatam et
die Pentecostis dono Spiritus Sancti natam esse credit.

Tamquam ecclesiae Orthodoxae, Anglicanae et Veteres Catholicae ei persuasum est
munus episcopale per numquam intermissam "seriem impositionum manuum" (i.e. per
Successionem Apostolicam) ad apostolos religatum esse.

Ecclesia Catholica mysticum Christi corpus se esse credit, visibili specie
successori sancti Petri subditum, qui papa vocatur; novissimus autem nunc est
Franciscus. Cum eo autem collegium epicopale et, in quaqua dioecesi, episcopus
loci Ecclesiam regunt.

Munus papale cum ecclesiae natura coinunctum habetur, quod secundum fidem
Catholicam a Petro ad omnes, qui ei ut episcopi Romani successerunt, transit.

Structura Ecclesiae Catholicae est hierarchica, i.e. ecclesia ministris
ordinatis regitur.

Omnes christfideles ordinesque ecclesiae communiter populus Dei sunt. In hanc
communitatiem per fidem in Christum et per baptismum intratur, quo secundum
doctrinam Catholicam "sigillum spirituale indelebile" (character indelebilis)
imprimitur, quod Christianum ad Christum pertinere significat. Omnem Catholicum
baptismus et confirmatio reddit capacem ad participationem actuosam in missione
ecclesiae in mundo (Apostulatus laicorum, cf. Concilium Vaticanum Secundum).

Est ecclesia unica, quam Christus fundavit, a quo variae communitates vel
individuae discesserunt: Unica Christi ecclesia ... subsistit in Ecclesia
catholica, a successore Petri et Episcopis in eius communione gubernata), licet
extra eius compaginem elementa plura sanctificationis et veritatis inveniantur,
quae ut dona Ecclesiae Christi propria, ad unitatem catholicam impellunt.. Hac
opinione sequitur alias ecclesias, licet habeant "elementa sanctificatonis et
veritatis", non esse ecclesias stricte dictum et quamvis ignotas plenam unitatem
cum Ecclesia Catholica contendere. Ideo dici potest omnes baptizatos Christianos
uniri aliquomodo Catholicae Ecclesiae, etiam si distinctionem tenet inter eos
qui se declarant Catholicos et plenam communionem habent cum ecclesia et papa,
et eos qui hanc plenam communionem non servant, et auctoritatem universalem
Sanctae Sedis non confitentur.

Ecclesia Catholica cultum Deo reddit praesertim per liturgiam sacramentalem,
ante omnia in sacrificio missae, ubi oblatio quam fecit Christus super crucem
denuo praesentatur. Omnes Catholici die Domenica et praecipuis diebus festivis
se congregant ad Christum venerandum in sancta missa. Alia sacramenta gratiam
Christi conferunt credentibus in singulis vitae momentis. Ecclesia etiam Deum
laudat et colit in orationibus tam singulorum Christianorum quam ecclesiae
congregatae. Apud publica ecclesiae officia liturgia horarum tenet locum
praecipuum. Christiani etiam orant ad sanctos, petentes eorum intercessionem
coram Deo; tota tamen vita Christiani laudare debet Deum.

Sacramenta sunt efficacia gratiae signa, a Christo instituta et ecclesiae
concredita, per quae vita divina nobis praebetur. Ecclesia Catholica discrevit
septem sacramenta:

Christianitas non dat tantum rationem credendi, sed etiam rationem vivendi.
Christiani ergo quaerunt diligere "Dominum Deum tuum ex toto corde tuo et ex
tota anima tua et ex omnibus viribus tuis et ex omni mente tua et proximum tuum
sicut teipsum" (Luca 10:27). In hoc, quaerunt custodire decem praecepta decalogi
et mandata ecclesiae.

Cotidie quasi mille milium Christifidelium Catholicorum quaerunt vivere vitam
Christianam in ecclesia, et ecclesia in actionibus eorum vivit. Ordo autem
hierarchicus hic est: papa vel pontifex maximus, successor beati Petri apostoli
munere vicarii Christi fungens, caput gregis terreni Christicolarum est, cui
subditur ordo episcoporum, qui una cum pontifice Romano ubique terrarum dispersi
ecclesiam regunt atque gubernant. Quibus item subditi sacerdotes fidelibus
sacramenta administrant fideique fundamenta tradunt. Inter laicos eminent viri
feminaeque religiosi sive in monasteriis sive externi (id est saeculares), qui
paupertatem, castitatem, oboedientiam vovent vitaeque secundum doctrinam
evangelii incumbunt.

Christum vivendo quaerunt, voluntatem eius sequi conantur et nituntur, diebus
dominicis sacra mysteria participant (quod et per hebdomadarum cursum facere
possunt, cum cottidie sacrum mysterium celebretur). Reliqua sacramenta
participant quoad necessitatem. Deo autem vivo et vero multimodis orationes
offerunt preces fundentes ex imo corde. Laus autem Deo ipsi tribuitur et in
horis diurnis, quae laus hodie in voluminibus liturgiae horarum continetur,
quondam illo in libro qui breviarium dictum est.

Quaeque tabernacula in quacumque ecclesia, servantia Corpus Christi, sicut
Sanctum Sanctorum in Templo Hierosolymae sunt. Catholica ecclesia veneratur loca
historiae salutis, id est memorialia Veteris et Novi Testamenti in Terra Sancta
(specialiter in Hierosolyma, Bethleem, Nazareth). Veneratur etiam memorias
sanctorum (praecipue reliquias).

Tres civitates praecipue cultae sunt, quo a saeculis peregrini iter facere
consueverunt:



https://la.wikipedia.org/wiki/Crimaea

Crimaea (Russice: Крым; Ucrainice: Крим; Tatarice Crimensi: Къырым, Qırım) seu
Chersonesus Taurica est paeninsula in parte septentrionali Ponti Euxini (Maris
Nigri), etiam a Palude Maeotide (Mari Asoviensi) a septentrio-oriente alluetur.

Circa 2.5 decies centena milia hominum in Crimaea habitant. Plus quam demidium
illorum ad gentem Russicam pertinet. Ucraini et Tatari Crimenses ibi etiam multi
sunt. Maximae urbes Crimaeae sunt Sebastopolis, Sympheropolis, Kertschia,
Eupatoria et Theodosia.

Crimaea nunc de facto inclusa est in Russiam, cuius subiecta foederalia in hac
paeninsula sunt res publica Crimaea (cuius metropolis est Sympheropolis) et urbs
dignitatis foederalis Sebastopolis (in districtum foederalem Crimensem
inclusae). Ucraina, quae ad tempus recentissimum Crimaeam tenebat, adhoc eam
sibi postulat (de iure sua rem publicam autonomam Crimaeam et Sebastopolim urbem
status specialis ibi habens), adiunctionem paeninsulae huius ad Foederationem
Russicam illegalem esse putans (quae positio a multis civitatibus sustinetur).

Antiquis Crimaea temporibus Chersonesus et a poetis saepius Tauris (et inde
etiam Chersonesus Taurica) nominabatur. In antiquitate Tauri (unde et
Chersonesus Tauricae nomen), Cimmerii et Scythae ibi habitaverunt. Cum Scythae
potestatem in steppis Tauricis tenebant, Graeci in paeninsula prope litora
Pontus Euxini velut Bosporum Cimmerium lacumque Maeotidem inde a saeculo a.C.n.
septimo exeunte sedes transtulerunt. In Tauride, condiderunt has colonias:
Chersonesum, Panticapaeum, Theodosiam, et al. Spartocus primus sui nominis
tyrannus ex gente Archaeanactidum natus Panticapaei regnum Bosporanum condidit,
cuius princeps ultimus saeculo p.C.n. quinto fuit Tiberius Iulius Dioptunes.

Imperium Romanum Orientale Chersonesum vel Corsunum urbem (ubi Vladimirus I
Magnus, dux Russicus Kioviensis, anno 988 baptizatus est) nonnullasque alias
terras Tauricas meridianas saecula nonnulla tenebat. Praeterea, terrae Tauricae
millennio primo fuerunt possessiones multarum gentium aliarum: Gothorum,
Turcorum antiquorum, Bulgarorum nomadicorum, Cosrorum, Ruthenorum, etc.

A saeculo duodecimo Cumani, gens Turcica nomadica, hanc paeninsulam
inhabitaverunt. Circa annum 1223 copiae Mongolo-Tataricae regionem eam
invaserunt. Cum pars maior Tauridis inclusa est in Ordam Auream, sedes
administrativa terrae huius Crimaea urbs facta est, unde et nomen paeninsulae
hodiernum originem ducit. Ab anno 1441, Crimaea paeninsula fuit pars centralis
chanatus Tatarorum Crimensium (metropolim suam ab anno 1532 Baccasarae
habentis), qui terras prope litora septentrionale et orientale Ponti Euxini
tenuit. Nonnullae urbes maritimae Crimenses (Caffa, Cembalo, etc.) saeculis
tredecimo–quindecimo coloniae Genuae fuere, sed anno 1475 ab Imperio Ottomanico
annexae sunt. Chanatus Crimensis autem anno 1478 Imperii Ottomanici subregulus
factus est. A fine saeculi quindecimi copiae chanatus illius saepe terras
Ruthenicas (tunc ad regna Russicum et Polonico-Lituanicum pertinentes)
invadebant, homines terrarum illarum captantes, postquam illos ut servos
habentes et vendentes.

Belli Russo-Turcici annorum 1768–1774 causa, chanatus Crimensis e
subordinationem Imperii Ottomanici remotus est, et anno 1783 adiunctus est ad
Imperium Russicum. Anno 1802, gubernium Tauricum Imperii Russici creatum est,
sedem administrativam Sympheropoli habens et territorium paeninsulae Crimensis
atque terras nonnullas prope ostium Danapris occupans. Annis 1853–1856,
paeninsula fuit locus principalis Belli Crimaeani. Tempore Belli Civilis Russici
res publicae nonnullae in Crimaea declaratae sunt, sed breve exsisterunt. Annis
1919–1920, exercitus "Alborum" hanc paeninsulam tenebant, contra copias
"Rubrorum" (Bolsevicorum) pugnantes.

Anno 1921, ut pars Russicae SFSR, creata est res publica autonoma Crimensis.
Tempore Belli Magni Patrii Crimaea gradatim a copiis Germanicis occupabatur,
anno 1944 ab exercitu Sovietico liberata. Paulo post, Tatari Crimenses, Armeni,
Graeci et Bulgari e hac paeninsula deportati fuere (sicut et nonnullae aliae
gentes Unionis Sovieticae, ut "collaboratores nazistici" damnatae). Anno 1945
res publica autonoma in regionem Crimensem transformata est. Anno 1954, regio ea
facta est pars Ucrainae, tunc rei publicae Unionis Sovieticae.

Anno 1991, Ucraina declarata est terra sui iuris, et paulo post res publica
autonoma restaurata est in Crimaea. Fine mensis Februarii anno 2014, postquam
propter rebus perturbatis oppositio Ucrainica Kioviae potestatem cepit,
administrationem suam creans, in Crimaea motus contra administrationem illam
incepit. Incolae Crimenses regimen Ucrainicum novum negantes, Russiam tamen
faventes, intercedere active inceperunt. Idcirco die 16 Martii 2014 referendum
(ab auctoritatibus Kioviensibus terrisque occidentalibus ut illegale aestimatum)
in Crimaea accidit, ubi cives aut de Crimeae adiectione ad Russiam aut de
autonomia firmata in Ucraina statuerunt. Postquam maioritas participium
referendi adiunctionem ad Russiam sustinuit, res publica Crimaea (Sebastopolim
includens) sui iuris declarata est, et die 18 Martii Moscuae pactum de
acceptione rei publicae Crimaeae urbisque Sebastopolis ut subiectorum
Foederationis Russicae subscriptum est.



https://la.wikipedia.org/wiki/Communismus

Communismus (ex communis) est motus revolutionarius et socialisticus ad creandum
ordinem socialem sine classibus, sine usurpatione, sine domino pecunia,
gubernatio mundialis sine civitate, et in possessione communi facultatibus
productionis, cum ideologia sociali, civili, oeconomica quae hunc ordinem
socialem instituere intendit conditum. Hic motus, in eius interpretationibus
Marxist-Leninisticis a Factione Communistica Unionis Sovieticae, historiam
saeculi vicensimi vehementer impulit, cum aemulatio fortissima inter "mundum
socialisticum" (civitates socialisticae a factionibus communisticis temperatis)
et "mundum Occidentalem" (civitates cum oeconomiis capitalisticis) factus esset.

Theoria tribus partibus constat: prima est oeconomia politica; secunda,
materialismus dialecticus; tertia, socialismus scientificus.

Secundum Marx in primis in apparatu rerum fabricandarum vel producendarum
Proprietas privata abolenda est, et eius apparatus communis proprietas
instituenda ut communi omnium consilio res fabricarentur.

Marx sententiam communisimi ita reddidit: "Quisque secundum facultatem, cuique
secundum indigentiam."

Communismus non solum est aequatio bonorum, quod secundum Mariam Delcourt etiam
isonomia appellatur, sed etiam omnis proprietas privata (etiam aequaliter
distributa) abolenda sit. Id exempli gratia Thomas Morus in sua Utopia
descripsit.

In schemate materialismi historici, communismus est notio societatis liberae,
sine divisione laboris et alienatione, ubi homines sunt securi, oppressione et
egestatis liberi. Societas communistica nullas gubernationes, civitates, vel
divisiones classis habebit. In theoria Marxismi, dictatura proletariorum est
medius status inter capitalismum et communismum, dum gubernatio modum dominii a
privatismo ad dominium conlectivum commutat. In scientia politica, nomen
communismi aliquando spectat ad civitates communisticas, formam habentes
gubernationis quo sui iuris civitatis effectum habet intra systema unius
factionis et in verba Marxismi-Leninismi vel eius progeniei iurat.

Tamen quali philosophi communistae sicut Ludovicus Althusser et Antonius Gramsci
doctorinam Marxismi-Leninsmi opposuerunt, quod saepe "Euro-communismus"
appellatur.



https://la.wikipedia.org/wiki/Clavile

Clavile (-is, n), pianum, clavicymbalum, plectrocymbalum, vel clavicordium, est
chordophonum malleis nervisque intentis ad tonos edendos praeditum. Clavilia
maximae magnitudinis nonaginta septem claves habent, quae, digitis depressis,
faciunt ut nervi malleis impellantur. Pulsus mallei efficit ut vibratio nervi
sonum emittat; gradus soni, acutus vel gravis, intentione pendit nervi. Vis qua
depressa est clavis vim soni definit. Sonus deinde sponte per sedatorem quendam,
malleo coniunctum, repremitur ne misceantur soni; clavilista autem pedali potest
sedatorem ad tempus disiungere ut concentus sonorum harmonias gignat.

Clavile saeculo octavodecimo ineunte a Bartholomaeo Christophoro Florentiae ut
coniunctio constructionum clavichordi et tympani excogitata est. Fructus illius
combinationis 'leve forteque' (Italiane piano e forte) appellatus est propter
suam unicam facultatem tam leves quam fortes sonos reddendi.

Haydn erat inter primos clavilistas qui clavili sensu vero canebant, cum musici
priores, inter quos Ioannes Sebastianus Bach, clavicymbalo canerent.



https://la.wikipedia.org/wiki/Cairus

Cāirus (-i, f.) sive Cāhĕre (Arabice القاهرة, al-Qāhira 'Victrix', 'Domitrix'),
est caput Aegypti et maxima urbs in mundo Arabico et in Africa, atque regio
sexta decima a maximo in orbe terrarum. In Delta Nili situs, anno 969 conditus
est. Conurbatio, "Urbs Mille Minaretorum" per ludibrium ob potentiam
architecturae Islamicae appellata, diu est medium civilitatis culturaeque.
Quamquam Cairus a Domu Fatimidarum saeculo decimo rite conditus est, terra urbis
hodiernae fuit locus capitum civitatum quorum reliquia in vicis Cairi Veteris
iam sunt conspicua. Cairus etiam consociatur cum Aegypto antiquo ob
propinquitatem urbium antiquarum Memphidos, Gizae, et Fossatum, prope Magnam
Sphingem Gizensem et pyramides Gizae sitas.

Sedes Cairi fere idem est atque civitatis antiquae nomine Babylon Aegypti. Cuius
oppidi mentio iam fit in Diodori Bibliotheca Historica (1.56.3), sed fieri
potest ut locus iam diu in usu erat ab Aegyptiis. Fontem nominis nonnulli dicunt
esse Pr-Ḥˁpy-n-Ỉwn "Domus Nili Heliopolitana," quod quidem verisiliter
/pʰħaʕbn̩ˈʔoːn/ audiebatur.

Cum Arabes Aegyptum anno 641 Byzantinorum devincerent, castra Arabis ducis Amr
ibn al-As hic posta erant, quae facta sunt urbs Fossatum nomine (Arabice
الفسطاط‎ al-Fusṭāṭ). Sub regibus domuum Arabum, urbs floruit ut caput terrae.
Anno 969, Fatimidi Aegypto potiti sunt et urbem fundaverunt supra Fossatum,
principio appellata al-Mansuriyah, at postea al-Qahirah vel Cairus nominata est.

Saeculis XII et XIII crucesignati in Aegyptum invaserunt. Apud Willelmum
Tyrensem in Historia rerum in partibus transmarinis gestarum scriptum est
historia brevis Aegypti ab pharaonum tempore usque ad aevum suum. Cairus vel
"Cahere" dictus est "egregia metropolis, quae vulgo Babylonia dicitur, lingua
vero Arabica Macer appellatur".

Cairi aer est calidus, praeterea hieme. Paucus imber (circa 24 mm pro anno) e
mense Octobre usque ad mensem Aprile effunditur.



https://la.wikipedia.org/wiki/Asturiae

Asturiae (Asturice Asturies, Hispanice et Euvenavice Asturias) sunt provincia
atque communitas autonoma Hispana, cuius caput est Ovetum. Incolas 1 061 756,
ambitum 10 602 chiliometrorum quadratorum habet. Regio ob siceram nota est.

Vocabulum Asturiae nomen accipit ex antiquis incolis, Asturibus, primitivis
fluminis Asturae riparum incolis usque ad Romanam dicionem. Nomen Astures non
solum eos Mediae Planitiei sive Cismontanos sed etiam eos septemtrionis sive
transmontanos comprehendebat.

Nomen Astura, quae ante Romanam invasionem Estura sive Estula nuncupabatur, e
Celtica radice stour 'flumen' ortum est. Hoc toponymum in Britannia Minore
apparet, ubi Plinius de flumine Sture loquitur; hodie sunt tria flumina "Stur"
(Anglice Stour) in Cantio, Suffolcia, Dorcestria. In Albis exitu est aliud
flumen Sturia (Theodisce Stör). Etiam in Pedemontio sita erat Celtica tribus
Esturorum et flumen Sturia (Italice Stura). Eadem radix adhuc hodie Goedelice et
Britonice in vocabulis ster et stour 'flumen' significantibus perdurat.

Primi incolae e genere Neanderthalensium fuerunt. Eorum reliquia invenire
possumus in antra quorum nobilissimum est El Sidrón. Primi homines sapientes
sapientes speluncas ad oras habitabant, marisque cochleis vivebant. Ad conchas e
saxis evellendas silicibus habile caelatis utebantur, quod modum petrarum
caelandarum ars Asturiensis nominatur. Ex his hominibus multae et pulchrae
animalium picturae in cavernis inventae sunt, quorum notissima est spelunca
Celestini Bustillo ad Ripam Saliae sita.

Cum Neolithicum in Asturias veniret, incolae regionis interiores Asturias
habitare coeperunt. Etiam nunc tumula mortuorum miserabiliter spoliata passim
mirari possumus. Hae gentes quae circa 3000–2000 a.C.n. vixerunt nobis parum
cognitae sunt nisi ab tabulis petreis—quae dolmina nominantur—tumulisque. Hoc
genus sepeliendi tota Europa videri potest.

In Aetate Metallorum gentes quae primae Astures nominanatae sunt ex Troia
venisse dicebantur. Vero autem nominis origo ex flumine Astura, hodie Aisela,
derivari videtur. Illo enim tempore limites Asturiarum ex Mari Cantabrico ad
fluvium Durium patebant. Praesens Principatus Asturiarum a Romanis Asturia
Transmontana nominatus est ut ab Asturia Cismontana ,quae nunc Legionem et
Ocellum Duri provincias includit, discerneret. Illo tempore in oppidis castris
nominatis Astures vivebant.

Astures libertatem servaverunt usque ad fines saeculi primi a.C.n.. Eo enim
saeculo Asturia subacta est a Romanis. Casus belli fuit quod Astures adversus
vicinas gentes iam olim pacatas pugnarent agrosque earum vastarent, re quidem
vera quod Asturiarum copiae a Romanis vehementer exoptabantur, maxime aurum.
Fama est ut ipse Augustus imperator adversus Astures Cantabrosque bellum fecit.
Victi denique sunt in monte Medullio, ubi plerique se ipsos inteficere quam in
servitutem se dicare maluerunt.

Cum in Asturia non multum Romanorum Instituta ac mores difussa essent, tamen ex
eo tempore non pauca vestigia mirari possumus: vias, thermas, villas,
inscriptiones, et cetera. Cum Imperium Romanum a Barbaris dirueretur, Visigothi
Suevique in Asturias intraverunt. Ex praesentibus studiis de Barbaris in regione
videtur ut eius auctoritas pauca aut minima fuit, nam regio pauper erat et
minime ad humanitatem exculta.

Anno 722, Mauri, qui pleramque Hispaniam bello subigerant, Asturiis potiri
temptaverunt. Victi tamen sunt in Covae Dominae proelio, ex quo novissimum
Regnum Asturorum natum est.

Post Visigothorum cladem adversus Mauros qui Gaditanum fretum hostiliter
transiverant, multi victi ad montes Cantabricos fugerunt. Ibi cum Asturum
gentibus mixti parvos exercitus qui assidue Mauros vexarent paraverunt. Hac re
Mauri exercitum ad Asturiam Transmontanam mittere decreverunt et tum denique
victi sunt ab exercitu Pelagii, ducis Gothi, in Cova Dominica (Asturice;
Cuadonga et Hispanice ac Euvenavice; Covadonga). Hoc vero proelium forsitan
certamen tumultuarium fuerit, sed animos Visigothis Asturibusque ad novum regnum
roborandum dedit. Ex eo tempore parvum Christianum regnum conditum est quod
defensionem adversus Mauros apud montes Cantabricos constitueret.

Primus rex Asturum Pelagius (718–737) fuit. Huic Fafila (737-739) eius filius,
qui postea ab urso necatus est, successit. Post Fafilae mortem Alphonsus I
(739–757), dux Cantabriae, ad regnum pervenit. Is rex bellicosus fuit et ,eo
regnante, fines Regni propagari inceperunt. Propter tanta proelia magnae
solitudines inter Asturum Regnum et Mauros creatae sunt, quae Terrae Nullius
nomine cognitae sunt.

Huic Froila (757 -768) eius filius successit. Is quoque bellicosus fuit et
continuas oppugnationes a Mauris, ab Abderramano I imperatis, sustinuit. Fama
est ut Ovetum urbem condidit –nunc tamen ea urbs ex recentibus inventionibus
originem Romanum habere videtur-.

Mos erat apud reges ut etiam inter familiares pugnarent ad imperium obtinendum.
Froila ipse suum fratrem Vimaranum ob regni exoptandi accussationem propria manu
occidisse videtur. Post Froilam a nobilibus quoque interfectum, reges inertes
nominati, quia paene bellum non ullum gesserunt, regnaverunt. Hi fuerunt
Aurelius (768 – 764), Silo (774–783), Mauregatus (783 – 789) atque Veremundus
Diaconus (789–791).

Veremundus Diaconus successit Alphonsus II Castus, omnium regum Asturum
fortissimus, qui multa proelia adversus Mauros gessit, etiam Olissiponem
oppugnans. Eo regnante, sepulcrum Compostellae inventum est quod Sancti Iacobi
apostoli reliquias continere dicebatur. Alphonsus iussit ut templum supra
tumulum exstrueretur et locus a peregrinis ex tota Europa qui reliquias viderent
frequentatus est usque ad praesens.

Huic successit Ranimirus I (842–852), qui Gallaeciam regebat. Cum tamen in
Bardulia uxorem duceret, nobilis Nepotiani nomine adversum Ranimirum seditionem
ad regnum obtinendum movit. Hac re cognita, Ranimirus Ovetum profectus est et
Nepotianum caecatum in monasterio totam vitam inclusit. Eo tempore Normanni ex
Regni oris fugati sunt post crudelia proelia et direptiones.

Ranimiro successit Ordonnus I (850–866) qui limites regni protulit atque
Legionem ac Asturicam rursus incolis frequentavit. Adversus Mauros qui Regni
amplificationem multum timebant pugnavit et etiam adversus Normannos.

Huic successit Alphonsus III Magnus (866–910) qui multum limites Regni
amplificavit urbes condens tota Legione Castellaque, et etiam trans Durium. Sic
Bracaram, Portum Cale et Conimbrigam rursus incolis frequentavit et ex nihilo
Ocellum Duri, Taurum et Septimancam condidit ut limites a Maurorum impetibus
tegeret. Ximenam, regio genere virginem ab Rege Navarrae genitam, in matrimonium
duxit. Sex filios habuit. Cum Alphonsus e vita excederet, inter tres filios
Regnum dividit. Ex quo tempore caput Regni ex Oveto ad Legionem translata est.

Reges Asturici multa et pulchra opera non tantum religiosa sed etiam publica
fecerunt. Artium Asturicarum haec aetas notissima fuit, in qua monumenta
praeromanica, nunc pro Patrimonio ex Humanitate habita, exstructa sunt.
Artifices quoque Asturici pulcherrima ex auro gemmisque opera fecerunt, quarum
caput Crux Angelorum est, quae etiam nunc vexillum Asturiarum ornat.

Post caput regni ad Legionem translatum, ulli nobiles secessiones concitaverunt
ut Asturiae ab Regno Legionis dissociarentur. Notissima seditio fuit ea quam
comes Gundisalvus adversus Alphonsum VII dominamque Urracam, quae Asturias in
nomine Regis administrabat, movit.

In anno 1338 Ioannes I et Iohannes Gandavensis pacem fecerunt matrimonium inter
filios suos Henricum et Catharinam componentes. Ex eo tempore Regni heredes
Principes Asturiarum nominantur.

Medio Aevo Institutiones Asturiis praecipuae ortae sunt, sic populae, villae
conciliaque. Societas in tres ordines dividebatur: oratores, bellatores
laboratoresque. Asturiani secali, farre, castaneis, ovibus, capris, suibus et
ceteris vivebant.

Saeculo XVIII ad famem minuendam maxima levamina Indici tritici tuberculorumque
ex America invectiones fuerunt, quae in praecipuos ex Asturiis cultus una cum
fabis se converterunt. Ad fines huius saeculi Illuminatio regionem advenit.
Notissimus illustratus Caspar Melchior de Jovellanos fuit qui Asturicam
oeconomiam stimulare temptavit.

Mutatio Artium Operosarum ad Asturias propter ferri carbonisque abundantiam
venit. Hoc factum praecipuissimum in Historia fuit quia societatem ita mutavit
ut etiam novus proletariorum ordo ortus est. Hic ordo postea per fabrum collegia
tantam potentiam habuit ut etiam nunc eorum potentia manifesta est.

Anno 1808 Asturiae prima regio ex tota Hispania fuit quae bellum in Francogallos
indixit. Multae et nobilissimae cohortes ad aciem missae sunt ubi magna virtute
adversum exercitus occupantes pugnaverunt quoad ab Hispania depulsi sunt. Hoc
saeculo incolae Asturiarum pugnas inter liberales et regiarum partium sectatores
passi sunt. Omnium liberalium ducum clarissimus fuit Raphaël del Riego, qui pro
libertate tamen moriens regi ad Constitutionem iurandum obligavit.

Toto saeculo industriae in regione media crescebant praecipue carbonis putei et
ferri armorumque fabricae.

Saeculo XX discordiae inter fossores fabrosque et eorum dominos tantae erant ut
paene quotidie pugnae seditionesque erant.

Octobre anni 1934 fossores ex Nelsi (Hispanice, Asturice et Euvenavice; Nalón)
Capitalisque (Hispanice, Asturice et Euvenavice; Caudal) vallibus et fabri ex
magnis urbibus adversus centrale imperium armati se sublevaverunt. Cum victi ab
exercitu essent, Asturiani proletarii maximas coercitiones in corporibus suis
passi sunt.

In Bello Civili Hispanico regio gubernationi centrali fidelis mansit praeter
Ovetum et partes Occidentis. Cum exercitus Nationales nominati belli frontes
fregerunt, multi milites adhuc Rei Publicae fideles in montes ad vitam servandam
fugerunt ubi ducelli Franci copiis restiterunt usque ad annum 1952 in quo
postremi occulti dispersique bellatores interfecti sunt.

Agitationes tamen operariorum numquam in regione cesserunt. In anno 1963 maxima
secessio in vallibus centralibus orta est cuius explicationes toto orbe
divulgatae sunt.

Mortuo Francisco Franco, Asturiae Communitatem Autonomam constituerunt intra
decentralizatam territorialem structuram Constitutione anni 1978 statutam.
Raphaël Ludovicus Fernández Álvarez, qui antehac ut Praeses Consilii Regionalis
e 1978 meruit, factus est primus Praeses Principatus Asturiarum post autonomiae
adoptionem. Asturiana Gubernatio Regionalis comprehensivas competentias in
praecipuos campos tales sanitatem, educationem et protectionem naturae tenet.
Maio 2011, Praeses Gubernationis Asturiarum Franciscus Álvarez Cascos Fori
Asturiarum (Hispanice et Euvenavice Foro Asturias ; Asturice Foru Asturies)
erat, cui successit Xaverius Fernández Fernández Foederationis Socialisticae
Asturianae (Hispanice, Euvenavice, Asturice Federación Socialista Asturiana).

Asturiae apud Septemtrionale Hispaniae litus invenitur, inter Gallaeciam
Occidente, Cantabriam Oriente, Castellam et Legionem Meridie et Mare Cantabricum
Septemtrione. Mons Cantabricus (Hispanice; Cordillera Cantábrica, Asturice;
Cordelera Cantábrica et Euvenavice; Cordal Cantábrico) naturalem limitem inter
Asturias et provinciam Legionem Meridie constituit. Orientali in cordillera,
Consaeptum Nationale Montis Auseba (Hispanice; Picos de Europa, Asturice et
Euvenavice; Picos d'Europa) altissima et spectacularissima Asturiarum cacumina
continet, cum maxima altitudine cacuminis Turris Cirretensis (Hispanice; Torre
de Cerredo, Asturice; Torrecerréu et Euvenavice; Torrecerredo), 2 648 metra
alti. Etiam inveniuntur Consaeptum Naturale Redes (Hispanice, Asturice et
Euvenavice; Parque Natural de Redes), saxorum calcis, Centroriente; Consaeptum
Naturale Albinae-Mensa (Hispanice et Euvenavice; Parque Natural de Las Ubiñas-La
Mesa, Asturice; Parque Natural de Les Ubiñes-La Mesa), Oveti Meridie; et
Consaeptum Naturale Summetum (Hispanice et Euvenavice; Parque Natural de
Somiedo, Asturice; Parque Natural de Somiedu) Oriente. Montes Cantabrici
numerosas opportunitates ascendendi, nartandi et explorandi offerunt et patent e
Gallaecia Occidente in Cantabriam Oriente.

Apud Asturianum litus inveniuntur actae Silentii (Hispanice; Playa del Silencio
et Euvenavice; Praia do Silencio, Asturice; El Gavieru), vicus Coticularium
(Hispanice et Euvenavice; Cudillero, Asturice; Cuideiru) et actae circum Planas
(Hispanice, Euvenavice et Asturice; Llanes), sicut Barrum (Hispanice, Euvenavice
et Asturice; Barro) atque Torimbia (Hispanice, Euvenavice et Asturice;
Torimbia). Asturianum clima variatius est quam id Meridionalium nationis
regionum. Aestates generaliter umidae calidaeque cum praecipitationum aliquo
sunt. Hiemes leviter frigidae sunt, praesertim in montibus, nive e Novembre ad
Maium tectis. Et pluvia et sol regulares Asturianarum hiemum characteres sunt.
Annuae praecipitationes 900 mm sunt, et augentur quanto remotior regio, cum
maximo 1 800 mm in Monte Auseba (Hispanice; Picos de Europa, Asturice et
Euvenavice; Picos d'Europa). Propter Asturiarum umorem et vegetationem,
Principatus Hispania Viridis nuncupatur.

Asturiae et montana et litoralis communitas est, numerosas ac notas naturales
inclavaturas habens, quarum aliquae procteguntur sicut Consaepta Nationalia,
Naturalia ac Reservata Biosphaerae, inter quae excellunt:

Vegetatio variata est Asturianis in montibus quia mutat secundum altitudinem.
Inferioribus partibus sunt ilices et pini siccis zonis, dum robura et fagi
umidis zonis. In monte sunt caesariatae caducifoliae silvae, et superius,
pinophytorum silvae. Super 2000 metrorum, solum sunt prata. In parte Mari
Cantabrico attacta vegetatio multum abundat et valde variata est gratia
pluviarum. Consistit e caducifoliis arboribus, talibus roburibus, castaneis ac
fagis, et naturalibus pratis.

Politica Principatus Asturiarum organizatio structuraque Statuto Autonomiae, e
30 Ianuarii 1982 vigente, regitur. Secundum Statutum, institutiva Principatus
Asturiarum organa sunt tria: Iuncta Generalis (Hispanice; Junta General,
Asturice; Xunta Xeneral, et Euvenavice: Xunta Xeral), Consilium Gubernationis
(Hispanice; Consejo de Gobierno, Asturice; Conseyu de Gobiernu, et Euvenavice:
Consello de Goberno) et Praeses (Hispanice, Asturice et Euvenavice: Presidente).
Modus gubernationis Pricipatus parlamentarius est: Iuncta Generalis potestas
legisfera est, quae, populum Asturianum repraesentans, Praesidem Principatus
Asturiarum eligit. Praeses Principatus Asturiarum etiam Consilii Gubernationis,
potestatis exsecutivae dux, est et Iuncta Generali coram politice respondet,
quae per motionem censurae aut per quaestionem fiduciae eum e muneribus
dimittere potest.

Potestas legisfera ad Iunctam Generalem, ab Asturiani populi repraesentantibus
integratam, correspondet. Inter cuius munera dispensationem oeconomicam probare
et Consilium Gubernationis ordinare dirigereque sunt. Iuncta integratur a 45
deputatis, quattuor annorum perihodo per suffragium universale intra
repraesentationis proportionalis systema electis, in quo deputatorum assignatio
in Methodo D'Hondtiana fundatur.

Fontes: Ministerium Rerum Internarum Hispanicum et Foederatio Asturiana
Conciliorum

Insigne Asturiarum Lege 2/1984, diei 27 Aprilis, (BOPA nº 103, diei 4 Maii,
regitur et eius colores Decreto 118/1984 diei 31 Octobris (BOPA nº 276, diei 29
Novembris). Vexillum Asturiarum Lege 4/1990, diei 19 Decembris (BOPA nº 6, diei
9 Ianuarii 1991) regitur.

Administrative, Principatus Asturiarum divisus est in 78 concilia, ad municipia
aequivalentia. Minor entitas concilio est parochia (Hispanice, Asturice et
Euvenavice; parroquia), quae necessario cum parochia ecclesiastica coincidere
non debet. Intra quadam parochiam possunt esse vici et oppidula.

Statutum Autonomiae etiam loquitur de possibilitate ut ordinetur territorium in
commarcas. Quamquam legaliter vixdum evolutae sunt, sunt aliquae commarcales
administrationes ab variis municipiis sive conciliis statutae et ad praebendas
municipalis competentiae diaconias et ordinandam, ad destinandam et ad
promovendam peregre commarcam. Haec sunt: commarca Flavionavia, concilia
Flavionaviam (Hispanice, Asturice et Euvenavice; Avilés), Illas (Hispanice,
Asturice et Euvenavice; Illas), Curvariam (Hispanice, Asturice et Euvenavice;
Illas) ac Castellum Gauzon (Hispanice, Asturice et Euvenavice; Castrillón)
comprehendens, et Commarca Nelsi (Hispanice, Asturice et Euvenavice; Comarca del
Nalón), Langiciatos (Hispanice, Euvenavice; Langreo et Asturice; Llangréu),
Sanctum Martinum Regis Aurelii (Hispanice; San Martín del Rey Aurelio,
Euvenavice et Asturice; Sanmartín del Rei Aurelio), Flavianam (Hispanice,
Euvenavice; Laviana et Asturice; Llaviana), Casum (Hispanice, Euvenavice; Caso
et Asturice; Casu) ac Superscopulum (Hispanice, Euvenavice; Sobrescobio et
Asturice; Sobrescobiu) comprehens.

Iuridice in Asturiis inveniuntur tres circumscriptiones comitiales, inter quas
maxima est secundum numerum incolarum centralis.

Ex iudiciali aspectu Asturiae divisae sunt in districtus iudiciarios (Hispanice;
partidos judiciales Euvenavice; partidos xudiciais et Asturice; partíos
xudiciales) duodeviginti, cum singulis primae instantiae tribunalibus in
singulis eorum capitibus.

E sanitario aspectu Asturiae areas sanitarias octo, districtus sanitarios duos,
zonas basicas salutis sex et sexaginta atque zonas speciales salutis quindecim
habet, secundum data Instituti Informationis Sanitariae anno 2002.

Anno 2008, Asturiae indicem fertilitatis 1,07, intra Unionem Europaeam infimum,
habebat. Asturiae etiam est una minime religiosarum zonarum in Europa. Circiter
45% Asturianorum nullum deum aut nullam vim vitalem credunt.

Quamquam lingua Hispanica unica lingua publica in Principatu est, lingua
Asturiana, nihilominus, lingua vernacularis in Principatu, quae, etiamsi nullo
statu officiali gaudet, revera agnoscitur protegiturque a Principatu Asturiarum
secundum Statutum Autonomiae et leges evolutas est.

Lingua Asturiana e lingua Romanica quae e lingua Latina nata est orta est, quae
erat in usu Mediaevalibus in regnis Asturorum et Legionensi. Antiquissimus
cognitus huius linguae textus Nodicia de Kesos, ab anno 959, est, dum normativum
documentum Asturice scriptum antiquissimum servatum anni 1085 Forum Flavionaviae
(Asturice Fueru d'Avilés) est. E Transitione Democratica Hispanica, linguae
Asturianae officialitas est una inter dissimilium motuum socialium
vindicationes. Anno 1981 creata est Academia Linguae Asturianae (Asturice
Academia de la Llingua Asturiana), Principatus Asturiarum institutum cuius
propositum est linguae Asturianae studium, promotio defensioque. Numerosae
societates pugnant pro tutela absoluta linguae asturianae, e.g: Contio pro
Defensione Linguae Asturianae (Asturice Xunta pola defensa de la llingua
asturiana), Concilium Apertum pro Tutela (Asturice Conceyu Abiertu pola
oficialidá) aut Unitas (Asturice Unidá). E 2005 officializata? sunt nonnulla
locorum toponyma. In praesenti sunt pauca concilia sine officializata? vernacula
toponymia.

Lingua Asturiana 17,7 centesimae Asturianorum sermo patrius, dum 20,1 centesimae
Asturianorum etiam est iuxta cum lingua Hispanica. Praeterea, est voluntaria
studii materia alumnis primariae et optativa alumnis secundariae toto in
Principatu Asturiarum. Etiam paulum in mediis communicationis est per
septimanalia quae utuntur lingua Asturiana lingua vehiculari. Ultimis annis,
litterae Asturianae magna evolutione gavisae sunt e motu Surdimentu nuncupato.

Praeter linguam Asturianam, inter flumina Euve (Hispanice, Asturice et
Euvenavice; Eo) et Naviam (Hispanice, Asturice et Euvenavice; Navia), Asturiani
Euvenavice loquuntur. Philologice, lingua Euvenavica intra linguas
Gallaico-Lusitanas includitur, ut demonstrant antiqui textus hac lingua servati,
ostendentes aliquas notas quae eam linguae Asturianae Occidentali appropinquant.
Sicut linguae Asturianae casus, lingua Euvenavica nullo iuridico linguae
officialis statu gaudet.

Principatus Asturiarum oeconomia campum primarium regredientem 6 centesimas
facultatis laborandi occupantem cum ctenotrophia vaccina, agricultura (maizi,
patatarum, mālorum), et piscatione habet. Adhuc sunt significativae?
carbonifodinae quamquam non gaudent antiquo pondere.

Campus secundarius 30 centesimis facultatis laborandi utitur, intra quem
ponderis sunt siderurgia, alimenta, navalia, arma, industria chemica, et
apparatus vecturae. In campo tertiario sunt 65 centesimae facultatis laborandi
et auget, quod est symptomaticum? ob incolarum densationem? in mediis urbibus,
et est ponderis quod periegesis acquisivit in regione recentioribus annis.

Etiamsi delocalizatio industrialis communitatem prioribus decenniis percussit,
reditus per capita super regnum medium crevit quoad consecutus est 19 868 € anno
2006 (89,7% PDG per capita regni).

Concilia Principatus Asturiarum partem facientia debitum publicum globale
451 071 000 millionum euronum habent.

Est centrum regionale Oveti societatis Televisión Española quod turrim
telecommunicatoriam in Gamoniteiru (Hispanice et Euvenavice; Gamoniteiro et
Asturice; Gamoniteiru) et varias turres reemissorias toto in Principatu habet.
Hinc producitur et retransmittitur regionalis programmatio.

Anno 2006 inceptae sunt emissiones televisionis publicae autonomicae ex Ente
Publico Communicationis Principatus Asturiarum dependentes. Novus trames
televisificus Televisión del Principado de Asturias Hispanice et Televisión del
Principáu d'Asturies Asturice, sive TPA nuncupatur quae iuxta cum Radio del
Principado de Asturias Hispanice sive Radio del Principáu d'Asturies Asturice
sive RPA Radiotelevisión del Principado de Asturias Hispanice sive
Radiotelevisión del Principáu d'Asturies sive RTPA format.

E decennio 200 producta est improvisa prosperitas in hoc medio communicationis,
ubi apparuit novorum tramitum multitudo autonomico et praesertim locali gradu in
Asturiis:

Interrete est novissimum inter media communicationis socialis. In Asturiis,
praeter nationales societates interretiales diaconias per rete Telefónica
offerentes, est societas omnino Asturiana, Telecable, interrete, televisionem
caplarem et telephonia praebens.

Per hoc medio possibile est Asturianis diariis digitabilibus accedere inter quae
sunt:

Sunt variae stationes radiophonicae solum per Interrete emittentes et Astuani
ambitus quae excellunt:

Asturiae ab Paeninsula valde separatae montanam propter prominentiam quam habent
sunt. E Romanis temporibus, regio cum Media Planitie per Viam Delapidatam
(Hispanice Vía de la Plata) communicata est, quae Montem Cantabricum transit et
usque ad Hispalem venit, in praesenti autovia A-66. Respectu ferriviae, cum eius
evolutione saeculo undevicensimo, communicatae sunt cum paeninsula reliqua,
praesertim cum Legione et Santandere. In regione situs est portuum unus maximi
ponderis apud Cantabricum, Muscellum (Hispanice, Asturice et Euvenavice El
Musel), quod diarios cursus commerciales cum Francia et Britanniarum Regno
habet.

Asturiis servit Aëroportus Asturiarum (Hispanice; Aeropuerto de Asturias,
Asturice; Aeropuertu d'Asturies et Euvenavice; Aeroporto d'Asturias), 40
chiliometra ab Oveto, prope Boreoccidentale litus et industrialem urbem
Flavionaviam.

Asturiae Orientales etiam faciliter accessibilis est ex Aëroportu Santanderiensi
(Hispanice; Aeropuerto de Santander). Recentes meliorationes in autoviario rete
introductae in Santander volare et postea in Asturias autocinetum gubernare
sinunt, quae attingi tempore minore quam una hora potest.

Hibernica societas aëronautica Ryanair volatus in Aëroportum Santanderiensem ex
Aëroportu Francofurtensi Hagenensi (Theodisce; Flughafen Frankfurt-Hahn),
Liverpolio, Eblana, Aëroportu Stanstedensi Londinensi (Anglice; London Stansted
Airport) et Aëroportu Romae Ciampinensi (Italice; Aeroporto di Roma-Ciampino)
moderatur.

Muscellum (Hispanice, Asturice, Euvenavice El Musel) sive Portus Gigiae
cuiuslibet magnitudinis naves circumvectantes accipere potest. Societates P&O,
Swan Hellenic aut Hapag Lloyd quotannis Portum Gigiae inter suas optiones apud
Litus Atlanticum Europaeum eligunt. Secutae areae navibus circumvectantibus in
promptu sunt:

Haec loca magnum inspecti accessus gradum sinunt, cum praesidio praestato et
navibus et viatoribus. Media urbs solum quattuor chiliometra distat et
auctoritas portuaria praebet dedicatum periegeticum conexum qui sinit viatores
uti occasione culturalium, gastronomicarum et commercialium opportunitatum quae
Gigiae offerenda sunt.

Hispanica nationalis societas ferriviaria RENFE etiam Asturiis servit;
hamaxostichi regulariter e et in Hispanica intestina proficiscuntur. Praecipuae
stationes regionale caput Ovetum sunt et praecipua litoralis urbs est Gigia.
Praeterea, societas FEVE Medias Asturias Orientalibus et Occidentalibus
coniungit. Novus cuniculus per Montem Cantabricum, Varians Paliarum (Hispanice;
Variante de Pajares, Asturice et Euvenavice; Variante de Payares), in praesenti
adhuc aedificatur, quae itineris tempus e Matrito in Asturias ex quinque horis
solum in tres reducet, dum fit ferrivia ut adveniant tramina AVE proximo in
futuro.

Est etiam comprehensiva diaconia laophorica a societate ALSA gesta. Quae
Flavionaviam, Gigiam, Ovetum et Meres Matrito atque aliis praecipuis urbibus
aliquotiens quotidie coniungit. Haec societas diaconias in Barcinonem,
Salmanticam, Legionem, Valdoletum, Brigantium Flavium, Bilbaum, Hispalem,
Sanctum Sebastianum, Lutetiam, Bruxellas et Nicaeam inter alias praebet.

Respectu viarum autocineticarum sunt tres axes traditionales communicationis in
Asturiis quos antiquae viae nationales supponebant; axis litoralis, N-632 e
Luarca (Hispanice et Euvenavice; Luarca et Asturice; Ḷḷuarca) in Ripam Saliae;
N-634 per Libuncam, Spīnam (Hispanice, Asturice et Euvenavice; La Espina), Ripam
Saliae ac Uncariam (Hispanice; Unquera) et axis per Gigiam, Ovetum ac Mediam
Planitiem, N-630.

Hi axes mutati sunt decennii 200 et saeculo XXI primi decennii operibus sic ut
omnes viae nationalis tractus e autovia Hispanica (Hispanice; autovía) in
autoviam (Hispanice; autopista) transeunt et eis additus est novus axis Autoviam
Fossoriam (Hispanice ac Asturice; Autovía Minera et Euvenavice; Autovía Mineira)
constituens. Ecce autoviae et autoviae Hispanicae Asturiarum:

Asturiae locuples legatum artificiosum possident e quo excellit architectura
autochthonica Praeromanica sive Ars Asturiana cum monumentis inter quae eminent
Sancta Maria in Naurancio (Hispanice, Asturice et Euvenavice; Santa María del
Naranco) et Sanctus Michael de Lillo (Hispanice ac Euvenavice; San Miguel de
Lillo et Asturice; Samiguel de Lliño) Oveti. Quae ambae iuxta cum Fonte Incalata
(Hispanice, Asturice et Euvenavice; Foncalada), secundum UNESCO, Hereditatis
Mundanae partem faciunt.

Ars Romanica multo praesens est quia tota regio viis Iacobeis transiebatur, ubi
excellunt monasterium Sancti Petri Villae Novae (Hispanice; Monasterio de San
Pedro de Villanueva,' Asturice; Monesteriu de San Pedro de Villanueva et
Euvenavice; Mosteiro de San Pedro de Vilanova), prope Canĭcas Onneses et Sanctae
Mariae Iunci (Hispanice, Asturice et Euvenavice; Santa María del Junco), Ripa
Saliae.

Ars Gothica non abundat, quamquam sunt bona huius generis specimina sicut
Cathedralis Sancti Salvador (Hispanice, Asturice et Euvenavice; Catedral de San
Salvador) Oveti.

Optimus modus habendi accurati conspectus de Asturianae picturae historia est
Museum Bellarum Artium Asturiarum (Hispanice; Museo de Bellas Artes de Asturias,
Asturice; Muséu de Belles Artes d'Asturies et Euvenavice; Museo de Belas Artes
d'Asturias) visitare, ubi sunt praecipui saeculi XX Asturiani pictores, qui
sunt:

Praecipua inter musea cum Asturianis antiquis saeculorum XIX et XX
photographematibus est Museum Populi Asturiarum (Hispanice; Museo del Pueblo de
Asturias, Asturice; Muséu del Pueblu d'Asturies et Euvenavice; Museo del Pobo
Asturiano). Ecce clarissimi saeculorum XIX et XX photographi in Asturiis:

Musica et saltatio variatae sunt. Instrumentum musicum plurime proprium gaita
Asturiana, gaita tribus fistulis nota, est. Quae in usu est numerosis in
popularibus saltationibus et quam tympanum iuxta cum clarineto aut aliis
instrumentis comitari possunt.

Principatus hymnus est "Asturiae, patria cara" (Hispanice ac Euvenavice;
Asturias, patria querida et Asturice; Asturies, patria querida).

In Asturiis creatae sunt mythologicae personae usque ad praesens persistentes.
Ecce notissimae:

Sunt pulcherrimae flavis capillis nymphae prope flumina viventes. Albi lini
tunicas induunt et suae vocis gratia captivant. Libidinosae sunt et attrahunt
viros ad suffocandos eos aqua.

Est parvula clauda persona pileum induens. Crebro domos intrat. Ut hic non
redeat, satis est ab eo postulare ut faciat aliquid quod non possit. Ob
verecundiam, nunquam redibit.

Nubes et tempestates regit. Aequivalet in mythologia Asturiana Graeco Dii et
Romano Iovi. Canos capellos et longam barbam habet, cappam, canum petasum
induens et baculum manu habens.

Est magnus alatus serpens in intimo speluncarum loco vivens ubi thesauros
custodit.

Sunt pulchrae, sed minus Xanis. Quarum pulchritudo nihil diabolici habet.
Pertinent ad feminarum fascinatarum circulum quae mysteriosis in palatiis
thesaurorum a Colubre custoditorum plenis vivere coguntur.

Earum corpus achariston est. Veteres sunt macro cum thorace se abundantis canis
capillis opponente. Elusivum aspectum et monotonam ac deridentem vocem habent.
Prope flumina vivunt.

Sunt spectra valde crebra queribunde missas aut peccatorum satisfactiones etc...
postulantes. Suae familiae membra terrent.

Creberrimus est in silvis Siarium circumdantibus. Iuvant zonarum lignatores aut
animalia. Est pacificum ens. Pingitur caprae pedibus et inconcinno capite quod
coronant duo cornua.

Asturiana coquina elementa habet quae eam erga Normannicam et Armoricanam
ordinant. Notissimum ferculum est fabada Asturiana, elixatura e phaseolis
(Asturice; fabes, Hispanice; alubias sive judías blancas et Euvenavice; fabas
sive feixóis) facta, iuxta cum salsicio capsicato (Asturice; chorizo, Hispanice;
chorizo et Euvenavice; chourizo), botello sanguineo (Asturice, Hispanice et
Euvenavice; morcilla), lacca (Asturice, Hispanice et Euvenavice; lacón) et
larido (Asturice; tocín, Hispanice; tocino et Euvenavice; touciño). Quae
coniucta seorsum apponuntur et companĭcus (Asturice; compangu et Hispanice ac
Euvenavice; compango) nuncupantur. Praeterea Cantabrici recentium piscium ac
conchyliorum varietas et vitulinae ac bubulinae carnis qualitas excellunt.

Sunt amplius centum dissimilium excellentium fabrilium caseorum varietatum, e
quibus cabrales notissimus est, quamquam populariores in Asturiis sunt inter
alios gamŏneu (Asturice; gamonéu et Hispanice ac Euvenavice; gamonedo) et
afuegalpītu (Asturice, Hispanice et Euvenavice; afuega'l pitu) cum Appellatione
Originis Protecta. Si tragemata praeoptantur, traditionalissimum est oryza cum
lacte (Asturice; arroz con lleche et Hispanice; arroz con leche ac Euvenavice;
arroz con lleite) et casadiellae (Asturice, Hispanice et Euvenavice;
casadielles), aut frictae aut in furno assae, quae sunt genus crisparum fartarum
e mixtura nucum, sicut iunglandum, amygdalorum et avellanarum, quae antehac
contritae, saccharo mixtae et anisato rigata sunt; etiam inveniuntur scriblita
charlotta Gigiae (Asturice ac Euvenavice; charlota de Xixón et Hispanice;
charlota de Gijón), carbayones (Asturice ac Hispanice; carbayones et Euvenavice;
carbayóis) ac moscovitae (Asturice; moscovites et Hispanice ac Euvenavice;
moscovitas) Oveti et notissimus tuccetum caeli (Asturice; tocín de cielu,
Hispanice; tocino de cielo et Euvenavice; touciño de cêlo) Gradus, inter alia
tragemata. Carnelevarii (Asturice; Antroxu, Hispanice; Carnaval et Euvenavice;
Entroido) tempore, paratur foliolum (Asturice; frixuelu, Hispanice; frisuelo et
Euvenavice; frixuelo), tragema factum e farina, lacte et saccharo, frictum pauca
olei quantitate et super quod aspergitur saccharum. Etiam typica est impanata
Asturiana (Asturice, Hispanice et Euvenavice; empanada asturiana).

Praecipua Asturiana potio sicera (Asturice, Hispanice et Euvenavice; sidra) est,
cuius elaborationis processus et consumendi modus omnino in sociali Asturiana
vita integrati sunt. Cum suis paucis alcoholis gradibus, inter quattuor et sex,
sicera peregrinationes congressionesque animavit animatque et adhuc in chigribus
(Asturice, Hispanice et Euvenavice; chigres) ac espichis (Asturice; espiches et
Hispanice ac Euvenavice; espichas) irrecusabile typicae Asturiarum potionis
munus suscipit. Ultimis annis, notabili cum acceptatione, novae expressionis
sicerae et exspectata Appellatio Originis apparuere. Non obliviscenda est sicera
dulcis sine alcohole, exquisita potio.

Minus integratum sed haud minoris ponderis, Occidente etiam typicum est vinum
ista in zona productum, sicut vinum Canĭcarum Narcēae, quamquam Asturiae nullam
Appellationem Originis de vinis habent.

In pediludio, praecipuae Principatus turmae sunt: Gigiensis Real Sporting de
Gijón, quae quadraginta tempora in Prima Divisione (Hispanice; Primera División)
fuit et sex Europaeas participationes, unum Ligae subcampionatum et duo Scypha
Regis habet et in praesenti in Secunda Divisione (Hispanice; Segunda División)
militat; et Ovetensis Real Oviedo quae per 38 tempora in Prima Divisione
militavit et unam Europaeam participationem, tres tertios locos in Prima
Divisione habet et praeterea est unica Asturiana turma titulum officialem,
Scyphum Secundae Divisionis anni 1985, assecuta et nunc in Secunda B (Hispanice;
Segunda B) militat. Aliae quattuor turmae in Secunda Divisione lusere:
Flavionaviensis Real Avilés Club de Fútbol (per 14 tempora), Langiciatiana Unión
Popular de Langreo (per 8 tempora), Merensis Caudal Deportivo (per 7 tempora) et
Flavionaviensis Club Deportivo Ensidesa (per unum tempus). Principatus a
Selectione Pedilusoria Asturiana (Asturice; Seleición Asturiana de Fútbol,
Hispanice; Selección de Fútbol de Asturias et Euvenavice; Selección de Fútbol
d'Asturias) repraesentatur.

In canistriludio, praecipua turma in praesenti Ovetensis Oviedo Club Baloncesto
est. Antea eminuit Gijón Baloncesto, turma quae fuit per quattuor tempora in
maxima categoria, Liga ACB.

In manufollio, Asturiae sunt cunabulum magnarum lusorum inter quos fratres
Albertus Entrerríos ac Radulphus Entrerríos aut Flavionaviensis Ruben Garabaya,
omnes ei absolute internationales.

Ecce praesentes Asturianae turmae maximis in suorum respectivorum disportuum
categoriis certantes:

Individualiter excellunt in Asturiis Ovetensis gubernator Fernandus Alonso, bis
campio mundi in Formula Uno annis 2005 et 2006. Etiam in cursu autocinetorum
memorandi sunt gubernatores tales Albertus Hevia, Hispanicus certaminum
autocinetorum asphalticorum campio annis 2004 ac 2010 et subcampio annis 2005 ac
2007; Iosephus Antonius López Fombona aut Daniel Alonso. Etiam eminet birotarius
Samuel Sánchez, clipeus aureus Olympicus in Olympiis Aestivis Pechini anni 2008
in birotatione viaria, et Iosephus Ludovicus Rubiera.

Disportivus eventus popularissimus et in Asturiis et reliqua in Hispania est
Descensio Internationalis Saliae (Asturice; Descensu Internacional del Seya et
Hispanice et Euvenavice; Descenso Internacional del Sella), piraguismi probatio
cum variarum nationum participibus et quotannis in finali fluminis Saliae
tractu, inter Rotundas (Asturice; Les Arriondes et Hispanice ac Euvenavice;
Arriondas) et Ripam Saliae, primo die Saturni e decennio 194 habita. Hoc cum
eventu initium habet Hebdomas Internationalis Piraguismi Asturiarum (Asturice;
Selmana Internacional de Piragüismu n'Asturies, Hispanice ac Euvenavice; Semana
Internacional del Piragüismo en Asturias), quae desinit cum Descensione
Internationali Carum (Asturice; Descensu Internacional del Cares et Hispanice et
Euvenavice; Descenso Internacional del Cares).

In Asturiis sunt quoque autchthonici disportus magna amatorum quantitate. Inter
quos maximi ponderis sunt coniludium Asturicum (Asturice ac Hispanice; bolos
asturianos et Euvenavice; birlos asturianos) de quo coluntur varia genera;
cuatreada, batiente, palma sive birle et Celticum sive Tineii etc...

Praeterea, memorandi sunt disportus hiemales et montani. Asturiae stationem
hiemalem et montanam Vallem Grandem et Paliares (Asturice ac Euvenavice;
Valgrande-Payares et Hispanice; Valgrande-Pajares) habent, quae est una e primis
stationibus nartatoriis Hispanicis, anno 1954 inaugurata, et quae 21,5
chiliometra itinerum narticorum possidet plus septem chiliometra cursus
campestris nartatorii. Praeterea Martio 2007 inaugurata est statio hiemalis
Fontes Hiemis (Asturice; Fontes d'Inviernu, Euvenavice; Fontes d'Inverno et
Hispanice; Fuentes de Invierno) cum quindecim itineribus narticis 8 764 metra
longa.

Sunt numerosae peregrinationes (Hispanice; romerías et Euvenavice; romaría sive
romaxe), Asturice fiestes de prau sive folixes nuncupatae quia, ob magnam
viculorum quantitatem iuxta cum naturae characteribus, pleraeque peregrinationes
in pratis fiebant, et, quamquam earum numerus deminuit et earum loca bituminata
sunt, adhuc sunt ratio ut eae visitentur.

Memorandus est Descensio Internationalis Saliae (Asturice; Descensu
Internacional del Seya et Hispanice et Euvenavice; Descenso Internacional del
Sella), primo die Saturni Augusti post diem secundum eiusdem mensis inter
Rotundas (Asturice; Les Arriondes et Hispanice ac Euvenavice; Arriondas) et
Ripam Saliae celebrata cum cursu 20 chiliometra longo, festum utilitatis
periegeticae internationalis (Hispanice; interés turístico internacional)
declaratum. Declarata sunt utilitatis nationalis Navense Festum Sicerae
(Asturice ac Hispanice; Festival de la Sidra et Euvenavice; Festival da Sidra),
Dies Asturiarum Gigiae (Asturice; Día d'Asturies en Xixón, Hispanice; Día de
Asturias en Gijón et Euvenavice; Día d'Asturias en Xixón), Naviensis Descensio
Natatilis Riae Naviae (Asturice; Descensu a nadu de la ría del Navia, Hispanice;
Descenso a nado de la ría del Navia et Euvenavice; Descenso a nao da ría del
Navia), Luarcense Festum Nostrae Dominae a Rosario (Asturice; Fiesta de Nuestra
Señora del Rosariu, Hispanice; Fiesta de Nuestra Señora del Rosario et
Euvenavice; Festa da Nosa Señora del Rosario), Planense Festum Virginis Ducis
(Asturice; Fiesta de la Virxe de la Guía, Hispanice; Fiesta de la Virgen de la
Guía et Euvenavice; Festa da Virxe da Guía) et Ovetensis Dies Americae in
Asturiis (Asturice; Día d'América en Asturies, Hispanice; Día de América en
Asturias et Euvenavice; Día d'América en Asturias).

Institutionaliter, Communitatis Autonomae festum officiale die 8 Septembris,
etiam festum Virginis Covae Dominicae (Asturice; Virxe de Cuadonga, Hispanice;
Virgen de Covadonga et Euvenavice; Virxe de Covadonga) celebratur. Haec dies
Dies Asturiarum (Asturice; Día d'Asturies, Hispanice; Día de Asturias et
Euvenavice; Día d'Asturias) anno 1984 proclamata est et habet diei festi
regionalis characterem, quamobrem est dies haud profestus. Cuius celebratio
quotannis dissimili in loco a Consilio Gubernationis Principatus Asturiarum
determinato fit.



https://la.wikipedia.org/wiki/Aristoteles

Aristoteles, litteris Graecis Ἀριστοτέλης (384 a.C.n.–322 a.C.n.), fuit
philosophus Graecus, discipulus Platonis, magister Alexandri Magni. Cum Platone
et Socrate, Platonis magistro, Aristoteles inter conditores philosophiae
Occidentalis principales celebratur. Scripta eius, multas res tractantia, inter
quas physica, poësin, theatrum, musica, logica, rhetorica, politica, civitatum
administrationem, ethica, biologia, zoologia, systema philosophiae constituunt
quod mores et aestheticam, logicam et scientiam, civiles rationes et
metaphysicam comprehendit.

Aristoteles anno 384 a.C.n. Stagiris in Chalcidice natus (atque inde Stagirites
nonnumquam agnominatus), filius fuit Nicomachi. E fontibus satis tardis constat
Nicomachum medicum meruisse apud Amyntam III Macedonum regem, sed mortuum filio
etiam parvo: quem deinde tutorem habuisse Proxenum Atarneum. Aristoteles annum
agens undevicesimum Athenas ad Academiam venit ut discipulus Platonis foret
ibique annos fere viginti manebat. His annis iam Philippum Macedonem (Amyntae
filium) cognovisse constat, apud quem legationem pro Atheniensibus conduxerit.
Platone nuper mortuo, eodem fere tempore quo Speusippus Academiam dirigere
coeperit, Aristoteles abiit una cum amico Xenocrate (Speusippi successore
futuro). Ambo iuxta Hermiam Atarneum tyrannum, olim contubernalem, Assum
migraverunt in Troade philosophiamque docuere incipiebant. Ibi Aristoteles
Pythiam, filiam adoptivam Hermiae, uxorem duxit. Anno fere 344 insulam Lesbum
petivit.

Anno 343/342, suadente Philippo rege, Aristoteles ad Macedoniam reditus est,
Alexandro, Philippi filio, magister studiorum. Scholam igitur in urbe Mieza
Emathiae constituit ubi tam Alexandrum quam alios iuvenes nobiles instruxit,
inter quos enumerantur Cassander et Marsyas Pellaeus, qui postea librum de
Alexandri educatione scripsit. Philippus patronus et post eum Alexander
discipulus liberalissime inquisitiones Aristotelis collaboratorumque favebant de
rebus geographicis, historicis et naturalibus.

Anno 335, Philippo nuper interfecto, Alexandro rege, Aristoteles Athenas rediit.
Ibi amicus Xenocrates Academiam regebat. Aristoteles Lyceum hortum ad templum
Apollinis Lycei iacentem in scholam convertit. Discipulos multos eruditosque
circum se congessit. Docere solebat dum per hortum circumambulat. Schola igitur
philosophica quam hoc tempore condidit aut "Lyceum" appellatur a nomine horti
aut "Peripatos" propter ambulationes (Graece περίπατος "circumambulatio"). Ibi
docuit scholamque direxit usque ad annum 323, quo anno ad Chalcidem fugit, ne a
Macedonum hostibus necaretur. Ibi anno 322 mortuus est.

Ex uxore Pythia, Hermiae filia, filiam Pythiam genuit, sed e concubina
Herpyllide filium Nicomachum. Rector scholae peripateticae secundus, Aristoteli
successor, fuit amicus et discipulus Theophrastus.

Aristoteles metaphysicam et ethicam studuit, sed etiam scientiam et litterarum
intererat. Libros de physica et metaphysica, de litteris, zoologia, ethica,
politica, biologia scripsit. Theoriam Formarum Platonis opponens, postulavit
originem scientiae esse observationem rerum. Ipse dixit homines scientificos vel
philocophicos debere rem exponere ut causas intellegant. Quattuor causas
nominavit, quae sunt: causa materialis, causa formalis, causa efficiens, causa
finalis.

Roma victa, opera Aristotelis in Europae memoria mortua sunt, sed multum
valuerunt in philosophia Arabica sicut Alkindus, Alpharabius et Avicenna, itaque
ad philosophiam Occidentalem philologiamque relata sunt.



https://la.wikipedia.org/wiki/Arcus_caelestis

Arcus caelestis est phaenomenon opticum et meteorologicum ex lucis in aquae
guttis reflexione, refractione, dispersione natum, quod in atmosphaera
terrestris formam arcus discoloris efficit. Etiam arcus pluvius appellatur, et
in contextu sermonis simpliciter arcus dici potest, cum significatio ex omnibus
circa intellegitur. Arcus caelestis etiam iris per prosopopoeam Iridis
vocabatur, Inde Apuleius: "Irin, vulgo arcum, esse aiunt, quando imago solis vel
imago lunae umidam et cavam nubem densamque ad instar speculi colorat et
medietatem orbis eius secat."

Quot colores discerni possint, sub arbitrio eius stat, qui arcum inspicit.
Newtonus ille primum quinque discrevit, postea duos addidit. Ad analogiam
quandam sonorum musicorum septenarius numerus late receptus est.

8Haec quoque dixit Deus ad Noe et ad filios eius cum eo: 9"Ecce ego statuam
pactum meum vobiscum et cum semine vestro post vos 10et ad omnem animam
viventem, quae est vobiscum tam in volucribus quam in iumentis et in omnibus
bestiis terrae, quae sunt vobiscum, cunctis, quae egressa sunt de arca,
universis bestiis terrae. 11Statuam pactum meum vobiscum; et nequaquam ultra
interficietur omnis caro aquis diluvii, neque erit deinceps diluvium dissipans
terram." 12Dixitque Deus: “Hoc signum foederis, quod do inter me et vos et ad
omnem animam viventem, quae est vobiscum, in generationes sempiternas: 13arcum
meum ponam in nubibus, et erit signum foederis inter me et inter terram.
14Cumque obduxero nubibus caelum, apparebit arcus meus in nubibus, 15et
recordabor foederis mei vobiscum et cum omni anima vivente, quae carnem vegetat;
et non erunt ultra aquae diluvii ad delendum universam carnem. 16Eritque arcus
in nubibus, et videbo illum et recordabor foederis sempiterni, quod pactum est
inter Deum et omnem animam viventem universae carnis, quae est super terram."
17Dixitque Deus ad Noë: “Hoc erit signum foederis, quod constitui inter me et
omnem carnem super terram”. (Biblia Vulgata, Liber Genesis 9:8–17)

Cum in traditionibus occidentalibus arcus semper bonum omen habeatur, genti
Karen in Birmania degenti arcus daemon tinctum periculosumque videtur, quod
infantes vorare solet. Populo Zuluensi Africam Australem incolenti arcus
horrendus serpentium amicus videtur.

Aliquot Indonesiae populi credunt arcum viam ad caelum esse. Similiter in
mythologia Nordica est pons quidam nomine Bifröst, sicut arcus ardens formatus,
qua itur ex Midgard, loco hominum, ad Asgard, locum Ansium deorum.

Ammianus Marcellinus, miles et rerum gestarum scriptor saeculi quarti, arcus
caelestes describit. De quorum coloribus haec scribit: "Cuius species quantum
mortalis oculus contuetur prima lutea visitur, secunda flavescens vel fulva,
punicea tertia, quarta purpurea, postrema caerulo concreta et viridi."

Infra in tabula colores praebentur, quos Ammianus Marcellinus nominavit. Qui
potius ordinem recensere videtur, quo colores facilius percipiantur:



https://la.wikipedia.org/wiki/Alphabetum_Graecum

Alphabetum Graecum (Neograece Ελληνικό αλφάβητο) est systema linguae Graecae
scribendae, quod saeculo octavo a.C.n. in inscriptionibus apparet et usque ad
hos dies in usu est. Ex alphabeto Phoenicio progressum primum praeter
consonantes etiam vocales propriis litteris exprimit. Ex alphabeto Graeco
alphabeta Latinum, Cyrillicum, Copticum, et alia orta sunt. Graeco hodie sunt
viginti quattuor litterae, quae sive maiusculae sive minusculae scribuntur.

Iam quibusdam saeculis ante abecedarium Graecum ortum lingua Graeca scribebatur.
In cultura Mycenaea a saeculo quarto decimo usque ad saeculum duodecimum a.C.n.
Linearis B, scriptura syllabatim (vel syllabarium) in lingua Mycenaea exarata,
quae ex scriptura Minoa Cretae insulae progressa est, adhibebatur. Cultura autem
Mycenaea dilapsa, obscura quae dicitur aetate Graeciae (saeculis duodecimo–nonum
a.C.n.) rursus oblivione obruta est. In Cypro insula tantum syllabarium Cyprium
scripturis Creticis simile in usu manebat. Alphabeto Graeco nulla est
necessitudo cum scriptura Lineari B.

Alphabetum Graecum e Phoenicio ortum esse e litterarum nominibus et ordine
patet. De tempore adoptationis adhuc lis est, sed plerique putant hoc factum
esse prima parte saeculi octavi a.C.n. Quo enim tempore inscriptiones Graecae
antiquissimae scriptae sunt, litteris cum Phoeniciis eiusdem temporis
congruentibus. Abecedarium Graecum fuit primum quod litteras pro vocalibus
induxit.

Antiquissima alphabeti inscriptio nunc habetur ea quae Gabiis, in situ
archaeologico Osteria dell'Osa dicto, reperta est. Haec inscriptio, quae ΕΥΛΙΝ
aut ΕΟΛΙΝ legitur, scripta esse putatur circiter anno 775 a.C.n.

Veterrimum alphabetum completum nobis dat tabula anno fere 675 a.C.n. inscripta
et prope urbem Marsiliana d’Albegna in Etruria inventa. Hoc alphabetum Etruscum
archaicum (a dextra ad sinistram scriptum) consimile est alphabeto Graeco rubro
(vide imaginem) Euboico, at ordinem Phoenicium, nec non litteras obsoletas Ξ, Ϻ?
(san) et Ϙ? (coppa) suo quamque loco conservat.

Iam erant in usu a prima origine varia epichoria sive indigena abecedaria
Graeca. Kirchhoff (1877) tres species praecipuas distinxit ex litterarum Ξ Φ Χ Ψ
usu, ordine et valore phonetico, quas distinctiones in tabula libro suo
subiuncta viridi, rubro, et caeruleo inlustrat.

Ex omnibus Graecis, soli Cypriotae abecedario non utebantur, quippe qui antiquo
suo syllabario uti pergerent, usque ad quartum fere saeculum, cum alphabetum
Ionicum adoptaverunt.

Alphabeta Graeca archaica distribui quoque possunt ex usu litterarum Σ (sigma)
aut Ϻ (san) quas duas ex alphabeto Phoenicio adoptaverant ad sonum [s] notandum.
Pleraeque civitates unam tantum ex his eligerunt. Sic Ϻ (san) invenitur in
omnibus inscriptionibus abecedario viridi scriptis, praeterea inter caeruleo
utentes adhibebatur a Corinthiis et eorum colonis. Inter rubro utentes Ϻ (san)
habebant Achaei et eorum coloni, et Insularum Ioniarum incolae. Contra
Euboeenses, Ϻ (san) quidem noverant, sed non adhibebant, litteram Σ (sigma)
praeferentes, ut omnes paene ceteri. Apud Iones Asianos, littera Ϻ (san) etiam
tam insolita erat ut ex abecedario omnino exciderit.

Sub saeculum sextum a.C.n. in Ionia, littera Η (eta), quae prius [h] notabat, in
vocalem conversa est ut posthac sonum [ɛː] notaret (qui antea litterā Ε
(epsilon) notatus erat). Praeterea nova littera Ω (omega) facta est quae sonum
[ɔː] notaret (qui antea litterā Ο (omicron) notatus erat). Ultimum additamentum
alphabeti Ionici fuit littera Ϡ (sampi), quae breviter in usu erat ad eum sonum
notandum (fortasse [ʃ]), qui postea in [ss] conversus est. Quo converso sampi
retinebatur tantum ad numerum 900 notandum. Eodem modo litterae Ϝ (digamma) et Ϙ
(coppa) ceteroqui obsoletae conservabantur ad numeros 6 et 90 notandos.

Anno 403/402 a.C.n., hoc alphabetum Ionicum Athenis quoque publice introductum
est, ubi iam antea privatim et ad litteras scribendas in usu erat. Quod quarto
saeculo a.C.n. ceterae quoque omnes civitates Graeciae asciverunt.

Alphabetum Graecum classicum, viginti septem litteras habens, formatum est
saeculo quinto a.C.n. ad saeculum quartum p.C.n. Hodiernum alphabetum Graecum
viginti quattuor litteras habet. Directio scripti est a sinistra ad dextram.

Saeculo tertio a.C.n. ab Aristophane Byzantio Alexandriae notae ad
pronuntiationem distinguendam (vide infra: Spiritus et notae) inventae sunt. His
accentibus opus erat, ut litterae poeticae et scaenicae recte pronuntiari
possent, quippe cum accentus musicus dynamico paulatium cedebat.

Litterae minusculae non ante tempus Byzantinum ortae sunt, ut putatur in Syria
saeculo nono. A saeculo duodecimo, iota non pronuntiatum sub vocalem
antecedentem positum est (Iota subscriptum).

Cum antiquitate solae litterae maiusculae notae erant, quae in epistolis sive
libris cursivae scribebantur, litterae minusculae Novo Aevo demum ortae sunt.
Quae in typographia Graece adhuc in usu sunt.

Novo ineunte aevo in litteris typis datis numerosae ligaturae et imminutiones
adhibebantur, quarum maxima pars postea rursus abiit. (Vide infra: Ligaturae).

Simul scripturae variantes progressae sunt, ut puta ϑ pro θ, ϰ pro κ aut ϖ pro
π. Nonnullae litterae abecedario Latino similes sunt, confer β et b, η et n vel
ψ et y.

Orthographia antiqua sive mediaevalis etiam in lingua Neograeca obligans
permanebat, etsi ob pronuntatiationem plurimis modis mutatam multae
distinctiones phonetice non iam necessariae erant. Anno 1982, cum spiritus
submotus et ex tribus accentibus unus factus esset, alphabetum simplicius rite
factum est.

Litterae nonnullae aliam pronuntiationem habebant temporibus, quae aetatem
classicam (i.e. ad saecula quintum–quartum a.C.n.) anteierunt, vel in non
Atticis varietatibus linguae Graecae.

Tempore byzantino variae ligaturae ortae sunt. Quaedam earum, quae in codicibus
litteris minusculis manu scriptis creatae erant, etiam in typographia adhibitae
sunt. Hodie solae tres in usu sunt:

Ubi littera H, quae initio pro [h] adhibita erat, pronuntiationem [ɛː] accepit,
ex H dimidiata signum ├ factum est, ut porro vox [h] exprimi posset. Postea ex
hoc spiritus asper progressus est, signum diacriticum, quod litterae minusculae
c simile super initialem verbi vocalem positum est. Per analogiam spiritus aspri
postea spiritus lenis creatus est, cui est forma spiritus aspri retroversi, ut
vocalem initialem [h] carentem indicaret.

Linguae Graecae antiquae etiam accentus musicus trium sonorum variorum fuit.
Quibus etiam verba distingui possunt, ut puta verbum pan, quod sono
ascendente-descendete 'omne' valet, cum idem verbum sono ascendente deum Pan
significet. Accentus musicus iam tempore Hellenistico in accentum dynamicum
mutatus est, qui in plurimis linguis Europaeis et extraneis invenitur. Ut
litterae antiquae amplius recte ac distincte pronuntiari possent, tres notae ad
sonos describendos creatae sunt:

In lingua Graeca hodierna (cui neque sunt sonus [h] neque accentus musicus) hi
accentus et spiritus anno 1982 aboleti sunt. Accentus unica nota tonos (τόνος)
vocata expleti sunt, quae nunc in verbis plurium syllabarum syllabam acutam
denotat. (Tonos acuto similis est, sed ab Unicode, cum sit nota particularis, ab
acuto distinguitur.) Hoc systema simplicius monotonicum (μονοτονικό) nominatur;
interdum autem etiam antiquum accentuum systema, orthographia polytonica, una
cum spiritu adhibetur, et in litteris et in scriptis vitae quotidianae.

Tremate (¨) in lingua Graeca antiqua demonstratur duas vocales diphthongum non
efficere, sed duas syllabas pronuntiari. Sic Ἀτρεΐδης 'filius Atrei' quattuor
syllabis (A-tre-i-dēs) pronuntiatur. In lingua Neograeca trema, pronuntiationem
separatam unius digraphorum significat (οϊ, οϋ, αϊ, εϊ), ut puta in verbo καΐκι
'navis', quod /ka'iki/ pronuntiatur, non autem /keki/ (si trema non esset).

In diphthongis longis ēi, ōi, et āi, sonus [i] iam maturius desiit audiri. A
saeculo duodecimo sub vocali antecedente positum et iota subscriptum appellatum
est. Exemplum: τῇ pro τηῖ (dativus articuli definiti feminini generis). Litteris
maiusculis, iota plerumque adscribitur (iota adscriptum appellata). Exemplum:
Ἅιδης, pronuntia: Hādēs 'Orcus'. In lingua Neograeca, iota subscriptum anno 1982
aboletum est.

Litterae alphabeti Graeci etiam pro signis numerorum adhibentur. Litterae
alphabeti Graeci simul etiam pro systemate numerali adhibebatur, in quo, sicut
in systemate Romano, litterae numeros repraesentant.

Erant duae computandi rationes, Thesica et Milesica, quod nomen verisimiliter a
Mileto urbe deductum est. Usus utriusque rationis iam in Iliade invenitur.

Abecedarium Graecum in multis aliis linguis adhibitum est. Qui linguam Etruscam
scribebant forma quadam occidentali usi sunt, litteras viginti sex
comprehendenti, cum san et koppa, omega autem nondum inventa (vide imaginem
tabulae Marsilianensis). Idem abecedarium in aliis linguis Italicis antiquis
adhibebatur, sed cum mutationibus nonnullis. In lingua Osca additae sunt "f",
"ū", "ī", omissae Θ Φ Χ Ξ Ψ; in lingua Latina addita est G, omissae sunt Θ Ξ Ϻ
(san) Φ Ψ (vide etiam Abecedarium Latinum). Qui linguam Copticam scribebant vel
septem vel octo litteras, e scriptura Aegyptia extractas, ad abecedarium Graecum
addiderunt (vide etiam Abecedarium Copticum); qui Bactrianam, sermonem Iranicum,
scribebant litteram unam addiderunt. Simili modo abecedaria Gothicum, Armenium,
Georgicum, Glagoliticum, Cyrillicum de alphabeto Graeco originem ducunt.



https://la.wikipedia.org/wiki/Alpes

Alpes (-ium, f) (nomen adiectivum: Alpinus) (Theodisce Alpen, Italice Alpi,
Francice Alpes, Occitane Aups et Alps, Romansch? Alps, Slovenice Alpe) sunt unus
ex magnis montium perpetuorum systematibus Europae, qui ab Austria et Slovenia
in oriente, per Italiam, Helvetiam, Lichtenstenum, et Germaniam ad Franciam in
occidente patet. Incolae Alpici appellantur.

Alpibus est altissimus Europae mons, Rupes Alba, quae circa 4810 metrorum alta
partem finis Italiae et Franciae definit. Omnes principalia Alpium cacumina
inter quinque civitates hodie digeruntur: Franciam, Italiam, Helvetiam,
Austriam, Sloveniam. Etiam in Germania meridiana sunt aliqui Alpium montes.

Nives et glacies perpetuae propter aeris mutationem Alpium praecipue ab anno
1980 celeriter pereunt.

Hannibal ad Alpes venit, quas nemo umquam ante eum cum exercitu transierat.
Alpicos conantes prohibere eum transitu occidit; loca patefecit ac munivit;
effecit ut elephantes ire possent qua antea unus homo vix poterat repere. In
Italiam tum pervenit et, Etruriam petiens. Hoc in itinere tam gravi morbo
oculorum adfectus est ut postea numquam oculo dextro bene uteretur.

Multum regionis Alpinae a tribubus Germanicis (Lombardis, Alemannis, Bavariis)
gradatim a saeculo sexto ad saeculum tredecimum occupatum est; ultima deductio
fuit migrationes Walser.?

Propria Alpium historia tantum post Imperium Carolingianum finitum saeculis
decimo et undecimo coepere dicitur.

Flora in altitudine versa variantur. Finis arborum est ad circa 1700 ad 2200
metrorum.



https://la.wikipedia.org/wiki/Albertus_Einstein

Albertus Einstein (14 Martii 1879—18 Aprilis 1955) fuit philosophus naturae et
rerum physicarum investigator anno 1921 praemio Nobeliano laureatus.

Einstein, unus ex physicis maximi momenti saeculi vicensimi, operibus de physica
theoretica conscriptis nos rem naturam novo quodam modo intellegere docuit. Anno
mirabili 1905, publicos fecit quattuor libellos. Duo operis suis titulis De
corporum moventium electrodynamica (Germanice Zur Elektrodynamik bewegter
Körper) et Pendetne inertia corporis in sua energia? (Germanice "Ist die
Trägheit eines Körpers von seinem Energiegehalt abhängig?") fuerunt quibus
generis humani totus spatii temporisque intellectus renovatus est, ex quo
relativitatis specialis evolvit. Alius libellus fuit De motu particulae parvae
in fluido statario suspensae quem theoria cinetica calorica molecularis requirit
(Germanice "Über die von der molekularkinetischen Theorie der Wärme geforderte
Bewegung von in ruhenden Flüssigkeiten suspendierten Teilchen"), qui statuit
existentia atomorum molecularumque. Suus libellus titulo De perspectiva
heuristica circa productionem et transformationem lucis (Germanice "Über einen
die Erzeugung und Verwandlung des Lichtes betreffenden heuristischen
Gesichtspunkt") effectum photoelectricum explicavit, propter quam anno 1921
praemio Nobeliano laureatus est.

Einstein multa alia magni momenti opera scientifica fecit. Anno 1915 Enstein
provulgavit suum magnum opus relativitatis generalis quod theoriam gravitatis
praesentat forma relativitatis congruente.

Albertus filius Arminii Einstein et uxoris eius Paulinae Ulmae in Virtembergia
Iudaeus origine anno 1879 natus est. Alberti familia Monachium anno 1880
migravit, quo loco pater et avunculus eius officinam condiderunt. Anno 1881
Alberti soror Maria nata est.

Albertum puerum virum illustrissimum esse futurum nemo providit. Prima enim
verba tres annos natus locutus est; tamen discipulus bonus erat. Anno 1884 viola
canere didicit. Quattuor annis post in Gymnasio Luitpoldino litteris artibusque
trivii institutus est.

Annos 1896–1905 universitatem ETH in Helvetia astitit, ubi Milevam Marić
cognovit quae in matrimonium duxit anno 1903. Anno 1905, edita dissertatione in
Universitate Turiciana ad gradum doctoris rerum naturalium promotus est.

Postea cursus academicus suus progressus est cum positiones Bernae, Pragae,
Turici, et in Germania sumpsit. Anno 1919, divortium cum Mileva fecit, et Elsam
Löwenthal in matrimonium duxit.

Anno 1932, Einstein fascismi metu gliscentis commotus in Civitatibus Foederatis
Americae consedit, neque umquam in Germaniam revertit, quia in patria eius die
30 Ianuarii 1933 Adolfus Hitler ad summam rerum accessit, et legibus novis
inauditisque ferendis gentem Iudaeorum opprimere coepit.



https://la.wikipedia.org/wiki/Vigil

Vigil (-is, m.) seu biocolyta (-ae, m.) seu custos (-odis, m.) publicus hodie
dicuntur varii custodes quorum munus est securitatem publicam protegere, cives
compellendo vi legitima leges oboedire, ordinem socialem servantes. Etiam vigil
est siphonarius, qui ignis exstinguit nam hic tractatur qui securitatem
custodet.

Antiquitate, cum Roma ad milionem incolarum accreverat, Octavianus Augustus
urbem in 14 vicina divisit, quae septem cohortes mille hominum constitutae
protegebant. Illi Vigiles Urbani curabant contra incendia et munere circumitoris
nocte fungitur. Cum necesse erat, vigiles ad copias Praetorianas appellabant.

Copias autem vere copiis vigilum hodiernis congruentes Ludovicus XIV anno 1667
Franciae primus instituit. Et plurimae copiae hodiernae origines habent circum
annum 1800 in copiis vigilum marinorum Londinii, copiis vigilum Glasgoviae, et
copiis Lutetiae Napoleonae. Specialiter ibi Londinii exempli gratia anno 1829
Ministerium Vigilum Metropolitanum (Metropolitan Police Service) creaverunt,
cuius vigiles circum urbem ibant specialiter ad propositum omnia maleficia
urbana deterrendi.



https://la.wikipedia.org/wiki/Terrae_motus

Terrae motus est effectus subitae energiae liberationis in crusta Telluris quae
undas seismicas generat.

Hominibus periculosus est propter ea quae saepe motum sequuntur: ruinae
aedificiorum et in mari undae anomalae. Secundum hodiernam theoriam tectonicae
laminarum, fere omni terrae motus, vulcanismus, et fossae naturales oriuntur e
motu laminarum quae interiorem inliquefactum telluris tegunt.

Terrae motuum studiosi solent magnitudinem eorum per scalam Richterianam
aestimare. Hac in scala logarithmica, magnitudo 3 et infra motum innotabilem
indicat, magnitudo 7 magnas calamitates super extensas regiones. Terrae motus
Peruvianus recens fuit magnitudine 7.9. Maximus eorum, qui "Magnus terrae motus
Sumatra-Andaman" appellantur, fuit magnitudine 9.3 anno 2004 in Oceano Indico.
Ille terrae motus undas anomalas tam calamitosas, i.e. megacymata, produxit ut
magnopere paene omnia litora Oceani Indici afflicta fuerint. Terrae motus
Pichilemanus recens fuit magnitudine 6.9.

Fundamentum scalae logarithmicae Richter est lex seismologica exponentialis quae
dixit energiam terrae motus E dare suam frequentiam f per formulam

ubi fo, Eo et x sunt constantes quaedam. Equivalenter, logarithmos in duabus
aequationis latis capientes, possumus scribere

Carolus Richter anno 1935 suam scalam logarithmicam comperit ut motus magnitudo
aequaverit log ⁡ ( E / E o ) {\displaystyle \log(E/E_{o})} et ut magnitudo 1
corresponderit motu inbecillissimo quem apparatus suus potuisset detectare.
Richter igitur sequentes habemus fo = 2.9 × 106 per annum, Eo = 13.4 MJ et
exponens x = -0.60. Secundum hanc legem exponentialem, terrae motus magnitudine
9 calamitosi fiunt semel in temporis saeculo, et alii variis magnitudinibus
fiunt cum frequentia quam tabula infra indicat.



https://la.wikipedia.org/wiki/Tanzania

Tanzania, rite Suahelice Jamhuri ya Muungano wa Tanzania scilicet "coniuncta res
publica Tanzaniensis", est civitas sui iuris mediá Africa Orientali sita, Kenia
et Uganda ad septentrionales, Ruanda, Burundia, et Republica Democratica
Congolensi ad occidentem, ac Zambia, Malavio, et Mozambico ad australem
iacentibus. Fines orientales in Oceano Indico sunt.

Tanzania dividitur in viginti sex regiones (mkoa), quarum viginti una in
continente iacent, et quinque in Zanzibar (tribus Ungujae, duabus Pembae).
Nonaginta novem districtus (wilaya) creati sunt. Hodie, 114 concilia effectum in
99 districtibus habent; viginti duo sunt urbana, et nonaginta duo sunt rustica.
Unitates viginti duae urbanae porro dividuntur in consilia urbana (Dar es Salaam
et Mwanza), concilia municipiorum (Arusha, Dodoma, Iringa, Kilimandiarus, Mbeya,
Morogoro, Shinyanga, Tabora, et Tanga), vel concilia oppidana (undecim
communitates reliquae).

Regiones Tanzanienses sunt: Arusha · Dar es Salaam · Dodoma · Iringa · Kagera ·
Kigoma · Kilimandiarus · Lindi · Manyara · Mara · Mbeya · Morogoro · Mtwara ·
Mwanza · Pemba Septentrionalis · Pemba Australis · Pwani · Rukwa · Ruvuma ·
Shinyanga · Singida · Tabora · Tanga · Zanzibar Medium/Australe · Zanzibar
Septentrionale · Zanzibar Urbanum/Occidens.

Tanzania ab anno 1889 usque ad finem Belli Orbis Terrarum I anno 1918 colonia
Imperii Germanici erat, sive ut accuratius dicamus, cum Burundia ac Ruanda pars
erat Africae orientalis Germanicae (Germanice Deutsch-Ostafrika). Anno 1961,
terra Tanganyikam comprehendens a Britannia libertatem capessiit, die 26 Aprilis
1964, cum Zanzibare consociata nova civitas Tanzania facta est.



https://la.wikipedia.org/wiki/Singapura

Singapura est civitas insularis Asiae austro-orientalis iuxta meridionalem
Paeninsulae Malayanae oram iacens, a linea aequatoriali 137 chm boream versus
distans, ex insula magna et insulis sexaginta minoribus constituta. Inter
emporia mundialia negotiosissima celebratur. Regimen democraticum parlamentarium
habet, sed restrictiori libertate civica. Quam civitatem a Malaesia paeninsulari
fretum Johor sub septentrione, ab insulis Riau Indonesianis fretum Singapurense
sub meridie separat. Incolarum circiter 5 milliones ibi habitant. Primus
minister (qui est etiam dux huius civitatis), continuo ab anno 2004 merens, est
Lee Hsien Loong.

Emporium antiquum hic positum nomen Iavanicum Tumasik [en] habuit, sed civitati
insulari mediaevali nuncupatio Sanscritica सिङ्गापुर Siṅgāpura data est. Quod
nomen Lusitane Singapura sonat, itidem Latine. Adiectiva Latina "Singapuranus",
"Singapurensis" et "Singaporensis" reperiuntur. Linguis quattuor huius civitatis
publicis nomen sonat Anglice Singapore, Malayane Singapura, Tamulice சிங்கப்பூர்
Siṅkappur, Sinice 新加坡.

Origo nominis controvertitur. In Annalibus Malayanis, chronicis traditionalibus,
eo venisse asseveratur princeps origine Srivijayanus, qui nuper ad litora
advectus leone in silva viso urbem condiderit Singapuramque nuncupaverit i.e.
"urbem leonis"; quae fabula a Singapuranis fere omnibus recipitur. Eruditi
autem, verbum Sanscriticum सिङ्ह siṅha "leonem" significare sed non सिङ्ग siṅga
leonesque paeninsulam Malayanam nunquam frequentavisse monentes, nomen Singapura
"urbem morationis, mansionem" interpretant, e verbo Malayano singgah "morare".

In hac insula emporium modestum iam temporibus antiquis conditum esse
confitetur, nomine Tumasik. Neque annum neque saeculum originis constat,
quibusdam iam saeculo II p.C.n. conditum asseverantibus, aliis multo tardius.
Medio saeculo XIV mercator Sinensis Wang Dayuan in opere cuius titulus est Daoyi
zhilüe incolas huius insulae curiose describit, "indigenas Sinensesque coniuncte
habitantes".

Thomas Stamford Raffles, qui eo tempore gubernator vicarius oppidi Bencoolen pro
Societate Britannica Indiae Orientalis meruit, die 29 Ianuarii 1819 meridianam
insulae partem acquisivit, adnuente sultano Johorensi. Iuxta castelli antiqui
ruinis emporium novum condidit. Urbs nova Singapura mox florens insulam totam
replevit. Sub ditione imperii Britannici anno 1826 subiit. Secundo bello mundano
saeviente exercitus Iaponensis Singapuram devicit die 15 Februarii 1942 et usque
in 1945 retinuit. Britanni mense Septembri 1945 rediti libertatem Singapuranis
anno 1959 concederunt. Singapura in Malaesiam a die 31 Augusti 1963 ad 9 Augusti
1965 comprehensa est; inde rursus civitas libera fit.

Universitas Singapurana anno 1962 creata est (Anglice ab anno 1980 National
University of Singapore nuncupata) e divisione Universitatis Malayanae, quae
originem habuit in collegio medico Singapurano anno 1905 et collegio Raffles
anno 1928 constitutis. Universitas Technologica Nanyang, sub forma collegii anno
1981 constituta, anno 1991 in universitatem conversa est. Nomen habet
universitatis Nanyang anterioris, quae ab anno 1956 floruit sed anno 1980 in
universitatem nationalem coniuncta est.

Singapurae clima est tropicum silvarum pluvialium per enumerationem
Köppen–Geiger, hippalo inter Novembrem et Ianuarium, statione calidissima
mensibus Aprili et Maio; temperatura aëris media inter 26° et 28°, minima inter
23° et 25°, maxima inter 30° et 32°, sed minima extrema usque hodie nota 19.4°,
maxima extrema 36°; pluviis mense Iunio ad 162 mm tantum, mense Decembri 287 mm,
anno toto non minus quam 2 342 mm elevatis; diebus pluviosis per annum totum
fere 178 accidentibus; humiditate relativa inter mensuras 83% et 87% reperta,
horis solis fulgentis mense Novembri 130, mense Martio 193, per annum totum
2 022 repertis.



https://la.wikipedia.org/wiki/Servitus

Servitus est systema oeconomicum et sociale, in quo homines captivi, scelesti
aut aere alieno demersi in mercimonii loco habentur et ad laborem compelluntur.
Servus, ut primum captus aut emptus aut natus est, non solum contra voluntatem
suam teneri, sed etiam iure discedendi, laborem recusandi et remunerationem
poscendi privari potest. Servitus per saecula in institutionibus multarum
societatum agnita est; recentioribus autem temporibus servitus in plurimis
societatibus interdicitur, sed per mores servitutis in aere alieno, servitutis
per pactum, servitus feudalis, operis domestici captorum custoditorum, certarum
adoptionum (quibus pueri laborare ut servi compelluntur), militum puerorum, et
matrimonii compulsi persistit.

Servitus tabulas scriptas antecedit et in multis culturis exsistit. Numerus
servorum hodiernorum fortasse est inter 12 milliones et 27 milliones. Plurimi
sunt servi in aere alieno, plerumque in Asia Meridiana, qui ob dolos
faeneratorum in aes alienum inciderunt, aliquando per generationes. Commercium
humanum praecipue ad compellendas mulieres puerosque in vitam meretriciam
adhibetur.

In oeconomiis societatum ante industriam ortam, servi et eorum labor fuerunt res
maximi momenti. Servi et serfs fuerunt circa tres partes omnium hominum saeculo
undevicensimo ineunte.

Vocabula classica sunt servitus et servitium, et aliud vocabulum linguae
recentioris est servitudo; tria varias significationes translatas habent (vide
paginam discretivam). Homo servitute subiectus est servus, cuius synonymum
mediaevale, ex saeculo XIX, est sclavus, propter servitutem variarum gentium
Slavorum illo tempore in servitium reductarum. Haec est radix vocabulorum in
pluribus linguis Europaeis (Italice schiavo, Francogallice esclave, Theodisce
Sklave, etc.).



https://la.wikipedia.org/wiki/Scandinavia

Scandinavia est regio geographica, linguistica, et historico-culturalis Europae
septentrionalis. Definitio geographica paeninsulam profert montibus Scandinavis
ad longitudinem 1500 fere km separatam, cuius in altero latere Norvegia, altero
autem Suecia iacet; etiam extrema pars Finniae boreo-occidentalis his addi
solet. Definitione autem linguistica Scandinavia est sedes linguarum
Germanicarum septentrionalium, quae sunt praeter linguas Suecicam et Norvegicam
etiam Danica, Islandica, Faeroensis. Historica denique definitio, et quidem ad
mores pertinens, etiam Finniam includit.

Plinius Maior regiones septentrionales describens Codanum commemorat sinum
refertum insulis, "quarum clarissima est Scatinavia, incompertae magnitudinis."
Nomen Scatinaviae a prima origine Falsterbonäset, paeninsulam in Scaniae parte
meridiano-occidentali sitam, significasse videtur, deinde postea etiam etiamque
latius ad regiones finitimas translatum. Constat Scatinaviam ea etiam aetate
fuisse sedem gentium protogermanice loquentium. Itaque non male positum est, in
Scatinavia vocem protogermanicam q.e. *skaðinaujō auribus Romanis perceptam
perlucere. De qua voce interpretanda inter doctos disputatum est. De verbo
composito agi constat, cuius in parte posteriore -avia vox Protogermanica *agwjo
sive *aujō ( > a.Nord. ey 'insula' [cf. Suec. ö 'insula']; > a.Germ.a ouwa >
Theod. Aue 'pratum riguum']) latere videtur. Primum autem membrum ambiguum est,
quamquam consensum multorum haec meruit opinio, de radice *skað- 'malum, noxa'
agi (cf. Goth. skaþis, a.Germ.a. scado). Ambiguum est etiam natura stirpis,
utrum de nomine agentis *skað+én+ 'violator' > *skaðin+ agatur, an de stirpe
adiectivi *skað+īn+ 'periculosus'.

In monumentis antiquis Scandinavia etiam Scandia appellatur. Iam Plinius
Scandias profert insulas trans Britanniam sitas, quae simpliciter Σκανδίαι a
Ptolemaeo memoratae esse videntur. Scandia unde ortum sit, ambiguum est. Sunt
qui Scandiam ex *skaðn+ per metathesin *skand+ natam esse putent; alii autem
Scandiam a prima origine nullam rationem cum Scatinavia / Scadinavia habuisse
dicunt. Constat quidem formam Scandinaviae (pro Scatinavia) quodam modo ex
contagione formae Scandiae natam esse.



https://la.wikipedia.org/wiki/Sanctus

Sanctus est homo egregiae sanctitatis in qualibet multarum religionum. Nomen in
Christianitate adhibetur in definitionibus quae inter denominationes variant.
Verbum ipsum 'aliquis sacer' significat. Notio ex antiqua litteratura Graeca
Christiana venit, in verbo άγιος 'sanctus', et ex Novo Testamento, ubi verbum
Iesu discipulos describit. In Vetere Testamento, simile est verbum Hebraeum קדש,
qodesh. Aliae religiones noscunt certos homines praecipuae sanctitatis vel
humanitatis.

Laurentius Babb, anthropologista, in commentario de Sathya Sai Baba, rogat:
"Quis est sanctus?" et respondit in symbolica certarum religionum structura esse
imaginem certorum extraordinariorum spiritualium hominum, qui, ut fertur,
"potestates mirificas habent," et quibus certam morum presentiam frequenter
attribuitur.

Secundum Biblia Sacra, sanctus est qui sanctificatur (Chronicles II 6:41). Omnes
primi Christiani appellati sunt sancti (Hebraei 13:24; Iuda 1:3; Philemon 1:5,
7).

In Ecclesia Catholica est terminus pro homine qui iam est in coelo, et qui
gaudet visionem beatificam Dei. Catholici credunt sanctos non tantum Deum amare,
cognoscere et laudare, sed etiam fideles in terris amare et cognoscere. Ergo,
Catholici saepe quaerunt auxilium sanctorum, ut intercedant ad Deum pro eis.
Magnus numerus sanctorum est hominum non amplius recordatum, qui celebrantur die
1 Novembris, in suffragione Omnium Sanctorum. Nonnulli, tamen, ab ecclesia sunt
noti tamquam exempla vitae Christianae. Hi sunt sancti canonizati, quos saepe
indicat vocabulum sancti. Processio beatificationis et canonizationis examinat
integritatem vitae, sanctitatem, et orthodoxiam alius, et petit duo miracula.
Saepe sancti accipiuntur a Christianis in patronos, vel a die natalis, vel a
nomine eorum.

De cultu sanctorum, ecclesia Catholica Romana praescribit: "cultu publico eos
tantum Dei servos venerari licet, qui auctoritate Ecclesiae in album Sanctorum
vel Beatorum relati sint" (canone 1187). Ex canone 1186, Codicis Iuris Canonici
propositum cultus sanctorum est: "Ad sanctificationem populi Dei fovendam,
Ecclesia peculiari et filiali christifidelium venerationi commendat Beatam
Mariam semper Virginem, Dei Matrem, quam Christus hominum omnium Matrem
constituit, atque verum et authenticum promovet cultum aliorum Sanctorum, quorum
quidem exemplo christifideles aedificantur et intercessione sustentantur."

Notio sanctitatis in historia Christianitatis crevit; sunt autem in aliis
religionibus notiones similes, in quibus certi homines agnoscuntur propter eorum
sanctitatem vel humanitatem. Iudaismus tractat de classi hominum, qui Tzadikkim
appellantur.

Sunt homines appellati sancti Hinduisti, quorum plurimi egregie appellati sunt
mahatma, paramahamsa, vel swami, sive titulis Sri vel Srila; moderna autem horum
terminorum consuetudo magnopere adfecta est a theosophia. Buddhistae arhatas et
arhantas praecipue colunt; item certae Islamismi sectae hadratas venerantur.



https://la.wikipedia.org/wiki/Robotum

Robotum vel robotor est res creata manibus hominum quae se dirigit. Permulta
robota vi electromagnetica impelluntur, quae possunt esse aut tactilia (quae in
spatio existunt et tangi possunt) aut virtualia (quae formantur ex iussis
computatralibus). Quamquam nomen robotum definire difficile est, multis robotis
nonnulla propria sunt:

Nomen robotum in labris hominum late inveniri coepit post annum 1920, cum
dramatista Cechoslovacus Carolus Čapek edidit drama quoddam nomine R.U.R.
(Rossum's Universal Robots). Eventa in prima parte huius operis se locantur in
officina ubi robota producuntur. Hoc in dramate, robota videntur esse sicut veri
homines, quae omni fere modo similes verorum hominum sunt. Haec robota cogitare
plane possunt, quae etiam hominibus felice serviunt. Temporibus posterioribus
Čapek, qui haec robota laboři (ex nomine Latino labor) vocare voluerat, dixit
non se, sed fratrem nomen roboti finxisse. Robota Bohemice laborem servorum vel
pauperum ruri, Slovace simpliciter laborem significat. Robota cognatum est cum
nomine Theodisco Arbeit.



https://la.wikipedia.org/wiki/Panormus

Panormus (-i, m.) (Italiane: Palermo; Sicule: Palermu) est Urbs Italiae et
municipium, circiter 674 740 incolarum, locus princeps Regionis Siciliae et
caput Urbis metropolitanae Panormitanae (usque ad annum 2015 Provinciae
Regionalis Panormitanae). Urbani Panormitani vel Panormiti appellantur.

Nomina latina urbis sunt: Panormus, Panormus Regalis, Panormum, Panormium,
Panhormus, Panhormum, Colonia Augusta Panormitana, Phalernum, Palernum,
Balernum, Balerne castrum, Palermum.

Panormus est urbs antiqua: iam in praehistoria habitata est. Colonia a
Phoenicibus saeculo VIII a.C.n. condita est.

A die 23 mensis Ianuarii urbis curatrix Luisa Latella est, quae Iacobo Cammarata
successit. Is die 16 mensis Januarii<quo anno?> se magistratu abdicavit.

Panormus est sedes archiepiscopalis metropolitana (Archidioecesis Panormitana).
Praesens archiepiscopus est Conradus Lorefice. Multi archiepiscopi Panormi etiam
cardinales fuerunt.

Acqua dei Corsari, Addaura, Baida, Belmonte Chiavelli, Bellolampo, Ciaculli,
Croceverde-Giardina, Santa Maria di Gesù, Sferracavallo, Villagrazia.



https://la.wikipedia.org/wiki/Nix

Nix (-vis, gen. plur. nivium, f.) est praecipitationis genus quod cum aqua in
aëre apud nubes provenit et infra congelatur. Crystalla nivis apertam habent
structuram, ut nix accumulata mollis sit, nisi pressione externa comprimatur.
Quoniam composita est ex particulis solidis, nix est species materiae
granularis. Signum METAR pro nive est SN, ex nomine Anglico snow.

Nix naturaliter in excelsis atmosphaericis formatur, cum vapor aquae, in
temperatura infra 0 °C, glacie firmatur et a statu gasi ad solidum transit,
postquam agros petit ac superfundit. Id fit ubi temperatura soli est minor quam
2 °C et in aëribus intermediis temperaturae supra 0 °C non sunt; aliter nix
liquefacta est et fit aquanix vel pluvia.

Nartationi opportuna, si consentit temperatura, nix etiam arte formatur, ex quo
nivis artificialis dicitur. Tales nives, cannonibus appositis productae, inter
se similiores et rotundiores sunt quam nix naturalis.

In nube frigidissima, vapor aquae directe in glaciei crystallos circa particulas
suspensas sicut pulverem, fumum, etc. condensatur. Ergo, si aeris massae
frigidiores quam 0 °C obveniunt, crystalli agglutinantur qui in floccos
largiores et largiores congregantur.

Forma crystallorum geometrica non solum temperatura, sed etiam humiditate
mutatur. Omnium autem formarum structuralium quae fieri possunt, solae formae
sexangulae umquam in crystallis inveniuntur, quia, secundum principia mechanicae
statisticae, necesse est minimizare? energiam potentialem chemicam. Et haec
formae sexangulae, quibus angulum 120° omni aquae moleculae in crystallo
congruat, unicae sunt quae minimam energiam potentialem chemicam possunt
provocare.

Aquae moleculae libere et multis modis congregantur, qui modi in rapiditate qua
aquae in crystallos transformantur ostenduntur. Transformationes aut inter decem
minuta aut inter unam horam fiunt.

Ut primum flocci nivis formantur, sic postea mutantur. Tam debilia sunt vincula
inter aquae moleculas ut hi crystalli facile a condicionibus locorum ambientium
mutari possint. Nivis formae, igitur, creatae sunt variae. Et earum mutationes
inter formationem et fusionem diversis condicionibus temporibus impelluntur:

Quamquam licet varium nivis crystallum haberi, ut formam eorum servemus, oportet
observationem esse in momento transformationis in crystallum. Ut primum enim
transformatio interrumpitur, nova congregata eduntur. Itaque observatio incauta
in microscopio difficile fieri potest.

Hieme, nix quae cecidit, quae etiam stramen niveum dicitur, vento magnopere
movetur, praesertim, si cum nuper cecidisset, levissima sit. Postea, potest in
aggeres congregari et ubique accumulare. Vere, nix, aqua dives, congregata,
celeriter in situ liquefacit. In monte, nix diu congregata, periculosissima
potest esse, si in clivo vento abruptus est, nivis labes provocans.

Stramen niveum non est materia iners, sed semper, sicut flocci nivei, mutatur et
transformatur, cum densitas et temperatura sua inter noctem et diem commutetur.
Secundum temperaturae clivum in stramine, possumus distinguere tres gradus
transformationis:

Vix in regionibus tropicorum et aequatoris ningit. Solet dici lineas 35°
parallelas esse fines huius zonae in qua tantum montes nivem accipiunt. Sunt
tamen nonnulli montes tropici qui nivem accipiunt. Caiambis, summus mons
aequatoris, 5790 m altus, plerumque innivatus est, quamquam sit in circulo
parallelo 0°.

Item non verum est, ut eo magis prope polis, quo magis ningat, nam parva nix in
regionibus poli cadit, ob frigus accerrimum. Nix quae cadit diu permanet, sed
regio minus quam 250 mm precipitationis per annum accipit, quocirca vere nomen
Plaga Arida meretur.

Est in regionis mitioribus, in continentibus aut in montibus, ubi maximi casus
inveniuntur, tamquam 130 cm in 24 horis statione Helvetica Klosters Ianuario
anni 1982, vel 193 cm in 24 horis Argenteo Lacu Colorati civitatis mense Aprili
anni 1921. Maximus nivis cumulus fuit in Montis Baker nartarum radice, extra
Bellingham, in Vasingtonia Civitatum Foederatarum Americae hieme annorum
1998–1999. Mons Baker accepit 29 metra nivis, excedens priorem casum maximum, in
Monte Rainier, in civitate Vasingtonia, quippe qui acceperat 28 metra et
dimidium nivis in hieme annorum 1971–1972.

Nives aeternae appellantur omne stramen niveum in summis montibus et prope
polos, quod toto anno numquam liquefit. Compressae et partim fundentes, haec
nives in glaciaria transformantur, et aliquando postea in montes glaciei. Hi
montes glaciei sunt fons fluviorum et multorum montium glaciei in oceano
errantes, qui liquefacti aquam dulcem dant.

Calefactio planetae Telluris hodierna in commutatione montis glaciei observata
demonstratur. Singulo saeculo, exempli gratia, pileus glaciei montis
Kilimandiari, altissimi Africae loci, 82 centesimae suae massae perdidit, et
ante annum 2020 reliquum glacies perditurum aestimant. Aeternae Kilimandiari
nives morientur 11700 annos natae.

Nix calorem Terrae servat et frumenta a temperaturis proximis gelu protegit;
multa tamen nix cadens infrastructuras officiaque turbat, etiam in regionibus
ubi solet ningere. Transitus autoraedarum aut late inhibitur aut saepitur totus,
et ferroviae possunt nimia nive tegi, ut tantam nivem purgare operatoriis
humanis coactis oportet. Electricitas, telephoni lineae, gasi ductus, omnes
infrastructurae possunt deficere; quod potest adducere ad "diem nivis," diem in
quo scholae vel officia propter insolitam gravem nivem cadentem clauduntur.

Energia solis omnia systematis solaris corpora calefacit, Tellurem inclusam.?
Albedo autem Telluris radiorum partem in spatium repercutit. Albedo Telluris
media est 0.28. Quamquam silvae arborum albedine debili 0.12, nix recens paene
est albedine pura, albedo sua 0.85; nix antiqua habet albedinem 0.6. Ergo, nix
albedinem Telluris auget. Cum nix radiationem solarem ample repercussit, nix
efficit ut energia a Tellure minus allata sit.

Nix quae modo cecidit densitate multo differt. Rationaria dant medium pondus 110
chiliogrammatum per metrum cubicum, plus vel minus 40 kg, quod massam niveam
recentem vere esse sparsam adfirmat. Aquae densitas exempli gratia est circum
1000 chiliogrammatum per metrum cubicum. Ergo, nix recens, si in quadam area
strata altitudine 5 metrorum habuerit, liquefacta eandem aream stagno 0.5 metri
profundo tegat.

Altitudo aquae tanta nivi aequivalens est nivis accumulationis mensura
hydrologis utilior quam altitudo nivis ipsa, cum densitas nivis quae cecidit
nuper ample variet. Nova nix, quae saepe densitatem circum 12 % aquae habet, in
frigidis temporibus sub ipso pondere usque ad 33 centesimas aquae comprimetur.
Plus nivis ipsam comprimet multo magis. Vere tardo, nix densa saepe excedit 50
centesimas aquae. Multum interest aquae administatores aquam aequalem metiri, ut
veris exundatam aquam melius praedicant et depositum civitatum in vallibus.
Mensurae manu factae sunt in situ propriis scalis utendo.

Nix accumulata in clivis montium igniferorum activorum, sicut maior vulcanorum
in America meridionali pars, potest propter vulcani activitatem? modo citissimo
liquefieri, quod labes aquae lutique subitas provocat periculosissimas clivi
vulcani incolis. Ceterum, hae labes inundatio subita efficere possunt, cum in
clivis montium nimia nix accumulat et temperatura subite mutat. Labes nivis in
multis linguis avalanche appellatur.

Linguae Latinae non sunt multa vocabula de re nivali, quia Italia et Latium sunt
plerumque terrae calidae, montibus Alpium et Apennini exceptis. E contrario,
linguae Escimaeo-Aleut multa nivis nomina habent (forsitan).



https://la.wikipedia.org/wiki/Neapolis

Neapolis, (-is, m.) etiam Parthenope (-es, f.) et Palaepolis (-is, m.) (alia
nomina: Neapolitana civitas, Sichem, Sicima urbs, Vergiliana urbs, Virgiliana
urbs) (Italice Napoli; Neapolitane Napule) est urbs Italica et municipium,
circiter 977 530 incolarum, locus princeps Regionis Campaniae et caput Urbis
metropolitanae Neapolitanae. Urbani Neapolitani vel Parthenopaei (etiam:
Parthenopei) appellantur.

Neapolis est tertia urbs Italica quod ad incolarum numerum pertinet. Nomen ex
Νεάπολις 'nova urbs' nomine Graeco deducitur.

Neapolis septimo saeculo a.C.n. a Graecis ex urbe Cumis condita est, apud urbem
Palepolin. A Romanis anno 326 a.C.n. capta est.

Ab anno 1266 usque ad annum 1816, Neapolis Regni Neapolitani caput fuit, denique
usque ad annum 1860 Utriusque Siciliae Regni (Italice Regno delle Due Sicilie).

A die 30 Maii 2011 praefectus urbi est Ludovicus de Magistris post Rosa Russo
Iervolino.

Neapolis est sedes archiepiscopalis (Archidioecesis Neapolitana). Praesentim
archiepiscopus est cardinalis Crescentius Sepe. Multi alii archiepiscopi
Neapolis etiam cardinales fuerunt. Pars municipii ad Dioecesem Puteolanam
pertinet.



https://la.wikipedia.org/wiki/Melodrama_(musica)

Melodrama, sive opera, sive drama musicum vel drama melicum, est ars practica in
qua cantores et instrumentalistae opus fabulosum pro spectatoribus peragunt quod
verba in libello conlocata et notationem musicam in partitura scripta coniugit,
plerumque per drama in situ theatrico exhibita. Melodramata multa aesthetica
ludorum scaenicorum elementa accipit, inter quae actio, scaena, ornatus, et
aliquando saltatio. Perfunctio, cui orchestra vel minor grex musicus
adiunctionem suppeditat, in theatro lyrico usitate monstratur.

Melodrama est maior Occidentalis musicae classicae memoriae pars. Coepit in
Italia saeculo sexto decimo exeunte, circa annum 1597, cum Iacobi Peri melodrama
Dafne (nunc deperdita) Florentiae producta esset. Hoc musicae genus mox omnem
per Europam percrebruit, ubi Sagittarius in Germania, Lully in Francia, et
Purcell in Anglia saeculo septimo decimo insigniter adiuverunt ut musicae suarum
civitatum memoriae constitutae essent. Saeculo autem duodevicensimo, theatrum
lyricum Italicum plurimum Europae regnabat, Francia excepta, et ea compositores
non Italicos, inter quos praecipue Handel, attraxit. Opera seria tum erat
gloriosissimum theatri lyrici genus, donec Gluck, contra eius sterilitatem
positam repugnans, sua melodramata "reformata" annis fere 1750/1760 produxit.
Hodie, celeberrimus melodramatum saeculi duodevicensimi exeuntis compositor est
Mozart, qui primum melodramata seria composuit, sed deinde bonam famam est ob
melodramata comica Italica adsecutus, praecipue Le Nozze di Figaro, Don
Giovanni, et Così fan tutte, atque adeo Die Zauberflöte, monumentum in memoria
Germana.

Prima saeculi undevicensimi tertia pars a peritis habetur culmen modi belli
cantus, cum Rossini, Donizetti, et Bellini artificia quae hodie in scaenam iam
adferuntur excogitabant. Eodem tempore etiam oriebatur opera grandis, cuius
artificia praestantia a Meyerbeer composita sunt. Medium saeculum undevicensimum
habetur aetas aurea, quam Wagner in Germania et Verdi in Italia ducebant et
dominati sunt. Manebat approbatio populi ab aetate verismi in Italia et ab opera
Francica in Francia usque ad artificia a Puccini et Strauss saeculo vicensimo
ineunte composita. In Europa Media et Orientali eodem saeculo, comparabiles modi
artis lyricae orti sunt, praecipue in Russia et Bohemia. Saeculo vicensimo,
compositores permulta experimenta in modis novellis conabantur, inter quae
atonalitas et serialismus (Schoenberg et Berg), neoclassicismus (Strawiński), et
minimalismus (Philippus Glass et Ioannes Adams). Documentaria autem technologia
novissime inventa, cantores lyrici, praeclarissime Henricus Caruso, ab
audientibus praeter angustos melodramatum fanaticorum circulos cogniti sunt.
Melodramata pro emissione radiophonica televisificaque compositae et productae
sunt.

Verba mlelodramata appellantur libellus, ad verbum 'parvus liber'. Aliqui
compositores, insigniter Ricardus Wagner, suos confecerunt libellos; plurimi
autem cum scriptoribus libellorum arte conlaboraverunt (e.g., Mozart cum
Laurentio Da Ponte). Libelli melodramatum typis descriptis audientibus in
theatris lyricis aliquando venumdantur. Melodramata translaticia, saepe
melodramata numerorum appellata, in duobus cantus modis consistit: in cantu
recitatorio, locis actionis, modo cantus qui naturales orationis inflectiones
imitatur vehementiusque dicit, et in aria, in qua dramatis personae animi motus
subtilioribus repetitionibus melodicis exprimunt. Concentus duarum vel trium
vocum, vel aliorum numerorum vocum, saepe fiunt, et chorus sententias de actione
dicit. In nonnullis melodramatum generibus, sicut singspiel, opéra comique,
operetta, et semiopera, diverbium in locum cantuum recitatoriorum dictum
plerumque substituit. Loci melodici vel "semimelodici" qui in medio cantu
recitatorio fiunt, vel pro cantu recitatorio stant, cantus ariosi nominantur.
Aetatibus Baroca et Classica, cantus recitatorius utramlibet duarum formarum
principalium habere poterat: recitatorium siccum, quem solum continuum (Italiane
continuo) concinuit, plerumque clavicymbalum et violoncellum; et recitatorium
instrumentatum vel adiunctum, cum orchestra cantores concinuit. Saeculo
undevicensimo ineunte, cantus recitatorius instrumentatus increbrescebat,
orchestra multo maiorem partem egebat, et Ricardus Wagner, musicam petens quam
ipse "melodiam sine fine" appellavit, novas res in modo melodramatico fecit cum
paene omnem distinctionem inter ariam et recitatorium in suis artificiis
aboleret. Posteriores compositores exemplum Wagnerianum sequi solent, quamquam
aliqui, sicut Inguarus Strawiński in The Rake's Progress, huic evolutioni
resistiterunt. Vocabularium variorum generum vocum melodramaticorum infra per
singula describitur.

Vocabulum opera—forma ut videtur pluralis verbi Latini opus—'laborem' vel
'artificium labore confectum' Italiane significat; quod sibi vult artem quae in
spectaculo scaenico cantum ab uno aut pluribus, declamationem, actionem,
saltationem coniungere solet. Dafne, ab Iacobo Peri doct, est prima compositio
musica sensu hodierno habita melodrama; quae confecta est circa 1597, potissimum
liberali spiritu inflata circuli ingenuorum litteratorumque humanistarum qui
Florentiae nomine "Camerata de' Bardi" conveniebant. Dafne diserte fuit conatus
ad drama Graecum recreandum ut redintegretur classica maioris refectionis
antiquitatis pars, quae erat Renascentiae propria. Socii Cameratae putabant
chorales dramatum Graecorum partes fuisse primum mundi cantus, atque fortasse
etiam omnia verba omnium dramatis personarum; melodrama sic habebatur nova via
temporis praeteriti reficiendi. Partitura melodramata Dafne deperdita est.
Euridice (de deis Orpheo et Eurydice), artificium a Peri anno 1600 confectum,
est primum melodrama cuius notatio adhuc exstat. Primum autem melodrama iam
usitate in scaenam adlata est L'Orfeo (de eadem re), a Claudio Monteverdi pro
curia ducali Mantuana anno 1607 composita. Mantuana Gonzagarum curia, qui
Monteverdi conduxerunt, partes maiores in? origine artis melodramaticae egerunt,
non solum curiales concerto delle donne cantores (usque ad 1598), sed etiam unam
ex primis "cantorum lyricorum" verorum, Madamam Europam, conducentes.

Non diu mansit melodrama spectatorum regalium et nobilium res: anno 1637, notio
Carnelevarii, temporis melodramatum in publicum adlatarum, tesseris venditis
sustentarum, Venetiis orta est. Quo facto, Monteverdi a Mantua in urbem
immigravit, suaque ultima melodramata, Il ritorno d'Ulisse in patria (Venetiis,
1639–1640) et L'incoronazione di Poppea (Venetiis, 1642–1643), pro theatro
Venetiano composuit. Franciscus Cavalli, eius adsectator maximi momenti,
melodrama ad populi favorem omnem per Italiam attulit. In his operis ex Aetate
Baroca superiori, ampla comoedia cum proprietatibus tragicis coniuncta est in
permixtione quae, aliquos conturbans animos doctos, ad primam maiorem
melodramaticae artis correctionem duxit, a ramo Academiae Arcadum Venetiis
adiuvatam, quae mox sub dominio Metastasii poetae venit, cuius libelli auxilio
erant circumscriptioni generis melodrmata seria, quae praecipuum artis
melodramaticae Italicae genus usque ad finem saeculi duodevicensimi facta est.
Eximia specie Metastasiana confirmata, comoedia in melodramate Aetatis Barocae
generi saepe appellato "operae buffae" reservata est.

Antequam tales proprietates ex melodramate serio eiectae erant, multi libelli
argumentum comicum separatim crescens ut quaedam "melodrama-intra-melodrama"
vehementius dixerant. Una huius status causa fuit conatus attrahere ad publica
theatra lyrica homines augescentis mercatorum classis, nuper divites, sed minus
litteris ac polita humanitate praediti quam nobiles. Resurrexerunt paene statim
haec argumenta subsidiaria in more separatim crescenti, qui partim ex comoedia
artis deducebatur (ubi quidem talia argumenta semper exsisterant)—subitarius mos
scaenicus, qui diu in Italia floruerat. Cum maxime intermedia inter actibus
ludorum scaenicorum peragerentur, melodramatis novi generis comici appellatae
intermedia, quod magna ex parte in Neapoli annis fere 1710/1730 crescebat,
primum ad scaenam per intermissiones melodramatum seriorum adferebantur; populo
autem intermedia tam grata videbantur quod mox ut productiones omnino separatae
adferebantur.

Ingenio naturaque fuit melodrama serium elata, conformatione certissima, quae in
recitatorio sicco cum longis exquisitisque ariis de capite commixto usitate
consistebat. Hae ariae cantoribus occasionem cantus peritissimi praebebant, et
aurea melodramatis serii aetate cantores veri societatis humanae famosi (viri
insignes, fortasse sermone recentiori, "stellae") faciebantur. Partes heroicae
pro vocibus castratorum usitate compositae sunt; Farinelli, Senesinus, et alii
castrati, item Faustina Bordoni et alii suprani feminei, in summam gloriam
veniebant, dum melodrama serium scaenam in omni Europae Occidentalis civitate
regnabat, Francia excepta; Farinelli quidem erat celeberrimus totius saeculi
duodevicensimi cantor.

Melodrama Italicum regulas Barocas instituit. Libelli Italici erant normae,
etiam cum compositores non-Italici, ut Handel, pro audientibus Londinii
componeret. Classicam quoque aetatem libelli Italici regnabant, exempli gratia
in operis Wolfgangi Amadei Mozart, qui Vindobonae saeculo exeunte laborabat.
Principales melodramatum seriorum compositores Italici fuerunt Alexander
Scarlatti, Antonius Vivaldi, et Nicolaus Porpora.

melodramatis seriis erant vitia et critici. Gustatus ornamentorum a cantoribus
edoctissimis indultorum, et usus spectaculorum pro puritate dramatica et unitate
conformationis oppugnationes movebat. Francisci Algarotti Libro del' Opera
(1755) fuit pro monitu qui correctiones a Christophoro Willibaldo Gluck
excogitatas exspectabat et sustinebat. Algarotti suasit ut melodramata seria ad
eius fundamenta rediret, et omnes eius proprietates—musica (vocum et
instrumentorum), actio (drama), scaena, ornatus, saltatio—ipso dramati
servirent. Nonnulli illius temporis compositores—Nicolaus Jommelli, Thomas
Traetta, et alii—has sententias ad effectum adducere conabantur. Primus autem
prospere gerens fuit Gluck, qui "simplicitatem pulchram" conficere petebant, ut
apparuit in suo primo melodramate correcto, Orfeo ed Euridice (Vindobonae,
1762), ubi melodiae semper simplices ab harmoniis simplicibus abundantique
orchestrae praesentia omnino adiunguntur.

Diu resonaverunt per historiam artis melodramaticae correctiones Gluckianae.
Weber, Mozart, Wagnerque imprimis ab eius consuetudinibus movebantur. Mozart, ex
omni parte Gluck successor, profundos sed venustos dramatis, harmoniae,
melodiae, contrapunctique modos commiscuit ut series comoediarum pangeret,
insigniter Le Nozze di Figaro (Vindobonae, 1786), Don Giovanni (Pragae, 1787),
et Così fan tutte (Vindobonae, 1790), artificia quae hodie inter melodramata
amatissima, gratissimas, notissimasque manent. Effectus autem suae astutiae in
opera seria fuit modicus: melodrama serium suo tempore fuit moribunda, et,
contra talia artificia praestantia ut Idomeneo (Monaci, 1781) et La clemenza di
Tito (Pragae, 1791), etiam ipse eam ad vitam revocare non potuit.

Motus melodramaticus bellus cantus dictus saeculo undevicensimo ineunte in
operis a Rossini, Bellini, Donizetti, Pacini, Mercadante, et multis aliis
compositis floruit. Nomen belli cantus de Italica cantus schola eiusdem nominis
deducitur. Melodiae belli cantus, plerumque floridae et adeo implicatae, summam
vocis agilitatem canendique moderationem poscunt.

Sub aetatem belli cantus, rectior validiorque musicae modus ad commune iudicium
accommodatus ab Iosepho Verdi genitus est, primum in Nabucco (Mediolani, 1842),
opera biblica. Suae operae crescentem nationalismi Italici animum aetatis sub
Napoleonem evocabant, et ipse rapide factus est imago motus reipublicae amantis
(quamquam suae sententiae civiles fortasse non erant tam extremae). Annis
1850/1853Verdi tres operas populo gratissimas protulit: Rigoletto (Venetiis,
1853), Il trovatore (Romae, 1853), La traviata (Venetiis, 1853). Tamen suum
musicae genus evolvere pergebat: Don Carlos (Lutetiae, 1867), fortasse maximam
grandem operam Francicam, composuit, et Aidam quoque, operam ad argumentum in
Aegypto antiquo situm (Cairi, 1871); et tum deinde prope finem vitae curriculi,
mundo operatico impertivit duo artificia maximi momenti, in ludis
Shakespearianis condita, Otello (Mediolani, 1887) et Falstaff (Mediolani, 1893),
quae genus operae Italicae per saeculum undevicensimum maxime commutavisse clare
monstrant.

Verismus, melodrama molle veritatem imitans, in Italia post Verdi gratiam apud
populum inivit. Hoc genus musicum, a Petro Mascagni in Cavalleria rusticana
(Romae, 1890) et Rogerio Leoncavallo in Pagliacci (Mediolani, 1892) prolatum, in
scaena totius orbis terrarum mox dominatum est et iam dominatur, potissimum in
artificiis populo tam acceptis ut Iacobi Puccini Bohemiana (Taurini, 1896),
Tosca (Romae, 1890), et Madama Butterfly (Mediolani, 1904). Altero saeculi
vicensimi dimidio, Lucianus Berio, Aloysius Nono, et alii posteriores
compositores Italici genus musicae appellatum modernismum evolverunt.

Prima opera Theodisca Dafne fuisse habetur, ab Henrico Sagittario anno 1627
composita (partitura non superest). Opera Italica in regionibus Theodiscis usque
ad saeculum duodevicensimum dominata est. Verumtamen formae musicae patrio
sermone quoque evolvebantur. Anno 1644, Sigmundus Theophilus Staden primum
singspiel praebuit, populare operarum Theodiscarum genus, quo cantus et
diverbium alternantur. Saeculis septimo decimo exeunte et duodevicensimo ineunte
Theater am Gänsemarkt Hamburgi operas Theodiscas a Reinhardo Keiser, Georgio
Philippo Telemann, et Handel prospere protulit, at multi maiores illius temporis
compositores Germanici—Handel ipse, Carolo Henrico Graun, Ioanne Adolpho Hasse,
et deinde Gluck comprehensis—plurimas linguis externis componebant suorum
operarum, praecipue Italiana.

Singspiele Die Entführung aus dem Serail (Vindobonae, 1782) et Die Zauberflöte
(Vindobonae, 1791), a Mozart confecta, operam Theodiscam in conspectum mundi
protulerunt; quam saeculo undevicensimo ineunte Beethoven, adfectatione
libertatis a Rebus Novis Francicis incensus, in Fidelio (Vindobonae, 1805) porro
evolvit. Carolus Maria de Weber romanticam operam Germanicam contra dominationem
belli cantus instituit: Der Freischütz (Berolini, 1821), artificium ultra quod
rerum natura patitur, suum praeclarum ingenium in eo monstrat. Alii conspicui
operarum Germanicarum compositores illo tempore fuerunt Marschner, Schubert,
Schumann, et Lortzing, sed artifex maximi momenti haud dubie fuit Wagner.

Wagner—compositor, poeta, scriptorque audax, turbulentus, controversus—novam, a
Weber et Meyerbeer initio motus, notionem operae ut sit artificium perfectum
(Gesamtkunstwerk) gradatim evolvebat, mixturam musicae, poesis, picturae. In
Tristan und Isolde (Monaci, 1865), Die Meistersinger von Nürnberg (Monaci,
1868), Der Ring des Nibelungen (Baruthi, 1876), et Parsifal (Baruthi, 1882),
maturis dramatibus musicis, distinctionem abolevit ariae et recitatorii pro
fluxione "sine sutura" melodiae ut videtur sine fine. Maxime auxit partes
potestatemque orchestrae, ut texturas sonabiles multiplici rationum ducentium
(leitmotiv) telá contexeret, re quidem perpetuo iteratá variatáque et cum
dramatis personis et argumenti eventibus adsociatá; et ipse igitur acceptos
musicae mores, sicut tonalitatem, iterum atque iterum in indagatione maioris
significationis violabat. Etiam ad artem operaticam in suis artificiis novum
prospectum philosophicum attulit, qui fabulas Germanicas Arthurianasque ferme
ostendit. Ad extremum, auxilio ad aerarium pertinenti a Ludovico II rege
Bavariae concesso, ipse Bayreuth Festspielhaus, theatrum operaticum Baruthi
conditum, aedificavit, tam constitutum ut ibi solum sua artificia solum suo modo
proprio umquam praeberentur.

Et quidem Wagner operam ita commutavit ut sua memoria multis compositoribus
esset onus grave, et Ricardus Strauss autem notiones Wagnerianas accepit,
tametsi eas in vias omnino duxit novas. Gloriam initio cepit cum Salome,
articifio probroso (Dresdae, 1905), et Elektra, tragoedia obscuro (Dresdae,
1909), in quo extremas tonalitatis musicae regiones explorabat. Tum cursum
convertens, suum celeberrimum successum perfecit, Der Rosenkavalier (Dresdae,
1911), ubi Mozart et valsae Vindobonenses momentum tam grave quam Wagner habent.
Per longum vitae curriculum, Strauss variissimum artificiorum operaticorum
corpus generabat, saepe ad libellos ab Hugo von Hofmannsthal poeta confecta,
usque ad Capriccio (Monaci, 1942). Alii compositores insignes qui ad famam
culturae Germanicae operas saeculo vicensimo ineunte contulerunt erant
Zemlinsky, Hindemith, Curtius Weill, et Ferruccius Busoni (in Italia natus).
Operaticae Arnoldi Schoenberg et successorum res novatae in parte de modernismo
infra disseruntur.

Separata memoria Francica, invecta artificia Italica aemulans, est ab Ioanne
Baptista Lully Italico apud aulam Regis Ludovici XIV condita. Lully, contra suum
ortum externum, Regiam Musicae Academiam instituit, et omnino in publicam
musicam Francicam ab anno 1672 dominatus est. Ipse et Philippus Quinault
scriptor libellorum, initium cum opera Cadmus et Hermione facientes, tragoediam
in musica excogitabant, genus quo musica saltationis et musica choralis summam
dignitatem habebant. Operae Lullianae cantum recitatorium significantem
vehementius dicebant, quod sonica linguae Francicae lineamenta comparabat.
Saeculo duodevicensimo, gravissimus Lully successor erat Ioannes Philippus
Rameau, qui quinque tragoedias in musica composuit, insuper etiam multa
artificia in aliis generibus, sicut opera-balleta, omnibus ob orchestrationem
sumptuosam audaciasque harmonias notabilibus. Rameau mortuo, Gluck Germanus
adductus est ut sex artificia pro scaena Lutetiana annis fere 1760/1770
produceret; quae pondus Rameau monstrant, simpliciora autem reddita, dramati
multum valentia. Eodem tempore, ante medium saeculum duodevicensimum, opéra
comique, aliud genus operaticum, populo Francico gratum fiebat. Hoc genus pro
singspiel Germanico valebat, ubi ariae cantatae diverbiumque dictum inter se
alternabantur. Notabilia huius modi exempla a Monsigny, Philidor, et imprimis
Grétry prolata sunt. Per aetatem revolutionariam, Méhul, Cherubini, et alii
compositores qui Gluck secuti sunt, novam gravitatem ad genus adducebant, quod
minime fuerat comicum. Alia res huius temporis fuit "opera propagandistica,"
quae prosperitatem revolutionariam acriter celebravit; exempli gratia, Le
triomphe de la République ('Victoria Reipublicae', 1793) Francisci Iosephi
Gossec.

Ante annum fere 1820, pondus Gluckianum in Francia gustatui cantus belli generis
Italici concesserat, praecipue postquam Rossini Lutetiam migraverat, cuius
Guillaume Tell operam grandem condere adiuvit, novum genus, cuius celeberrimus
auctor fuit Iacobus Meyerbeer, alius alienigena. Eius artificia, praecipue Les
Huguenots, cantum virtuoso et extraordinarios effectus scaenicos vehementius
dixit. Opéra comique, genus levius, felicissime monstrata est a Boïeldieu,
Auber, Hérold, et Adam. Hoc in caelo, operae Hectoris Berlioz, in Francia nati,
haud audiebantur: Les Troyens, epicum opus Berliozianum summo artificio factum
et culmen memoriae Gluckianae, plenam perfunctionem accepit paene centum annos
post scriptum.

In Anglia, vernaculus operae antecessor fuit jig, postludium quod saeculo
septimo decimo ludos scaenicos aliquando secutum est. Saepe controversum vel
probosum, hoc jig plerumque in diverbio in musica ex carminibus popularibus
conlocato consistebat. Jigs sic operas ballatas saeculi proximi exspectabant.
Eodem tempore, ludi personati (Francice masques) Francicum aulam regiam
obligatum habebant, splendidiore et cum scaena in speciem germanior quam ante.
Enneco Jones factus est "quintessentialis" harum productionum designator, et hic
mos scaenam Anglicam tria saecula dominaturus fuit. Ludi personati carmina et
saltationes continebant. In Lovers Made Men, a Ben Jonson confecto (1617),
"omnis ludus personatus modo Italico canebatur, modo recitatorio." Respublica
Anglica theatra clausit, et ullam evolutionem obstruxit quae ad institutionem
operae Anglicae naturaliter ducere posset. Anno autem 1656, Gulielmus Davenant
Eques The Siege of Rhodes domi produxit; potestate purorum dramatum productorum
non data, hoc artificium appellavit musicam recitatoriam (Anglice recitative
music), et nonnulli compositores—Gulielmus Lawes, Henricus Cooke, Mathaeus
Locke, Carolus Coleman, Georgius Hudson—dramatis partes in musica conlocaverunt.
(Partitura autem est deperdita.) Ad hunc successum subsecuta sunt The Cruelty of
the Spaniards in Peru (1658) et The History of Sir Francis Drake (1659), dramata
quae Olivarius Cromwell ipse approbavit quia Hispaniam reprehendebant. Rege
restituta, externi musici (praecipue Francici) regno accepti sunt. Anno 1675,
Thomas Shadwell semioperam Psyche ad scaenam Londini protulit, quod
tragédie-ballet eiusdem nominis a Molière scriptum aemulatum est, cum intermedio
musico a Ioanne Baptista Lully composito, Lutetiae anno 1671 productum. Davenant
eodem anno The Tempest produxit, a Locke et Johnson compositum, primum ludi
scaenici Shakespeare accommodatio. Circa 1683, Ioannes Blow Venus and Adonis
composuit, primam operam vere Anglicam saepe putatam. . . .

Opera Russiam annis fere 1830/1840 a familiis operaticis lata est, quae operam
Italicam perfunctae sunt, et hoc genus mox fuit oblectamentum magni momenti in
Curia Imperiali Russica et inter optimates. Multi compositores externi, inter
quos Balthasar Galuppi, Ioannes Paisiello, Iosephus Sarti, et Dominicus
Cimarosa, Russiam ad componendas operas novas, plerumque in lingua Italiana,
invitati sunt. Eodem tempore, nonnulli musici domestici, inter quos Maximus
Berezovsky et Demetrius Bortniansky, peregre profecti sunt ut operas componere
discerent. Prima opera Russice composita fuit Tsefal i Prokris, a Francisco
Araja compositore Italico (1755). Evolutio operae lingua Russica a Basileus
Pashkevich, Yevstigney Fomin, et Alexey Verstovsky compositoribus Russicis
sustenta est.

Verus autem ortus operae Russicae in Vita pro Tsar (1836) et Ruslan et Lyudmila
(1842), duabus operis magnis Michaelis Glinka, coepit; post quem saeculo
undevicensimo in Russia fuerunt novem opera summo artificio facta: Rusalka et
Hospes lapideus Alexandri Dargomyžskij, Boris Godunov et Khovanshchina Modesti
Musorgskij, Princeps Igor Alexandri Borodin, Eugenius Onegin et Regina Palarum
Petri Čajkovskij, atque Virgo nivea et Sadko Nicolai Rimskij-Korsakov. Hae
evolutiones et aliae trans spectrum artisticum fuerunt complementum auctus
nationalismi Russici, partes Slavophilismi, motus generalis. . . .

Cantores operatici et dramatis personae genere vocis classificantur, quae
texturam (Italiane tessitura), agilitatem, potestatem, et tympanum vocum
significat. Cantores mares ambitu vocis laxe classificari possunt ut bassus,
bassus-baritonus, baritonus, tenor, et contratenor; cantores feminei ut
contraltus, medio-supranus et supranus. Viri aliquando in ambitibus altioribus
canunt, cum appellantur supranistas vel contratenores; harum vocum, solum
contratenor in operis nunc auditur, interdum partes canentes primum pro
castratis compositas (iuvenes exsecti ut ambitum altum adulti retinerent).
Cantores porro classificantur genere vocis; exempli gratia, supranus describi
possit supranus lyricus, coloratura, soubrette, spinto, et supranus dramaticus.
Haec vocabula, quamquam laxae sint descriptiones, cantoris vocem cum dramatis
personis consociant vocalibus cantoris proprietatibus aptissimis. Cuiusdam
cantoris vox multo mutari potest per vitam, maturitatem vocis raro attinens ad
decennium tertium, et aliquando ad mediam aetatem.

Operae praesidium saeculo vicensimo diminutum est pro aliis artibus et mediis,
sicut theatrum musicum, cinema, radio, televisio, disci, et media massiva.?
Technologia documentaria favorem populi iam sustinet Mariae Callas, Henrici
Caruso, Marii Del Monaco, Franci Corelli, Kathleen Ferrier, Montserrat Caballé,
Ioannae Sutherland, Birgit Nilsson, Nellie Melba, Rosae Ponselle, Beniamini
Gigli, Jussi Björling, Theodori Chaliapin, "Trium Tenorum" (Luciani Pavarotti,
Placidi Domingo, Iosephi Carreras), et aliorum cantorum.



https://la.wikipedia.org/wiki/Lingua_Tagalog

Lingua Tagalica vel Sermo Tagalicus vulgo Tagalog (IPA tɐˈɡaːloɡ) est lingua
Austronesia in usu ut lingua prima inter quartam partem incolarum Philippinarum
et lingua secunda inter maiorem partem. Eius forma solita, Philippinica rite
appellata, est lingua nationalis et una ex binis linguis publicis Philippinarum,
quarum alia est Anglica Philippinica. Pertinet ad alias linguas Philippinarum,
inter quas linguae Bikol et Ilokano, linguae Visayanae, et lingua Kapampangan,
ac longinquius ad Formosanam, Indonesiam, Havaianam, Malagasianam, et alias
linguas Austronesias.

Loquentes Tagalog in aliis regionibus Philippinarum et per orbem terrarum
inveniuntur, quamquam eius usus plerumque in communicatione inter greges
ethnicos in Philippinis circumscribitur.

Anno 2010, Ministerium Census Civitatum Foederatarum, ex datis anno 2007
collectis, nuntiavit Tagalog in Civitatibus Foederatis esse quartam a maxima
linguam domesticam ad usum spectantem, inter paene 1.5 milliones loquentium,
post Hispanicam et Creolam Hispanicam, Francicam (Patois, Cajun, et Creola non
exceptis), et Mandarinicam. Tagalog fuit tertia a maxima lingua in regionibus
statisticis metropolitanis, post Hispanicam et Mandarinicam, sed ante Francicam.



https://la.wikipedia.org/wiki/Lingua_Suecica

Lingua Suecica, lingua Suetica, lingua Suecana, vel lingua Suedica (in hac ipsa
lingua svenska, ['svenska]), est lingua ex linguis Indoeuropeis et sub familia
Germanica subsummata. Lingua Suecica, Danica, Norvegica, Islandica et Faeroensis
Germanicum septentrionale formant.

Homines lingua Suecica in Suecia, Alandia, et Finnia in litore sinuum Bothnici
et Finnici plerumque utuntur.

Lingua Suecica abecedarium Latinum adhibet in litteris maiusculis minusculisque,
et amplias litteras tres habet: Å å, Ä ä, et Ö ö.

Linguae Suecicae ordo sententiis est subiectum-verbum-obiectum; kvinnan ser
mannen 'femina virum videt'. De describentibus verbis, nominibus adiectivis,
ante nomen substantivum describunt veniunt; lång väg 'via longa'. De re
flexibili, ut lingua Latina comparatione non est; potius magis rigida.

Lingua Suecica genera duo habet, enim neutrum et utrum. Forma veterrima Suecicae
genera tria habebat, eadem quae lingua Latina.

Lingua Suecica, quod lingua Latina, numeros duos habet: singulariterque
pluraliter.

Lingua Suecica articulos duos habet: articulus indifinitus atque articulus
definitus. Suecica non habet pluraliter ab articulo indefinito, sed ita articulo
definito. Nam monstramus hic articulis indefinitis linguae Latinae mediaevalis
responsi "ille" et "illa" pro simplicius intelligenti.



https://la.wikipedia.org/wiki/Lingua_Iudaeo-Hispanica

Lingua Iudaeo-Hispanica (lingua ipsa: Djudeo-Espanyol, Ladino, Djudezmo seu
Djudeo-Kasteyano) est species linguae Hispanicae qua Iudaei Sephardici
loquuntur. In loco abecedarii Romani, cum scribunt, litteris Hebraicis utuntur,
et aliquot vocabula Hebraica admiscunt.

Expulsis ex Hispania Iudaeis ad partes et Europae orientales et Africae
septentrionales confugerunt ubi in prima eorum benigne excepti sunt exsules a
regibus Constantinopolitanis, in altera vitam egerunt usque ad hodiernum diem
quo sunt adhuc crebri qui cantibus vocum suis praeterita meminerunt. Cum
exiierint ex Hispanis, linguam priscam Hispanorum secum extulerunt integram quae
cum Iudaeorum propria mixta mutare pergit alio modo quo fecerat Hispanus sermo
ita ut aliam linguam efficeret quae ad diem nostrum delata est. Ab Iudaeis qui
aetate nostra Europam incoluerunt usque ad Rem Publicam eorum tandem anno 1948
(millesimo nongentesimo duodequinquagesimo) restitutam aliae linguae originem
trahunt tantum in ipsis Europae regionibus quantum in aliis mundi partibus,
sicut et Lingua Iudaeogermanica et Iudaeo-Tat (praesertim apud Caucasum) et
Zarphaticus sermo (Francogallicae) et alii minores usu linguae.

Quamquam decursu temporis usus huius linguae minuerat multa sunt tradita ob eius
causam atque hodie et splendet variis de causis. Propter eius proprietatem
philologi melius quomodo tempore illo Hispanos locutos esse noscere possunt,
sunt opera multa litteris mandata, cantus vocum permulti exstant et, quod rei
caput est, haec lingua magna pars memoria Iudaeorum est.



https://la.wikipedia.org/wiki/Lingua_Catalana

Lingua Catalana vel Catalanica (ipse lingua: català) est lingua ex linguis
Indoeuropeis et sub familia Latina subsummata, cum lingua Lusitanica, lingua
Italiana, lingua Francica, lingua Romanica, etc. In regione Valentiae, ob mores
et consuetudinem Valentiana lingua appellatur.

Lingua Hispanica in Catalonia, (Francia, Hispania); Valentia, Balearibus Insulis
et Aragonia (Hispania), Andorra et Sardinia (Italia) primaria.

Lingua Catalana, nativa Cataloniae lingua considerata, trium officialium
linguarum una est secundum Catalano Statuto Autonomiae instituta. Aliae sunt
lingua Hispanica quae officialis passim in Hispania est, et lingua Aranica (qua
Valles Aranica loquitur).

In Insulis Balearibus lingua Catalana quoque nativa lingua considerata secundum
Balearico Statuto Autonomiae. Illic duae linguae officiales sunt: Catalana et
Hispanica.

Catalana et Balearica gubernationes linguam Catalanam promovent. Sic, dum fere
tota civitatis educatio in Catalana et aliquod in Hispanice datur, gubernationis
grapheocratia tota in Catalana est. Negotia ostendere saltem in Catalana totam
nuntiationem (e.g. escarum indices, folia muralia) coguntur sub legalium
multarum poena, si officio non funguntur. Catalana et Balearica gubernatines hoc
consilium manent ut lingua Catalana protegatur promoveatur, repressioni
prohibitionique annorum Francisci Franco responsum.

Catalana a plerisque linguistis Iberoromanica? lingua (velut Hispanica,
Lusitana, Gallaecica, Aragonica...) putatur, sed aliquas proprietates
Galloromanicarum linguarum velut lingua Occitana et minore in gradu lingua
Francogallica habet.



https://la.wikipedia.org/wiki/Libera_res_publica_Romana

Libera res publica Romana est status civitatis et aetas historiae Romanae
antiquae, quae ab anno 509 a.C.n. (CCXLIV a.U.c.), rege Lucio Tarquinio Superbo
expulso, usque ad annum 27 a.C.n. (DCCXXVI a.U.c.) duravit, cum die 16 Ianuarii
senatus C. Iulio Caesari Octaviano titulum Augustum tribuit et Imperium Romanum
coepit.

Libera res publica Romana civitas optimatium dominata est, qui quinque
distinctas rei publicae vitas dirigebant:

Maximus Romanae rei publicae magistratus fuit consul. Dicitur consules imperium
maius habere, nam ei exercitum, aerarium, iurisprudentiam praestituerunt.

Inter Rem Publicam Roma, quae saeculo sexto a.C.n. erat parva mediae Italiae
urbs, maior civitas in mari Mediterraneo facta est.

Scriptores posteriores, inter quos Livius, Rem Publicam Romanorum circa 509
a.C.n., cum novissimus septem regum Romae, Lucius Tarquinius Superbus, depulsus
esset, condita esse scripserunt. Ratio, appellata cursus honorum, magistratorum,
qui quotannis creati sunt, instituta est. Antiquissimi magistrati sunt duo
consules, qui imperium, potestatem militum, simul usi sunt. At necesse erat
consulibus cum Senatu, qui principio fuerant concilium suasorum patriciorum sed
ad magnitudinem auctoritatemque creverant, agere. Magistrati primo erant solum
patriciis, sed plebi etiam esse magistratis postea licuit.

Romani populos alios, inter quos Etruscos, in paeninsula Italica gradatim
devicerunt. Minatio novissima principatu Romano in Italia facta est cum Tarento,
magnae coloniae Graecae, Pyrrhus Epirotes 282 a.C.n. subvenerit, sed et haec
opera defecit. Romani victa eia? coloniis Romanis, quas in sitibus idoneis
condiderunt, emuniverunt, itaque potestatem firmam regionis stabiliverunt.
Posteriore dimidio saeculi 3 a.C.n., Roma cum Carthagine in Primo Secundoque
Bellis Punicis conflixit. Haec bella Romae primas victorias transmarinas,
Siciliae Hispaniaeque, et ortum Romae magnae potestatis imperatoriae, fecerunt.
Macedonicis Seleucidicisque Imperiis victis saeculo 2. a.C.n., Romani Maris
Mediterranei potiti sunt.

Dominatus externus discordiam internam fecit. Senatores divites sumptu
provinciarum facti sunt, sed milites, qui fere erant agricolae, domibus diutius
aberant agrosque eios sustinere non poterant, et fiducia aucta servis peregrinis
opera manupretio ad manum minuit. Fructus a praeda belli, commercium in
provinciis novis, et vectigalia a civitibus,? facultatem novam quaestuosam
divitiasque inter plebes fecerunt, facientia ordinem novam mercatorum, equites.
Cum equites copias aerarias habuerint, tamen in numero erant inferioris ordinis
plebium, itaque circumscripti graviter ad potestatem civilem. Senatus perpetuo
rixabatur, obstruens emendationes praedii denegansque ordini equestri vocem
maiorem in gubernatione dare. Catervae violentae urbanorum otiosorum, imperatae
a Senatoribus aemulis, suffragatoribus per vim minabantur.



https://la.wikipedia.org/wiki/Libera_programmatura

Programmatura libera est programmatura quam quilibet uti, investigare, et
modificare sine exceptione, et exscribere et donare in forma mutata aut immutata
aut sine exceptione aut cum exceptione quae deposcit quod idem fas receptoribus
subsequentis est et quod fabricatores qui eam in re includunt fontem eae
suppeditant licet. Programmatura libera plerumque gratis donata est ac discrimen
digitale allevare vel ius educationis et ius digitale promovere potest.

Motus Programmaturae Liberae est socialis motus cum proposito assequendi et
spondendi certas libertates utentibus programmaturis liberae, scilicet libertas
operandae programmaturae et indagandae et mutandae et rursum exempla
distribuendae cum aut sine mutationis. Quamvis pertrahente in philosophiis et
traditiones circa 1970 apud sodales in culturae hacker et academiae, Ricardus
Stallman formaliter motum fundavit anno 1983 coeptum iaciendo GNU Project.
Fundatur a Stallman in 1985 Fundationem Liberarum Programmationis suscipere
motus. cum ultimo fini quisquam liberando in "cyberspatione".



https://la.wikipedia.org/wiki/Intellegentia_artificialis

Intellegentia artificialis est subdisciplina informatica quae machinas
intellegentes creare studet. Disciplina intellegentiae artificialis enchiridiis
hoc modo describitur: "studium et formatio actorum intellegentium", ubi "actor
intellegens" est systema quod confinia sua sentit et ita agit, ut successus
habeat quam maximos.

Ioannes McCarthy, qui anno 1956 terminum technicum artificial intelligence
composuisse videtur, intellegentiam artificialem describit scientiam et artem
esse machinas intellegentes faciendi. Quae schola investigat notam potissimam
hominum, intellegentiam (sapientiam Hominis sapientis) tam exacte describere, ut
machina simulari possit. Quod studium quaestiones philosophicas de natura mentis
et de finibus gloriae scientiae offert: quaestiones quae mythis, fabulis, et
philosophia ab ultima antiquitate examinatae sunt. Intellegentia artificialis
initio spem animum incitantem iniecit, deinde regressus accepit, et nunc est
pergravis industriae technologicae pars, quae multis in quaestionibus
difficillimis informaticae solvendis adiuvit.

Intellegentia artificialis in investigatione tam technica et speciali consistit,
ut aliqui existimatores eam obtrectent, quod campus centifidus sit. Subcampi
A.I. quaedam problemata, usus quorundam instrumentorum et diuturnas opinionum
contentiones complectuntur. Gravissima intellegentiae artificialis problemata
pertinent ad ratiocinationem, cognitionem, praedispositionem, eruditionem,
communicationem, sensus nec non rerum movendarum tractandarumque facultates.
Alii intellegentiam generalem (sive A.I. fortem, Anglice: "strong A.I.")
consectantur, alii non iam credunt fortem A.I. impetrari posse.

Machinae cogitantes et res artificiales in mythis Graecis apparent, ut Talus
Cretensis, ut automata aurea Hephaesti, ut Galatea Pygmalionis. Effigies hominum
intellegentes creditae in multis societatibus antiquis aedificatae sunt, inter
quas antiquissimae sunt statuae sacrae in Aegypto Graeciaque veneratae, et
machinae Yan Shi, Heronis Alexandrini, Al-Jazari, et Wolfgangi von Kempelen.
Opinio vulgaris est re artificiales tamquam animantes a Gebero, Iuda Loew et
Paracelso aedificatas esse. Fabulae de illis rebus earumque fortunis factae de
iisdem atque A.I. exspectationibus, timoribus, curis ethicis disserunt.

Frankenstein, mythistoria a Maria Shelley scripta, quaestionem pergravem ad
ethicam intellegentiae artificialis pertinentem considerat: si machina
intellegens creari possit, habeatne animi adfectus? si sentiat, habeatne iura
hominum? Eadem quaestio in litteris rerum futurarum proponitur: Artificial
Intelligence: A.I., pellicula a Stephano Spielberg facta, machinam in puerum
parvulum formatam considerat cui adfectus dati sunt humani animi, et ne doloris
quidem exsorti animo carebat. Haec quaestio, "iura roboti" nunc appellata, apud
Institutum futuris praecipiendis Californiense ponderatur, quamquam alii hanc
disputationem praematuram esse credunt.

Scriptores et studiosi rerum futurarum etiam sciscitantur, quae novae res
impulsu intellegentiae artificialis societati pariantur. In litteris,
intellegentia artificialis partes egit servi (R2D2 in pellicula Star Wars),
exactoris legis (K.I.T.T. in programmate televisifico Knight Rider), comitis
(Lt. Commander Data in programmate televisifico Star Trek), subiugatoris
(pellicula Matrix), dictatoris (novella With Folded Hands, exterminatoris
(pellicula Terminator et programma televisificum Battlestar Galactica),
humanarum facultatum extensionis (manga Ghost in the Shell), servatoris humani
generis (R. Daneel Olivaw in serie litterarum Foundation series). Docti autem
has res consideraverunt: deminutus operariorum usus, humani ingenii
amplificatio, humanitas et ethica nova ratione constituenda.

Nonnulli rerum futurarum studiosi dicunt fore, ut intellegentia artificialis
fines progressus transcendat et homines penitus transformet. Raimundus Kurzweil
Lege Moore (quae exponentialem digitalis technologiae progressum mira
subtilitate describit) usus existimavit anno 2029 ferme computatris mensalibus
computandi vim fore instar cerebri hominis, et post annum 2045 intellegentiam
artificialem eo iam loci fore, ut sese emendare ea velocitate possit, quae,
quidquid umquam possit animo concipi, superet. Quae res a Vernor Vinge scriptore
Singularitas technologica appellata est. Eduardus Fredkin autem arguit
intellegentiam artificialem esse posterum evolutionis gradum. Quam opinionem a
Samuele Butler libro Darwin among the Machines anno 1863 edito primum propositam
Georgius Dyson anno 1998 suo libro eodem nomine inscripto amplificavit. Nonnulli
futurorum studiosi et scriptores praedixerunt homines cum machinis commixtos in
"cyborgos", si uti licet, sive homines cyberneticos mutatum iri, qui utroque
capaciores potentioresque sint. Haec transhumanismi notio ex Aldous Huxley et
Roberto Ettinger orta animum nunc refert ad Hans Moravec, machinatorem
robotorum, et Kevin Warwick, cyberneticum, et Raimundum Kurzweil, inventorem.
Transhumanismus etiam narrationibus commenticiis inlustratus est, exempli causa
dicimus mangam Ghost in the Shell appellatam et litterarum futura tractantium
seriem Dune nuncupatam. Pamela McCorduck denique ex hoc scribit apparere "deos
fabricandi" desiderium antiquum humanitatis.

Medio saeculo 20, nonnulli eruditi machinas novi generis intellegentes
aedificandi initium fecerunt, quae ex recentibus inventis neurologicis, ex nova
theoria mathematica informationis, ex cybernetica sive gubernationis
stabilitatisque scientia et praesertim, computatro digitali invento, ex machina
ad humanam mathematicam ratiocinationem simulandam designata orirentur.

Campus investigationis intellegentiae artificialis hodiernae in colloquio apud
Collegium Dartmuthense aestate anni 1956 institutus est. Omnes qui aderant duces
investigationis A.I. postea exstiterunt, praesertim Ioannes McCarthy, Marvin
Minsky, Allen Newell et Herbertus Simon, qui laboratorium A.I. apud MIT, CMU et
Universitatem Stanfordiensem instituerunt. Illi cum discipulis suis programmata
computatralia scripserunt, quibus plurimi stupuerunt: problemata verborum
algebraica computatris persolvebantur, theoremata logica demonstrabantur, et
computatra Anglice loquebantur. Usque ad medium annorum 1960, huius generis
investigationes largis pecuniis per ministerium defensionis CFA comparatis
factae sunt, et illi, qui intererant, has praedixerunt res:

Hae praedictiones multaeque similes verae non exstiterant. Investigatores enim
instantes difficultates non viderant. Anno 1974, Iacobo Lighthill, mathematico
Britannico, repudiante, et Congressu CFA hortante ad pecunias fructuosioribus
investigationibus dandas, regimina CFA et Britanniae omnem intellegentiae
artificialis investigationem amputaverunt fundamentalem. Inde prima hiems
intellegentiae artificialis.

Ineuntibus annis 1980, investigatio A.I. resuscitata est mercatorio successu
systematorum consiliis capiendis designatorum sive systematorum expertorum, quae
sunt programmata A.I. ad scientiam et artes analyticas unius aut plurium hominum
expertorum simulandas confecta. Anno 1985 ineunte, mercatus A.I. plus miliardum
dollariorum erat, et regimina per orbem terrarum pecuniam campo A.I. praestare
coeperunt. Nihilo minus, paucis annis post, mercatu machinarum Lisp anno 1987
confracto, intellegentia artificialis ad infamiam iterum tracta est. Quo facto,
secunda, longior hiems A.I. incepit.

Annis 1990 et ineunte saeculo 21, intellegentia artificialis successus supremos
patravit, quamquam hoc aliquantum post siparium factum est. A.I. logisticam sive
rerum flumina praedisponendi artem, "effossionem" notitiae, diagnosin medicam
multosque alios industriae technologicae campos adiuvat. Quae prosperitates
multis rebus effectae sunt, sicut computandi vi computatrorum modernorum (vide
Legem Moorianam), maiore cura in subproblematis particularibus adseverate
persolvendis suscepta, necessitudinibus novis inter intellegentiam artificialem
et consimilia studia coniunctis, et praesertim ideo, quod investigatores solidis
methodis mathematicis pergravibusque regulis scientificis se addixerunt.

Intellegentia artificialis, cum se facultates mentis humanae recreare posse
adfirmat, et provocatrix et inspiratrix philosophiae exstitit. Certisne finibus,
quam intellegentes esse possint machinae, circumscribi potest? Verumne discrimen
inter intellegentiam hominis et intellegentiam machinae est an non? Utrum
machina mentem animamque habet an non? Haec sunt nonnulla responsa potiora:

Opus intellegentiae simulandae in multa opuscula specialia dissolutum est, quae
in proprietatibus facultatibusve consistunt, quas investigatores systemati
intellegenti esse volunt. Proprietates infra descriptae plurimorum animos
attenderunt:

Initio investigatores A.I. algorithmos creaverunt, qui gradatim ratiocinationem
imitarentur, qua homines problemata persolventes, ludos mensales ludentes vel
deductionem rationalem adhibentes utantur. Exeuntibus annis 1980 et ineuntibus
1990, ab investigatoribus notionibus probabilitatis et oeconomiae usis methodi
valde efficaces creatae erant, quae informationem inperfectam vel incertam
attingerent.

Ad problemata aegre persolvenda plurimi algorithmorum ingentes opes
computatrales requirunt — plurimi inordinata rerum combinandarum accretione
laborant: cum problema quoddam certam magnitudinem excedit, inopia memoriae
capacitatis aut temporis computatralis ingentissima fit. Indagatio
algorithmorum, quibus problemata efficacius persolvantur, maximi momenti est in
investigatione intellegentiae artificialis.

Homines plurima problematum suorum potius intuitivis velocibusque iudiciis
solvunt quam conscia ratiocinatione, cuius gradus ab investigatoribus A.I.
initio formari potuerunt.

Intellegentia artificialis aliquantum profecit in simulando huiusmodi
"subsymbolicas" quaestionum solutiones: quiqui ea, quae agente corporeo constat,
methodo utuntur adfirmant sollertias sensorimotrices magni interesse superioris
ratiocinationis; retium autem neuralium studiosi conantur simulare structuras in
humani et animali cerebro intimas, e quibus haec sollertiae genera oriuntur.



https://la.wikipedia.org/wiki/Imperium_Russicum

Imperium Russicum seu Rossicum (Russice Российская империя, tr. Rossijskaja
imperija) erat Russiae nomen officiale ab anno 1721 ad annum 1917.

Caput imperii erat Petropolis. Terra illa erat monarchia, domus regnatrix erat
Romanovia. Ecclesia dominata erat Ecclesia Orthodoxa Russica, ab imperatore per
Synodum administrabatur. Lingua Russica erat lingua publica.

Plus 100 gentes terram illam inhabitabant, secundum censum anni 1897 63 %
populationis (117,9 decies centena milia hominum) erant "Russi" (Rutheni) in
notione temporis ellius (quorum 43 % Rutheni (Russi) Maiores, i.e. Russi in
notione hodierna; 18 % Rutheni (Russi) Minores; 4 % Rutheni (Russi) Albi fuere).

Anno 1721 Petrus I Magnus, tzar Russiae, se imperatorem proclamavit. Terra illa
facta est Imperium Russicum.

Tempore regiminis filiae Petri I Elisabethae (imperatricis ab anno 1741)
Universitas Moscuensis condita est. Imperium Russicum contra Prussiam bellabat.

Tempore regiminis imperatricis Catharinae II (1762 – 1796) Ruthenia Alba,
Lituania (quae partes Poloniae fuerunt) et Crimaea partes Imperii Russici factae
sunt. Russia contra Turciam bis prospere bellabat (in quibus bellis dux
militaris Alexander Suvorov gloriam meruit).

Anno 1812 Francia invasit, populus Russiae patriam suam defendit. Anno 1813
Francia bellum, Bellum Patrium nominatum, perdidit.

Ab anno 1853 ad annum 1856 Imperium Russicum contra Turciam, Regnum Unitum,
Franciam et Regnum Sardiniae bellabat, sed superatum est.

Annis 1904 - 1905 Imperium Russicum contra Iaponiam bellabat, bellum illud
perdidit.

Anno 1914 primum bellum mundanum incepit. Russia cum Serbia, Francia, Regno
Unito, etc., contra Germaniam, Imperium Austro-Hungaricum, Turciam et Bulgariam
bellabat.

Revolutio Februarii anno 1917 monarchiam deiecit. 14 Septembris anno illo
Administratio Temporalis Russiam rem publicam officiale proclamavit.



https://la.wikipedia.org/wiki/Illuminismus

Illuminismus fuit motus philosophicus, culturalis et scientificus saeculi XVIII
inter homines eruditos variis in terris Europaeis et coloniis earum ortus, quo
ratione adhibita societas reformaretur, scientificorum commercium audiendi
loquendique augeretur, superstitio intolerantiaque repellerentur, pleraque in
civitate ecclesiaque pessimi exempli corrigentur.

A philosophis ut Spinoza, Lockius, Bayle, Newtonus et Voltarius impulsus tota
Europa, sed imprimis in Francia diffusus est. Etsi soli nobilitatis ac civium
delecti hac nova philosophia imbuti erant, tamen plurimum apud dominantes
potuerunt, imprimis in Anglia et Francia, sed etiam in Germania et Italia.
Paucissimi quidem, nempe quidam eruditi et magistratus familiis nobilibus
oriundi, in Hispania et Russia huius motus participes fuerunt.

Multi propugnatores illuminismi res futuras praeteritis meliores fore firmiter
credebant. Difficultates societatis ratione adhibita gradatim solvi iri iis
persuasum erat. Contra circiter ab anno 1750 quidam assectatores (ut puta
Voltarius et Diderotus) hanc opinionem satirice vellicabant. Omnes illuminatores
a foro publico illuminationem propagari confidenter sperabant.

Spatium huius aevi varie definitur. Summum fastigium inter annos 1750 - 1780
poni solet.

Notio linguae Francicae, qua huius aevi appellatio primum exstitit, est Siècle
des Lumières (saeculum luminum). Primum anno 1733 apud Ioanne-Baptista Dubos
invenitur. Ioannes-Iacobus Rousseau et Ioannes Baptista Le Rond d'Alembert
verbum occupaverunt. Lumina metaphorice pro hominibus posita sunt, qui mundum
illuminent. Aliae linguae potius actionem illuminationis enuntiant (ut puta
Anglice Enlightenment, Theodisce Aufklärung, Neograece Διαφωτισμός).

"Lumina" sive "illuminatio" Medii Aevi tenebris, quae perhibebantur, opposita
sunt. Medium Aevum religione ac superstitione repletum cum antiquitate
comparatum regressus habitum est. Novum Aevum tenebras mediaevales lumine
cognitionis dispergeret. Notio luminis forsitan ab antiquis deprompta est: De
lumine cogntionis iam in philosophia Graeca actum est, tum in Bibliis et in
Gnosticismo. Cum notione etiam studium clare et distincte loquendi coniunctum
est (ut puta apud Cartesium vel Leibnitium), quo veritas appareat.

Aliter ac Humanismus sive Renascentia litterarum, quae litteras scientiasque
antiquas restitutere voluerunt, ut Medium Aevum superaretur, Illuminatores inter
annos 1680-1720, quibus "querela de antiquis ac modernis" ("Querelle des Anciens
et de Modernes") habita est, disputaverunt, num cultura Aevi Novi nedum Medium
Aevum sed etiam antiquitatem superaret. Annis vertentibus persuasio crescebat
traditionem ac auctoritates temporum praeteritorum dimittendas esse.

Temore circa annum 1750 magnus numerus librorum editus est, qui Illuminationi
propagandae maximi momenti erant:



https://la.wikipedia.org/wiki/Gas

Gas (-is, n.) sive gasium est unus ex tribus statibus materiae classicis. Prope
zerum absolutum, quaelibet res corporea solida est. Caloribus ad eam additis, in
liquidum circa suum punctum liquefactionis liquescit (vide commutationem
phasis), in gas circa suum punctum ebullitionis bullit, et, si satis calor
addatur, statum plasmaticum intrat, quo sua electra tam energetica fiunt quam ea
atomos parentes ex gas relinquunt.

Gas purum in atomis singulis consistere potest (e.g., gas nobile, aut gas
atomicum sicut neon), in moleculis elementariis ex uno atomi genere genitis
(e.g., oxygenium), vel in moleculis compositis ex variis atomis genitis (e.g.,
carbonii dioxidum). Mixtura gaseosa continere potest varia gasa pura, sicut aer.
Quod gas a liquidis solidisque distinguit est magna singularum gas particularum
separatio, quae gas sine colore observatoribus humanis caecum plerumque facit.

Distinctio inter gas et liquidum dependet ab existentia lineae transitionis,
quae desinit in punctum criticum. Super punctum criticum, gas fluidum
supercriticum fit.

Gas est vocabulum ab Ioanne Baptista van Helmont inventum, qui libro Ortus
Medicinae inscripto scripsit: "Ideo paradoxi licentia, in nominis egestate,
halitum illum Gas vocavi, non longe a Chao veterum secretum." Cur gas <g>
littera usus scripserit, ex eo pendet, quia <χ>, prima consonans vocabuli Graeci
χάος, non aliter enuntiatur quam <g> Batava.



https://la.wikipedia.org/wiki/Ganges

Ganges (Devanagari: गंगा Gaṅgā in plerisque linguis Indiae) est unus ex maximis
fluviis subcontinentis Indicae, qui in longitudinem chiliometrorum 2510
decurrit. Cursus praecipuus ad orientem per Indiae septentrionalis planitiem
Gangeticam ad Bangladesam profluit. Fluvius in Uttarakhanda, civitate Indica in
Himalaia occidentali sita, ortus, in Sunderbansam delta apud sinum Bengalensem
influit. Ab Hinduistis amnis sacer iam dudum habetur, et Ganga dea fluminis in
Hinduismo colitur. Ganges cum amnibus suis influentibus regionem fertilem
reddit, quae ingentem multitudinem et frequentiam hominum sustinet. Altitudo
media fluminis 17 metrorum est, maxima autem 33 metrorum.

Significationes culturae Gangis fluvii ab Jawaharlal Nehru in libro The
Discovery of India (1946) descriptae sunt:

Mense Novembri anno 2008, Administratio Indiae flumen esse Indicum Civitatis
Flumen declarare statuit.

Multi rivi parvi capita Gangis comprehendunt, sed geographia culturaque sex
maxima flumina et quinque confluentes vehementius dicunt: Alaknanda, Dhauliganga
in urbe Vishnuprayaga, Nandakini in urbe Nandprayaga, Pindar in urbe
Karnaprayaga, Mandakini in urbe Rudraprayag, et deinde Bhagirathi in urbe
Devprayaga coeunt, ut praecipuam Gangis profluentem componant. Bhagirathi, verus
fons, ex radicibus Gangotri Glaciei apud Gaumukham, altitudine 3892 metribus
oritur. Capita Alaknandae a nivibus liquefactis ex Nanda Devis, Trisula, Kameta,
et aliis cacuminibus componuntur.

Ganges, post 200 chiliometra trans artam vallem Himalaianum praeterfluxit, ex
faucibus emergit in Planitiem Gangeticam apud Haridwaram, urbem peregrinationis,
ubi moles aquas deducit ex flumine in Gangem Canalem, qui Doabam regionem Uttar
Pradeshae inrigat. Ganges ipsa, cuius cursus hactenus fuit circa inter occasum
solis et meridiem, nunc inter meridiem et solis ortum per planities Indiae
septentrionalis defluere incipit. Flumen cursum contortum 800 chiliometra
sequens per urbem Kanpuram transit, et mox ex occasu solis et meridie cum Yamuna
Allahabadae commiscitur. Hic locus, Sangama appellatus, est sacer in Hinduismo
situs. Secundum antiquas scripturas Hinduanas, tertium flumen, Sarasvati, hoc in
loco alios amnes olim coniunxit.

Hinc a Kosis, Sona, Gandakis, Ghaghra, et plurimis fluminibus aliis coniunctum,
Ganges inter Allahabadam et Maldam in Bengalia Occidentali fit flumen grave,
quod, urbes Mirzapuram, Buxaram, Varanasos, Patnam, et Bhagalpuram transiens,
flexuoso cursu praeter Rajmahal Colles fluit, et ad meridiem nunc fluit. Apud
oppidum Pakuram, flumen se terere incipit, cum suus primus distributarius,
Bhagirathi-Hooghly, se erumpit et Hooghly Flumen fit. Prope fines Bangladeshae,
Farakka Moles, anno 1974 aedificata, fluxionem Gangis temperat cum aliquas
aquarum divertit in canalem qui Hooghly et Gangem nectit ut huius fluxio a limo
aliquantum sit libera.

Bangladeshá intratá, praecipuus Gangis ramus appellatur Padma Flumen, donec ab
Iamuna Flumine, maximo Brahmaputrae "distributario" coitur. Longius Ganges a
Meghna Flumine, altero Brahmaputrae tributario, coniungitur, et Meghnam
Aestuarium intrans nomen Meghnae sumit. Deinde expanditur in suum delta, 350
chiliometra latum, et ad extremum in Sinum Bengaliam exhauritur. Duo tantum
orbis terrarum flumina, Amazonum et Congo, plures emittunt aquas quam coniuncta
Gangis, Brahmaputrae, Surma-Meghna Systematis Fluminum fluxio.

Varanasi, situs ad ripas Gangis Fluminis, a multis habetur sanctissima in
Hinduismo urbs. Ganga in Rigveda, prima scriptura Hinduana, commemoratur. Primum
apparet in nadistuti (Rigveda 10.75), quod flumina perscribit ab oriente ad
occidente; etiam in Rigveda, verbum Ganga commemoratur (6.45.31), sed hodie
ignotum est an hoc nomen flumen significet. Homines cinerem eis carorum hic
spargunt.

Secundum religionem Hinduanam, Bhagiratha celeberrimus rex adsidue multos annos
ad fluminis ripas austeritatem voluntariam passus est ("tapasiam fecit"), tunc
in caelis habitantem, ad terram delatum ut parentibus, quos vates exsecrati
erat, salutem inveniret. Ganga igitur ad terram pilo Shivae dei, ut totam terram
piam et fecundam faceret purgaretque peccata hominum, descendit. Hinduibus in
India, Ganges non est merum flumen, sed mater, dea, memoria, cultura, et aliae
res multae.

Plurimi Indi vitam sine lavatione in Gange esse imperfectam putant, et multae
familiae ampullam aquae Gangeticae domi servant, cum praesentia aquae ex flumine
gloriam inter homines habeat sinatque morientem bibere aquam. Multi homines
credunt aquam Gangeticam animo posse peccata purgare sanareque aegros.
Scripturae antiquae dicunt aquas Gangis benedictiones pedum Vishnus ferre; inde
Mater Ganges appellatur Vishnupadi, quod significat 'Ex loti pedibus [Domini
Supremi] Vishnus'.

Nonnullae ex maximi momenti feriis Hinduanis et congressibus religiosis hic
factae sunt. Congressus sicut Kumbh Mela ad ripas Gangis duodeciens annos Mediae
Allahabadae et Chhath Puiae celebrantur. Varanasiis sunt centum templorum ad
ripas Gangis quae per pluvias saepe inundantur. Haec urbs, praecipue ad ripas
Gangis, Hinduibus est gravis rituum locus terraque cremationis.

Secundum mythologiam Indicam, Ganga, Himavanae Regis Montium filia, poterat
quidquid eam contingeret purgare. Ea ab caelis defluens homines Indiae
emendavit. Hodie post funera, Indi cadavera in Gange ad eorum peccata purganda
saepe submergunt.

Per primas aetates Vedicas, Indus Sarasvatique flumina, non Ganges, erant maiora
Indiae flumina, sed ultimae tres Vedae ut fit Gangem maiorem aestimant, quod
eius mentionem crebro movent. Fortasse primus homo Occidentalis qui Gangem
commemorat fuit Megasthenes, qui flumen interdum in libro Indika nominat:

Fons Quattuor Fluminum, insignis sculptura a Ioanne Laurentio Bernini descripta
et in Area Agonali Romae anno 1651 aedificata, quattuor orbis terrarum maximorum
fluminum—Gangem, Nilum, Danuvium, Flumen Argentique—effingens, quattuor
continentes tunc ab Europaeis scitos repraesentat.

Feraces Gangis Regionis agri reipublicae administrationes Indiae et Bangladeshae
sustinent. Ganges et sui tributarii sunt regioni lato perennes irrigationis
fontes. Praecipuae fruges in regione cultae sunt oryza, saccharum, legumina,
semina olearia, patatae, et triticum. Paludes lacusque secundum ripas fluminis
sunt efficientes leguminum, capsicorum, sinapis, sesami, sacchari, corchori, et
aliarum frugium. Sunt etiam in flumine, quamquam inquinato, multae piscatus
occasiones.

Periegesis quoque est industria finitima. Tres urbes Hinduismo
sanctae—Haridwara, Allahabada, Varanasi—milia peregrinatorum quotannis ad se
trahunt. Milia Hinduum qui ad has urbes veniunt in aquis fluminis lavantur ut
se, peccatis delictisque expurgatis, salutem adsequantur. Vertices Gangis sunt
in vulgus pro ratibus innatione in flumine vivo accepti; multi praeterea talia
facinora petentes mensibus aestivis adveniunt. Musulmani ex India et Bangladesha
saepe "vudu faciunt," religiosam corporis purgationem ante in aquis fluminis
precantur.

Extrema Gangis pollutio 400 decies centena milia hominum qui prope flumen
habitant attingit. Aquae amnis ex capitibus ipsis inquinari incipiunt. Commercio
auxit usus fluminis dum regio frequentiá crevit. Gangotri et Uttarkashi sunt
exempla: Gangotris fuerunt solum pauca sadhuum tuguria ad annum fere 1970, sed
Uttrakashi recentioribus annis frequentiá crevit. Ganges, dum per regiones
frequentissimas defluit, permultis conluviebus humanis (exempli gratia,
Schistosomis mansoni) et coliformibus faecalibus. Multa proposita pro hoc statu
ameliorato exstant, sed progressus est lentus et tardus.

Secundum autem famam opinionemque omnium, aquae fluminis homines expurgare
possunt, et haec persuasio ut fit ab scientia probata est: hae aquae oxygenum
unice et mirifice conservant. Programma retis Publici Civitatis Radiophoni eas
dysenteriam choleramque e medio tollere nuntiavit, ergo lues retardare.

Nuntium de caelo a Consociatione Nationum prolatum anno 2007 indicat montes
glacies Himalaianas quae Gangem alunt evanescere ante annum 2030 posse, postquam
accidant accessus amnis ad tempus, a typhonis quotannis temperati.

In vico Mahaballipuram in Tamil Nadu civitate invenitur maximum mundi
bas-relief, saepe depictio descensús Gangis habitum.

In palatio Iaipurae, in capite Raiasthanae civitatis, videntur duo ingentes
urnae, maximae mundi, utraque 243 chiliogrammatibus argenti facta, quibus
transportata sunt plusquam 30000 litra aquae ex Gange per navigationem Madho
Singh II maharaiae ad Britanniarum Regnum anno 1902.

Anno 1950, Ioannes Renoir, pellicularum moderator Americanus, Flumen, suam
primam coloribus pelliculam, fecit; quae Praemium Internationale Criticismi in
feriis Venetiae anno 1951 abstulit.



https://la.wikipedia.org/wiki/Gabon

Gabon (-is, m.), rite République gabonaise, est civitas sui iuris Africae
Aequinoctialis occidente sita, aequatore transita, paulo inculta, cuius caput
est urbs Liberopolis. Reipublicae Congoliae, Guineae Aequatorensi, et Cameroniae
finitima, civitas saltuosa est, ubi fauna ac flora adhuc bene servantur. Antiqua
Francica colonia, Gabonia libera est ab anno 1960.

Incolarum deductio in Gaboniam per continuas immigrationis undas facta est,
usque ad saeculum undevicensimum, Pygmaeorum, postea massivius? populorum Bantu,
in praesenti plerumque. Per hunc processum advenerunt saeculo quinto decimo
primi Europaei, Lusi. Nomen Gaboniae (Francice Gabon) ab his primis colonis
ortum est: Lusice gabão 'sagum' ad aestuarii formam refert quod Liberopolitana
litora circumdat. Francia progrediens Gaboniam medio e saeculo undevicensimo
occupavit.

Octobre 1958, Communitate Francica (Francice Communauté française) nove creata,
Consilium Gubernationis Gaboniensis, se in articulo 76 nova Constitutionis
Quintae Reipublicae (versione anni 1958) fundans, Gaboniae transformationem in
departimentum Francicum postulant. Leo M’ba, Gaboniae praeses, Ludovicum
Sanmarco, administratorem colonialem, fecit responsalem? praesentandae
postulationis ob gubernationem metropolitanam. Ludovicus Sanmarco propositum non
accipiendi accepit, invito generali de Gaulle, et Leone M'ba magnopere offenso
(vide circumstantium narrationem et commentaria Ludovici Sanmarco de hac re in
articulo correspondente).

Die 17 Augusti 1960, velut pleraeque Africae Subsaharianae coloniae Francicae,
Gabonia libertatem consecuta est. Leo M'ba primus praeses creatus est, a Francia
sustentus, quae eum in munere rebus militaribus servavit (vide interventionem
exercitus Francici anni 1964 Leonis M'ba emolumenti gratiā), usque ad eius
mortem anno 1967, cum ab Omare Bongo, suo directore consilii, substitutus est.

Statim in munere, praeses Omar Bongo monocommatismum creanda Factione
Democratica Gaboniensi (Francice Parti démocratique gabonais) instaurat, dum sic
omnes oppositionis conatus contra se capistrat. Civitatis opium naturalium
(ligni, mineralium, et praesertim petrolei) expilatio relativam? prosperitatem
Gaboniae firmat, quod praesidem Omarem Bongo ducem civitatis carissimum facit,
praesertim Franciae quae eum unum suorum Africorum sociorum fidissimorum facit.

Anno 1975 Gaboniae ad Organizationem Petroleum Exportantium Civitatum (OPEC)
adhaeret. Aliqui Omarem Bongo ad Islamismum se convertisse aestimant ad
blandiendum Arabicis nationibus plerisque intra organizationem, nihil rari haec
decisio.

Decennio 199 exeunte, petrolei aestimationis descensus Gaboniam in gravem crisin
oeconomicam demersit, quae adhuc hodie perdurat, quod incolas ad multiplicandas
sociales politicasque vindicationes incitavit. Colloquium civitatis denuo
condendae civitatis apertum est anno 1990, quod denique denuo polycommatismum
statuit.

Quamquam democratizata est Gabonia, oeconomicus eius status nihil evolvit, dum
Omar Bongo et sua praesidialis factio in munere se servant.

Anno 1994, Casus Elf rumpitur, et sine mora Omarem Bongo et eius circulum,
argentariam FIBA (Anglice French International Bank of Africa), aspergit cuius
familia Bongo actionaria eodem gradu quam Respublica Congoliae est (cuius
Praesidis Dionysii Sassou-Nguesso filia senior, Editha, secunda Omaris Bongo
uxor est) quae involuta est huic casui politico-pecuniario.

Die 27 Novembris 2005, Omar Bongo Ondimba denuo eligitur cum 79.18 centesimis
suffragiorum, secundum officiales praesidialium comitiorum resultationes.
Oppositio, a Petro Mamboundou ducta, hanc diribitionem defert et de massivis
fraudibus loquitur. Omar Bongo die 8 Iunii 2009, 79 annos natus, moritur, non
designato successore. Fiduciaria opera a praeside Senatus Rosa Francine Rogombé
firmantur.

Die 3 Septembris 2009, Alius Bongo Ondimba, minister Defensionis et Omaris Bongo
Ondimba filius, cum 41.79 centesimis suffragiorum expressorum eligitur, cum
circiter 141 000 suffragiorum ex 800 000 electorium inscriptorum. Petrum
Mamboundou cum 25.64 centesimis suffragiorum superat.

Gabonia, in aequatore sita, clima temperatum habet, quod calidum umidumque,
altenantibus temporibus siccum et imbrium per annum.

Distinguuntur tres regiones: planities litorales, inter 20 et 300 chiliometra
latae; montes, Montes Crystallini (Francice monts de Cristal) Liberopolis
Boreoriente ac Montes Chaillu (Francice massif Chaillu) cum maximo eorum
culmine, Monte Milondone (Francice monts Milondo), et oropedia.

Praecipuum flumen Ogŏve, 1200 chiliometra longum, est. Circa 85 centesimae
terrestres silva teguntur.

Maxima Gaboniensis altitudo est mons Bengŭe, 1070 metrorum, civitatis
boreoriente intra provinciam Ogove-Ivindonem (Francice Ogooué-Ivindo).

Ogŏvis pelvis hydrographica plerumque territorium Gaboniense tegit. Quamobrem
quinque ex novem administrativas provincias eius nomen ferunt. Nihilominus,
Comonis, parvi nationalis Septemtrionis fluminis, aestuarium est quod praesertim
Europaeos in Gaboniam attraxit, magis quam limosum Ogŏvis delta. Sunt alia
flumina in Gabonia, ut Nyanga aut Ngunie (Francice Nyanga et Ngounié,
respective?) intra homonyma provincias. A septemtrione, Ntem ut Cameroniae fines
meret.

Gabonienses fauna floraque tantum notiores sunt quantum silva aequinoctialis ibi
adhuc bene servatur. Quae praeterea ponderis periegeticam illecebram constituere
possunt, quia raris animalium speciebus (inter quae manis Gaboniae) et typicis
huius nationis arboribus sicut aucoumea abundat.

Tempore congressus summi Ioannisburgensis, anno 2002, Gabon tredecim
consaeptorum civitatis rete creandum esse nuntiavit.

Gabonia regimen praesidiale habet. Primus Reipublicae Gaboniensis praeses Leo
M'ba est. Secundus praeses Omar Bongo Ondimba ex anno 1967 usque ad decessum
anno 2009 est. Die 3 Septembris anni 2009, suus filius, Alius Bongo Ondimba
tertius Gaboniae praeses factus est.

Inter annos 1968 et 1990, Omaris Bongo potestas a factione unica, Factione
Democratica Gaboniensi (Francice Parti democratique gabonais, PDG) sustinetur.
Post politicam agitationem quae bonam continentis Africae partem percussit, Muro
Berolinensi defracto, Omar Bongo polycommatismum in Gabonia anno 1990
auctorizavit.

Gabonia propalam Coventionem anni 1951 de exilum statuto, eius protocollum anni
1967 et Conventionem anni 1969 determinatos exilum problematum aspectus in
Africa regentem obsignavit.

Gabonia divisa est in provincias novem, a gubernatore rectas et vicissim
subdivisas in departimenta directa a praefecto, et aliquando in districtus
directos a subpraefecto (Francice sous-préfet). Aliqui Gabonenses ioculariter
Guineam Aequinoctialem decimam Gaboniae provinciam ostendunt. Provinciae secutae
sunt:

Gabonia civitas cum subsolo locupletissimo est. Manganum, petroleum, gasium,
ferrum, lignum sui soli subsolique producta ex iampridem exportat. Uranii
fodinarum excultura Munămae (Francice Mounama), quae 90 chiliometra e Francopoli
distat, anno 2001 propter adventum in mercatum mundanum novorum competitorum
interrupta est. Novus impulsus excolandorum praecipuorum uranii congestuum hodie
quaestio ad praesens tempus maxime attinens est. Hamaxostichus inter Francopolin
et Liberopolin, e decennio 199, minerale ex mangani, uranii ac ferri fodinis
Moăndae sitis exportat. Ferrariae Belĭngae (Francice Bélinga), quae Makokous
Boreoriente sita est, nondum excoluntur, quarum excultio per 2012 praevidetur.

Petrolei reditus, ponderis per decennium 198 facti, solum partim utiles fuere ut
innovaretur natio et Gabonensis oeconomia diversificaretur. Revera, Gabonensis
populus paulum fructus e Gaboniae pinguidinibus cepere, quamquam multorum
Gabonensium qualitas victus mediana manet, etsi PDG pro capite relative crevit:
ciriciter 16 000 Statunitensium dollariorum, quod eam collocat numero 75 gradus,
dum per PDG in paritate potestatis emptoriae eam loco 118 gradus ponit secundum
Librum Factorum Mundanorum Centralis Intellegentiae Agenturae (Anglice CIA World
Factbook).

80% Gabonienses Francophoni sunt. Est maxima proportio inter omnes continentis
Africae nationes. Gabonia pleni iuris membrum et Organizationis internationalis
Francophoniae (Francice Organisation internationale de la francophonie) et
Conventi Parlamentarii Francophoniae (Francice Assemblée parlementaire de la
francophonie).

Et circiter quinquaginta linguarum Bantuanarum et Bakana, lingua pygmaea, in
Gabonia coluntur.

Gabonia hospitio prima internationalis statio radiophonica in continente Africa,
Africa nº 1, quae suas emissiones Francice diffundit. Emissores in Moyăbis, 600
km Meridie e Liberopoli distantibus, collocantur.

Gabonia fere cinquanginta ethnōn habet inter quae Fangi, Punus, Nzebi, Obambae,
Bacotae, Guisires, Vungus, Anzigi, Myenes (Francice les Fangs, les Punu, les
Nzébis, les Obambas, les Kota, les Guisir, les Vungu, les Téké, et les Myènè,
respective?) excellunt. Aliquae ethnē solum ab hominum centenis constituuntur.
Culturaliter aliquae ad se commiscenda cum multitudine progressive et denique ad
amittendas linguam peculiaritatesque ducuntur.

Est difficile exhaustivum ethnōn catalogum dare quia aliquae aliorum globorum
solum subglobi sunt et omnia e subtilitatis gradu pendent qui attingi velit.
Lingua traditionesque gentis eam discernere permittunt sed e quo momento loci
dialectalis sive culturalium praxeōn varietas ut separati ethnous qualificatio
iustificetur satis est? Quamobrem haud exhaustivus et aliquando redundans
catalogus (subglobus una voce propria memoratur dum globus erga quem refertur
inferius apparet).

Plurima nomina sive orthographiae apparere ad designandum idem ethnos possunt.
Revera, praefixum Ba crebro pluralem in linguis Bantuanis notat sic Bapunu et
Punu Francice idem ethnos designat, secundum pluralem et singularem. Etiam
eiudem nominis forma magis minusve Francicizata inveniri, potest, v. gr. Punu et
Pounou idem vocabulum dissimiliter orthographatum sunt.

Pleraeque Gabonenses valetudinariae diaconiae publicae sunt, sed aliquae privata
instituta sunt, e quibus notissimum valetudinarium anno 1913 in Lambarĕni ab
Alberto Schweitzer est. Gabonensis medica infrastructura una inter Africae
Occidentalis optimas consideratur. Per 1985 28 valetudinaria, 87 sedes medicae,
312 cubicula aegrotantium diribitoriaque medica erant. Ex 2004, 29 medici pro
100 000 hominum aestimabantur. Circiter 90 centesimae Gabonensium accessum ad
curationis medicae diaconias habebant. Anno 2000, 70 centesimae Gabonensium
aditum ad securam aquam potabilem et 21 centesimae ad adaequatam sanitationem
habebant. Comprehensivum gubernativum valetudinarium programma ut morbos lepram,
trypanosomiasin Africam, malariam, filariasin, vermes intestinales et phthisin
tractat. Immunizatorum puerorum minorum quam unum annum natorum index 97
centesimae phthisi et 65 centesimae poliomyeliti erat. Immunizationis index
morbis DPT et morbillo 37 centesimae et 56 centesimae respective? erant. Gabonia
nationalem pharmacorum copiam habet ex ingenti modernoque ergasterio in
Liberopoli. Index fertilitatis totius e 5.8 anno 1960 in 4,2 pueros pro matre
per fertiles earum annos anno 2000 decrevit. Omnium partuum decem centesimae
partes cum ponderis paulo fuerunt. Index mortalitatis maternae 520 pro 100 000
vivorum partuum ex 1998 erat. Anno 2005, index mortalitatis infantilis 55,35 pro
mille vivorum partuum et exspectatio vitae 55.02 anni erat. E 2002, index
mortalitatis totius 17.6 pro mille Gabonensium aestimabatur. VIDH/SCDI
praevalentia 5.2 centesimae adultorum Gabonensium (inter 15 et 49 annos)
aestimatur. E 2009, circiter 46 000 Gabonensium cum VIDH/SCDI vivebant.
Aestimatae 2 400 mortium ob SCDI anno 2009, minus quam 3000 mortium anni 2003.

Ante colonizationem, gentes Gabonenses Animistica credibilia condividebant,
quorum characteres variatos mythous ritusque sunt sed in commune cultum
mortuorum, quorum spiritus semper vivorum exsistentiam afficere poterant, et
xoanōn usum habent. Praeterea adhuc hodie mutilata puerorum cadavera inveniuntur
qui victimae rituum destinatorum ad firmandas potestatem opulentiamque
auctoribus sunt. Fuit e saeculo undevicensimo vera competitio inter Catholicos
et Protestantes missionarios ad evangelizandos Gabonenses. Practice, plurimi
homines Christiana credibilia antiquis autochthonicis credibilibus adiungunt.
Notandus est successus in Gabonia cuiusvis ecclesiarum generis, praesertim
Evangelicarum, et in Americanis exemplaribus et in Africis inspiratarum.

Ecclesia Catholica Gabonensis Domini Basilii Mvé Engone, archiepiscopi
metropolitani Liberopolis, praesidio (e 2000) est, a quo alii quattuor
Gabonenses dioeceses pendent. In principio dioecesis anno 1955, factus est
archidioecesis metropolitanus (toti Gaboniae) anno 1958. Quibus consociationes
plurimae coniunguntur.

Super Traditionalistica parte, Gabonensis Fraternitatis Sacerdotalis Sancti Pii
X prioratus die 15 Augusti 1984 creatus est. Qui praecipuus in Africa intra
fraternitatem est.

Est in civitate Musulmanus allophylus praesertim ab Africae Occidentalis
immigrantibus compositus. Supponi potest Praesidis Bongo conversionem ad
Islamismum decennio 198 huic religioni aliquod visibilitatis firmavisse.

In religiosarum praxeōn margine, media via inter esoterismum et ponderis rete,
Ordinis Massonici exsistentia in Gabonia memorari potest qui notabilem
asseclarum numerum inter rectores possidet. Est Magna Logia Gaboniae (Francice
Grande Loge du Gabon), ad eandem oboedientiam quam Magna Logia Nationalis
Francica (Francice Grande Loge nationale française) pertinens et Gabonensis
aequatorensis magnus ritus quoque. Etiam Rosacrucianus motus in Gabonia est.

Gabonense systema educativum a duobus ministeriis regulatur: Ministerio
Educationis, cuius munus e brephotropheo in ultimum Lycei annum est, et
Ministerio Educationis Superioris et Technologiarum Innovativarum, cuius munus
universitates et educatio superior et scholae professionales est.

Educatio pueris inter sex et sedecim annos secundum Legem Educationis
obligatoria est. Plerique pueri in Gabonia suas scholares vitas frequentandis
brephotropheis incepere, postea paedotropheis intersunt. Sex annos nati in
Schola Primaria, quae sex cursibus constituitur, adscribuntur. Secutus ordo
Schola Secundaria, septem cursibus constituta, est. Post diploma baccalaureatum,
19 annos nati in universitates aut disciplinae superioris instituta, velut
scholas ingeniariae aut scholas negotiorum, ingredi possunt.

Gubernatio petrolei reditibus ad construendas scholas, ad solvenda magistrorum
salaria et ad promovendam educationem, rusticis regionibus comprehensis, usa
est. Attamen, et educativarum structurarum conservatio et magistrorum salaria
deminuta sunt. Anno 2002 index matriculationis primariae grossus 132 centesimae
et anno 2000 primariae matriculationis index manifestus 78 centesimae erat.
Grossa manifestaque rationes in studentium formaliter matriculatorum numero
fundantur et necessarie igitur veram scholae frequentationem non reddit. E 2001,
69 centesimae puerorum qui scholam primariam inceperunt probabiliter quintum
cursum attigere. Inter systematis educativi problemata mediocris administratio
inventioque, inspectionis defectio, magistri paulo qualificati et alumnorum
plenissima conclavia sunt.

Musica Gabonensis magnam quotidianae vitae partem capit. Quae in musica
traditionali radicata est. Aliarum mundi musicarum libertas musicam hodiernam
peperit. Musica hodie magnifica traditionalium hodiernarumque sonoritatum
mixtura est, quae coniunctae culturalem huius populi abundantiam repraesentant.
Gabonensis typicae saltationes hac in re inguala (Francice ingwala) inter Nzebos
omias, mengane, mecomum, ozila et eco (Francice omias, mengane, mekom, ozila et
eko, respective) inter Fangos icocu et mbuanda (Francice ikokou et mbouanda,
respective) inter Punus sunt; sed etiam saltationes inter Mpongues et Anzigos
inveniuntur. Summatim copiosissima laographia est Gaboniae velut numerosis
Africis nationibus. Inter Gabonenses cantores excellunt Petrus Akendengué,
Hilarion Nguema, Petrus Claver Nzeng, Andreas Pépé Nze, Maman Dédé, Petrus Maria
Ondo Mebale, Ioannes Ludovicus Evoung, Princeps Martinus Rompavet, Kaki Disco,
Annia-Flora Batchiellilys, Patientia Dabany, Makaya Mackjoss, Vickoss'Ekondo,
Olivarius Ngoma, Angela Assélé, Nicola Amogho, Ba'ponga, Koba, Ndong Mboula; dum
inter greges cintandae sunt Alexis Abessolo, Amandine, Movaizhaleine, Franck
Ba'ponga Hayo'e et Eben & Family.

Civitas culturae oralis usque ad saeculum vicensimum, Gabonia traditionalibus
epesi, talibus nuetto (Francice mvett) apud Fangos aut inguala (Francice
ingwala) apud Nzebos abundat, quae aliqui fabulatores viva servare laborant.
Andreas Raponda-Walker (1871-1968) in lucem "Fabulae Gabonenses" (Francice
Contes gabonais) anthologiam, per longam permansionem apud circiter viginti
ethnē collectarum.

Temptantes primum poësin (Ndouna Depenaud, Wisi Magangue-Ma-Mbuju, Georgiuss
Rawiri), Gabonenses scriptores solum de mythistoria e decennio 198 et praesertim
decennio 199 agunt. Sic "Historia pueri inventi" (Francice Histoire d'un enfant
trouvé) Roberti Zotoumbat; "Thius Mâ" (Francice Oncle Mâ), liber plurimum
divenditus "Strepitus hereditatis" (Francice Le bruit de l'héritage) et "Vocatio
dignitatis" (Francice La vocation de dignité) Ioannis Divassa Nyama. E decennio
200, feminae scribere coepere et Iustina Mintsa, v. gr., internationalem famam
consecuta est. Inter varias res, litterae Gabonenses de loco mulierum in
societate et de contradictionibus inter traditionalem culturam modernitatemque
agit.

Notanda est mythistoria brevis Friderici-Huberti Ndong Mbeng, Les matitis, quae
cum multo realismo difficilem iuvenum vitam Liberopoli ineunte decennio 200
reddit. In "Musca et gluten" (Francice La mouche et la glu), Mauritius Okoumba
Nkoghe amorem duorum iuvenum qui non fieri potest praesentat.

E decennio novum litterarium genus evolutum est in Gabonia, diēgēma. Genus paulo
notum cuius mucro Ioannes Iustus Ngomo est. Qui iam duos libros circiter
triginta diēgēmatibus compositos habet: "Diēgēmata eburnea et post mortem"
(Francice Nouvelles d'Ivoire et d'outre-tombe), "Diēgēmata Comonis et nullius
partis" (Francice Nouvelles du Como et de nulle part). Cuius inspiratio directe
e Gabonensibus mysticismo, terrore xoanolatriaque orta est.

Traditionales personae ponderis partem intra Gabonensem culturam formant.
Singulum ethnos singulas proprias personas cum variis significationibus
usibusque habet. Crebro eis in traditionalibus caerimoniis (matrimonio, natali,
luctu etc.) utuntur. Notissimae et popularissimae sunt inter magnos artis
mercatus praecipue Punuvicae Fangicaeque personae sunt, quae in magnis
Europaeis, Boreamericanis et Asianis museis inveniuntur (confer opera Ludovici
Perrois, Fernández, et Gunter Tessman). Traditionalistae artem sculpturae
ligneae, praesertim lignorum pretiosorum, et materiarum rararum in luce
conlocant.

Gabonia editionem 2012 Scyphi Africae Nationum Pediludii iuxta cum Guinea
Aequatorensi organizavit.

Qualis aliorum Africarum civitatum, talis Gabonensis cinematographia
pecuniariorum mediorum defectionem, parvum disponibilium cinemateorum numerum in
natione (quae, praeterea, magnas commerciales productiones malunt) et populi
defectionem patitur. Adhuc in sede culturali Francica Liberopolitana, cinemateum
habente, est ubi plurimae opportunitates videndae Gabonensis pelliculae
habentur.

Nihilominus, quidam pellicularum numerus, praecipue brevium, productus est e
decennio 198. Plurimi Gabonenses cineastae praeterea praemio in Festivalibus
Panafricis Cinematographicis et Televisificis Uagaduguensibus (Francice Festival
panafricain du cinéma et de la télévision de Ouagadougou, FESPACO) affecti sunt.
Quorum unus est Philippus Mory, primae Gabonensis diutinae, Les Tam-tams se sont
tus, moderator anno 1971. Cinematographiae praecursor paterque consideratus,
suas primas magnas partes in Francica Michaelis Drach pellicula On n'enterre pas
le dimanche anno 1958 egit, quae eum internationaliter clarissimum fecit. Sic
fuit primus Melanafricus comicus primas in Francica pellicula agens. Petrus
Maria Dong inter 1972 et 1973 propter pelliculas breves, Imunga Ivanga propter
suam pelliculam Dolè anno 2001 et, eodem anno, Henricus Iosephus Koumba Bibidi
propter Les Couilles de l'éléphant. Imunga Ivanga quoque tanit aurea in Diebus
Cinematographicis Carthaginiensibus (Arabice أيام قرطاج السينمائية) ob "Dolè"
affecta est. Centrum Nationale Cinematographiae (Francice Centre National du
Cinéma, CENACI), a Carolo Mensah directum, Gabonensium moderatorum pellicularum
productionem sustinere laborat.

Fabula televisifica l'Auberge du Salut, anno 1994 televisioni Gabonensi
producta, verum successum intra nationem cognovit et per alias Africas nationes
velut Litus Eburneum et Burcinam Fasonem diffusa est.



https://la.wikipedia.org/wiki/Dies

Dies (-ei, m, aliquando f.) est tempus quo planeta ulla (praecipue Tellus) se
vertit. Quod planetae ipsi circum stellam moventur, diei species duae sunt: dies
sideralis, in qua revolutionem totam ut sideribus remotis videtur fit; et dies
solaris, in qua ut stellae propriae (ut gratia exempli Sol est terrae).

Hominibus dies solaris terrae divisa est in 24 horas, hora omnis in 60 minuta,
minutum omne in 60 secunda. Hoc usu, dies sideralis terrae extendit tres et
viginti horas et 56 minuta et 4.1 secunda. Diebus 365 et vix sex horis terra
revolutionem totam circum solem facit, quod tempus annus nominatur.

Saepe vulgo dies significat pars diei totius in qua sol lucet; pars in qua
videri non potest nomine nox vocatur.

Vocabulum diei aetate antiqua etiam significabat spatium inter binos solis
occasus. Quamobrem Vesper Sanctus est nostro temporis stylo 24 Decembris quia
olim dies nativitatis domini vel 25 Decembris vespere pridie incepit. Etiam nox
Valpurgis incipit pridie Kalendas Maias quo die ea sancta declarata est.

Astronomia distinguit inter diem solarem et diem sideralem qui dies inter se
differunt duratione temporale.



https://la.wikipedia.org/wiki/Buddhismus

Buddhismus (e verbo buddha 'sapiens, vigilatus'), sive Buddhae religio, est
corpus praeceptorum saepe religio habitum, vel tantum modus vivendi, qui circa
saeculum 6 a.C.n. in India orsus est. Hoc cogitationis fideique systema potius
et practicum quam philosophicum a quodam sapiente solitario sive monacho dicto
idcirco Sakyamuni, cuius nomen quotidianum Siddharta Gautama fuisse videtur. Ex
regali stirpe Gotamidarum progenitus, sapientiam quaerens, ad Brahmanes se
contulit ut ab eis edoceretur; sed eorum dogmate haud contentus, eos mox
reliquit et in solitudinem, ubi vitam austeram ducebat, sese recepit; unde non
multo post ad novam doctrinam suam divulgandam prodiit. Alius schola docet
Buddhismum esse doctrinam qua adsectatores ad sensum realitatem ducerentur.
Multi eruditi Buddhismum habentur pluralitatem, non rem unicam. Buddhism etiam
appellatur Buddha Dharma vel Dhamma, quod Sanscritice et Pali, in linguis
textuum antiquorum, 'doctrina vigilantis' significat.

Buddhismus, ut ultima felicitas ab homine adquiratur, quattuor veritates, uti
aiunt, sublimes statuit:

Ex diversis historicorum sententiis, quid sit Nirvana, illa esse rectior
videtur, quae eam annihilationem sive statum, in quo quaevis vita exhauriatir,
esse dicit; nam quidquid de novitae huius doctrinae sit, quae tantum partem
moralem systematis Buddhismi tangere videtur, principia sua ex philosophia
Pantheismi materialis et Atomismi Brahminorum sequuntur; iam enim Capila de
comuni quadam vi naturae, silens de Deo, loquitur, Canada quoque compositionem
corporum sine causa prima explicat. Cum vero vis communis sive natura, ubique
diffusa et tamen omnino indeterminata, similis nihilo sit, supremum principium
omnium entium et finem esse nihilum absolutum, annihilationem essendi,
existendi, cogitandi, sive Nirvanam, mortem completam sequitur; adeo ut omnes
actiones morales a Sakyamuni praescriptae via sint ad nihilum, finem omnium
philosophi aspirationum.

Per totam enim Indiam, tempore regni Augusti et Tiberii apud Sinas, saeculo
septimo apud Thibetanos, saeculis tredecimo et quarto decimo adhuc vividius
ubique sub nova forma diffusa est.



https://la.wikipedia.org/wiki/Amstelodamum

Amstelodamum, sive Amsteladamum, (nomen adiectivum: Amstelodamensis) (Batavice:
Amsterdam), est caput et maxima Bataviae urbs in Hollandia Septentrionali
provincia iuxta Amstel fluminis ostium et lacum IJ sita. Nomine accepto a mole
saeculo tertio decimo in flumen Amstel acta, urbs iure circa annum 1300
appellata est et mox munitionibus alia atque alia appetendo loca tam crescebat
ut Saeculo Batavorum Aureo Amstelodamum totius orbis terrarum commercio nisi
maxima inter maximas numeraretur. Saeculo sexto decimo exeunte, urbs propter
incolarum incrementum iterum iterumque munitionibus atque fossis aucta est eo
consilio ut plures amplecti posset. Fossae illae omnes contextae Batavice notae
sicut cingulum fossarum (Batavice grachtengordel) pulcherrimae inter urbis
amoenitates adhuc lustrari possunt ac inter UNESCO patrimonia totius orbis
terrarum numerantur. Alia lustranda praecipue musea sunt ut Museum Rei Publicae,
Museum Urbis, Van Gogh pictoris Museum, domus Annae Frank sed etiam partes urbis
vetustiores. Sunt duae Amstelodami sitae studiorum universitates (Universitas
Amstelodamensis atque Universitas Libera Amstelodamensis) et est urbs quae
maximam inter omnes orbis terrarum urbes continet civitate hominum varietatem
cum dimidia pars incolarum advenae sint.

Kalendis Ianuariis 2012, secundum censum incolae 790 044 in urbe habitabant.
Incolis suburbium autem inclusis, circa 1.2 miliones continet. Una cum aliis
urbibus finitimis dicitur "Amstelodami urbium coniunctio" quae 2.3 incolarum
milliones amplectitur atque illa ipsa urbium coniunctio in maiore Batavarum
urbium ut Roterodami, Hagae et Ultraiecti coniunctione partem habet, quae
coniunctio incolis in Europa sexta dicitur continens circa 7 milliones (Batavice
Randstad). Ipsa urbs divisa est in partes septem quae iterum inter se divisae
sunt.



https://la.wikipedia.org/wiki/Amphitheatrum_Flavium

Amphitheatrum Flavium, sive recentius Colosseum, est ellipticalis Romá mediá
amphitheatrum, maximum tale Romanum opus aedificatum, quod officium suum per
quingentos fere annos praestabat, ultimis ludis sexto saeculo effectis. Habetur
unum ex maximis architecturae Romanae artisque ingeniariae Romanae operibus.

Aedificium se ad quinquaginta milia spectatorum sedentium accommodare potuit.
Praeter ludos gladiatorios, multae species ludorum ibi habebantur, sicut
simulata proelia navalia, animalium venationes, supplicia quae ad permultos reos
nefarios (Christianis non exclusis) pertinebant, scaenica spectacula celebrium
proeliorum, et actiones fabulosae mythologiam classicam tractantes antiquitate
concitatae.

In situ ad orientem Fori Romani iacenti, aedificatio inter annos 70 et 72
coepit, Vespasiano imperatore. Anno 80, Tito imperatore, confecta est, per
principatum Domitiani (81–96) porro mutatum. Nomen Amphitheatri Flavii ex
gentile Titi Vespasianique nomine, eodem ex nomine gentis Flaviae deducitur.

Permagnum aedificium cessavit ad delectamenta adhibere, Medio Aevo incipiente,
et interea ad habitationes, tabernas, officinas, religiosorum ordinum
receptaculum, fodinam, oppidum munitum, et locum sacrum Christianorum
adhibebatur.

Misere hodie amphitheatrum semidirutum videtur propter terrae-motus et furtum
marmorum et saxorum, sed longo tempore visum est qualis prima urbis imperialis
imago. Nunc multitudines ad se vocat peregrinorum artis amantium et quotannis
Ecclesia Catholica Romana ibi celebrat die sexto passionis Christi cum pompa
facibusque Viam Crucis, Summo Pontifice ducente, in memoria innumerorum martyrum
Christianorum qui in amphitheatro vitam amiserunt.

Iustus Lipsius anno fere 1584 De Amphitheatro librum scripsit, imprimis de
amphitheatris extra Romam, sed aliquid de Amphitheatro Flavio quoque dixit.

Hodie est pars patrimonii culturae mundi, secundum Societatem Educativam,
Scientificam, et Culturalem Consocietatis Nationum.

Primos ludos hoc in amphitheatro Titus anno 80 celebravit. Martialis in Libro
Spectaculorum et ludos et amphitheatrum ipsum per 33 epigrammatia describit,
quorum hoc est primum:



https://la.wikipedia.org/wiki/Aequatoria

Aequatoria (Hispanice Ecuador), publice Res Publica Aequatoriae (Hispanice
República del Ecuador), est civitas sui iuris Americae Australis, a septentrione
Columbiae et austroriente Peruviae sita, et ab Oceano Pacifico finitima est.
Praeter terram continentalem, Aequatoria insulas Testudinarias (Hispanice
Galápagos) possidet, circa 960km a litore distantes, quod est proximum illis
insulis. 283 560 km² latum territorium Aequatoriale Linea secatur. Caput est
Quitum, sed Guaiaquilum est maxima urbs et oeconomice prima.

Res Publica Aequatoriae una trium civitatum a Magnae Columbiae collapsione anno
1830 emergentium est (alii Columbia et Venetiola).

Inter annos 1904 et 1942, Aequatoria terras in bellis cum vicinis civitatibus
amisit.

Anno 1941, pugna territorialis inter Aequatoriam et Peruviam eos ad "Tabulas
Fluminis Ianuarii" duxit ratas factas die 29 Ianuarii 1942, quae fiduciarios
limites statuerunt. Bellicus status usque ad 26 Octobris 1998 permansit, cum
praesides Jamil Mahuad (Aequatoriae) et Albertus Fujimori (Peruviae) pactum Atam
Brasiliam nominatum signaverunt, per quod Peruvia sui territorii chiliometrum
quadratum concessit in loco nominato Tiwintza, ubi quattuordecim Aequatoriani
milites sepulti erant. Ambae civitates commercialia foedera et pacta
navigationis signaverunt per quae Aequatoria liberum per Amazonum flumen
navigationis ius habet.

Die 16 Aprilis (tempore Aequatriae nocte), terrae motus magnitudine 7.8 tulit, a
quo plus 300 homines mortui sunt, inter alia, in capite Quitum.

Aequatoria est Unitaria Praesindentialistica Res Publica. Secundum
Constitutionem anni 1979, praeses et praeses vicarius per suffragium populare
directum secretumque quadriennio eliguntur. reelectio secundo mandato
prohibetur. Potestas legifera a Congressu Nationale, unicamerale, cum 77
sodalibus (12 nationalibus vicariis et 65 provincialibus per suffragium directum
mandatis quadriennialibus et biennialibus, proprie, electis) exercetur. Praeses
suos administros et provinciales gubernatores legit.

Aequatoria in quattuor regiones geographice dividitur: Montuosam (Hispanice
Sierra), Litoralem (Hispanice Costa), Amazonicam (Hispanice Amazónica) et
Insularem (Hispanice Insular).

Politice administrativeque Aequatoria in viginti duas provincias, quae etiam in
219 cantones dividuntur, dividitur. Cantones vicissim in parochias dividuntur,
quae in urbanas parochias et rurales ordinantur.

Aequatoria ponderis petrolifera deposita habet, circa 40 centesimas
exportationum et circa 1/3 gubernationalis lucri variis annis abhinc
constituentia. Ergo in pretio huius commoditatis fluctuationes oeconomiam
civitatis significative affectant. 1990 decennio exeunte, civitas pessimam
crisem passa est, ubi naturales clades cum petroleosi dolii pretii casibus
competentes civitatem ad oeconomicam collapsionem duxerunt.

Oeconomia amelioravit ubi Gustavus Noboa, Ianuario anni 2000 praesidentiam
assumens, substantialiter oeconomiam corrigere et cum internationalibus
pecuniariis institutis relationes ameliorare potuit. Gustavus Noboa ad civitatis
nomisma, sucreum, pro Civitatum Foederatarum Americae dollario Martio anni 2000
substituendum evexit.

Februario anni 2003, novus electus praeses Lucius Gutierrex (Lucio Gutiérrez)
sumptuum damnum et magnum debitum externum invenit. Petrolei reditibus uti et ab
Aerario Monetario Internationale majus auxilium quaerere promisit. Die 15
Ianuarii 2007, muneris captio praesentis praesidis Raphaelis Correa, plebis
scitum convocatum est de constitutionalibus mutationibus quae Aequatorianam
oeconomiam affectare et debiti externi solutionem revisere possent.

Aequatoria minimarum civitatum in America Meridionale una et, cum Chilia, una
Brasiliae haud finitima est. Prospectus Andibus, civitatis centrum de
Septemtrione ad Meridiem transeuntibus cum culmine 6.267 m alto, Cimboraco
(practice in media civitate), dominatur. Andium Oriente, circa 1/4 territorii in
planitia Amazonica integratum est, et Occidente una latissimarum litoralium
planitiarum in Austroamericano Pacifici litore patet.

Caput, Quitum, in Andibus est et non est maxima urbs in civitate, sed
Guajaquilum, maris portus in sinu Guaiaquilense, Austroccidente. Caelum secundum
altitudinem variat, tropicale in litore et in Amazonia et frigidius se facit
quotiescumque auget altitudo versus Andes. Aequatoria etiam archipelagum
Testudinarium, circa 1000km a continente situm, possidet.

Aequatoriani ethnice diversi sunt. Maximus ethnicus globus (65% incolarum) a
Mixticiis, mixtis prognatis Hispanicorum colonorum et Americanorum indigenarum,
formatur. Indigenae Americani secundi in numero et 25% incolarum constituunt.
Albi, praesertim Creoli, immixti antiquorum Hispanicorum colonorum prognati, non
minus quam alii immigrantes Europaei et Latinae Americae solum 7% incolae sunt.
Parva Afraequatorian minoritas, Mulatos et Zambos includens, in Smaragdis et
Imbabura provinciis 3% incolarum formans amplie statuitur.

Confoederatio Nationalitatum Indigenarum Aequatoriae (CONAIE) 27 nationalitatum
clare identificatarum exsistentiam recognoscit quae etiam Civitate recognitae
sunt, ergo quae eis eorum politicae oeconomicaeque ordinationis systemata
recognoscit et eis aliquod autogubernationis in eorum territoriis concedit.
Recognitae nationalitates cum latinizato nomine sunt(inter signa exclusionis
nomen Hispanicum:

Considerabiles Aequatorianorum expatriatorum communitates in Hispania et in
Italia, sicut per Europam, Civitates Foederatas, Canadam et Iaponiam sunt.
7 000 000 hominum ex Aequatoria de anni 1999 oeconomica crise? emigravisse
aestimantur, totique Aequatoriani expatriati circa 2.5 miliones sunt.

Regio silvarum tropicarum orientem montanum versus vix incolitur et solum circa
3 centesimas incolarum continet.

Publicum educativum systema gratis est et praesentia compulsoria est natis
quinque ad quattuordecim annos. Publicarum scholarum provisio minor rebus
necessariis est, et classium magnitudo crebro nimia est, et paucarum fortunarum
familiae saepe educationem solvent. Nihilominus, Ministerium Educationis solum
76 centesimae puerorum sex annos scholarizationis terminare refert. Ruralibus in
areis, solum 10 centesimae puerorum lycaeum eunt. Ministerialia statistica
medium numerum annorum completorum 6.7 dant. Aequatoria sexaginta et unam
universitates, multae quarum nunc graduati gradus offerunt, quamquam solum 87
centesimae facultatum in publicis universitatibus graduati gradus possidet.
Trecenta superiora instituta duos aut tres annos postsecundariae vocationalis
aut technicae exercitationis offerunt.

Fere 70 centesimae Aequatorianorum sunt Christifideles Ecclesiae Catholici
Romanae. Indigenae fides et Christianismus ruri aliquando syncretizantur.
Crescens Protestantium fiderum numerus etiam est. Multa festa et annuales?
pompae religiosis celebrationibus fundantur. Parva Musulmana minoritas est,
pauca milia fidelium assecuta. Iudaica communitas circiter mille fideles habet,
quorum plerique Germanicam aut Italam originem habent; etiam adsunt Sepharditae
Iudaei.



https://la.wikipedia.org/wiki/Adamas

Adamas vel adamans (Graece άδάμας "invictus, insuperabilis"), ita ob duritiam
appellatum, est quoddam carbonii allotropum (quorum prior sit graphites).
Segestria adamantium nimis prosunt aerariis societatibus et venditio est summa
divitiarum fons. Propter duritiam et magnam lucis dispersionem suam, in gemmis
commode adhiberi fit.

Proprietas adamantis pulchritudinis tantum, sed tamen in usis qui agere possunt
in industriis. Sine adamante, multae confectiones industriarum gravibus
limitibus forent.

Adamantes nunc sunt aestimatissimi, praesertim ab undevicesimo saeculo, quoniam
technicae definitionis, cultionis et politurae perfectae sunt. Omnino sunt censa
in quattuor C: claritas, color, cisio, carratus.

Adamas vel adamans est carbonium crystallinum, vel limpidum vel nubilosum,
optice isotropicum.

Durissima omnium materiarum notarum adamas est usquead hodiernum diem. Duritia
adamantis tanta ut ipse basis est in scala duritiae Mohs, quae designatur decem
puncta, quod est maximum designabile. Propter constantissima vincula chemica
carbonium-carbonium, duritia huius allotropi carboni maxima est propter
architecturam sui generis:

Pyramidem perfectam fingit quam, oculis animadvertentibus et quod atomi basis
pyramidalis arbitrentur, atomi carboni possunt in strata computari, habens
primum stratum unum atomum, iterum habens quattuor, tertium novem et sedecim
atomos quartum stratum, quod est quadratorum succesio igitur 12, 22, 32, et 42.

Differentis aliis, ille duritiae suae causa optime usum resistit. Haec
proprietas adamantis agit amplum usum in gemmarum omnes species, et apte
quotidie adhibitus.



https://la.wikipedia.org/wiki/Vietnamia

Vietnamia, rite Socialistica Vietnamiae Res Publica, est civitas orientalissima
in paeninsula Indosina in Asia Meridio-Orientali sita, cuius caput est urbs
Hanoi. Finitimae civitates sunt Res Publica Popularis Sinarum ad septentriones,
Laotia ad septentriones et occidentem, Cambodia ad meridio-occidentem, et Mare
Sinense Australe, in Vietnamia appellatum Mare Orientale (Biển Đông), ad
orientem patentes. Respublica, plus quam 86 decies centena civium habens, numero
civium est tertia decima orbis terrarum civitas.

Populus Vietnamiensis libertatem iteram ceperunt et Sinam reliquit anno 938,
Proelio Bạch Đằng Flumine confecto. Domus nonnullae florebant cum dicio
Vietamiensis se in alias Meridio-Orientalis Asiae partes extenderet, donec ea a
militibus Francicis medio saeculo undevicensimo victa est.

Bello Orbis Terrarum II confecto, territorium Vietnamiense in partes duas divisa
est: Septentrionalem communistam et Meriodionalem noncommunistam. Deinde, sicut
Corea, terra Vietnamensis fuit situs Belli Frigidi inter Unionem Rerum
Publicarum Sovieticarum Socialisticarum et Civitates Foederatas. Iam anno 1975,
post viginti annos belli, pars septentrionalis partem meridionalem tandem vicit,
ut tota Vietnamia esset communista.



https://la.wikipedia.org/wiki/Universitas_Harvardiana

Universitas Harvardiana Cantabrigiae in re publica Massachusettensium est, pars
Societatis Athleticae Hederanae. Quod anno 1636 consultu senatus coloniae
Massachusettensis conditum est collegium Harvardianum (pars studentibus gradu
primo devota), prima aetate inter universitates Americanas est. Ab origine Novum
modo Collegium nominatum; nomen Harvardianum ab exemplo Iohanni Harvard,
donatoris primi, anno 1639 sumpsit. Titulum universitatis primo Harvardianae
datum est a charta rei publicae Massachusettensis anno 1780.

Prima autem aetate copiisque inter universitates in Civitatibus Foederatis
Americae est; prima quoque ut multis videtur fama ob ingenium sapientiamque
scientiamque quae ibi collocantur. Sententia praecipue sua totam per orbem est
praeclara: veritas, quam ad extrahendam facultas omnis omnium consecrari
dicitur. Hodie notus est nam pecuniam plurimam habet ex omnibus universitatibus
orbis, paene paucissimos applicatores accipit quotannis, et bonam educationem
dare saepe dicitur.



https://la.wikipedia.org/wiki/Tromocratia

Tromocratia (ex verbo Graeco τρομοκρατία) seu terrorismus est via finium
politicorum adipiscendorum praecipue per facta violenta in civiles aut regimen
civile commissa quibus metus sicut telum proditur. Tromocratia saepissime per
pyrobola et minas in homines civiles iactatas effecta est. Qui tromocratia
utitur tromocrates (-ae, comm.) seu terrorista seu territor vocatur.

Tromocratis per naturam est forma belli asymmetrici, sed plerumque a bello
distinguitur. Cum tromocratia tantos animi adfectus evocet, definitio huius
termini difficillima fuit; hodie autem nulla definitio ab omnibus accepta
exsistit, quamquam inter omnes fere constat omnem violentiam contra civiles et
in pace et in bello ius internationale violare.

Notio tromocratiae (Francogallice terrorisme) in Rebus Novis Francicis primum
formata est. Robespierre anno 1794 haec fere verba dixit: "Si temporibus pacis
res publica virtute fundatur, temporibus eversionis virtute atque terrore
fundatur. Virtus, sine qua terror barbaricus sit, et terror, sine quo virtus
infirma sit."



https://la.wikipedia.org/wiki/Thomas_Aquinas

Thomas Aquinas seu de Aquino, a Papa Ioanne XXII anno 1323 Sanctus renuntiatus
(Italiane: Tommaso d'Aquino) (natus Rocchae Siccae, in Latio anno 1225; mortuus
Abbatiae Fossanovensis prope Privernum 7 Martii anno 1274) fuit presbyter in
Ordine Praedicatorum, philosophus, theologus modo scholastico, et Doctor
Ecclesiae. Aliquando nominatur Doctor Angelicus propter suam doctrinam circa
angelos seu substantias separatas, Doctor Universalis propter doctrinam acceptam
a multis universitatibus et ab Ecclesia Romana, et Doctor Communis propter suam
doctrinam universalem a Catholicis admissam. Ipse fuit vir magni ingenii, omnia
comprehendens elementa et "essentias" doctrinarum praecedentium. Fuit princeps
theologiae naturalis suasor, et scholae Thomisticae philosophiae et theologiae
conditor.

Thomas Aquinas ex nobili genere, patre Landolpho et matre Theodora, natus est
circiter annum 1225 in Castello Roccasiccano prope oppidum Aquinum. Signum
quoddam futuri fuit, cum adhuc infans, orationem "Ave Maria" scriptam in
chartula manu tenebat. Chartula ei ablata, infans valde clamavit ad matrem,
Deum, et Sanctam Mariam; chartula ei reddita, conticuit.

Thomas quinque annos natus in monasterium Montis Cassini puer oblatus intravit.
Anno 1239 Neapolim se contulit, ubi trivio et quadrivio studuit. Anno 1244
Ordinem Fratrum Praedicatorum ingressus est. Contra actum autem Thomae intrandi
Ordinem Praedicatorum erant pater et mater, et hoc impulit fratres suos Thomam
includere in castelo per plus quam annum ad propositum suum mutandum, sed
frustra.

Thomas valde sese ad Deum convertit, et fidem Catholicam ratione revelationeque
investigavit.

Magnum ac ultimum Thomae opus est Summa Theologica, in quo Thomas novitiorum
formas ratiocinii gratia, exegesis Sanctarum Scripturarum, exegesis seu
collationis Patrum Sanctorum, et praecipue Dei amorem docet. Thomas sententias
suas Graecis Romanisque antiquis scriptoribus baptizat; exempli gratia, Platone,
Seneca, Cicerone, et multis aliis.

Patet illum non solum usum esse elementis philosophicis Aristotelicis,
Neoplatonicis, Arabicis, et Iudaicis, verum etiam problema proprie theologica
indagando doctrinas quoque philosophicas ulterius evolvebat. At tota—vel quasi
tota—eius doctrina de ente, de Deo, de homine et mundo in suis operibus
theologicis sicut in Summa Theologiae latet. Quaestio ergo est: quomodo elementa
doctrinarum philosophicarum extrahenda sint ex Summa Theologica. Doctrinae
philosophicae in Summa Theologica contentae debeantne secundum ordinem ac
connexionem quem in isto opere theologico habent, reconstitui? Si ita sit, tunc
naturaliter philosophia Thomae Aquinatis sic reconstituta, in sua articulatione
ipsam articulationem ac ordinem operis pure theologici sequetur. At posset quis
saltem a priori dubitari, utrum ordo procedendi secundum rationem sit necessario
idem ac ordo procedendi secundum fidem ac Revelationem.

"Propositam nostrae intentionis in hoc opere est, ea quae ad Christianam
religionem pertinet, eo modo tradere, secundum quod congruit ad eruditionem
incipientium." — Summa Theologiae, Prologus.

Thomas Missas Sanctas scripsit, e.g. Corpus Christi. Thomas etiam hymnos
scripsit, exempli gratia "Pange Lingua," "Lauda Sion," "Adoro Te devote"



https://la.wikipedia.org/wiki/Secundum

Secundum, olim per sec., nunc iuxta Systema Internationale (SI) per s
abbreviatum, est mensura temporis, quae hoc in systemate tanquam primaria vel
axiomatica unitas habetur. Per conventum atomicum, secundum est tempus
9 192 631 770 cyclorum radiationis electronum quae movent inter status
fundamentalis atomi Cs 133. Homines eum horologio metiri possunt.

Praefixa SI usitate adhibentur ut duratio temporis minus quam secundum
cognoscatur, sed raro pro multiplicibus? secundi; contra, unitates non
SI—minuta, horae, dies, anni Iuliani, saecula Iuliana et milennia
Iuliana—adhibentur.

In antiquitate Newtoni, divisus temporis erant annus, mensis, dies, hora,
minutum primum, et minutum secundum; quaeque hora divisa erat in 60 minuta prima
et quisque minutum primum in 60 minuta secunda. Anno 1687 Newtonus in sua
Principia saepe "tempore minuti unius secundi" scripsit.

Mox autem vocabulum secundi simplicis significabat 'minutum secundum', et
'minutum' significabat 'minutum primum'. Leonhardus Eulerus iam medio saeculo
XVIII saepe vocabulo 'secundum' utitur sine 'minutum'. In sua "Opera omnia,"
Eulerus scripsit in pagina quinta "Calculo scilicet apud Indos recepto, quo diem
in 60 horas, horam in 60 minuta, minutum in 60 secunda distinguunt" et pagina
136 "determinatio ultra 2 aut 3 partes decimas unius secundi erronea esse
nequit", et similiter paginis ceteris.



https://la.wikipedia.org/wiki/Scacci

Scacci (-orum, m.pl.) sive ludus scaccorum est tabularis artis, ingenii, et
stratagematis ludus. Luditur a lusoribus duobus super alveum scacchicum qui
columnas octo ordinesque octo continet; hinc 64 quadrata colorum (saepissime
albi nigrique) alternorum, "aediculae," "casae," "quadri," "quadra," etc.,
dicta. Utrique lusori est exercitus (etiam saepissime albus nigerque) seni deni
militum (variis nominibus dictorum, praesertim "orbiculi," "calculi," "scacci,"
vel etiam "latrunculi"): octoni peditum, binorum turrium, binorum equitum,
binorum episcoporum, singulae reginae, et singuli regis (qui saepe scacchus
quoque vocatur).

Verbum "scacci" venit per Arabicam linguam de Persice šāh id est "rex", vel "rex
tuus in periculo est". Ludus nominatur Arabice šatranj, quod venit per veterem
Persicam linguam čatrang a Sanscrite čaturanga, qui dicit '[habens] quattuor
artūs', et hi artus sunt quattuor partes exercitus Indici antiqui: milites,
equi, currūs, elephantes; et saepe in poematis Indicis antiquis verbum
"čaturanga" significavit 'exercitus'.

Multae se gentes Scaccorum ludi invenisse contendunt quoddam semen. Plurimi
putant homines priorem Ludi regii formam ex India oriundam esse, cum nomina
Arabica, Persica, Graeca, Lusitana, Hispanica scaccorum Ludi ab antiquo ludo
Chaturanga appellato originem ducunt omnia. Accedit, quod temporibus praeteritis
soli Indi tribus bestiis - equo, camelo, elephante - in exercitu suo vehente usi
sunt, quae genera in regum ludi equite, episcopo/cursore, turri significantur.
Quod nos novimus scaciludium a Chaturanga Ludi forma, qua Indi saeculo fere VI
luserunt, originem duxit suam. In litteris Persicis primum ludi regii forma
prior, cum nomine Chatrang, anno fere 600o memoratur, in quibus nomen factum est
Shatranj. Scacci litteris mandati antiquissimi saeculo septimo facti sunt. Ad
annum fere 800um ludus ad Seres pervenit et sub nomine Xiangqi mutatus est.
Chaturanga ludus etiam in Iaponiam, ubi dicitur shogi, dilatus est. Shatranj
autem ludus per plagas muslimicas post Persiam a Muslimicis exercitibus captam
disseminatus est, quippe scaccorum nomina maxima ex parte in formis Persicis
permanserunt. Shatranj nomen lingua Hispanica ajedrez lingua Graeca zatrikion
perpetuatum est, plerisque autem Europae partibus Persici verbi shāh ("rex")
formae in eius locum sunt ingressae. Shatranj ad Europae partem occidentem
tribus minimum viis quarum prima saeculo 9o pervenit. Ad annum millesimum ludus
per Europam est disseminata.In Hiberiam a Mauris saeculo 10o inductus et in
codice manu scripto libro de los juegos appellato saeculo 13o una cum Backgammon
atque alea descriptus est.

Secundum aliam coniecturam, cui David H. Li prae aliis favet, scaciludium a
Xiangqui ludo, vel saltem a forma eius priore, quae apud Seres inde a saeculo 2o
ante Chr. n. exstet, sit oriundum.

Ludi scaccorum modis nonnullis notantur quippe, at solent adnotari in notatione
scaccorum algebraica; praecipue ubi homines (utrum viri an feminae) in certamen
concertent. Notatio algebraica brevis motum militum in hoc modo recordatur:
littera militis in motionem / columna qua stat / ordo quo stat. Littera prima
maiuscula nominis militis linguae Anglicae est adhibita inter nationes ut nomina
scaccorum abbrevientur, etiam in nationibus ubi inhabitantes non alphabeto
Latino scribere solent. Columnae litteris a-h, ordines numeris 1-8 notantur. In
quadrum a1 semper adest niger color. E.g. Qg5 indicat "Reginam in columna g
ordine quinto". Si ludus est in progessu, et motus ipsi notantur, Qg5 indicat ut
regina moverat in quadrum g5. Si duo milites eiusdem generis possint in idem
quadrum movere, littera additicia notationi additur, columna ex qua miles
moverat indicans. Ita Ngf3 indicat "equitem ex columna g, movisse in f3". Si
plane est manifestum quis sit moturus in quadrum datum, nonnumquam littera
omittitur. E.g. primus motus ludi saepe notatur "e4", quod nullus miles moveat
in e4 nisi Pe2. Motus exercitus albi, cui semper est primus motus, in sinistra,
nigri in dextra scribuntur.

Si miles captetur, post litteram maiusculam scacci, littera x et littera
columnae in quam captatur minuscula scribenda est, e.g. Bxf3 significat
'episcopum captasse militem in f3. ' Saepe, si pedes captetur, littera columnae
ex qua captaverit ante litteram "x", et columnae in quam captaverit, atque
etiam, minuscula scribitur, e.g. exd5 significat 'peditem ex columna e captasse
in d5 '.

Si pedes ad ordinem ultimum adveniat, promotio notatur littera miltis post
quadrum scripta; e.g., e1Q indicat "peditem nigrum (ita, quod ordo ultimus albo
est octavus) in columna e promotum esse in reginam". Adrochatio in partibus
regis "0-0", reginae "0-0-0" notatur. Motus qui regem cavet notatur "+". Si rex
est mattus, "#" vel "++" scribitur. Ludo finito, "1-0" indicat "Album vicisse,"
"0-1" "Nigrum vicisse," "½-½" ludum aequum.

Exemplum notationis ludi ad dextram animati, "Mattum scholaris" appellati, est
subter datum: 1. e4 e5 2. Qh5?! Nc6 3. Bc4 Nf6?? 4. Qxf7# 1-0



https://la.wikipedia.org/wiki/Pulchritudo

Pulchritudo sive pulchrum est notio abstracta ad multas humanae vitae rationes
iuncta et praecipue in disciplina philosophica aestheticae explicata, quamquam
aliis disciplinis sicut historiae, sociologiae, psychologiae haudquaquam aliena
est.

Pulchritudo vulgo definitur proprietate rei, quae per experientiam sensuum dat
voluptatem vel delectationem. Hoc sensu, pulchritudo oritur exempli gratia e
forma, aspectu, momento, sono, sapore, odore.

Quod pulchrum est videtur inter homines et tempora differre. "De gustibus et
coloribus non est disputandum" est opinio communissima, quamquam philosophi
conantur definire quid pulchrum sit.

In libro Hippias maior inscripto, Socrates quid pulchrum sit quaerit. Hippias
respondit pulchram virginem esse quod pulchrum est. Negans hanc notionem,
Socrates argumentum pulchrarum fidium vel iumentorum proponit. Diversitas rerum
pulchrarum videtur inhibere inventionem "pulchritudinis in se." Itaque nulla
definitione pulchritudinis data dialogus Platonis dubius finitur.

Saeculo tertio, Plotinus philosophus, nexu inter opus artis et regnum formarum
restituto, conceptum visionis internae a Platone propositum ample exponit, quod
artificem sinit perfectam pulchritudinis formam attingere, quae non est in "re
extensa" (mundo rerum), sed solum in "re cogitanti" (mundo formarum), et quae
prius aut tardius mundo materiae apparebit. Potest applicari picturis numquam
pictis, architecturis, formis potestatis, signis, strategiis, mathematicis
commenticiove homini "pulcherrimo in historia mundi" nondum nato.

Res habetur pulchra solum si fruitur consensu, plerumque e cultura. In Storia
della bellezza ('historia pulchritudinis') Humbertus Eco eas res, quas cultura
Occidentalis arbitrata est pulchras, temporibus variis confert. Refert machinam
numquam habitam esse puchram a Graecis antiquis, sed hoc tempore saepe esse. Si
resumamus exemplum dialogi Platonis, videamus indignationem Hippiae, cum
Socrates ex eo, sintne pulchrae ollae, quaereret.

Signorum quoque contemplatio potest mutare spectatoris visum mundi. Secundum
notum exemplum Anscharii Wilde, plerique vident pulchritudinem locorum
nebulosorum solum quod adspicere a quibusdam pictoribus didicerint.

Summatim, licet dicere artificem graecum vel pictorem Rinascimenti(?)petere
pulchritudinem universam, testem ordinis aeterni Universi vel harmoniae
proportionum ( cf hominem Vitruvi Leonardi Da Vinci) artificem autem modernum
contra petere emotionem aestheticam unicitate irreductibili. "Pulchra est, et
plus quam pulchra; mira est" scribit Carolus Baudelaire in Cupidine pingendi
('Le désir de peindre').

Non est regula quae certe dicat habeaturne pulchra res. Vel potius quaeramus
sensum pulchritudinis in animo hominum ? David Humius fuit primus in saeculo
duodevicensimo qui sic expertus sit. Scripsit: "Pulchritudo non est qualitas
inhaerens in rebus ipsis, existit autem solum in animo qui admiratur eam et
omnis anima variam pulchritudinem percipit."Praeterea, reducit sensum
pulchritudinis voluptati." Voluptas dolorque non solum sunt comites necessarii
pulchritudinis deformitatisque sed etiam sunt earum natura ipsa."

Attamen, haec via ad maximum dubium de pulchris rebus non ducit necessarie.
David Humius ipse educationem et naturae humanae unitatem evocat ad explicandum
consensum plerorumque de pulchris rebus. Davidus Hume longius non procedit in
quaestione sua. Periti recentes ostenderunt quaedam quae suscitabant
pulchritundinis sensum.

Dicere de persona, de re vel etiam de notione eam esse pulchram, est eis
agnoscere proprietatem quamdam iudicatam positivam: pulchritudinem. Quae non est
ordine logico aut scientifico: non licet enim affirmare rem pulchram esse solis
legibus scientiae naturae vel numerorum. Non est ordine morum: homo pulcher
potest esse improbus. Non est ordine commoditatis: pulchra res potest esse
inutilis. Est "aesthetica" in sensu Kantiano, quoniam definiuntur principiis
subiectivis: est soli homini iudicare quod pulchrum sit. Itaque cogitatio de
pulchritudine difficultates proprias habet.

Immanuel Kantius in Censura facultatis iudicandi (anno 1790 edita) putat non
esse nec regulam nec rationem pulchritudinis. Sed Kant etiam animadvertit
pulchritudinem non esse necessariam homini ut sit contentus et vice versa;
praeterea esse in omni iudicio gustus postulationem ad universum ; id
simpliciter non posse demonstrari: "Pulchrum est quod placet universis sine
conceptu." Pulchritudo secundum Kant est " abstinens gaudium." Nihil prodest
homini existentia operis in iudicio gustus. Pulchrum opus suscitandum est in
nobis purum gaudium, in quo non subsit ulla cupido consumendi operis.

Psychologi adfirmant homines quodam ingenio corporis haberi pulchriores modo
prope universo. Vultus enim symetrici e.g iudicantur formosiores quam ceteri.
Iuditha Langlois demonstravit vultus prope mediocres iudicatos esse solere
delectabiliores quam facies signatae. Quod explicatur theoria evolutionis: cum
mutationes geneticae saepissime deleant, homines petunt quaerere concubia cum
aliis qui non ferant has mutationes, qui ergo sint prope mediocres.

In suo Studio pulchritudinis anni 1753, Gulielmus Hogarth pictor Anglicus lineam
curvam " serpentinam" descripsit ut "lineam pulchritudinis" universam. Licet
notare hanc flexuram proximam esse ei corporum mulierum quae viri amoenissima
reuntur. Pulchritudo humana ita fascinat ut sint tot popularia certamina
pulchritudinis.

Species cladum in natura quae maxime deleant fortiter movere potest sensum
aestheticum; quae emotio tamen multum differt ab ea orta in contemplenda
pulchritudine classica. Edmundus Burke in Quaestione philosophica de origine
nostrarum notionum Sublimium et pulchrarum rerum in anno 1757 et Immanuel
Kantius in Censura facultatis iudicandi (1790) discrimen faciunt inter sublime
et pulchrum. Pulchrum est in eorum opinione harmoniosum et amoenum, Sublime
autem est immane nec proportionatum.



https://la.wikipedia.org/wiki/Portus_Dives

Portus Dives, olim "insula Sancti Ioannis Portus Divitis" seu Portoricus
(Hispanice et Anglice Puerto Rico), publice Consortio Portodivitensis seu
Portoricensis (Hispanice Estado Libre Asociado de Puerto Rico et Anglice
Commonwealth of Puerto Rico), est Civitatum Foederatarum territorium haud
incorporatum cum statuto consortionis (Hispanice estado libre asociado; Anglice
commonwealth). Situs est apud Antillas Maiores. Insula a Septemtrione Oceano
Atlantico et a Meridie Mari Caribaeo eluitur. Territorium ipsā insulā
Portoricensi seu Portudivitensi quoque et multis minoribus insulis Viequibus
(Hispanice et Anglice Vieques), Culēbrā (Hispanice et Anglice Culebra) et Monā
(Hispanice Isla de la Mona; Anglice Isla de Mona) constituitur.

Ex anno 1947, Portudivitenses suum proprium gubernatorem eligere possunt. Eius
linguae publica sunt lingua Anglica et lingua Hispanica, quā ultimā plerique
loquuntur. Politicus insulae status libertatis aut participandarum Civitatum
Foederatarum Americae est quaestio magnae disceptationis. Die 6 Novembris anni
2012, in referendo populorum, 65 centesimae incolarum territorii suum statum ad
integralem Civitatum Foederatarum territorii partem sicuti civitatem elevare
probaverunt, quod solum pendet a probatione Congressūs Civitatum Foederatarum.

Portoricenses seu Portudivitenses crebro suam insulam Hispanice Borinquen
(Latine Boriquen, Borichena seu Borica) nuncupant, quod ab indigenico Taīnico
nomine Borikén, "Terram Fortis Domini" significante, derivatur. Hispanica
vocabula boricua et borincano a Borikén et Borinquen, respective, derivantur et
crebro sunt in usu ad identificandum aliquem Portudivetensis hereditatis. Insula
quoque populariter Hispanice isla del encanto, quod "insulam incantationis"
significat, nominatur.

Christophorus Columbus insulam Sanctum Ioannem Baptistam (Hispanice San Juan
Bautista) ad honorem sancti Ioannis Baptistae nuncupavit, dum capitalis urbs
nominata est Urbs de Portu Divite (Hispanice: Ciudad de Puerto Rico). Denique
mercatores et alii maritimi visitatores insulam Portum Divitem seu Portoricum
(Hispanice Puerto Rico) denotavere, dum Sanctus Ioannes nomen in usu praecipuo
commerciali cursualique portui et capiti urbi factum est.

Insulae Portoricensis historia, antequam Christophorus Columbus illuc adveniret,
minus clara est. Quod hodie scitur, praesertim derivatur ab archaeologicis
inventis et transcriptionibus oralium Hispanorum relationum. Primus liber de
historia Portudivitensi funditus tractans ab Fratre Ignatio Abbad y Lasierra
scriptus est anno 1776, scilicet 283 annos postquam Hispani suas sedes in insula
collocavissent.

Prima Indigenarum colonia in Portorico ab Ortoroidibus, Aevi Antiqui ethnei,
quod sedes suas in insula circa annum 2000 a.C.n. collocavit, constituta est.
Postea, inter annos 120 et 400, Igneri, ex Orinoco orti, in insulam advenere.
Inter saecula VII et XI Taīnica cultura insigniter se evolvit et circa annum
1000 Taīni facti sunt praecipuum ethnos in Portorico. Quod in insulam dominavit,
donec Hispani anno 1493 advenere.

Cum primum Europaei in insulam advenere, hanc adhuc incolebant Amerindicae
Aravacae Taīnorum tribus; nomen quod ei insulam dederant Borikén (Hispanice:
Borinquén; Latine Boriquen, Borichena seu Borica,) erat. Primus contactus cum
Europaeis Christophori Columbi opere accidit, per eius secundum iter in
Antillas, die 19 Novembris 1493. Nihilominus aliqui, non fuisse Christophorum
Columbum, qui Portum Divitem inveniret, sed Martinum Alphonsum Pinzón, qui anno
1492 solus explorationem pergens a Christophoro Columbo discessisset, asserunt.
Hispanica igitur regia familiae Pinzón tempus unius anni dedit, ut opus
collocandarum sedum et colonizationem, quae eos sibi insulam vindicare
permisisset, incipere possent, sed ei defecere.

In principio Sanctus Ioannes Baptista (Hispanice: San Juan Bautista) ab ipso
Christophoro Columbo ad honorem sancti Ioannis Baptistae baptizata, insula
denique nomen "Portus Dives" seu "Portoricus" (Hispanice Puerto Rico) cepit;
originale nomen ad designandum urbem maximam et caput, Sanctum Ioannem
(Hispanice: San Juan) manet. Conquisitator Hispanicus Ioannes Pontius
Legionensis effectivus Portoricensis gubernator munere functus factus est, quia,
Vincentius Yáñez Pinzón, gubernator electus ante Ioannem Pontium, nunquam
advenit in insulam.

Portus Dives confestim ab Hispanis colonizatus est, qui magnum Africanorum
servorum numerum illuc portavere, qui ultimi laborare Coronae Hispanicae coacti
sunt, sic Amerindos Taīnicos incolas, qui progressive evanescebant, commutantes.
Insula statim Imperii Hispanici praecipua fortalitia et strategicus portus in
Caribaeo facta est. Propter continuam Europaeorum hostium minationem curā
cruciati, per saecula Hispani numerosa castra ac moenia ad protegendum caput
aedificavere: erecta sunt castra sicuti Fortalitia (Hispanice et Anglice: La
Fortaleza), Castellum Sancti Philippi Promunturii (Hispanice: Castillo San
Felipe del Morro et Anglice: Fort San Felipe del Morro seu Morro Castle) et
Castellum Sancti Christophori (Hispanice: Castillo San Cristóbal et Anglice:
Fort San Cristóbal); causā horum defensivorum operum Batavi, Francogalli et
Britanni in conatibus capiendae insulae defecerunt.

Anno 1809, dum Napoleo maiorem Paeninsulae Hibericae partem occupabat, conventus
popularis Gadibus habitus Portoricum Hispanicum territorium ultraoceanicum cum
iure mittendorum deputatorum in Cohortes Hispanicas agnovit. Deputatus Raimundus
Power y Giralt praeses vicarius Cohortium Gades|Gaditanarum factus est et eius
constitutionales saeculi undevicensimo reformationes demographico ac oeconomico
incremento favere et praesertim maiorem celebritatem insulae contulere. Post
nationalem independentiam a Centroamericanis et Austroamericanis nationibus
obtentam, Portoricus et Cuba unicae duae Mundi Novi coloniae ad Imperium
Hispanicum pertinentes mansere. Paupertas et politica longinquitas ab Hispania
in parvam sed significativam insurrectionem, anno 1868, nuncupatam Clamorem
Larium (Hispanice: Grito de Lares et Anglice Cry of Lares) induxere: quae facile
et cito repressa est. Huius independentistici motus fautores fuere Raimundus
Emeterius Betances, nationis Portudivitensis "pater" putatus, et aliae politicae
personae, apud quas Secundus Ruiz Belvis. Paucis annis postea ortus est Motus
Autonomicus Portoricensis, a Romano Baldorioty de Castro coeptus et a Ludovico
Muñoz Rivera usque ad exeuns saeculum evolutus. Anno 1897, Ludovicus Muñoz
Rivera et alii independentistae Hispanicae gubernationi liberali Chartam
Autonomiae Portoricensis (Hispanice: Carta Autonómica de 1897 de Puerto Rico; et
Anglice Charter of Autonomy for Puerto Rico) agnoscere et accipere persuasere.
Anno proximo disposita est prima, sed durationem brevis, gubernatio autonoma
Portudivitensis. Conciliatum igitur est sustinere gubernatorem ab Hispania
nominatum, qui quodvis legislativum decretum cum quo dissentiret rescindere
poterat, et parlamentariam structuram partim electam.

Die 25 Iulii anni 1898, exorto bello Hispano-Americano, in Portum Divitem,
Hispanicam coloniam, Civitates Foederatae Americae appulsu in Guanĭcam
(Hispanice et Anglice: Guánica) invasere. Foedere Lutetiensi anno 1898 Hispania
Portoricum, iuxta cum Guama et Philippinis, Civitatibus Foederatis Americae
cedere coacta est. Saeculum vicensimo sub militari Civitatum Foederatarum
regimine cum civitatis functionariis, gubernatore non excepto, qui a Praeside
Americano nominabantur coepit. Anno 1917, Lex Jones–Shafrothiana, a Congressu
Civitatum Foederatarum probata, Portudivitensibus incolis nationalitatem
Civitatum Foederatarum sic concedebat, ut Portoricenses adscribi sicuti milites
per primum bellum mundanum possent.

Annis depressionem Magnam anni 1929 secutis, aliqui politici duces mutationes
conati sunt, apud quos eminuit Petrus Albizu Campos, praecipuum nationalem motum
pro libertate, Factionem Nationalisticam Portoricensem ducens. Sed ad adeundum
radicalem mutationem in gubernativa nationis structura exspectandos erant ultimi
anni administrationis Rooseveltanae et Trumananae. Hac perihodo fuit quoddam
compromissum, a Ludovico Muñoz Marín et aliis politicis evolutum, cuius summo
fastigio fuit anno 1946 designatio, a parte praesidis Henrici Truman, primi
gubernatoris Portudivitensi origine, Iesū T. Piñero. Anno 1947, Civitates
Foederatae ius eligendi democratice gubernatoris Portoricensis concesserunt et
die 2 Ianuarii Ludovicus Muñoz Marín primus gubernator Portudivitensis a populo
electus factus est.

Die Kalendis Novembribus anni 1950 duo Portoricani nationalistae, Griselius
Torresola et Anscharius Collazo, praesidem Henricum Truman Vasingtoniae occidere
conati sunt. Apparebat desiderium maioris autonomiae et, sicuti proximus
effectus, is authenticum democraticum referendum in Portu Divite permisit, ut
statueretur, si vellent, quaedam propria constitutio. Quod anno 1952 accidit, et
talis constitutio proprietates consortionis (Anglice commonwealth; Hispanice
estado libre asociado), vocabuli crebro in usu ad designandam praesentem
relationem inter ambas civitates, sumpsit. Denique per decennium 196 insula
rapidam industrializationem cognovit, beneficio ambitiosorum propositorum sicuti
Operatio Se Calceare , quae Portoricensis oeconomiae fundamenta ex
agriculturalibus in industrialia mutare proponebat.

Hodie insula clara periegetica destinatio et praecipuum centrum industriale
pharmaceuticum et fabricatorium facta est. Nihilominus "pugna" ad definiendum
politicum statum nunquam constitit. Ultimis decenniis, localiter auctorizata
sunt plebis scita, quae decernerent, utrum Portoricus consortionem consolidare
an Civitatum Foederatarum civitas omnibus effectibus fieri poscere deberet; sed
post tres angustas victorias pro servanda consortione, revera nihil in
relationibus cum Civitatibus Foederatis mutavit.

In duobus referendis, annis 1967 et 1993 habitis, Portudivitenses se Civitatibus
Foederatis Americae iungere recusavere.

In civitatis referendo anni 1998, consortio contra civitatem foederatam cum 50.3
centesimae suffragiorum vicit et grosso modo divisi sunt eisdem percentationibus
fautores factionis pro foederatione, Factionis Novae Progressisticae et fautores
factionis pro consortione, Factionis Popularis Democraticae. Factio Libertatis
Portus Divitis 2.5 centesimas suffragiorum consecuta est et quamobrem confirmata
est apud praecipuas Portoricenses factiones.

Die 6 Novembris 2012, Portoricus suffragatus est de insulae statu. Prima
quaestione 54% desiderium mutandi status expressere. Secunda quaestione 61.1
centesimae Portudivitensium pro adhaerendo Civitatibus Foederatis Americae
sicuti 51ª civitas foederalis se declaravere, 5.5 centesimae pro libertate
plena, et 33.3 centesima pro servando statu. Grosso modo, fautores adhaesionis
republicani et fautores servandi status democrati fuerunt.

Referendum devinciens non sunt et nunc ut Congressus Civitatum Foederatarum
utrum Portorici adhaesio acciperetur decerneret spectat.?

Portus Dives seu Portoricus e praecipua Portu Divite seu Portorico et variis
minoribus insulis sicuti Viequibus, Culēbrā, Monā Insulā Desechensi, et Capsā
Mortuorum consistit. E quibus quinque ultimis, solum Culebra et Vieques incolas
totum per annum habent. Culebra, quae solum milia passuum duodeviginti a terra
firma distat, est domus Orae Flamencensi, unae apud optimas oras decem in toto
orbe terrarum. Insula Mona incolas per maiorem anni partem non habere solet,
exceptis operariis Ministerii Opium Naturalium et Ambitalium. Sunt etiam multae
minores insulae, inclusis insuletis Monetto et Insuleto Sancti Ioannis, quae
ultima Antiquum Sanctum Ioannem et Portam Terrae comprehendit et cum praecipuā
insulā pontibus conectitur.

Consortioni Portoricensi area 13 790 km2 seu 5320 mi2 est, e quibus 8870 km2 seu
3420 mi2 terra est et 4921 km2 seu 1900 mi2 aqua est. Maxima praecipuae insulae
longitudo ex Oriente versus Occidentem 180 km seu 110 mi et maxima amplitudo e
Septemtrione versus Meridiem 65 km seu 40 mi est. Portus Dives est minima apud
Antillas Maiores, cuius magnitudo 80% Iamaicae, solummodo circa 18% Hispaniolae
et 8% Cubae, maxima apud Antillas Maiores, est.

Insula praesertim montana cum magnis litoralibus areis Septemtrione et Meridie
est. Praecipuum iugum montium Cordillera Centralis (Hispanice et Anglice:
Cordillera Central) nuncupatur. Altissimus locus in Portorico Cirrus Punctae
(Hispanice et Anglice Cerro de Punta), 1339 metra seu 4393 pedes altus, in hoc
iugo situs est.

Alium ponderis summum est Elyunque (Hispanice et Anglice: El Yunque), unum apud
altissima in Serra Luquillensi (Hispanice et Anglice: Sierra de Luquillo) in
Silva Naturali Elyunquensi (Hispanice Bosque nacional El Yunque et Anglice: El
Yunque National Forest), 1065 metra sive 3494 pedes altum.

Portorico sunt septemdecim lacus, omnes ab homine facti, et amplius quinquaginta
flumina, pleraque e Cordillera Centrali orta. Insularis regionis Septemtrionalis
flumina typice longiora et cum maiore fluxu volumetrico illis Meridionalibus
sunt, quia Meridionalis regio minus pluviae accipit quam Centralis et
Septemtrionalis regiones.

Portus Dives e Cretaceo usque ad Eocaenum vulcanicis et plutonicis lapidibus,
qui novioribus Oligocaenicis ac recentioribus carbonatis et aliis lapidibus
sedimentariis teguntur, componitur. Pleraeque speluncae et topographia carstica
in insula in Septemtrionali regione in carbonatis evenit. Antiquissimi lapides
circiter 190 millionibus annorum abhinc (in Iurassico) orta sunt et in Serra
Vermicula (Hispanice et Anglice: Sierra Bermeja) in Autroccidentali insulae
parte sitae sunt. Qui crustae oceanicae partem repraesentant et e zona Oceani
Pacifici egredi creduntur.

Portoricus in limitibus inter laminas Caribicam et Boreo-Americanam iacet et
tectonicis contentionibus quas haec interactiones causant deformatur. Hae
contentiones terrae motus et megacymata causare possunt. Hi seismici eventus,
iuxta cum lapsibus terrae, aliquae apud gravissima geologica pericula in insula
et in Boreorientali Caribaeo repraesentant.

Recentissimus terrae motus die 8 Octobris anni 1918 accidit et aestimatam
magnitudinem 7.5 scalae Richterianae habuit. Ante litus Aguadillae (Hispanice et
Anglice: Aguadilla), nonnulla chiliometra de Septemtrionali litore, ortus et a
megacymate comitatus est. Quod magna detrimenta in proprietatibus causavit et
amissiones vulgavit corrupta infrastructura, praesertim pontibus. Quod
aestimatas 116 mortes et 4 milliones dollariorum Statunitensium in proprietatum
detrimentis intulit. Gubernativa defectio agendi rapide ad praebendam generalem
opitulationem politico activismo e opponentium parte et denique ortui Factionis
Nationalisticae Portoricensis contribuit.

Fossa Portoricensis (Hispanice: Fosa de Puerto Rico et Anglice: Puerto Rico
Trench) maxima et profundissima fossa in Oceano Atlantico, propemodum 115
chiliometra seu 71 milia passuum Septemtrione Portorici in limite inter laminas
Caribicam et Boreo-Americanam sita est. Est 280 chiliometra seu 170 milia
passuum longa. Cuius profundissimus locus, Depressio Milvauchia (Hispanice:
Depresión Milwaukee et Anglice: Milwaukee Deep) nuncupatus, fere 8400 metrorum
sive 27 600 pedum sub aequore iacet.

In zona tropica situs, Portus Dives umidum tempus anni habet quod extensum est
ex Aprili usque ad Novembrem. Cordillerae Centralis Mons praecipua causa
variatarum temperaturarum et praecipitationum in brevissimis distantiis
accidentium sunt. Montes etiam amplam variationem in locali venti velocitate et
directione propter protectorios ac corrivatorios effectus iuxta cum climatica
variatione causare possunt.

Inter hiemem et aestatem est temperaturae differentia est solum circiter 6 ºF
seu 3.3 ºC. Quod debetur praesertim tepidae aquae tropici Oceani Atlantici, quae
significative frigidiorem aërem se e Septemtrionem versus Boreoccidentem
moventem? temperat. Litoralium aquarum temperaturae per annum sunt propemodum e
75º F Februario usque ad 85 ºF Augusto. Maxima temperatura umquam relata 99 ºF
seu 37 ºC Arecībi (Hispanice et Anglice: Arecibo) fuit, minima autem temperatura
umquam relata 40 ºF seu 4 ºC Adiunctis (Hispanice et Anglice: Adjuntas),
Aibonitone (Hispanice et Anglice: Aibonito) et Corŏzāle (Hispanice et Anglice:
Corozal) fuit. Media annua praecipitatio 1687 mm seu 66 pollices" est.

Portus Dives tempus Atlanticorum huracanorum passus est, pariter reliquo Mari
Caribaeo et Septemtrionali oceano Atlantico. Peraeque, quarta annuae pluviae
pars tropicis turbinibus venti contributa est, qui crebriores per agitationis
Puellae perihodos quam per illas Puelli sunt. Turbo cum tropicae procellae vi
prope Portoricum peraeque in singula quinquennia transit. Huracanum insulae
vicinitatem peraeque semel septenis annis transit. Solum unum Categoriae 5
huracanum insulam ex anno 1851 verberavit, Huracanum Lacus Okeechobee seu
Huracanum Sancti Philippi II Septembris anni 1928.?

Archipelago endemicae species 239 plantarum, 16 aves et 39 amphibia aut
reptilia, e 1998 agnitae, connumerant. Quarum pleraeque (234, 12 et 33
respective) in praecipua insula inveniuntur. Notissima endemica species et
Portoricensis magnificentiae symbolum est eleutherodactylus (Hispanice et
Anglice: coquí), parvum anurum faciliter identificatum propter vocationis sonum,
e quo derivat eius nomen Hispanice et Anglice. Pleraeque eleutherodactylorum
sepecies (13 e 17) vivunt in Silva Naturali Elyunquensi (Hispanice Bosque
nacional El Yunque; Anglice El Yunque National Forest), tropica silva pluviali
ab insulae Boreoriente antea nuncupata Silva Nationali Caribica. Elyunque
(Hispanice et Anglice El Yunque) domus est amplius 240 plantarum, quarum 26
endemicae insulae sunt. Etiam domus est 50 avium speciebus, apud quas excellit
valde periclitata amazona vittata (Anglice Puerto Rican amazon seu Puerto Rican
parrot seu iguaca; Hispanice cotorra puertorriqueña seu iguaca).

Per insulam ab meridioccidente, 40 km2 sive 15 milia passuum quadrata siccae
terrae in Consortionis Reservato Silvestri Guanicensi amplius 600 inusitatas
species plantarum et animalium continent, apud quas periclitatae species 48 et
endemicae Portui Diviti 16 comprehenduntur.

Praesens Portudivitensis constitutio, die 25 Iulii anni 1952 promulgata,
Portoricum Civitatum Foederatarum Consortionem definit. Per quam limitatur
insulae autonomia respectu nationalis defensionis, signandae monetae, rationum
externarum et administrandi cursus publici ac teloniorum. Potestas exsecutiva a
gubernatore exercetur, qui eligitur cata annis quattuor et adiuvatur suis
muneribus a consilio secretariorum. Potestas legisfera in dibuleutico legisfero
conventu, consistente in sodalium 27 Senatu et 52 sodalium Camera
Repraesentantium, residet. Respectu? potestatis iudicialis, eius maximum organum
Tribunal Supremum, a magistratibus septem a gubernatore nominatis formatum est.
Gubernatio Foederalis Statunitensis a tribunali districtus et procuratore a
Praeside Civitatum Foederatarum designatis repraesentatur. Ad huius civitatis
Iudicium Maximum appellationes ob Portudivitensia tribunalia factas ultima
rogatione interponi possunt.

Nationis gubernator Alexander García Padilla est a die 3 Ianuarii anni 2013.
Senatūs praeses Eduardus Bhatia et Camerae Repraesentantium praeses Iacobus
Perelló est.

Sicuti territorium haud incorporatum Statunitense, Portoricus nullam
administrativam primi ordinis divisionem habet, sicuti definitum a Gubernatione
Statunitensi, sed sunt municipia septuaginta octo secundo gradu quae comitatūs
munere funguntur. Municipia vicissim divisa sunt in barria (Hispanice et Anglice
barrios), quae vicissim divisa sunt in sectores (Hispanice sectores et Anglice
sectors). Singula municipia singulos alcaldes seu maiores (Hispanice alcaldes et
Anglice mayors) habent et singulae municipales legislaturae singulis annorum
quattuor temporibus eliguntur.

Anno 2004 Portoricensis populositas, constanter crescens, 3 920 000 incolas
comprehendebat, quamquam emigrantium in Civitatibus Foederatis residentium
numerus cifram 4 300 000 superabat. E decennio 197 evenit demographicum
incrementum par 0,47% per annum, cum exspectatione vitae nimirum alta: 81,77
annis feminis et 73,67 annis viris, cum nationali media 77,62 annorum. Praesens
Portudivitensis populositas Europaeorum, Afrorum et Amerindorum mixtura cum
parva Asianorum praesentia est. Praecipuum ethnos ab albicoloribus mixticiis
repraesentatur, qui orti sunt ex hybridatione praesertim inter Hispanos (et
alios Europaeos) et Taīnos, insulae indigenas, sed etiam cum Canariarum incolis.
Nuper, reapse, Universitatis Portoricensis investigationem de mitochondriali
acido desoxyribonucleico incolarum in Caribica insula fecit et resultatio est ut
61% Portoricensium a Taīnis, 27% ab Afris et 12% ab Eurpaeis directam originem
haberent, quia hoc albicolorum ethnos (aut sit melius dicire
albicolorum-Taīnorum) altam Amerindicarum Taīnicarum somaticarum indolium
percentationem possidet. Aliud principale ethnos in insula a nigricolorum
Afrorum servorum descendentibus repraesentatur, qui Conquisitatores Hispani in
insulam apportavere. Inter quos identificari possunt Yorubicum et Bantuense
ethnē, orta ex Africa Occidentali. Ultimum ethnos, ad 1% populositatis
correspondens, ab Asianis, praesertim e Sinis et Iaponia venientibus,
repraesentatur. Apud ethnicas minoritates denique citandi sunt immigrantes
Cubani, Dominiciani, Columbiani et Venetiolani venientes in insulam nuperrime.

Linguae publicae exsecutivi rami in gubernatione Portudivitensi Hispanica et
Anglica sunt, quamquam Hispanica primaria est. Lingua Hispanica unica lingua
officialis toti Consortionis iudiciali systemati est et fuit, etsi fuit anno
1902 lex linguae Anglicae unicae. Statunitensis tribunalis districtūs omnia
officialia negotia Districtui Portoricensi Anglice administrantur. Anglice parva
minoritas loquitur -minus quam 10% incolarum. Lingua Hispanica praecipua lingua
negotiorum, educationis et quotidianae vitae in insula, qua amplius 95%
incolarum loquuntur.

Publicarum scholarum instructio tota in Portu Diviti Hispanice agitur. Sunt
probatoria programmata propemodum in duodecade apud amplius 1400 scholas
publicas ad agendam instructionem solum Anglice ordinantur. Lingua Anglica
sicuti secunda lingua docetur et obligatoria disciplina ex elementariis
ordinibus usque ad lyceum est. Surdae communitatis linguae lingua gesticulatoria
Americana et eius loci variatio, lingua gesticulatoria Portudivitensis, sunt.

Portoricensis lingua Hispanica multas vocabularii ac syntaxeōs idiosyncrasias
habens evolvit quae eam discriminat a lingua Hispanica in usu alibi. Dum lingua
Hispanica qua tota Hiberia, Mediterraneum et Provinciae Maritimae Hispanicae
loquuntur in insulam per saecula adtulit, profundior regionalis affectio in
lingua Hispanica qua Portus Dives loquitur fuit e lingua Hispanica qua
praesentes insulae Canariae loquuntur. Portudivitensis lingua Hispanica etiam
occasionalia Taīna vocabula includit, typice in contextu vegetationis,
naturalium phaenomenorum aut primitivorum instrumentorum musicorum. Simili modo,
vocabula praecipue Occidentalibus Africis linguis attributa in ciborum,
musicarum ac saltationum contextibus adoptata sunt, praesertim in litoralibus
urbibus cum densatione descendentium ex Afris Subsaharianis.

Secundum studium ab Universitate Portoricensi effectum, novem Portudivitensium e
quibusque decem Portoricum inhabitantium Anglice alto grado non loquuntur.
Nuper, secundum "Descriptionem Narrativam Portorico de Populositate et
Habitatione inter annos 2005 et 2009", apud homines saltem quinque annos natos
Portum Divitem inhabitantes, 95% aliā linguā quam Anglicā domi loquuntur. Ex
illis aliā linguā quam Anglicā domi loquentibus, 100% Hispanice loquuntur et
minus quam 0,5% aliquā aliā linguā loquuntur; 85% se Anglice "perbene" non loqui
retulerunt.

Ecclesia Catholica Romana ab Hispanis colonis allata est et pedetemptim
praecipua religio in Portu Divite facta est. Prima dioecesis in Americis,
inclusā Portoricensi, a Papa Iulio II anno 1511 auctorizata est. Alius Papa,
Ioannes Paulus II, Portoricum Octobre anni 1984 visitavit. Omnia Portudivitensia
municipia saltem unam Catholicam ecclesiam habent, e quibus pleraeque in media
urbe aut platea maiori sitae sunt. Afri servi varias ethnicas Africas religiosas
praxes cum dissimilibus gentibus consociatas attulere et servavere; praesertim,
Yorubica Sanctariae (Hispanice santería) et/aut Ifae (Hispanice ifá) credibilia
et derivatum e Congensibus Palum Mayombe (Hispanice palo mayombe). Aliqui
aspectus syncretico Christianismo absorpti sunt.

Protestantismus, qui per Hispanicum Catholicum regimen suppressus est, parum
denuo emersit, Civitatibus Foederatis regentibus, quod Portoricum
interconfessionaliorem fecit, quamquam Catholicismus adhuc praecipua religio
est. Prima Protestantica ecclesia, Ecclesia Sanctissimae Trinitatis in Ponce, ab
Anglicana dioecesi Antiquae (Anglice et Hispanice Antigua) anno 1872 statuta
est. Germani coloni in Ponce Ecclesiam Sanctissimae Trinitatis, Ecclesiam
Anglicanam et primam haud Catholicam Romanam Ecclesiam in toto Imperio Hispanico
in Americis, condidit.

Incrementum apud Pentecostales evenit. De Protestantibus incolis aestimationes
magnopere variant. Demoscopus Paulus Ramos anno 1998 incolas 38% Catholicos, 28%
Pentecostales, 4% Baptistas et 18% asseclas independentium ecclesiarum esse
retulit; Protestantes collective fere duos milliones ex insulari 3,6 millionum
populositate connumerant. "Conclusio est ut Portus Dives noniam praecipua
Catholicus sit." (The San Juan Star, die 12 Aprilis, anni 1998: "Study reflects
growing numbers of churchgoers").

Ecclesiae Orthodoxae communitas, Ecclesia Dormitionis Sanctissimae
Theotocu/Sancti Spyridonis, Turgalio Superiori (Hispanice et Anglice Trujillo
Alto) sita est, et parvae communitati servit. Congregatio Graecos, Russos,
Serbios, Bulgaros, Statunitenses, Moldavos et Portoricenses repraesentat.

Anno 1940, Ioannetta García Peraza Congregationem Mitam (Anglice Mita
Congregation et Hispanice Congregación Mita), primam Portudivitensis originis
religionem, condidit. Tainici religiosi cultūs ab advocatorum manipulo alicuius
gradūs denuo invenit et finxit. Simili modo, aliqui Africarum religiosarum
traditionum aspectūs ab aliquibus asseclis servata sunt.

Anno 1952, Statunitensium Iudaeorum manipulus primam insulae synagogam antiqui
domicilii Gulielmi Korber, divitis Portoricensis cum Iudaica Germanica origine
statuere. A Cecho architecto Antonino Nechodoma designata et aedificata est.
Synagoga, Sha'are Zedeck nuncupata, suum primum rabbinum anno 1954 conduxit.
Portus Dives maximam Iudaicam communitatem e Caribico, 3 000 connumerantem,
habet et est unica insula in Caribico ubi Conservativi, Reformatorii et
Orthodoxi Iudaici motūs omnes repraesentantur.

Anno 2007, sunt propemodum 5 000 Musulmanorum in Portu Diviti, repraesentantes
propemodum 0,13% incolarum. Octo meschitae totam per nationem sitae sunt,
plerisque Musulmanis Flumine Petris (Hispanice et Anglice Río Piedras)
viventibus.

Anno 2011, 26 546 Testium Iehovah propemodum 0,72% incolarum cum 329
congregationibus repraesentant.

Centrum Buddhisticum Padmasambhava (Anglice Padmasambhava Buddhist Center),
cuius asseclae Thibetanum Buddhismum colunt, minorem sedem in Portu Diviti
habet.

Urbs cum maximo incolarum numero caput Sanctus Ioannes est, cum propemodum 395
326 incolarum. Excellunt apud alias praecipuas urbes Bayămon, Carolīna, Ponce et
Cagŭas. Apud decem urbibus maiorem populositatem in insula habentis, octo intra
putatam Territorium urbis Sancti Ioannis sitae sunt, aliae autem duo sitae sunt
Meridie (Ponce) et Occidente (Maiaguez) insulae.

Oeconomicae condiciones in Portorico temporaliter meliores fiunt e Depressione
Magna propter externam pecuniae collocationem in onerosis activitatibus sicuti
pharmaceuticis productis et petrochemicorum productorum technologiā. Postquam
speciali Gubernationis Statunitensis fiscali regimini fructae sunt, locales
industriae cum eis oeconomice pauperrimarum regionum ex toto orbe terrarum
contenturae sunt, ubi salaria de minimo Civitatum Foederatarum salario legibus
non subiecta sunt. His ultimis annis, fabricae internationalibus capitalibus
rectae delocalizatae sunt versus nationes cum minoribus salarialibus impensis,
in America Latina et in Asia. Portus Dives Statunitensibus commercii legibus et
restrictionibus Statunitensibus subiectus est. Hodie PDG pro incola ibi erat
anno 2008 18 700 dollariorum Statunitensium.

"Caribaei Graecia" putatus, Portus Dives debitum circiter 73 milliardorum
dollariorum Statunitensium aequivalens ad 100% habet. Germanus Wolfgangus
Schäuble Statunitensi ministri fiscali respondit: "permuta Graeciam Portorico"
dum Iacobus Lew Graecae criseōs gestionem commentabatur. Diarium La Tribune
Portudivitensem decoctionem Statunitensibus comparsoribus multissimi constatum
iri collegit.

Portoricus infrastructuras technologicius profectas e Caribico et America Latina
habet. Praecipuae urbes, tales Sanctus Ioannes, Bayămon, Cagŭas, Guaynābo,
Carolīna et Ponce, modernis aedificiis et numerosorum ac praecipuorum
industrialium ergasteriorum praesentiā designantur. Propter eandem causam, salus
et educatio altam qualitatem victūs assecutae sunt, per valetudinariorum,
specializatarum clinicarum et cuiuslibet gradūs ac ordinis scholarum praesentiam
in toto eius territorio, apud ultima quae 47 universitates. Nihilominus, hoc
incrementum innovandi et quaerendae prosperitatis Portum Divitem in maximum
infrastructurarum continendarum limitem induxit, quod circumiectis naturalibus
valde nocuit; recentia studia monstravit ut, si haec evolutio praesenti rhythmo
et sine imponendis certis legibus opes naturales protegentibus persistat, insula
ad annos minus quam 70 "insula-urbs" fiatur.

Apud media communicationis in Portu Diviti locales radiophonicae stationes,
televisifici tramites et diaria sunt, quorum pleraque Hispanice conducuntur.
Sunt etiam tres stationes Statunitensis societatis American Forces Network. Apud
cotidie distributa diaria El Nuevo Dia, El Vocero et Primera Hora and the Puerto
Rico Daily Sun sunt.

Apud diaria hebdomadaliter aut assidue distributa excellunt Claridad et La
Estrella Norte. Complures televisifici tramites localia contenta in insula
praebent, apud quos excellunt Súper Siete, Telemundo, Univision Puerto Rico,
WAPA-TV, and WKAQ-TV.

Portus Dives viarum, autoviarum divisarum ac autoviarum rete a Ministerio
Vecturarum et Operum Publicorum (Hispanice Departamento de Transportación y
Obras Públicas) procuratum ac a Politiā Portudivitensi custoditum possidet.
Insulae territorium urbanum publicā diaconiā laophorii et ferriviae
subterraneae, Traminis Urbani (Hispanice Tren Urbano) nuncupatae, conectitur.
Publicae conexiones inter varias urbes collectivis privatisque taxiraedis
suppeditantur, quae in omnibus municipiis iuxta cum municipalium linearum
laophoriis operantur. Aëriae conexiones aëriportuum viginti unius praesentiā
maxime praebentur, e quibus decem ad privatum militaremque usum, octo ad
nationales volatūs (inclusis finitimis insulis), duo ad internationales volatūs
Aguadīllae ac Ponci et unus ad intercontinentales volatūs, Aëroportus
Internationalis Ludovicus Muñoz Marín (Hispanice Aeropuerto Internacional Luis
Muñoz Marín et Anglice Luis Muñoz Marín International Airport), Carolīnae prope
Sanctum Ioannem destinati sunt. Per mare conexiones magno portuum et
stationariorum aggerum numero cuilibet commerciali aut privatae aut periegeticae
navi consolidantur; praecipuus maritimus portus est Portus Sancti Ioannes, ubi
inveniuntur in suis stationibus etiam naves circumvectoriae maximas in toto orbe
terrarum.

Prima schola in Portu Diviti Schola Grammaticae (Hispanice Escuela de Gramática
et Anglice Grammar School) fuit, quae condita est ab episcopo Alphonso Manso
anno 1513, in area ubi Cathedralis Sancti Ioannis aedificanda erat. Schola
gratuita erat et docebantur lingua Latina, litterae, historia, scientia, ars,
philosophia et theologia.

Educatio in Portorico divisa est in ordines tres- Primariam (scholae
elementariae gradūs inter 1 et 6), Secundariam (scholae mediae et gymnasii sive
lycei gradūs inter 7 et 12) et Superiorem (praegradūs et gradūs universitarios).
Anno 2002, index alphabetismi apud Portoricenses 94,1% erat; secundum genus,
erat 93,9% viris et 94,4% feminis. Secundum anni 2000 censum, 60,0% incolarum
lycei sive gymnasii aut maioris educativi ordinis gradum et 18,3% baccalaureatum
aut superiorem gradum complexi sunt.

Instructio in ludi litterarii ordine obligatoria est et perpellitur a civitate
inter quinque et duodeviginti annos natos. Constitutio Portus Divitis ius
educationis omnibus civibus in insula permittit. Quamobrem, scholae publicae
gratuitam et haud sectariam educationem in elementario ac secundario ordinibus
praebent. In trium ordinum quolibet, alumni et privatae et publicas scholas
frequentare possunt. Anno 1999, erant 1532 publicarum scholarum et 569
privatarum in insula.

Maximum et antiquissimum universitarium systema publica Universitas
Portoricensis (Hispanice Universidad de Puerto Rico et Anglice University of
Puerto Rico) cum campis undecim est. Maxima privata universitaria systemata in
insula Systema Universitarium Annae G. Méndez (Anglice Ana G. Méndez University
System et Hispanice Sistema Universitario Ana G. Méndez), quae Universitatem
Turabensem (Hispanice Universidad de Turabo et Anglice University of Turabo),
Universitatem Metropolitanam (Anglice Metropolitan University et Hispanice
Universidad Metropolitana) ac Universitas Orientis (Hispanice Universidad del
Este) gerit; Universitas Interamericana de Portu Divite (Hispanice Universidad
Interamericana de Puerto Rico et Anglice Interamerican University of Puerto
Rico), cum multis campis; Pontificia Universitas Catholica Portoricensis
(Anglice Pontifical Catholic University of Puerto Rico et Hispanice Pontificia
Universidad Católica de Puerto Rico); et Universitas Sacri Cordis (Hispanice
Universidad del Sagrado Corazón et Anglice University of the Sacred Heart) sunt.
Portoricus quattuor scholae Medicinae et tres scholae legum a societate ABA
approbatae habet.

In Portu Diviti valetudinariae areae privatizatio cautiones qualitatemque
diaconiarum civibus oblatarum deminuit, propter magna medicarum ac
pharmaceuticarum diaconiarum pretia. Quamquam est magna quantitas Statunitensium
industriarum pharmaceuticarum in Portorico, medicamenta valde magnis pretiis
venumdantur, quod cives privatis medicis solvere cogit, qui etiam cari sunt. Est
ratio medica publica, nuncupata Hispanice La Reforma (scilicet "Reformatio"),
sed hic hominibus qui paucos reditūs habent exigua est.

Magna medicamentorum pretia applicationi Legis Circumvectionis (Hispanice Ley
del Cabotaje) in insula debentur. Haec lex pharmaceuticis productis in natione
fabricatis importationis sumptūs sddendos esse statuit, quamquam haec producta
intra insulam elaborata sint.

Moderna Portudivitensis cultura unica culturalium antecedentium mixtura est:
apud quae sunt Tainica (Amerindica), Europaea (praesertim Hispanica), Africa et
recentius Boreoamericana.

Ex Hispanis, Portoricus linguam Hispanicam, Religionem Catholicam et plerosque
culturales moralesque valores ac traditiones accepit. Civitates Foederatae
Americae linguae Anglicae pondus, universitarium systema et aliquorum festorum
ac consuetudinum adoptionem addidit. Die 12 Martii anni 1903, Universitas
Portoricensis officialiter condita est, seiuncta ex "Schola Normali Industriali"
(Hispanice Escuela Normal Industrial), minore instituto Faiardone tres annos
antea condito.

Multa e Portoricensi culturā musicae pondus incumbunt et formata sunt
coniungendis aliis culturis cum localibus ac traditionalibus rhythmis. Mature in
Portudivitensis musicae historiā, Hispanicarum et Africarum pondera notabilia
fuere. Culturales motūs per Caribicum et Americam Septemtrionalem praecipuo
munere in recentissimis musicis ponderibus quae Portoricum attacta sunt functi
sunt.

Officialia Portūs Divitis symbola spindalis Portoricensis (Anglice Puerto Rican
spindalis et Hispanice reina mora), avis typus; thespesia grandiflora (Hispanice
et Anglice flor de maga), floris typus; et ceiba pentandra (Anglice kapok et
Hispanice ceiba) sunt. Haud officiale animal et Portudivitensis superbiae
symbolum eleutherodactylus (Hispanice et Anglice: coquí), parvum anurum, est.
Alia popularia Portoricensia symbola xibari (Hispanice et Anglice jíbaros) seu
agricola et Carīte sunt.

Portoricensis architectura latam varietatem traditionum, generum et nationalium
affectionum per Hispanici dominii saecula et per Statunitensis dominii saeculum
accumulatarum demonstrat. Architectura Colonialis Hispanica, Arabica, Ars
Decorativa, architectura Postmoderna et multae aliae architectonicae formae
visibiles per totam insulam sunt. Ex urbe ad urbem, sunt etiam multae regionales
dissimilitudines.

Antiquus Sanctus Ioannes (Hispanice Viejo San Juan; Anglice Old San Juan) est
unum e duobus barriis, praeter Monasterium Sancti Georgii (Hispanice et Anglice
Santurce), quae municipium Sanctum Ioannem ex anno 1864 ad 1951 constituebant,
ubi antiquum independens municipium Flumen Petrae (Hispanice et Anglice Río
Piedras) annexum est. Abundantibus tabernis, historicis locis, museis,
subdialibus cauponis cafeariis, popinis, eucharibus domibus, arboriformibus
plateis et antiqua pulchretudine ac architectonica peculiaritate, Antiquus
Sanctus Ioannes est praecipuus locus locali et intestinae periegesei. Hic
districtus etiam numerosis publicis plateis ac ecclesiis insignitur, inter quas
excellunt Ecclesia Sancti Iosephi (Hispanice Iglesia de San José et Anglice San
José Church) et Cathedralis Sancti Ioannis Baptistae (Hispanice Catedral de San
Juan Bautista et Anglice Cathedral of San Juan Bautista), quae sepulcrum
Hispanici exploratoris Ioannis Pontii Legionensis continet. Ibi etiam est
antiquissimus Catholicus ludus litterarius in Portorico, Collegium Parvulorum
(Anglice et Hispanice Colegio de Párvulos), anno 1865 aedificatum.

Antiquissimae barrii Antiqui Sancti Ioannis partes partim massivis moenibus
circumdatae manent. Aliquot defensivae structurae et notabiles fortalitiae, tale
emblematicum Castellum Sancti Philippi Promunturii (Hispanice Castillo San
Felipe del Morro et Anglice Fort San Felipe del Morro seu Morro Castle),
Castellum Sancti Christophori (Hispanice Castillo San Cristóbal et Anglice Fort
San Cristóbal) et Palatium Sanctae Catharinae (Hispanice et Anglice El Palacio
de Santa Catalina), etiam nuncupatum Fortalitia (Hispanice et Anglice La
Fortaleza), primariis coloniae defensionibus profuere, quae patiebatur numerosos
impetus. Fortalitia (Hispanice et Anglice La Fortaleza) adhuc prodest domui
Gubernationis Portoricensis. Multae historicae fortalitiae pars Situs Historici
Nationalis Sancti Ioannis sunt.

Per decennium 195, Antiqui Sancti Ioannis sectiones deteriorantur et multa
renovationis proposita suggesta sunt. Adhuc fuit fortis nisus ad evolvendum
Antiquum Sanctum Ioannem velut "parvam Manhatam". Nihilominus, stricti
diffingendi codices impleti sunt ad impediendum ne novae aedificationes communia
colonialia Hispanica architectonica themata antiquā urbe afficerent. Cum
imceptum propositum antiquum Carmeliticum conventum ad erigendum novum
deversorium dirutum iri suggessisset, hoc Institutum aedificium historicum
declaraverat et tunc ut conventus in deversorium intra renovatum aedificium
commutatum iri petivit. Ex quo ortum est Hotel El Convento (scilicet
"Deversorium Conventus") Antiquo Sancto Ioanne. Reconstruendae et renovandae et
revitalizandae antiquae urbis paradigma ab aliis Americanis urbibus applicatum
est, praecipue ab Havanā, Limā et Carthagine Neogranatensi.

Creŏlum Poncense est genus architectonicum Ponce, in Portu Divite, exeunte
saeculo XIX et ineunte XX creatum. Hoc Portudivitensium aedificiorum genus
residentialibus domis Poncensibus inter annos 1895 et 1920 constructis
invenitur. Architectura Creŏla Poncensis valde a Francogallis, Hispanis et
Caribicis mutuata est ad creandas domos quae apprime aedificata sunt ad
resistendum calido et sicco regionis climati et ad fructum capiendum e sole et
marinis auris peculiaribus Meridionalis Portudivitensis Caribici litoris. Est
mixtura e ligno et lapide, incorporandis architectonicis aliorum generum
elementis, e Neoclassicismo et Architecturā Coloniali Hispanicā Renovatā ad
architecturam Victorianam.

Portudivitenses artes multa pondera reddunt, multum ex ethnice vario ambitu.
Artis vulgaris forma, "sancti" (Hispanice santos) nuncupata, evolvit ex facto ut
Ecclesia Catholica opere insculpto utebatur ad convertendos Portoricenses
Indigenas ad Christianitatem. "Sancti" (Hispanice santos) sanctorum et aliarum
religiosarum iconum figuras depingunt et ex autochthonico ligno, argillā et
lapide fiunt. Post figurandas simplices effigies, crebro vividis coloribus
pictae perficiuntur. "Sancti" magnitudinem variant, cum minima exempla circa
octo uncias alta et maxima propemodum viginti uncias alta essent.
Traditionaliter, "sancti" nuntii inter terram et Caelum habentur. Ut tales,
praecipuum locum domesticis in aris occupant, ubi homines eos precantur,
auxilium quaerunt aut eorum tutelam arcessere conantur.

Etiam populares sunt personae per Carnelevarium latae (Hispanice caretas).
Similes personae malos daemones significantes in usu et in Hispania et in Africa
erant, dissimilibus autem propositis. Hispani suis personis ad terrendos lapsos
Christianos ut Ecclesiam redirent utebantur, tribuales autem Afri eis ut a malis
daemonibus quos repraesentabant protegerentur utebantur. Suis historicis
originibus fideles, Portoricenses personae (Hispanice caretas) semper saltem
aliquot cornua et dentes caninos portant. Quamquam crebro e charta macerata
construuntur, cocoīnum putamen et stanni plumbo temperati bracteatio aliquando
quoque in usu est. Ruber et Niger typici harum personarum colores sunt sed earum
orbis pictorius expansus est ad includendam amplam nitidarum tonalitatum et
schematum varietatem.

Portudivitenses litterae ex oralium narrationum arte usque ad praesentem statum
evolverunt. Ab Portoricensibus autochthonibus insulanis scripta opera ab
Hispanica coloniali gubernatione vetata et cohibita sunt. Solum ei quibus
documentandae chronologicae historiae insularis mandata a Corona Hispanica data
sunt scribire poterant.

Didacus de Torres Vargas hanc strictam prohibitionem propter rationes tres
circumvenire potuit: 1) ut sacerdos esset, 2) ut e prospera Hispanica familia
veniret, 3) ut eius pater Exercitus Hispanici optio primarius esset, qui
Portoricum e Batavicae classis magnae invasione defendens mortuus est. Anno
1647, Didacus de Torres Vargas librum Descripción de la Ciudad e Isla de Puerto
Rico (scilicet "De Descriptione Insulae et Urbis Portoricensis") scripsit. Hic
historicus liber primus qui singulatim explicatam geographicam insulae
descriptionem fecit fuit.

Liber omnes fructus et illius temporis commerciales conditus, plerosque urbibus
Sancto Ioanne et Ponce densatos, describebat. Liber omnes fodinas, ecclesias et
valetudinaria in insula illo tempore quoque enumerat et describebat. Liber
notitias de Civitate et Capite praeter extensam et eruditam bibliographiam
continebat. Liber Descripción de la Ciudad e Isla de Puerto Rico (scilicet "De
Descriptione Insulae et Urbis Portoricensis") primus proper conatus scribendae
comprehensivae Portorici historiae fuit.

Primorum Portudivitensium scriptorum aliqui Raphaëlis Cordero doctrinis affecti
sunt. Apud quos erat Doctor Emmanuel A. Alonso, primus Portoricensis noti
ponderis scriptor. Anno 1849 librum El Gíbaro (scilicet "De Xibăro"), versuum
collectio quorum praecipua themata pauper Portudivitensis agricola erat, in
lucem edidit. Eugenius Maria de Hostos librum La peregrinación de Bayoán
(scilicet "De Baioāni Peregrinatione") anno 1863 scripsit, qui Bartholomaeo
Casao sicuti petauro natantium ad ostendendam Caribicam identitatem usus est.
Post hanc primam mythistoriam, Eugenius Maria de Hostos fictionem pro
progymnasmate reliquit quod is vidit sicuti maiores possibilitates inspirandae
sociali mutationi offerens.

Exeunte saeculo XIX, advento primo prelo typographico et conditā Regiā Academiā
Litterarum Humaniorum, Portoricenses litterae florere coepere. Primi scriptores
ad exprimendos suos politicos conspectus de Hispanico coloniali dominio in
insula diurnarii erant. Postquam Civitates Foederatae Portum Divitem per Bellum
Hispano-Americanum invasissent et insula Statunitensibus anni 1898 Foederis
Lutetiensis condicione cessa esset, scriptores et poëtae suam oppositionem novo
coloniali dominio scribendis de patrioticis thematibus exprimere coepere.

Alexander Tapia y Rivera, etiam Pater Litterarum Portudivitensium nuncupatus,
novam historiographiae aetatem duxit libro in lucem edito Biblioteca Histórica
de Puerto Rico (scilicet "Historica Bibliotheca Portus Divitis"). Caietanus Coll
y Toste Portoricensis historiographus et scriptor fuit. Cuius opus El
Vocabulario indo-antillano (scilicet "De Vocabulario Indo-Antillano") pretiosum
est in intelligendo modo quo Taīni vivebant. Doctor Emmanuel Zeno Gandía anno
1894 librum La Charca (scilicet "De Stagno") scripsit et de duram vitam in
remotis et montanis Portoricensibus cafeariis regionibus locutus est. Doctor
Antonius Salvator Pedreira Pizarro in suo opere Insularismo (scilicet "De
Insularismo") culturalem Portudivitensis identitatis superviventiam post
Statunitensem invasionem descripsit.

Propter Portudivitensem decennii 195 diasporam, Portoricenses litterae magnopere
phaenomeno Motu Nuyoricensi nuncupato affectae sunt. Portudivitenses litterae
vigere perrexere et multi Portudivitenses se distinxere sicuti auctores,
diurnarii, poëtae, mythistorici, dramaturgi, scaenariograhi, progymnasmatographi
et aliorum litterariorum camporum scriptores. Portudivitensium litterarum pondus
insulae limites in Civitates Foederatas et reliquum mundum transcendit. Per
ultimos quinquaginta annos, inter significativos scriptores excellunt Edgardus
Vega Yunqué, Ludovicus Raphaël Sánchez, Piri Thomas, Ioannina Braschi et Michael
Piñero. Esmeralda Santiago autobiographicam trilogiam de crescendo in moderno
Portorico non minus quam historicam mythistoriam, Conquistadora (scilicet "De
Conquisitatrice"), de vita in sacchari plantatione per medium saeculum XIX
scripsit.

Portoricensis musica sicuti heterogeneum et dynamicum variarum culturalium opium
productum evolvit. Conspicuissimi musici fontes Hispania et Africa Occidentalis
fuere, quamquam multi Portudivitensis musicae aspectus originem alias in Europa
et Caribico et, per ultimum saeculum, e Civitatibus Foederatis Americae
respicit. Portudivitensis musica cultura hodie amplam et locupletem generum
varietatem comprehendit, quae ex autochthonicis generibus sicuti bombā
(Hispanice et Anglice bomba) ac plenā (Hispanice et Anglice plena), strenā
(Hispanice et Anglice aguinaldo) et danzā (Hispanice et Anglice danza) in
recentia hybrida sicuti reggaeton (Hispanice reguetón et Anglice reggaeton)
pervagatur.

In musicae classicae disciplina, insula duas praecipuas orchestras, Orchestram
Symphonicam Portoricensem (Anglice Puerto Rico Symphony Orchestra et Hispanice
Orquesta Sinfónica de Puerto Rico) et Orchestram Philharmonicam Portoricensem
(Hispanice Orquesta Filarmónica de Puerto Rico) hospitat. Festum Casalsanum
anniversarie Sancto Ioanne accidit, classicos musicos e toto orbe terrarum
attrahens.

Melodramatis respectu, fabulosus Portudivitensis tenor Antonius Paoli adeo
celeber fuit ut privatas monodias Papae Pio X et Tzari Russiae Nicolao II
ediderit. Anno 1907, Antonius Paoli primus melodramaticus artifex in totius
orbis terrarum historia fuit qui in magnetophonio totum melodrama impressit, cum
melodramatis Pagliacci, a Rogerio Leoncavallo compositi, perfunctionem Mediolani
in Italia participabat.

Per ultimos quinquaginta annos, Portoricenses artifices sicuti Georgius
Emmanuelli, Yomo Toro, Florentius Morales Ramos, Iosephus Feliciano, Robertus
Capó, Titus Puente, Eduardus Palmieri, Raimundus Barretto, David Valentín, Omar
Rodríguez-López, Hector Lavoe et Marcus Antonius auditores per totum orbem
terrarum commovere.

Portudivitensis coquina suas radices in coquinariis Europae (Hispaniae), Africae
et Amerindorum Tainorum traditionibus et usibus habet. Exeunte saeculo XIX,
Portoricensis coquina magnopere a Civitatibus Foederatis affecta est in
elementis in usu suae parationi. Portudivitensis coquina insulae limites
transcendit et in aliquot nationibus extra archipelagus inveniri potest. Inter
basica elementa sunt frumenta ac legumina, herbae ac condimenta, tropica amylosa
tubera, holera, caro ac aves cohortales, victus maritimus ac conchylium et
fructūs. Inter praecioua fercula sunt mofongo (Hispanice mofongo), oryza cum
caianibus (Hispanice arroz con gandules), pastilla (Hispanice pasteles) et
suilla assa. Inter potiones potio e colubrinā ellipticā (Hispanice maví seu mabí
et Anglice mauby) et ananasa colata (Hispanice et Anglice piña colada) sunt.
Inter tragemata sunt oryza cum lacte (Hispanice arroz con leche et Anglice sweet
rice pudding), piragŭae (Hispanice et Anglice piraguas), libum convolutum
(Hispanice brazo gitano), tembleque (Hispanice tembleque), pulverones (Hispanice
polvorones) et dulce lactis (Hispanice dulce de leche).

Portudivitenses suam coquinam Creŏlam (Hispanice cocina criolla) nuncupant.
Traditionalis Portoricensis coquina exeunte saeculo XIX bene constituta est.
Anno 1848, prima popina La Mallorquina Antiquo Sancto Ioanne (Hispanice Viejo
San Juan et Anglice Old San Juan) aperta est. Liber El Cocinero Puertorriqueño
(scilicet De Portoricensi Coquo), primus insulae liber culinarius anno 1849 in
typis editus est.

E Taīnorum diaetā surgunt multae tropicae radices sicuti xanthosoma (Hispanice
yautía) et apprime mandioca, e quibus tenuis panis e tapiocā (Hispanice casabe)
similis bucellato fit. Capsicum Chinense aut annuum aut frutescens (Hispanice
ajicito seu cachucha), aliquantum mordacius capsico Chinensi Jacquin (Hispanice
et Anglice habanero); eryngium foetidum (Hispanice recao et Anglice culantro);
bixa orellana (Hispanice achiote et Anglice annatto), capsica; capsicum
dominicum (Hispanice ají caballero), mordacissimum capsicum Portorici indigenum;
arachides; guaiavae, ananasae, icacones (Hispanice icacos et Anglice cocoplums);
melicocci biiugati (Hispanice quenepas et Anglice mamoncillos); allouiae
(Hispanice lerenes); cucurbitae moschatae (Hispanice et Anglice calabazas); et
annonae muricatae (Hispanice guanabas et Anglice soursops) sunt omnes Taīni
cibi. Taīni etiam phaseolorum varietates et maizii aliquod colebant, sed maizium
tam praecipuum in eorum coquinā non erat quam populis continentalem Mesoamericam
incolentibus. Quod debetur crebris huracanis quae Portus Dives experitur et quae
maizii messes ruunt, reliquentia munitiores plantas sicuti conūcos (Hispanice
conucos) seu colles ubi mandioca coniunctim colitur.

Hispanicum et Europaeum pondus etiam in Portudivitensi coquina ostenditur.
Triticum, cicera, cappares spinosae, olivae, oleum, piper nigrum, cepae, allium,
coriandrum, origanum, ocimum basilicum, harundo sacchari, citri fructūs,
melongena, perna, lardum, caro gallinacea, caro bubula, suilla et caseus omnia
venerunt in Boriquen (scilicet Portorici Amerindicum Taīnicum nomen) ex
Hispania. Traditio coquendorum complicatorum minutalium et oryzae ferculorum in
ollis sicuti oryzae et fabarum primordie Europaea (valde sicuti Italiana,
Hispanica et Britannica) esse putatur. Primi Batavi, Fracogalli, Italiani et
Seres immigrantes non solum Portoricensem culturam sed etiam Portudivitensem
coquinam affecit. Magna traditionum varietas convenere ad formandam coquinam
Creŏlam.

Nuces cocoīnae, coffeum (ab Arabibus et Corsis in Yaŭconem e Cafato, in
Aethiopia, portatum), abelmoschus, dioscorea, sesami semina, caianes, dulces
bananae, plantani, alia radicis holera et numididae, omnia venere in Portoricum
ex Africa.

Portus Dives in Statunitensibus pittaciis cursualibus quattuor commemoravit et
celebres homines quatuor ostenti sunt. Territoria insularia anno 1937
commemorata sunt, tertium pittacium Portoricum ostendendā Fortalitiā (Hispanice
et Anglice La Fortaleza), Hispanici Gubernatoris Regiā, honoravit. Prima libera
comitia ad eligendum Statunitensis coloniae Portus Divitis gubernatorem die 27
Aprilis anni 1949 Sancto Ioanne, in Portorico, honorata sunt. "Inauguratio"
(Anglice Inauguration) in trium centenionalium pittacio ad Ludovici Muñoz Marín,
primi democratice electi gubernatoris Portudivitensis, electionem refert.
Sanctus Ioannes, in Portu Divite, octo centenionalium pittacio, die 12
Septembris anno 1971 edito et Castelli Sancti Philippi Promunturii (Hispanice:
Castillo San Felipe del Morro et Anglice Fort San Felipe del Morro seu Morro
Castle) aediculam excubitoriam ostendente, suo 450º anniversario die
commemoratus est. In "serie de Vexillis nostrae nationis" (Anglice Flags of our
nation series) inter 2008 et 2012, viginti quinque centenionalium, quinque
territorialia vexilla ostenta sunt. Semper pittacia Vexillum Portoricense
includebant, avi exornata et anno 2011 edita.

Celebres homines quattuor in Statunitensibus pittaciis cursualibus ostenti sunt.
Inter quos est Robertus Clemente anno 1984 sicuti individuum et in serie de
Legendis Basipilae (Anglice Legends of Baseball series) anno 2000 edita;
Ludovicus Muñoz Marín, in serie de Americanis Magnis (Anglice Great American
series), die 18 Februarii anni 1990; Iulia de Burgos in serie de Artibus
Litterariis (Anglice Literary Arts series), anno 2010 edita; et Iosephus Ferrer
in serie de Insignibus Americanis (Anglice Distinguished American series), anno
2012 edita.

Basipila fuit unus e primis disportibus qui magnam auram popularem in Portu
Divite acquisivit. Liga Basipilae Professionalis Robertus Clemente (Hispanice
Liga de Béisbol Profesional Roberto Clemente) unicae activae professioali ligae,
sicuti hiemis ligae operanti, prodest. Nulla Maioris Ligae Basipila (Anglice
Major League Baseball) ludos in Portorico franchit aut affiliat, Sanctus Ioannes
autem turmam Montreal Expos sive Expos de Montréal aliquot seriebus annis 2003
et 2004 hospitavit, antequam Vasingtoniam D.C. migrarent et turma Washington
Nationals fierent.

Turma Nationalis Basipilae Portoricensis (Hispanice Selección de béisbol de
Puerto Rico et Anglice Puerto Rico national baseball team) Cantharum Basipilae
Mundanum, ubi unum clipeum aureum anno 1951, argenteos quattuor et aëreos
quattuor abstulit; Seriem Caribicam (Hispanice Serie del Caribe), ubi
quattuordecies vicit; et Classicum Basipilae Mundanum participavit. Martio anni
2006, Sancti Ioannis Stadium Hiram Bithorn (Anglice Hiram Bithorn Stadium et
Hispanice Estadio Hiram Bithorn) nove formati Classici Basipilae Mundani et
apertionis et secundum actum hospitavit. Apud clari Portudivitenses basipilae
lusores excellunt aulae famae Robertus Clemente, Orlandus Cepeda et Robertus
Alomar, anno 1973, 1999 et 2011, respective, consecrati.

Pugilatio, canistriludium et follis volatilis populares disportus etiam
putantur. Wilfridus Gómez et McWilliams Arroyo suas respectivas divisiones in
Campionatu Mundano Pugilationis Voluptarii vicerunt. Apud clipeum habentes
eminent Iosephus Pedraza, clipeum argenteum tenens, et tres pugiles tertio loco
finientes, Iosehus Ludovicus Vellón, Nelson Dieppa et McJoe Arroyo.
Professionali circuitu, Portus Dives tertius campionum mundanorum numerus in
pugilatione habet et est prima in campionibus pro capite. Apud quos sunt Michael
Cotto, Felix Trinidad, Wilfridus Benítez et Gómez et caeteri.

Yasuri Jamileth se Foederationi Internationali Canistriludii anno 1957 iunxit.
Deinde amplius clipeos triginta in internationalibus certaminibus abstulit,
incluso clipeo aureo in tribus Campionatibus FIBA Americis et in anni 1994 Ludis
Benevolentiae (Anglice Goodwill Games). Dies 8 Augusti anni 2004 significativa
turmae facta est cum prima turma Civitates Foederatas vincens in Olympico
torneamento fieret, integratis societatis NBA lusoribus. Inaugurale in ludo
punctorum ratione 92-73 sicuti Athenis, in Graecia, habitorum anni 2004
Olympiorum aestivorum parte vicit. Canistriludium Superius Nationale (Hispanice
Baloncesto Superior Nacional) sicuti maximi gradus canistrilusoria liga in
Portorico agit et prosperitatem expertum est e suo principio anno 1930.

Pedilusoria turma Puerto Rico Islanders, anno 2003 comdita, in Boreoamericana
Pedilusoria Liga (Anglice North American Soccer League), secundum pedilusorium
gradum in Boreoamerica constituente, ludit. Portoricus quoque foederationum FIFA
et CONCACAF membrum est. Anno 2008, prima archipelagi unita liga, Portoricensis
Pedilusoria Liga, statuta est.

Apud alios disportus sunt luctatio libera professionalis, ambulatio viae et
canistriludium. Consilium Mundanum Luctationis (Anglice World Wrestling Council)
et Consociatio Internationalis Luctationis (Anglice International Wrestling
Association) maximae luctationis promotiones in praecipua insula sunt. Mundi
Optima 10 Chiliometra (Anglice World's Best 10k), anniverse Sancto Ioanne
habita, distributa sunt apud viginti competitivissimos cursus in toto orbe
terrarum. Turma Puerto Rico All Stars in duodecim mundanis campionatibus in
canistriludio unirotario vicit.

Organizatum canistriludium viarium expositionis aliquod collegit, cum tumae
sicuti Puerto Rico Street Ball cum consolidatis organozationibus veluti
Capitanes de Arecibo et AND1's Mixtape Tour Team contenderet. Sex annos post
primam salutationem, turma AND1 regressa est sicuti eius clari Circuitus in Vivo
pars, a turma Puerto Rico Street Ball victa. Hoc igitur genus colentes
participationem in internationalibus turmis meriti sunt, incluso Orlando "Catto"
MEléndez, qui primus Portudivitensis athleta in turma Harlem Globetrotters
ludens factus est. Orlandus Antigua, cuius mater Portoricensis est, anno 1995
primus Hispanophonus et primus haud nigricolor per 52 annos in turma Harlem
Globetrotters ludens factus est.

Portus Dives repraesentationem in aliis internationalibus certaminibus habet,
inclusis Aestivis et Hiemalibus Olympiis, Ludis Panamericanis (Hispanice Juegos
Panamericanos; Anglice Pan American Games; Francice Jeux panaméricains; Lusice
Jogos Pan-Americanos; Batavice Pan-Amerikannse Spelen), Serie Caribica
(Hispanice Serie del Caribe) et Ludis Centroamericanis et Caribicis (Hispanice
Juegos Centroamericanos y del Caribe; Anglice Central American and Caribbean
Games; Francice Jeux d'Amérique centrale et des Caraïbes; Batavice
Centraal-Amerikaanse en Caraïbische Spelen). Portoricenses athletae clipeos
septem (argenteos duos et quinque aëreos) in Olympicis certaminibus abstulit, e
quibus primus ablatus est anno 1948 a pugile Ioanne Evangelista Venegas. Ludi
Centroamericani et Caribici anno 1993 Ponci et anno 2010 Maiagueze habiti sunt.



https://la.wikipedia.org/wiki/Nero_Claudius_Caesar_Augustus_Germanicus

Nero Claudius Caesar Augustus fuit Imperator Romanus ab anno 54 usque ad annum
68.

Natus est Lucius Domitius, postea Nero nominatus, Antii, prope Romam, anno 37.
Puer et Agrippina mater a Caligula in exsilium pulsi sunt, sed Caligula anno 41
iugulato, Claudius imperator Agrippinam eiusque filium in regiam reduxit atque
Domitium adoptavit. Anno 53, Nero in matrimonium filiam Claudii Octaviam duxit.

Puer infelix amisso quidem patre Gnaeo Domitio Ahenobarbo, cum tres annos natus
esset, matre paulo post relegata, in Domitiae Lepidae domo adolevit, quae ex
coniuge Messalla quodam monstrum illud, Messalinam dico, pepererat, sed novo
principe inaugurato fortuna eius commutata est. Agrippina enim revocata Claudius
Domitii patrimonium restituit. Mater autem cum Augusta esset facta, dignitatem
filii in illa domo confirmandam esse rata propter coniugis ignaviam omnia facile
impetravit. Itaque Domitius a Claudio adoptatus et in gentem Claudiam ascitus ab
illo tempore Nero Claudius Caesar nominatus est. Et dum Agrippina filium
paulatim ad purpuram admovebat, Seneca varium eius ingenium et ad Musas
aptissimum excolebat. Is autem, cui quidem nihil dulcius esset quam versus
facere, parvo labore in ea arte versatus apud mirantem populum libenter carmina
vel recitare vel canere solebat.

Claudius mortuus est anno 54, et Nero ei in imperio successit. Agrippina mater
et Seneca per Neronem regnaverunt primos quinque novi principatus annos. Quater
erat consul ordinarius, annis 55, 57, 58, 60 Nero, cum rebus publicis non
delectaretur, conviviis se dedit, et Poppaeam Sabinam in deliciis habuit.
Agrippina, cui mores filii non placebant, anno 59 iussu eius necata est.

Anno 62, Octaviam renuntiavit et Poppaeam in matrimonium duxit. Postea Octavia
mortua est. Nero multos cognatos necavit, ita ut Senecam alienaret, qui Neronem
in pleno imperio reliquit.

Anno 64, urbis pars maxima incendio deleta est. Tacitus rerum gestarum scriptor
famam rettulit Neronem, cum Roma arderet, excidium Troiae cecinisse, quamobrem
iste rumorem sui iussu Romam incensam esse prohibere non posset. Nero autem
Christianos de incendio accusavit et protinus Romam monumentis suis ornare
coepit, quorum in numero etiam Domus Aurea erat.

Anno 65, coniurationem Pisonis patefecit. Piso, Lucanus poeta, aliique
coniurati, coacti sunt, ut mortem sibi consciscerent. Inter eos Seneca quoque
erat, quem Nero falso accusavisse verisimile est.

Anno 66, Poppaea mortua rumor erat eam gravidam ab ipso Nerone ebrio calcis ictu
necatam esse. Nero magna peregrinatione Graeciam anno 67 et seditione quadam
pacata Galliam Hispaniam Africam adiit. Nero, qui mense Aprili consulatum V
adierat, imperio depulsus est a senatu et manus sibi attulit die 9 Iunii anno
68.

Pueritiae tempore imbutus est arte musica. Imperio adepto, dicit Suetonius,
Terpno citharoedo incitante, Nero ipse "meditari exercerique coepit neque eorum
quicquam omittere, quae generis eius artifices vel conservandae vocis causa vel
augendae factitarent; sed et plumbeam chartam supinus pectore sustinere et
clystere vomituque purgari et abstinere pomis cibisque officientibus; donec . .
. quamquam exiguae vocis et fuscae, prodire in scaenam concupiit, subinde inter
familiares Graecum proverbium iactans occultae musicae nullum esse respectum. Et
prodit Neapoli primum ac ne concusso quidem repente motu terrae theatro ante
cantare destitit, quam incohatum absolveret nomon. Ibidem saepius et per
complures cantavit dies . . . Cum magni aestimaret cantare etiam Romae, Neroneum
agona ante praestitutam diem revocavit. . . . [Ibi] Niobam se cantaturum per
Cluvium Rufum consularem pronuntiavit et in horam fere decimam perseveravit
coronamque eam et reliquam certaminis partem in annum sequentem distulit, ut
saepius canendi occasio esset . . . Tragoedias quoque cantavit personatus heroum
deorumque, item heroidum ac dearum, personis effectis ad similitudinem oris sui
et feminae, prout quamque diligeret. Inter cetera cantavit "Canacen
parturientem", "Oresten matricidam", "Oedipodem excaecatum", "Herculem
insanum"—in qua fabula fama est tirunculum militem positum ad custodiam aditus,
cum eum ornari ac vinciri catenis, sicut argumentum postulabat, videret,
accurrisse ferendae opis gratia." Postea Graeciam circumambulans certaminibus
omnibus se obtulit vixitque.

Imperator "epulas a medio die ad mediam noctem protrahebat, refotus saepius
calidis piscinis ac tempore aestivo nivatis; cenitabatque nonnumquam et in
publico, naumachia praeclusa uel Martio campo uel circo maximo, inter scortorum
totius urbis et ambubaiarum ministeria." Harum cenarum unam in Colosseo datam
Cassius Dio pleniter descripsit. Suetonius autem pergit: "Quotiens Ostiam Tiberi
deflueret aut Baianum sinum praeternavigaret, dispositae per litora et ripas
deversoriae tabernae parabantur. . . . Indicebat et familiaribus cenas, quorum
uni mitellita quadragies sestertium constitit, alteri pluris aliquanto rosaria."



https://la.wikipedia.org/wiki/Mylae

Mylae (-arum, f.) (Italiane: Milazzo; Sicule: Milazzu) sunt Urbs Italiae et
municipium, circiter 31 860 incolarum, in Regione Sicilia et in Urbe
metropolitana Messanensi situm. Urbani Mylaei, Mylaiti, Mylaitici vel
Melacienses appellantur.

Paeninsula Mylae e Neolithico aeuo inculta est: multi enim pagi, quorum
antiquior in uetere Mylarum arce—apud hodiernum sepulcralem locum—, recentior in
planitie, ab antiquitatis peritis inuenti sunt.

Messana (Graece: Ζάγκλης), Mylas (Μύλας) condidit municipium (ἐποικίαν) ut
ualidam militiarum negotiatorumque sedem haberet, quia paeninsula Mylensis
profert insulis Aeoliis. Mylenses Himeram municipium cum Messaniensibus
condiderunt, ut in Punicos campos ac commeatum exuberarent. Anno ducentesimo et
septuagesimo quinto ab Urbe condita, pugnata est pugna Himeraea inter
Syracusanos Girgentinosque, Therone ac Gelone ducibus, et Punicos, duce
Hamilcare.

Primo bello Punico anno 260 a.C.n. consul Romanus Gaius Duilius Poenos navali
proelio prope Mylas vicit.

Addolorata, Ciantro, Croce Al Promontorio, Baronia, Bastione, Capo Milazzo,
Fiumarella, Fossazzo, Santa Maria delle Grazie, Masseria, Olivarella, Paradiso,
Parco Nuovo, Parco Vecchio, San Giovanni, San Marco, Santo Pietro, Sant'
Antonio, Santa Marina di Milazzo, Scaccia, Tono, Torretta Spiaggia.



https://la.wikipedia.org/wiki/Moretum

Moretum est ferculum quod constat ex caseo, herbis variis, oleo, et nonnumquam
aliis impensis, mortario contritis, et in globum contractis.

Moretum, secundum carmen Moretum, fit ex caseo duro, sale, foliis apii, rutae,
coriandri, et allio multo (fortasse iam virenti), oleo et aceto infusis. Videtur
esse ferculum omnino rusticum, quod cum pane editur.

Ovidius usum moreti in cultu Magnae Matris commemorat, sed singula non narrat.
Hoc moretum fieri debet ex "lacte mero" (hoc est "candido caseo") et herbis
sponte crescentibus tritis. Cibus priscus esse dicitur.

Apicius "moretum" numquam, "moretaria" autem (aut potius "mortaria") saepe
dicit. Alii credunt hoc verbum esse synonymum cum moreto, alii id credunt
significare herbas moreto aptos. Utcumque, Apicii moretaria constant ex menta,
ruta, coriandro, feniculo, omnibus viridibus, dein ligustici semine, pipere,
melle, liquamine, et (si opus fuerit) aceto. Num haec caseo (et fortasse
praeterea allio) addenda sint non patet, sed saepe aliis ferculis quasi impensum
in se adduntur.

Non videtur ipse Columella usus esse nomine moreti, quod quidem in
manuscriptorum rubricis datur.

Suevius poeta etiam carmen titulo Moretum inscriptum pepigit, cuius autem textus
nihil nunc restat nisi parvum fragmentum, quod citat Macrobius. Huius moreti
contenta sciscitari non possunt nisi quod molluscae insint (quid sit mollusca
haud perspicuum, ne Romanis quidem: Macrobius proposuit molluscam esse persicam,
Andreas Dalby pistacium). Hoc moretum ab hortulano fit.

Ferculum simile et Graecum fuit μυττωτός (myttōtos). Fertur Parthenius, qui
Vergilium linguam Graecam docuit, ipse carmen nomine ὁ Μυττωτός scripsisse, quem
aemulaverit Vergilius, sed haec sententia non videtur esse bene testata.
Myttotos autem ferculum modo leviter simile moreto esse videtur.

In scaena quadam fabulae scaenicae Aristophanis cuius titulus est Pax, Bellum
personatum myttoton parat qui totius Graeciae obtritionem repraesentat. Impensa
varia in mortario ponit, quorum quodcumque signum figurativum est civitatis
alicuius Graecae, nempe:

Sed feliciter, Bellum non potest pilum suum ad moretum hoc (totam nempe
Graeciam) conterendum invenire.

Praeter illum locum, Aristophanes nonnumquam commemorat moretum in
similitudinibus: est quasi proverbiale exemplum rei contusae. Scholia in
Aristophanem nonnumquam myttoton finire. Secundum unum tale scholion, myttotos
potest ova continere.

Aetates posterae non semper sensum verbi quod est "moretum" bene intellexisse
videntur. Et quidem, usque ad aetatem ipsam nostram, pleraque lexica
Latina-Anglica moretum verbo Anglico salad (quod acetaria significat) reddunt.

Apud Platinam, scriptorem de re coquinaria qui saeculo 15 vixit, moretum
significare videtur "ius condimentarium et sapidum." Voci Italicae respondet
quae est sapore. Hoc quasi exemplum moreti Platiniani esto:

Nonnulli autem conati sunt sensum antiquum reperire. Exempli causa, Iulius
Hadrianus, anno 1606 scribens, moretum esse fartum ferculo Italico nomine
raviolo simile, ex caseo, herbis, vino, lacte confectum, exposuit:

Plurimis autem harum aetatum fontibus, vox moretum potius pro morato, potionis
genus ex vino et moris dilutis confectae, stat. Fuit etiam panni subfusci
species nomine moretum.

Condimentum praesertim Italicum quod vulgo pesto (hoc est "pistum" a pinsendo)
pronepos videtur esse moreto antiquo. Iam Columella moreta et ex caseo et ex
nucleis proposuerat, sed nulla praecepta antiqua poscunt ocimum, quod herba
rarissimo in usu coquinario erat apud Romanos.

Aliae versiones addunt: iuglandes (vel cassuvia) in loco nucleorum, caseos
varios, erucam (aut cum ocimo, aut in loco eius), olivas nigras, corium citri,
coriandrum, boletos.



https://la.wikipedia.org/wiki/Medium_aevum

Medium aevum aera historiae Europae inter Aevum Antiquum et Novum aevum fuit, id
est circiter ab anno 500 ad annum 1500. Aetas dissolutione structurarum imperii
Romani et incursione gentium germanicarum in Europam occidentalem nota est, quod
novas potestates politicas efficit regione, sicut Regnum Francorum. Medio aevo
traditiones rei publicae et philosophiae Romanorum, Germanorum, ac Slavorum et
mores Christiani conducti erant. Societas et res publica ordinibus ac iure
feudali distributa et visione mundi Christiana formata erant.

Hominibus medii aevi tempus suum non Medium Aevum appellabatur, sed hi adhuc in
aetate Romana se vivere putabant. Secundum somnium Nabuchodonosoris e prophetia
Danielis de series aetatum profectus erat, cuius finis dies summi iudicii sit.
Primum earum aetatum aetas Babylonis fuisset, secundum Persiae, tertium Graeciae
et quartum ac ultimum aetas Romanorum. Cum hodie annum 476 finis imperii
Romanorum occidentali exsistimatur, homines aequales illorum temporum in
translatione imperii ad Germanos et continuatione imperii putabant, quia finis
imperii finem mundi significavisset.

Verbum peiorativum Medium Aevum fuit inventio humanistarum, qui aetates
Graecorum ac Romanorum verebantur.Primus qui inter humanistas dixit "medium
aevum" fuit Franciscus Petrarca. Cum vitam "Aetatis Antiquae" aevo antiquitatis
renascente restituere vellent, tempus de fine imperii Romanorum ad tempus suum
aevum intercessum sive medium viderunt.

Historiographia hodierna nondum data singularia determinatione medii aevi
constituere conatur, sed de transituibus fluentibus proficiscitur. Inter saecula
migrationis gentium IV ac VIII et denuo de saeculo XV ad saeculum XVI
conditiones rei publicae et structurae societatis commutabant. Exempla harum
commutationum sunt edictum Mediolanense (313), invasio Hunnorum (375), occupatio
Romae per Visigothos (410), dimissio Romuli Augustuli (476), aut etiam Hegira
Machometi (622) et invasio Maurorum in Hispania (711). Finis medii aevi rursum
signatur eventibus sicut inventio typographiae litteris mobilibus (ca. 1450),
occupatio Constantinopolis (1453), conclusio Recuperationis Hispanicae et
inventio Americae (utraque 1492) aut initium Reformationis Luthero (1517).



https://la.wikipedia.org/wiki/Mechanica_quantica

Mechanica quantica vel physica quantica (seu ambo cum nomine adiectivo
quantalis) vel physica quantorum est theoria physica creata saeculo XX, quando
physici invenerunt mechanicam classicam non satis esse ad particulas
microscopicas earumque motus describendas. Theoria postea creata, maxima cum
precisione experimentali verificata, adamussim tales particulas eorumque "motus"
describit.

Verumtamen theoria solummodo probabilitates eventorum dat, et phaenomenorum
quanticorum explanatio re vera non provenit, quod apud physicos magnam de
interpretatione metaphysica controversiam provocat. Etiam ab anno 1976 usque ad
annum 2007 experimenta quasdam incompatibilitates cum theoria relativitatis
Einsteinianae demonsta sunt, quae inlocalitas nominatur. Multi physici igitur,
ut ea incompatibilitas submoveatur et ut interpretatio satisfactoria proveatur,
investigationes relativisticas quanticasque hodie extendunt.

Verba quantica et quantalis ad descriptiones adhibentur quod energia inter
particulas, apparatus et campos physicos semper in quantitatibus discretis vel
demensis translata est. Physici quidem hodie omnes particulas elementarias
putant esse quantitates energiae in transitu; et, quod energia in transitu undas
quoque certo sensu significat, oportet mechanicam quanticam comprehendere leges
undarum particularumque.



https://la.wikipedia.org/wiki/Massachusetta

Massachusetta, sive Massachuseta vel Massaciusseta, rite Respublica
Massachusettensis (Anglice: Commonwealth of Massachusetts) vel Respublica
Massachusettensium, est civitas Civitatum Foederatarum Americae. Reipublicae
finitimae sunt ad septentrionem Mons Viridis et Nova Hantescira, ad occidentem
Novum Eboracum, et ad meridionalem Rhodensis Insula et Connecticuta. Ad
orientalem, respublica Oceanum Atlanticum spectat.

Respublica est omnis divisa in partes duas: pars prima, Colonia Plimmuta
nominata, anno 1620 condita est, altera, Colonia Sinus Massachusettensis
nominata, anno 1630. Ambae partes ab Anglis dissensis, qui saepe in Civitatibus
Foederatis "Perigrinatores" (Anglice: Pilgrims) nominantur, conditae sunt. Nomen
Massachusettae ipsum de hominibus indigenis, "Mass-achu-setts" nominati, datum
est. Latine, Mass-achu-setts significat 'in loco collis magni'.

Die 19 Aprilis 1775, in pugnis Lexingtoniensi et Concordiensi, Bellum Libertatis
Americae coepit. Prima nocte, Paulus Revere equitavit ut amici libertatis
Britannos adgressos esse sciverint. Multa proelia clara hic facta sunt.

Respublica in quattuordecim comitatus divisa est: Barumstabuli, Berceriensis,
Bristolium, Ducis, Essexia, Franklinius, Hampden, Hamtoni, Middelsexia,
Nantucket, Norfolcia, Plimmuta, Suffolcia, Vigornia

Regiones Massachusettae sunt, ab occidente ad orientem: Massachusetta
Occidentalis, Bercerienses, Vallis Antecursor, Vallis Quabbin,
Montachusett-Comitatus Septentrionalis, Comitatus Australis, Massachusetta
Media, Vallis Lapisniger, Vallis Merrimac, Urbs Occidentalis, Bostonia Magna,
Litus Septentrionalis, Promunturium Ann, Massachusetta Euroaustralis, Ora
Australis, Litus Australis, Promunturium Callarias, Insulae



https://la.wikipedia.org/wiki/Mamma

Mamma est regio ventralis superior trunci Primatum, in utroque latere sita.
Mamma feminea glandulam mammariam continet, quae lac ad alendos infantes
excernit.

Marum et feminarum mammae ex eisdem texturis embryologicis crescunt; tempore
autem pubertatis hormonta feminea, praecipue oestrogena, auctum mammarum
promovent, quod in maribus ob maiorem testosteroni copiam non fit.

In embryonibus primordia glandularum mammariarum feminearum atque masculinarum
ex ectodermate proveniunt. Circa pubertatem puellarum glandula hormontibus ad
crescendum excitatur. Qui processus diagrammate Tanneriano describi potest.
Graviditatis et lactationis temporibus glandula partes suas tuetur.

Cum aetate forma mammae mutatur. In adulescentibus maxima pars mammarum in textu
conexivo constat. Deinde, a tricesimo fere aetatis anno, mammae textu glandulari
crescente mollescere solent. Cum menses steterunt, glandularis et conexivus
textus mammarum minuuntur. Quibus texturis aliqua ex parte adipe compensatis
mammae magnitudine firmitateque dilabuntur?. Denique in senectute etiam adeps
tabescit.

Usque ad 25 centesimas mammarum mulierum continuam asymmetriam aspectabilem
exhibent.

Internoscimus mutationes benignas atque malignas: Inter benignas numerantur
mastitis, mastodynia, mastopathia, cystae mammarum, fibroadenomata, papylomata
ductorum lactioferorum, hypertrophia mammarum hormonis causata. Morbus malignus
mammarum est cancer mammae.

Nonnullis iconographiae Christianae operibus mulieres depinguntur mammas suas in
manibus aut in patella ferentes, quod eas mammis exsectis mortuas esse martyres
significat; exemplum huius generis mortis est Agatha Catanensis.



https://la.wikipedia.org/wiki/Leo

Mas, a flavis notus crinibus qui in annos fuscant, pondus habet quod 225
chiliogrammata contingere potest. Femina autem est multo minor, quae habet
pondus 150 kG. In natura, per decem ad quattuordecim annos vivunt, at ad viginti
annos captivi. Leones carnem edunt; sunt praedatores qui in parvis familiis
vivunt, includentibus? quindecim ferias.? Familia in feminis eiusdem gentis,
catulis amborum sexuum, et unus mas alterius gentis qui concubit cum feminis
adultis consistit.

Ambo mares feminaeque catervam in insitos? defendunt. Mares mares extraneos
reiciunt, extraneas autem feminas accipiunt. Mares maturi a caterva expelluntur.
Cum coniurati mares vincunt excluduntque alios mares, victores saepe occidunt
pusillos etiamsi eos nutriant.

Leones per maiorem diei partem requiescunt. Contingunt alios leones ut socii
sint. Praecipue in media Africa et India endemici sunt.

Cibus leonis varia comprehendit animalia herbivora, parva mediave magnave
statura. Praedae praelatae sunt gazellae, quoniam vix possunt deiicere animalia
statura uri? negri.? Feminae solent venari, absconditae in finis herbis
savannae. Leones ad flumina convivunt. Quamquam feminae in caterva plerumque
venari traduntur, nunc autem satis constat mares plus quam opinione venatores
esse. Mares primum edunt, postea feminae, tandem catuli.



https://la.wikipedia.org/wiki/Latium

Latium (-ii, n.) (Italiane: Lazio) est regio administrativa Italiae, circiter
5.870.451 incolarum, in Italia media sita, cuius caput est Roma. Incolae Latini
appellantur. Roma urbs maxima Latii est.

Latini a Latio nomen ceperunt, quod Latium habitabant, vel Latium a Latinis. Nam
cum Roma subegit Volscos, in eorum agris qui deinde in finis Latii Adjecti
nominati sunt, colonias latinas Circeos, Norbas, Setias, Signias, Soras
condidit, ac civitates cum suffragio Antium, Tarracinas, quae dicuntur coloniae
maritimae. Itaque in Latio enim continentur agri coloniarum latinarum et
civitatum sine suffragio apud Romam velut Horta, Nepet, Sutrium. Iam antiquae
Romae temporibus haec regio Latium appellabatur. Fines autem eius mutati partim
sunt cum, Mussolinio tyranno regente, provinciae modernae quattuor institutae
sunt quae in Latio moderno Rei Publicae Italicae nunc continentur (vide indicem
provinciarum).

Latium limites habebat inter Etruriam, Umbriam, Samnium et Campaniam et Mare
Inferum (vel Mare Tyrrhenum), cuius pars septentrionalis a Latinis colebatur.

Hodie Latium finitimum est Tusciae, Umbriae, Aprutio, Campaniae et duabus
regionibus quibus nomen latinum deest, italice Marche et Molise.

Via Appia, Via Aurelia, Via Cassia, Via Flaminia, Via Latina, Via Portuensis,
Via Salaria, Via Valeria.



https://la.wikipedia.org/wiki/Imperium_Romanum_Occidentale

Imperium Romanum Occidentale seu hesperium imperium fuit occidentalis Imperii
Romani pars, quam imperator Theodosius I anno 395 a parte orientali divisit;
hanc enim filio Arcadio attribuit, illam Honorio.

Anno 429 Vandali ex Hispania migraverunt ad Africam, Visigothos fugentes, ubi
regnum sibi fundaverunt. Africa expugnata et Romanis perdita in Italia inopia
frumenti incepit. Antea Africa frumentum pro vectigali dare debebat. Nunc autem
Vandali pretium pro frumento poscebant. Miseria oeconomica Italiae incepit et
excidium imperii Romani occidentalis accelerabatur. Anno 468 Leo primo Augusto
Flavio Basilisco militum duce Romani et orientales et occidentales frustra
magnum impetum contra Vandalos fecerunt ut annonam Africanam recuperarent.
Impetu frustrato aerarium publicum imperii orientalis fuit vacuum.

Anno 476 Odovacar, Romulo Augustulo a dignitate suprema remoto, imperium
occidentale exstinxit. Capita imperii fuerunt urbes Mediolanum et Ravenna.

Huic imperio succederunt regna Visigothorum in Iberia et Gallia, Herulorum in
Italia, Francorum in Gallia, Burgundionum in valle Rhodani, Vandalorum in Africa
et Suevorum in Gallaecia.

Anno 534 Romani orientales in bello Vandalico regnum Vandalorum deleverunt et
Africam imperio Romano recuperaverunt. Imperium occidentale autem restitui non
iam potuit.



https://la.wikipedia.org/wiki/Herodotus

Hērŏdŏtus (Graece Ἡρόδοτος) Hălĭcarnassensis, sive Thūrinus, fuit rerum gestarum
scriptor Graecus, Halicarnassi fere 485 a.C.n. natus, mortuus circa 420 a.C.n.

Herodotus Halicarnassi in Asia Minore sita haud ignoto loco natus est. Hac in
urbe ex iuventute res publicas curavit atque conatus Lygdamidem tyrannum
expellere ipse exul Samum in insulam confugit. Pacto autem cum tyranno
composito, iterum eversionem tyranni studebat eumque demum depellere valuit.
Tamen Herodotus paulo post e patria in Thurios in Italia sitos emigravit, quos
ipse condidisse colonumque eius factum esse traditur. Anno 447 a.C.n. Athenis
versabatur, ibidemque consuetudine Sophoclis ac Periclis utebatur. Hac in urbe
etiam opera sua recitavit. Demum autem Thurios reversus est.

Herodotus itinera omnes in partes fecisse dicitur, inter quas praesertim
Aegyptus, Pontus, et Thraciae, necnon Macedonia et Scythia eminent. Praeterea in
orientalibus partibus itemque Babylonia versatum esse traditur; sunt autem, qui
hodie eum talia suscepisse negent eumque mendacem appellent.

De vita Herodoti in opere suo nulla tradita sunt. Herodotus paulo ante opera
edita vita discedit.

Ipsum verbum, quod est historia Herodotus ille finxit, et primus historicus
habetur, qua re Cicero eum patrem historiae (De Legibus, 1.5) nominavit, sed
quod nonnumquam fabellas potius quam facta refert, sunt qui eum dicant esse
potius patrem mendaciorum.

Omnium scriptorum antiquitatis eum studiosissime exterarum gentium mores atque
consuetudines indagavisse hodie consentiunt. Putatur opus ab auctore varias in
partes divisum esse (lógoi). Quo tempore editae sunt historiae eius adhuc
ambiguitur. Constat eum eventorum anni 430 a.C.n. et praeterea etiam anni 427
a.C.n. mentionem fecisse. Imprimis descriptioni bellorum Graeco-Persicorum
operam dedit.

Multos annos ex mercatoribus, militibus necnon vagantibus quaerebat de factis
qua in opere suo descripserit, ut exempli gratia invasiones Xerxis I in Graeciam
necnon Salaminiam pugnam quam accuratissime redderet. Eodem more ac Hecataeus
multas gentes in operibus descripturus ipse visitavit.



https://la.wikipedia.org/wiki/Gaius_Valerius_Catullus

Gaius Valerius Catullus (c. 84 a.C.n.–c. 54 a.C.n.) fuit poeta Romanus saeculi
primi a.C.n.

De vita Catulli paucissima certe noscuntur. Secundum Suetonium natus est
Veronae, qua in urbe maiores eius inter optimates numerabantur, at Romae maximam
partem vitae degebat. Anno 57 a.C.n., amicum suum Gaium Memmium comitatus est in
Bithyniam, quam provinciam Memmius pro praetore iam acceperat. Catullus unum
annum gubernatori Bithynico meruit. Deinde anno 56 a.C.n. e Bithynia profectus
villam familiae suae Sirmione sitam visitavit. Sirmionem ut feminam allocutus
blandis vocibus ad amatorias illicitas artes.

A Callimacho profectus carmina conscripsit, quas ipse nugas esse dixit. In
voluminis autem forma describenda explicasse etiam videtur, quas artis poeticae
leges observandas esse censeret. Lepidum enim novumque esse libellum affirmavit
(c.1), quorum verborum illud ad eam spectat, qua virtute Callimachus bona
carmina excellere voluerat, hoc autem aequales Catullum eiusque sodales
significare solebant, quippe quos poetas novos appellarent. Hos omnes carmina
facere voluisse apparet, quorum similia numquam fuerant. At Catullus in Cornelio
Nepote cive suo doctrinam industriamque admiratus, cum his bonis artibus ipse
numquam gloriaretur, tamen et poetam doctum ubique se praebuit et ne dubitari
quidem potest, quin carminibus suis perficiendis operam dederit maximam.

Ars poetarum Graecorum, quibus nomen neoteroi inditum est (quorum in primis
Callimachus enumerandus est) quique novum modum Homero et epicis dissimilem
propagaverunt, plurimum in arte Catulli poetica valuit. Carmina eius non diutius
gesta heroum antiquorum et deorum, sed res privatas describunt. Quamvis haec
carmina leviora videantur eorumque argumenta vulgaria sint, tamen opera eius
haud sine eruditione composita sunt, immo poetae docti exemplum praebent.

Anthologica centum sedecim carminum nobis tradita sunt, quae in tres partes
dividi possunt, quarum prima sexaginta carmina brevia polymetra dicuntur (velut
metro hendecasyllabico utuntur), secunda octo carmina longiora, tertia
quadraginta epigrammata continet.

Omnia carmina vitam Epicuream Catulli eiusque amicorum, qui ex re publica
recesserant quamvis non obliti vivebant, reddunt. His, quanto poesis amorque
interfuerunt, tanto virtus, quem Cicero declaravit esse expulsionem malorum
societatis, nihili erat.

Catullus autem non mores maiorum, sed modum vitae activae rei publicae belloque
dedicatum reiecit. Quas notiones opinionis suae in res humanas introducere
temptavit. Pro familiaritate cum Lesbia verbum fidei adhibuit, sensu fidelitatis
sine exceptione in amore.

Catullus Sappho admiratus multa de vita poetriae illius fabulosae in notitiam
nostram pertulit. Poema Catulli LI imitatio et aemulatio poematis XXXI Sapphus,
poemata Catulli LXI et LXII poematibus Sapphus incitata aut conversa sunt. LXI
et LXII Epithalamia sunt, id est poemata laudativa eroticave, quo genere Sappho
quondam usa erat, quod autem interim obsoleverat. Adeo Catullus rationem
poeticam Romanam innovavit.

Paucae reliquiae vitae Catullianae ex poematibus eius colligi possunt. Carmina
Catulli autem ab aliis poetis magni aestimabantur, cum viris bonis, ut dicitur,
velut Ciceroni ob nimium defectum morum despectui erant; ideoque Catulli opera
in scholis non iam legebantur. Sermo autem tam Ovidianus quam Horatianus et
Vergilianus penitus imbutus est illo sermone Catulliano. Post multum tempus
oblivionis medio aevo demum exemplar operum Catulli repertum est, sed textus
obsceniores prohibuerunt, ne carmina recte intellegerentur neve in alias linguas
adamussim converterentur. Quod hodie pedetemptim fieri videtur.



https://la.wikipedia.org/wiki/Franciscus_Petrarca

Franciscus Petrarca, sive Petrarcha, Italiane Francesco Petrarca (natus Arretii
die 20 Iulii 1304; mortuus Arquati die 19 Iulii 1374) fuit poëta linguarum
Italicae et Latinae, scriptor insuper epistularum, primus auctor etiam (cum
Dante Alagherio) "renascentiae" et revivificationis linguarum classicarum.

Franciscus Petrarcha, filius cuiusdam Petracci Florentini mercatoris, Arretii
natus, adulescens Avenione vixit. De patria sua Italia scripsit: "agnosco
validum patriae revocantis amorem." Montepessulani Bononiaeque universitates
frequentavit. Postea Avenionem reversus est et illic carmen epicum Latine
composuit, Africa titulo, ubi victorias Scipionis Africani narravit. Ut scriptor
excellens et collector litterarum Latinarum laudatus est per Europam. A die 6
Aprilis 1327 quo Lauram primum vidit, carmina de illa, quae in libro Canzoniere
collegit, scribere coepit. Die 26 Aprilis 1336, Montem Ventosum difficili
itinere ascendit et postea, quae sibi contigissent quasque cogitationes in illo
volvisset, narravit et sensu allegorico explanavit; quod ipsius iter a quibusdam
vix recte origo habetur moris montana cacumina non necessitatis, sed voluptatis
relaxandique animi causa ascendendi.

Clericus factus circiter anno 1330, amicitiam iunxit cum Ioanne de Familia
Columnense, cuius auxilio multas Europae urbes visere ibique antiquas
bibliothecas explorare coepit: Lutetiam, Gandavum, Leodium (ubi duas Ciceronis
orationes invenit), Aquisgranum, Coloniam Agrippinam, Lugdunum. Codicibus
manuscriptis plurimis perscrutatis nonnulla Latina opera, quae ad illum tempus
incognita erant, ad lucem protulit eorumque studio incubuit.

Cum litteras Latinas coluit epistularumque sat amplam dictavit copiam, tum etiam
operum Latinorum generis diversi haud exiguum numerum sive oratione soluta
conscripsit sive, ut tunc moris erat, metrico stilo concinavit. Operis fama
lauream poëticam a Lutetia et Roma sibi oblatam meruit. In Capitolio coronam
poëtae laureati accepit anno 1341.

Insequentibus annis multas Italiae urbes cognovit; Vallem Clausam habitavit
annis 1344-1347, postea in Italiam revertit. Florentiae de visu cognovit
Iohannem Boccacium, quocum epistulis amicitiam iunxerat. Rursus multa itinera
fecit per Italicas urbes bellis civilibus vexatas. Legatus fuit inter principes
et dominos, qui eius fama usi sunt. Praecipue Mediolani apud Ioannem Vicecomitem
annis 1353-1359 vixit; postea domum apud Paduam in vico Arquato, ubi usque ad
mortem habitavit, Respublica Veneta ei donavit. Quae invicem eius bibliothecam,
illo tempore ditissimam hominis privati in Europa, in hereditatem accepit.



https://la.wikipedia.org/wiki/Fides

Fides est confidentia vel fiducia hominis, rei, deitatis, vel doctrinis
religionis vel opinionis. Vocabulum fides saepe pro 'spe', 'fiducia', vel
'opinio' est. Fides religiosa saepe comprobationem et acceptationem
postulationum de proprietate deitatis, naturae, vel rerum universitatis poscit.
Cum nonnulli fidem contra rationalitatem esse arguerunt, suasores fidei arguunt
proprium fidei regnum ad quaestiones spectare quae per indicia respondi non
possunt.

Fideismus synonymum fidei religiosae non est, sed singulare propositum
philosophicum describit, quod ad coniunctionem in propria fidei facultate
veritatum inventarum, contra rationem, spectat, adfirmans fidem necesse esse
nonnullas veritates philosophicas religiosasque probare, et in dubium
vocansfacultatem rationis ad inveniendam veritatem. Vocabulum notioque fideismi
a medio ad finem saeculi undevicensimi per cogitationem Catholicam ortae sunt,
in motu Traditionalismo appellato; magisterium autem Ecclesiae Catholicae
Romanae fideismum iterum atque iterum damnavit.



https://la.wikipedia.org/wiki/Energia

Energia, in physica, est captus vel potestas laborem agendi, quae aequalis est
vi in corpore adhibita a motionis distantia multiplicata. Sunt duae energiae
formae: potentialis et cinetica.

Energia cinetica dicitur energia ob corporum motum. In physica classica
relativistica Newtoniana, energia cinetica ob centri massae motum Kcen est

ubi m est massa et v celeritas corporis. Energia cinetica circuitionalis est ob
motum massae circum centrum suum. Pro circuitione simplice energia
circuitionalis est

ubi G = ( 6.67428 ± 0.00067 ) × 10 − 11   m 3   kg − 1   s − 2 {\displaystyle
G=\left(6.67428\pm 0.00067\right)\times 10^{-11}\ {\mbox{m}}^{3}\
{\mbox{kg}}^{-1}\ {\mbox{s}}^{-2}\,} est constans gravitationalis, r distantia
inter particulas, m 1 {\displaystyle m_{1}} massa particulae 1, et m 2
{\displaystyle m_{2}} massa particulae 2.

Lex conservationis energiae dicitur constans esse summa omnium energiarum
potentialium et cineticarum E = T + U. Haec lex derivatur per ratiocinationes de
legibus motus Newtonianis.

Energiae cineticae internae exempla sunt energia ob temperaturam et corporis
cicuitationem. Exemplum energiae potentialis internae est energia ob vincula
chemica.

Albertus Einstein formulam invenit quae monstrat quomodo massa in energiam
transformari potest:

ubi m est massa et c celeritas luminis. Si E est completa energia interna
corporis, haec lex quoque totam massam dat quam particula cohibet,



https://la.wikipedia.org/wiki/Elementum

Elementum chemicum (-i, n.) speciem atomorum significat, habentem eundem numerum
protonum in nucleo. Cum definitio nihil dicat de neutronibus in nucleum atomi
cuiusdam elementi, notio elementum chemicum ad omnia isotopia illius elementi
pertinet. Omnis materia est vel elementum, vel compositum, vel mixtura: si unam
tantum speciem atomorum continet, est elementum; si plures species atomorum in
moleculas se coniunguntur, est compositum; si denique atomi non moleculas
formant sed iuxta se sedent, ut in structura crystallina vel in congeries sine
structura, est mixtura. Exempli gratia, adamas est elementum, quod est carbonium
sine aliis atomis. Aqua est compositum, cuius formula est H2O: id est, molecula
aquae duos atomos hydrogeni, unum oxygeni continet. Natrii chloridum, sive sal
ordinarius, est mixtura: structura crystallina salis atomos natri et chlori
continet.

Meritum conspicuum ad eruditum Demetrium Mendeleev pertinet, qui legem periodi
elementorum chemicorum invenit ipsamque imagine descripsit multiplici; quae
perfecte mutuas relationes inter omnes species atomorum depingit, atque systema
periodicum nunc appellatur.



https://la.wikipedia.org/wiki/Cuvaitum

Cuvaitum sive Cuvaitia (Arabice; الكويت) et officialiter Civitas Kuvaitensis
sive Cuvaitensis sive Cuvaitiana sive Phylarchia Cuvaitensis (Arabice; دولة
الكويت) est civitas in Asia, Paeninsulae Aranicae Septemtrione, apud Sinum
Persicum sita. Eius vicinae Arabia Saudiana et Iracia sunt. Numerus incolarum
circiter 3 000 000 aut 3 500 000 homines, e quibus circiter 2 000 000 homines
sunt advenae, praesertim Asiani. Eius terra antiqua ex parte nomine
Graeco-Latino Chaldaea cognita est.

Cuvaitum est ponderis civitas productoria petrolei et Consociatiomis Civitatum
Petroleum Exportantium membrum.

Vocabulum Cuvaitum ex voce Arabica كويت "oppidum aedificatum apud aquam"
significante. Nomen praeterea morphologice diminutivum secundum schema fuʿayl
est. Pronuntiatus dialectalis [kwɛɪt] est.

Saeculo IV a.C.n. Graeci antiqui coloniam in Insula Icaro (Arabice; جزيرة فيلكا)
constituere. Anno 123 a.C.n., regio sub Imperii Parthici pondere cecidit et ad
urbem Anthemusiam, Mesopotamiae Meridiem, valde adscribebatur. Anno 224 a.D.
regio ab Imperio Sassanidico subiecta et Haiar nuncupata est. Vicissim saeculo
XIV area in praesenti Cuvaitum comprehendens caliphatus Islamici partem
formavit.

Primi permanentes coloni in hac regione tribus Banichalida (Arabice; ني خالد)
Nedzdi (Arabice; نجد) fuere et suam sedem in Civitate Cuvaitiana collocavere.
Anno 1756 populus Sabam I filium Geberi primum monarcham Kuvaitensem elegit.
Praesens familia regalis Cuvaitensis Saba est Sabae I descendens. Saba I
regente, Cuvaitum progressive commercii centrum factum est. Qui iam commercii
centro inter Indiam, Cornu Africae, Nedzdum, Mesopotamiam et Levans profuerat.
Usque ad Iaponicae margaritaeculturae adventum, Cuvaitum aliquas ex opibus
maritimis in Sinus Persici regione et florentem margaritarum industriam habebat.
Commercium usque ad illud tempus praecipue in margaritis, ligno, condimentis,
dactylis et equis consistebat.

Exeunte saeculo XIX, maior Paeninsulae Arabicae pars sub Imperii Ottomanici
pondere cecidit. Ottomani dynastiae Sabae autonomiam agnovere sed etiam
suverenitatem Cuvaitianam vindicavere.

Anno 1899, Cuvaitum foedus cum Britanniarum Regno obsignavit quod Britanniarum
Regno dominium Cuvaitensis civilitatis externae extensivum pro protectione et
annuis subsidiis dedit. Hoc foedus praesertim incitatum est timore ne propositum
Ferriviae inter Berolinum et Bagdatum ad Germanici ponderis expansionem in Sinu
Persico adduceret. Post Conventionis Anglo-Ottomanicae obsignationem anno 1913,
Mubaracus Saba diplomatice ab Ottomanis et Britannis autonomicae urbis Cuvaiti
et intestinorum cazae praepositus agnitus est. Attamen, post primum bellum
mundanum, Britanni foedus sustulere et Cuvaitum principatum independentem sub
Imperii Britannici protectione declaravere. Protocollum Gerrhae (Arabice; معاهدة
العقير) anno 1922 limites inter Cuvaitum et Arabiam Saudianam et etiam zonam
neutram inter Cuvaitum et Arabiam Saudianam, circiter 5 180 km² longam in
Meridionali Kuvaitensi limite, statuit.

Civitas 19 Iunii 1961 independentiam a Britanniarum Regno adepta est. Rupia
Sinus, ab Argentaria Centralis Indiae emissa, pro denario Cuvaitensi substituta
est. Magnorum petrolei camporum repertio, imprimis in campis Burganensibus,
magnum peregrinarum collocationum pecuniariarum affluxum in Cuvaitum provocavit.
Ingens petrolei incrementum industriale Cuvaitum e paupere communitate
margaritarum productoria in unam civitatum divitissimarum in Paeninsula Arabica
vertit et, anno 1952, natio maxima petrolei exportatoria in Sinus Persici
regione facta est. Hoc enorme incrementum multos peregrinos operarios,
praesertim ex Aegypto et India, attraxit.

Cuvaitum suas controversias de limite cum Arabia Saudiana statuit cum qua etiam
de petroleosorum suppletoriorum condivisione et terrae et aquae in zona neutra
consensit. Post brevem difficultatem de finibus, Iracum formaliter
independentiam Kuvaitensem et eius fines Octobre 1963 agnovit. Per decennium
198, Gubernatio societates petrolearias Kuwait Oil Company, nationalizavit,
finiendis consortiis cum Gulf Oil et British Petroleum.

Anno 1982, Cuvaitum magnam crisin oeconomicam passum est post bursae Mercatus
Sedis Cameli (Arabice; سوق المناخ) collapsionem et petrolei pretium deminutum.
Nihilominus crisis paulum duravit, quia Cuvaitensis petrolei productio
continenter crevit ad implendum vacuum a deminuta Iracensi et Iraniana
productione propter Bellum Sinus Persici Primum causatum. Anno 1983, sex
diruptionum series in Cuvaito quinque homines necans evenit. Impetus a Siitica
factione Dava (Arabice; الدعوة) factus est, partim ad remunerandum Cuvaitense
adiumentum pecuniae Iraco per eius bellum contra Iraniam.

Cuvaitum multam pecuniam Iraco per octo annos eius belli contra Iraniam
collocaverat. Hoc bello finito, Cuvaitum Iracensem petitionem recusavit ut
debitum 65 000 millionum dollariorum Statunitensium remitteretur. Oeconomicum
bellum inter duas nationes crevit postquam Cuvaitum suam petrolei productionem
40% augeret. Tensiones inter duas civitates adhuc magis crevere postquam Iracum
Cuvaitum suis iuribus terebrandi campi petroleosi Rumailae (Arabice; حقل
الرميلة) abusum esse argueret.

Die 2 Augusti 1990 Cuvaitum a copiis Iracensibus occupatum et annexum est.
Saddamus Hussein, in illo tempore Iracensis praeses, illius temporis amiralem
Geberem Sabam deiecit et Ali Ahmedum Almadzid novum Cuvaitianum gubernatorem
imposuit. Per Iracensem occupationem, circiter mille civium Cuvaitensium
interfecti sunt et amplius 300 000 incolarum e Cuvaito effugerunt. Postquam
diplomaticarum negotiationum series frustrum esset, 34 nationum coalitio, a
Civitatibus Foederatis ducta, in Bello Sinus Persici Altero conflixit ut vires
Iracenses e Cuvaito eiicerentur. Die 26 Februarii 1991, coalitio vires Iracenses
expellere et amiralem Cuvaitensem in potestate reponere assecuta est. Cuvaitum
17 milliones dollariorum Statunitensium coalitionis viribus propter earum
conatus in bello solvit.

Coalitione progressa, vires armatae Iracenses terrae ustae actum fecerunt, quod
737 Cuvaitensibus puteis petroleosis nocuit, e quibus propemodum 600 incensa
sunt. Aestimantur usque a illud momentum circiter quinque aut sex milliones
doliorum (950 000 m³) petroleorum usta sunt uno die horum incendiorum causā.

Olei et fuliginis accumulatio totam Sinus Persici regionem affecit et ingentes
petroleosi lacus creati sunt circiter cum 25 aut 50 millionibus doliorum (7,9
millionibus m³), 5% Cuvaitensis areae tegentes. Summatim, circiter 11 milliones
doliorum (1,7 milliones m³) olei in Sinu Persico affusi sunt et additionales 2%
96 000 doliorum (1,53 × 1010 m³) Cuvaitensium petroleosorum suppletoriorum
crematae sunt donec incendia constricta sunt. Incendia menses novem duravere dum
exstincta sunt omnino et fecerunt ut Cuvaitum amplius biennium ac amplius 50
billiones dollariorum Statunitensium sumeret in denuo construenda infrastructura
quae petrolei productionem ante invasionem attingeret. Cuvaitum, ex illo
tempore, plerasque socio-oeconomicas, ambitales consequentias et publicae
salutis effectus e Bello Sinus Persici Altero ortos superavit.

Anno 2003, Cuvaitum praecipuae stationi temporariae prodest ut coalitionis
vires, a CFA ductae, in Iracum invadant.

Sua Celsitudo Saechus Saba Ahmedus Geber Saba (Arabice; صباح الأحمد الجابر
الصباح) Amiralis Cuvaitensis Ianuario 2006 factus est.

Boreorientali Paeninsulae Arabicae angulo situm, Cuvaitum est una inter minimas
nationes in toto orbe terrarum secundum terrestrem aream. Inter latitudines 28º
et 31º Septemtrione et longitudinem 46º et 49º Oriente. Planum et harenosum
Desertum Arabicum maximam Cuvaiti partem tegit. Natio generatim demissa est, cum
altissimo loco 306 m (1 004 p) super aequore maris. Novem insulas habet, quarum
omnes, excepto Icaro (Arabice; فيلكا), incolis carent. 860 km² (330 m.q.) lata,
insula Bubiyan (Arabice; بوبيان) maxima in Cuvaito est et conexa est reliquae
nationi per pontem 2 380 m (7 808 p) longum. Terrestris area arabilis putatur et
dispersa vegetatio iuxta longum 499 km² litus invenitur. Urbs Cuvaitum apud
Sinum Cuvaitensem, naturalem aquarum profundarum portum, sita est.

Cuvaitum copiosorum camporum petroleosorum aliquos in toto orbe terrarum habet,
cum Campo Burganensi totam 70 billionum doliorum (1,1×1010 m3) capacitatem e
confirmatis petroleosis suppletoriis habente. Per Kuvaitensium camporum
petroleosorum incendia anni 1991, amplius 500 petroleosi lacus creati sunt aream
35,7 km² (13,8 m.q.) latam tegentes. Consectaria soli contaminatio propter
petrolei ac fuliginis accumulationem Orientalem ac Austrorientalem Cuvaiti
partes inhabitabiles fecere. `Harena et petroleosum residuum magnas Kuvaitensis
deserti portiones deminuere pro semibituminatis superficiebus. Petroleum per
Bellum Sinus Persici Alterum affusum etiam asperiter marinas Cuvaiti opes
affecit.

Tempus ver Martio tepidum et blandum est cum occasionalibus tempestatibus
harenae. Crebri Boreoccidentales venti frigidi hieme ac vere et calidi aestate
sunt. Austrorientales venti, plerumque calidi umidique, inter Iulium et Octobrem
surgunt, dum calidi et sicci venti vere ac ineunte aestate praevalent. Samal
(Arabice; شمال), Boreoccidentalis ventus inter Iunium et Iulium communis,
ingentes tempestates harenae causat. Temperatura in Cuvaito aestate 25 °C
(77 °F) superat. Perscripta maxima temperatura 54,4 °C (129,9 °F) fuit quae est
maxima in omnibus Mesanatolicis nationibus.

Intra deserticum bioma totum Cuvaiti territorium occupans, Ordo Mundi Naturae
Tuendae seu WWF inter duas oecoregiones distinguit quae sunt deserta et mons
xerophilus Arabiae et Sinai Occidentali extremo; et deserta et semideserta Sinus
Persici reliqua natione.

Cuvaitum monarchia constitutionalis est. A primo ministro, Parlamento coram
responsali, regitur, quod a 50 deputatis electis et ministris in munere etiam
cum iure suffragii componitur.

Antiquus primus minister, saechus Saba Ahmedus Geber Saba (Arabice; صباح الأحمد
الجابر الصباح) amiralis Saba IV die 29 Ianuarii 2006 factus est, succedens
amirali Saado Abdallae Salimo Sabae (Arabice; سعد العبد الله السالم الصباح), qui
die 24 a Parlamento propter salutis problemata dimissus erat et qui solum dies
quattuor rexit quia Gebere III, die 15 Ianuarii mortuo, successerat.

Usque ad Maium 2005, 15% incolarum ius suffragii habebant; feminae excludebantur
civico militarique e corpore. Aetas minima suffragandi 21 est. Die 16 Maii 2005
Parlamentum legis comitialis emendationi suffragatum est quae ius suffragii
feminis dabat. Cantonis Ndlabulallensis articulus primus legis comitialis,
originem trahentis a 1962, ante emendationem, ius suffragii et eligibilitatis
viribus restringebat, quamquam Constitutio Cuvaitensis pro aequalitate inter
sexus spondet. Quod electorum numerum e 145 000 hominum ad 350 000 amplius,
scilicet 37% e 956 000 incolarum auticthonum augebit.

Civitas Cuvaitensis socia civitas 111 Consociationis Nationum pridie Idus Maias
1963 facta est. Est longaevum Foederis Arabici et Organizationis Cooperationis
Islamicae (Arabice; منظمة التعاون الإسلامي, Francice; Organisation de la
Coopération Islamique sive OCI et Anglice; Organisation of Islamic Cooperation
sive OIC) membrum. Etiam praecipuum membrum est Consilii Cooperationis Civitatum
Arabicarum Sinus (Arabice; مجلس التعاون لدول الخليج العربية‎), etiam Consilii
Cooperationis Sinus nuncupati, iuxta cum Baharina, Quataria, Phylarchiarum
Arabicarum Confoederatione, Omania et Arabia Saudiana. Ad instar Unionis
Europaeae, civitates sociae commercio libero fruuntur et Consilii Cooperationis
Civitatum Arabicarum Sinus cives in alias Consilii Cooperationis Civitatum
Arabicarum Sinus nationes cum suam civilem identificationem sine requisitis
visis peregrinari possunt.

Cuvaitianae relationes cum suis vicinis ab Arabo-Iraniano conflictu affectae
sunt. Post anni 1979 Seditionem Iranianam, Cuavitia Arabico Iracensi Saddami
Hussein regimini favere coepit in eius subsequenti octo annorum bello contra
firmum Iranianum regimen. Quamquam priores tensiones, Cuvaitum et Arabia
Saudiana considerabile pecuniarium adiumentum Saddami Hussein Iraco praebuere.
Cuvaitensia vincula cum Iraco dirrupta sunt post anni 1991Bellum Sinus Persici
Alterum usque ad Saddami Hussein regimen casum. Cuvaitum arctis conexionibus cum
Arabia Saudiana fruitur, quae considerabile adiumentum demissae regali familia
Cuvaitianae praebuit.

Cuvaitum et Irania plenas diplomaticas et commerciales relationes habent,
quamquam tensio per Bellum inter Iraniam et Iracum fuit. Cuvaitiana vincula cum
civitatibus Saddami Hussein invasioni faventibus, tali Iemeniae et Consociationi
pro Liberatione Palaestinae, acridula manent, etsi Cuvaitia vincula cum Israele
statuere semper recusavit.

Cuvaitum forti relatione cum Civitatibus Foederatis fruitur, hospitio praecipuis
Statunitensibus stationibus militaribus accipiens. Quia Civitates Foederatae
velut dux Cuvaitum liberare enisae sunt, ambae nationes politicas et oeconomicas
relationes finxere. Quamquam pleraeque Arabicae nationes in Iracum invasioni a
CFA ductae anno 2003 repugnavere, Cuvaitum eas adiuvit et suum territorium eis
mensam ad falaricam librandam per invasionem suppeditavit.

Civitas Cuvaitensis circiter quinque billiones dollariorum Statunitensium
defensioni erogavit. Eius vires armatae in Exercitu Cuvaitensi, cum aestimata vi
15 000 hominum; in Classi Cuvaitensi cum 2 000 classiariorum et 400 militibus
litoreis; et in Classi Aëria Cuvaitensi, cum aestimata vi 2 500 hominum
consistunt. Custodes Nationales Cuvaitenses sunt praecipua intestina vis
securitatis. Propter eius demographia et paucos incolas, Cuvaitia magnas vires
armatas struere nequivit, quamobrem magnopere cum peregrinis nationibus ad
servandam suam securitatem cooperatur. Cum liberatum esset ex Iraco, Cuvaitum
diuturna defensivae collaborationis foedera cum CFA, Britanniarum Regno ac
Francia obsignavit et apparatus militares ex Aegypto, Russia ac Republica
Populari Sinarum etiam emit.

Cuvaitum divisum est in muhafazas (Arabice; محافظة) sex. Vicissim muhafazae in
districtibus subdivisae sunt.

Anno 2013, Cuvaitenses incolae 2,7 milliones esse aestimabantur, inter quos sunt
1,3 milliones haud nationalium. Gubernatio rare municipatum advenis concedit ad
servandum eorum statum. Cuvaitensis index migratorius certus 16,01 est, tertius
maximus in toto orbe terrarum.

80% Kuwaitensium incolarum Arabes, 9% Meridionales et Orientales Asiani et 4%
Iraniani sunt. Anno 2009, 580 000 Indi in Cuvaito vivebant, quod eos maxima
exsul communitas ibi faciebat. Anno 2003 etiam aestimabantur 250 000
Pachistaniani, 260 000 Aegyptii, 100 000 Syriaci et 80 000 Iraniani in Cuvaitia.
Postquam Cuvaitum ex Iracensi invasione occupationeque a coalitionis viribus, a
CFA ductis, liberatum sit, plerique Palaestini Cuvaitum incolentes eiecti sunt
quia Consociatio pro Liberatione Palaestinae aperte Iracensibus viribus faverat.
Anno 2012 erant 80 000 Palaestini in Cuvaito viventes.

Cuvaitensis lingua officialis lingua Arabica litterarum est. Lingua Arabica
Cuvaitensis, Arabicae Sinus subdialectos, Cuvaiti dialectos colloquialis est.
Lingua Anglica ample intellegitur et crebro in usu est velut lingua
commercialis.

Plerique Cuvaitenses cives Musulmani sunt; officiales numeri non sunt, sed
aestimantur inter 60 ac 70% Sunnitae et inter 30 ac 40% Siitae esse. Plerique
Siitae Duodecimanam scholam (Arabice; شيعة اثنا عشرية) sequuntur. Cuvaitum
autochthonicam Christianam communitatem circiter 200 hominum habet. Exsules
Christiani plerosque Christianos in Cuvaito constituunt, dum Cuvaitenses
Christiani autochthones minorem communitatem constituunt. Etiam sunt parvus
numerus civium Cuvaitensium Bahaistarum. Quamquam Religio Islamica religio
civitatis est, natio etiam magnam exsulum Hinduistarum (600 000 aestimatorum),
Christianorum (450 000 aestimatorum), Buddhistarum (100 000 aestimatorum) et
Sichistarum (10 000) communitatem habet.

Cristiani ad circulos a Gubernatione agnitos pertinentes cultus loca construere
possunt, quamquam restrictiones sunt, nihilominus Hinduistae, Sichistae et
Buddhistae nequiunt. Gubernatio de clericorum et synergorum numero partes
imponit quos circuli religiosi agniti in nationem afferre possunt. Haud
agnitarum congregationum asseclae se colere posse sine gubernativa interferentia
refert dummodo suos vicinos non turbent aut leges quae ad coetum et
proselytismum attineant non violent.

Cuvaitum parva, opulenta et relative aperta oeconomia est, securis cum petrolei
suppletoriis 94 milium millionum doliorum (15 km³) - 10% mundanorum
suppletoriorum. Petroleum paene dimidium PDG, 90% exportationum et 75%
gubernativorum redituum repraesentat. Attamen, anno 1990 natio magis pecuniae
peregrinis e collocationibus quam e petrolei exportatione pecuniae assecuta est.

Impensae Bello Sinus Persici Altero generatae et postbellica reconstructio
magnum oeconomicum onus nationi fuit. Nihilominus, circa medium decennium 200
Cuvaitum suam prosperitatem recuperaverat.

Petrolei pretia redundantiam 1,7 milium millionum euronum (2 millionum
dollariorum) anno fiscali 99/00 produxere. Annus fiscalis 00/01 solum novem
menses propter anni fiscalis mutationem habuit. Dispensatio oeconomica anni
fiscalis 01/02 maiores salariorum, constructionis et aliarum categoriarum
sumptus praevidebat. Productus Nationalis Grossus anno 2003 4,6 milium millionum
euronum (41,7 millionum dollariorum) cum PNG per capita 14 166 euronum (17 420
millionum dollariorum) erat.

Societas Kuwait Petroleum Corporation sive KPC societas petrolearia nationalis
responsalis omnium ad rudis, gasii et purgatorum productorum effectionem
attinentium est.

Facultas laborandi 1 073 115 hominum habet, e quibus solum quarta pars
Cuvaitenses cives sunt.

Clima agriculturalem progressionem restringit, quamobrem, exceptis piscibus,
omnino ex importationibus pendent ad manducandum. 75% aquarum destillari aut
importari debent.

Argentaria Centralis Cuvaitensis urbe Cuvaitensi denarium Cuvaitensem, localem
monetam, emittit. Denarius Cuvaitensis ad 2,60678 euronum et ad 3,58616
dollariorum Statunitensium aequivalet, quod eum faciunt monetam praesentem
altissimam in toto orbe terrarum.

Cuaitum extensum, modernum et bene servatum autoviarum rete habet. Viae 5 749 km
panduntur, e quibus 4 887 km bituminata sunt. Anno 2000 circa 552 400 autocineta
et 167 800 commerciales taxiraedae, autocineta oneraria ac laophoria in usu
erant. Praecipuis autoviis maxima velocitas 120 km/h est. Quia non est ferrivia
in natione, plerique homines autocineto iter faciunt. Gubernatio in animo
undecim millionum dollariorum Statunitensium rete ferriviarium construere habet,
incluso Incepto Systematis Transitus Rapidi Metropolitani Cuvaitensis capiti.
Diaconia laophorica a privata societate Citybus et publica societate Kuwait
Public Transportation Corporation praebetur.

Cuvaitum photomachinulas viarias in totis praecipuis autoviis et semaphora habet
quae autocineta propèrantia aut semaphorum colore rubro transeuntia
photographant. Gubernatio Cuvaitensis circiter 450 milliones dollariorum
Statunitensium photomachinulis viariis vigiles viatorios adiuvans erogavit.
Solum est unus aëroportus civilis in Cuvaito, Aëroportus Internationalis
Cuvaitensis (Arabice; مطار الكويت الدولي), qui praecipuo internationalium
itinerum aëriorum centro prodest. Publica societas aëronautica Kuwait Airways
(Arabice; الخطوط الجوية الكويتية) maxima in natione est. Societas aëronautica
anno 2001 2 084 600 viatorum domesticis et internationalibus in volatibus
portavit. Anno 2004, prima privata aërolinea Cuvaitensis, Jazeera Airways
(Arabice; طيران الجزيرة) condita est. Alia privata societas aëronautica,
Wataniya Airways (Arabice; الخطوط الوطنية) Cuvaitensis, anno 2005 condita est et
suas operationes Martio 2011 constitit.

Cuvaitum unum inter maxima societates nauticas in regione Sinu Persico habet.
Auctoritas Publica Portuum Cuvaitensium portus in Cuvaito gerit et operatur.
Cuvaitenses praecipui portus maritimi commerciales Portus Suvaichensis (Arabice;
لميناء شويخ) et Portus Suaiba sunt qui anno 2006 collativum onus 753 334 teuum
tractavere. Portus Ahmedopolitanus (Arabice; الاحمدي لميناء), maximus portus in
natione, plerasque Cuvaitenses petrolei exportationes tractat. Alius praecipui
portus, in insula Bubiyane siti, aedificatio anno 2005 coepit. Portus 1,3
milliones teuum tractaturus esse exspectatur cum operationes incipiant anno
2008.

Cuvaitum liberrima et perlucidissima media communicationis in Orbe Arabico
habet. Anno 2007 Cuvaitum primo loco intra Orientem Medium et Foedus Arabicum a
Relatoribus Sine Finibus in libertatis imprimendi indice collocatum est.
Quamquam Gubernatio pecuniam nonnullis praecipuis diariis et tramitibus
satellitalibus suppeditat, Cuvaitenses diurnarii maiore libertate quam sui
regionales homologi fruuntur. Publica societas nuntiis divulgandis Kuwait News
Agency sive KUNA (Arabice; وكالة الأنباء الكويتية sive كونا) maxima societas
nuntiis divulgandis in natione est. Ministerium Informationis industriam
mediorum et communicationis in Cuvaito moderatur. Anno 2013, Cuvaitum loco 77
inter liberrimas nationes a Relatoribus Sine Finibus in libertatis imprimendi
indice inter 179 nationes positum est, quod id facit cum maxima libertate
imprimendi nationem intra Orientem Medium regionem.

Anno 1998 fuere stationes mediorum quindecim, quae sex AM et FM stationes
radiophonicae undecim et tramites televisifici tredecim sunt. Anno 2000 624
radiophonia et 486 televisoria pro milibus hominum erant. Anno 2011, erant 514
700 linearum telephonicarum terrestium et 4 935 milliones telephonulorum
subnotatorum. Anno 2009, erant 1,1 milliones Interretis subnotatorum tribus
praebitris diaconiae praeministrantur. Cuvaitum tramites televisifici
satellitales decem habet e quibus quattuor a Ministerio Informationis
temperantur. Publicus trames Kuwait Television (Arabice; تلفزيون الكويت) primam
multicolorem divulgationem anno 1974 obtulit et tramites televisificos quinque
operatur. A Gubernatione condita statio radiophonica Radio Kuwait offert etiam
quotidiana programmata informativa linguis peregrinis quattuor; Arabice,
Urduvice, Philippine et Anglice in AM et unda brevi.

Anno 2009, Cuvaitum diariorum societates septemdecim circulantes habebat.
Cuvaitum tribus diariis Anglice repraesentatur; Kuwait Times, Arab Times et
Al-Watan Daily. Sunt Arabice diaria iuxta cum diariis Anglice sexdecim. Preli
lex contumeliosas mentiones in Deum et prophetam Islamicum Mahometum vetat. Alia
lex quae praecipua diaria eligibilia gravibus multis propter improbandam
regnantem familiam faciebat sublata est anno 1992. Praecipua diaria se frena
imponere pergunt amiralem non improbantia. Nihilominus frenum non observatur ut
gubernatio improbatur.

Index alphabetismi inter adultos 93,9% anno 2008 erat. Cuvaitum suam attentionem
ad Educationem Inclusivam dirigit, quae opportunitatem omnibus pueris praebet,
neglecto ordine sociali, inclusis pueris cum specialibus necessitatibus. Systema
educativum Cuvaitense nonnullis factis notatur recentibus annis. Ex annis 2005
et 2006 Cuvaitum 13% impendii publici educationi erogat, quod est comparabile
cum pecunia publica eucatione in multis nationibus apud Organizationem
Cooperationis Oeconomicae et Evolutionis erogata sed minus quam in aliis
Arabicis nationibus. Eisdem annis impendium publicum educationis secundum
percentationem PDG 3,9% inter 2005 et 2012 erat quod est bene infra
percentationem PDG ab OCOE nationibus educationi erogatam.

Cuvaitum problemata oppetit in melioranda educativa qualitate omnibus gradibus
et in struendis studentium capacitatibus ex iuvenilibus aetatibus. Ministerium
Educationis etiam feminas incorporare inter educatos operarios laborat per varia
programmata, verbi gratia, per anni 1989 propositum statuendorum diurnorum
clinicorum alphabetismi feminis. Gubernatio Cuvaitensis etiam stipendia alumnis
a Statunitensibus, Britannicis universitatibus et ab aliis peregrinis institutis
acceptis offert.

Secundum Classificationem Cybermetricam Universitatum Mundanarum, universitates
Cuvaitenses maximis locis Universitas Cuvaitensis (loco mundano 187), Collegium
Studiorum Technologicorum (loco 3769) et Universitas Aperta Arabica Cuvaitensis
sunt.

Cuvaitum publicum systema valetudinarium habet, quod tractationem gratis
syngraphum Cuvaitensem tenentibus praebet. Est publicum assecurationis programma
ad praebendum reductum valetudinarium sumptum haud civibus. Privati
valetudinarii praebitores etiam apparatus medicos in natione gerit, promptos ad
socios programmatum assecuratoriorum.

Obesitas crescens occupatio in Cuvaito est, cum officialibus valetudinariis eam
unam praecipuarum causarum inter impedibiles mortes in Cuvaito esse
asserentibus. Secundum Forbes, Cuvaitum octavo loco anno 2007 apud
crassissimarum nationum catalogum classificabatur cum percentatione 74,2% civium
insalubre pondus habentium. Anno 2011, Cuvaitensium curam corporis exonerandi
expertorum numerus 5 000 superabat.

Islamicae et Arabicae culturae pondus super architectura, musica, vestimentis,
coquina et modo vivendi prominet. Distinctivissimus localis Cuvaitensis culturae
character est devania, quae magna conclavia receptoria ad masculinos sociales
conventus praesertim a cognatis et arctis amicis frequentatos implicat.

Cuvaitensis architectura Islamicā architecturā valde inspirata est.
Emblematissimum aedificium in natione Turres Cuvaitenses (Arabice; أبراج الكويت)
sunt, quae a Sueco architecto Suneo Lindström designatae sunt et sunt unica
mixtura traditionalis minareti et modernarum architectonicarum designationum.
Aedificium Conventus Nationalis Cuvaitensis, aliud celebre emblematicum
aedificium, a claro Dano architecto Georgio Utzon designatum est et anno 1982
perfectum est.

Unica societas auctorizata ad diffundendas palam pelliculas in cinemateo
societas Cinescape, ex anno 1956, est. Quae amplius cinematea decem in emporiis
habet, e quibus praecipua 360 Mall et Avenues Mall sunt.

Omnes pelliculae censurae subiectae et scaenis privatae sunt quae pueros aut
adultos perturbare possint.

Cuvaitum numerosas totius orbis terrarum pelliculas aliquas hebdomades post suam
primam actionem in CFA proponit. Aliquae pelliculae adhuc unum diem ante suam
primam actionem in CFA exeunt.

Inter praecipuos moderatores Cuvaitenses Chalidus Al-Sidiq, Ziadus Al-Husaini,
Abdulla Bushehri, Validus Al-Avadi, Abderama AL-Khalifi, Mecdadus Al-Kut,
Mahometus Al-Sanusi et Taric Al-Zamel sunt.

Sautum (Arabice; صوت) prominentissimus stylus musicus Cuvaitensis est et
testudine Arabica et tympano mirvāso (Arabice; مرواس) agitur, violina postea
compositionem adaugente. Beduini noti sunt ob instrumentum rubabam nuncupatum,
dum testudinis Arabicae, instrumenti intensi tambarae et gaitae habbāni
(Arabice; حبان) usus etiam pervulgatus est.

Traditionale virile vestimentum thaubum (Arabice; ثَوب), indumentum usque ad
talum longum et lana ac xylino textum, est. Hoc vestimentum praesertim idoneum
Cuvaitensi calido ac sicco climati. Traditionale virile discriminale ricinium
cufiam (Arabice; وفية) et anulum iqual (Arabice; عقال) involvit, crebro cum
calota taquia (Arabice; طاقية) infra quae ricinium eius loco maneat. Cufia
(Arabice; وفية) quadrum ricinium e xylino factum est; quae dissimiliter secundum
situationem texi potest, sed communissime triangulari modo plicatur et medio
capite collocatur ut pariter super umeros pendeat. Iqual (Arabice; عقال) duplex
nigrae chordae anulus, in cufia ad manendam eam in eius loco textus, est.

Feminae aliquando abāiam (Arabice; عباية), nigrum amictum plerasque corporis
partes tegentem, induunt super veste; traditionali daraa aut festiviore thaubo.
Cum quo ricinium hidzabum (Arabice; حجاب‎), cum aliquibis oris velum busiam
addentibus aut magis oris veli portionem burquae induentibus.

Coquina Cuvaitensis culturae Cuvaitensi praecipua est. Cuvaitense ferculum
nationale cabsa (Arabice; مكبوس) nuncupatum praecipue in agnina, gallo aut pisci
collocato aut mixto in magna bene coctae et paratae oryzae massa consistit.
Cibus fere semper magnis quantitatibus paratur et apponitur et familiis valde
commune est hospites ad conividendos cibos invitare. Coquina Cuvaitensis
Indicae, Persicae, Mediterraneae, Nedzdicae sive Meso-Arabicae coquinarum
infusio est. Denique, cibus Cuvaitensis numquam perficitur donec dactyli aut
iogurtum aut tahīna (Arabice; هرده) eum comitetur.

Eidulfitrum (Arabice; عيد الفطر) et Eiduladha (Arabice; عيد الأضحى) praecipua
festa in Cuvaito sunt. Quotannis populus Cuvaitensis diebus 25 et 26 Februarii
diem nationalem et liberationis respective celebrat. Die 10 Novembris 2012,
Cuvaitum suae constitutionis iubilaeum aureum spectaculari pyrotechnico 4,06
millionum denariorum Cuvaitensium sive 15 millionum dollariorum Statunitensium
ostentu notavit, ubi 77 282 ignes artificiosi coniecti sunt, quod Cuvaitum locum
intra Librum Guinness Summorum Mundi dedit.

Pediludium in Cuvaito popularissimus disportus` est. Consociatio Pedilusoria
Cuvaitensis (Arabice; الاتحاد الكويتي لكرة القدم) in Cuvaito pediludium regens
corpus est. Consociatio Pedilusoria Cuvaitensis et masculinam, femineam et
pediludii aularis turmas nationales instruit. Turma masculina limitatum
successum in disportu adepta est, cum turma nationalis in octo Certaminis Asiani
Pedilusorii competitionibus et in Certamine Mundano Pedilusorio anni 1982
contendisset. Campionatus Pedilusorius Cuvaitensis (Arabice; الدوري الكويتي)
maxima Cuvaitensis pediludii liga est, cum turmis duodeviginti. Cuvaitum domus
est compluribus societatibus pedilusoriis inter quas Al-Arabi, Al-Fahahil,
Al-Dzahra, Al-Kuwait, Al-Nasir, Al-Salmiya, Al-Shabab, Al-Qadsia, Al-Yarmuk,
Kazma, Khaitan, Sulaibikhat, Sahil et Tadamun. Cuvaitum est una Asianarum
nationum prosperrimarum pediludium. Fuit Certaminis Asiani Pedilusorii campio
anno 1980, Certaminis Asiani Pedilusorii subcampio et tertium locum in Certamine
Asiano Pedilusorio obtinuit. Cuvaitum etiam in Certamine Mundano Pedilusorio
anni 1982 fuit, sed nullo certamine vicit sed aequato certamine 1-1 discessit
cum Cechoslovacia congressu primo.

Canistriludium est unus inter popularissimos disportus in Cuvaito.
Canistriludium Cuvaitense a Consociatione Canistrilusoria Cuvaitensi regitur.
Nec turma nationalis unquam in Certamine Mundano Canistrilusorio nec unquam in
Olympiis fuit, sed fuit in Certamine Asiano Canistrilusorio undeciens, sed
adeptum est nullum clipeum. Cuvaitum est una nationum properrimarum
canistriludium in Oriente Medio.

In criccetio Cuvaitum Concilii Criccetii Internationalis membrum socium e 2005
est, antea membrum affiliatum e 1998. Turma nationalis in praesenti decimo loco
inter Asianas turmas haud probationis collocatur.

Etiam est in Cuvaito Turma Nationalis Manufollii et Turma Nationalis Harpasti
XV.



https://la.wikipedia.org/wiki/Burundia

Burundia est civitas sui iuris in Media Africa, in oropedio? in Lacuum Magnorum
regione sita, iuxta Lacum Tanganicam. A septentrione Ruandae, occidente
Reipublicae Democraticae Congensi, et oriente Tanzaniae finitima est. Caput est
urbs Buiumbura. Quamquam civitas litore marino caret, multum finis
meridio-orientalis ad Lacum Tanganyikum adiacet.

Burundia fuit ab anno 1889 usque ad finem Belli Orbis Terrarum I anno 1918
colonia Imperii Germanici, accurate cum Tanzania ac Ruanda pars Africae
Orientalis Germanicae (Germanice Deutsch-Ostafrika). Postea Belgica colonia
fuit. Anno 1962, libertatem assecuta est, et ibi Tutsica monarchia cum rege
Muambutsa IV redintegrata est. Ibi respublica anno 1966 proclamata est. Burundia
e decennio 197 fuit scaena diversarum subitanearum conversionum et caedium
productarum ab aemulatione inter duo praecipuas reipublicae ethnos, Hutuvicos et
Tutsicos, praesertim inter annos 1993 et 1999, ubi violentia ethnica inter
Hutuvicam et Tutsicam factiones centena milium profugorum et 250 000
interfectorum effecit. Quamquam aliqui profugi ex vicinis rebus publicis
rediverunt, interethnicae contentiones alios fugere coegerunt.

Copieae Burundiae, ad firmandos fines, Reipublicae Democraticae Congensis
conflictui intervenere.

Burundia multifactionalis respublica cum praesidialis regimine est, ubi praeses
ducis civitatis et ducis gubernationis muneribus fungitur. Potestas exsecutiva
in gubernationis manibus est, dum duae camerae Parlamenti (Senatus et Conventus
Nationalis) potestatem legisferam cum gubernatione participant.

Die 14 Martii anni 2006, Burundiensis Iustitiae ministra, Clotildis Niragira,
ultimi 1864 captivorum politicorum nuncupantorum, praesertim Hutuvicorum de
Tutsicis caedibus accusatorum, ultimi circuli liberationem nuntiavit,
"Commissionem cum identificandorum politicorum captivorum munere suam laborem
perficere." Haec novae liberationes comprehensorum post Ianuarium liberatorum
numerum ad 3299 in nationalis reconciliationis actus ambitu augent.

Die 22 Novembris anni 2008, Parlamentum Burundiense novum codicem poenalem
sanxit, qui tum poenae capitalis abrogationem tum iuris internationalis
dispositionem contra genocidium, delicta contra humanitatem et bellicum
praevidet. Hic novus codex poenalis mutationem de homosexualium iuribus
signavit, quia Homophylophiliae poenas subire praevidet, quae usque ad illud
tempus tolerata erat.

Burundia divisa est in septendecim provincias, quae vicissim in 117 communia,
quae vicissim in 2638 colles (Francice collines). Provinciales gubernationes
super hos fines efformantur. Anno 2000, provincia Buiumburam comprehendens
bipertita est in Buiumburam Ruralem et Buiumburae Buleuterium.

Super oropedium Africo in corde sita, Burundia temperato climate aequatoriali
propter altitudinem (1700 metrorum mediae in media civitate, inferiorem in
peripheria) fruitur. Mons Heha, Buiumburae austroriente situs, est 2670 metra
altus. Terrae lacinia iuxta flumen Ruzizorum, Lacus Tanganicae septentrione, una
zona est ubi altitudo 1000 metrorum non superat. Haec regio Vallis Chasmatis
partem format.

Burundica oeconomia agriculturam circumit, quae praecipuus campus est et
plerosque incolas occupat, sed Burundia etiam maxima niccoli reservata in orbe
terrarum habet. Praesertim et bellorum et instabilitatis et consectariorum
incolarum (profugorum) motuum causā, aegre Burundia suis opibus usi potest.

Ad conandum crescere, Communitati Oeconomicae Africae, et antea Communitati
Africae Orientalis haesa est, quae consociationes liberi commercii zonam hac in
regione creare quaerentes sunt ut mutua rerum commutatio stimuletur.

Ex anno 2008, Burundia proiecta est ut propinquum numerum incolarum 8 691 005
haberet. Haec approximatio diserte sidae effectuum rationem habet, quae
significativum effectum super civitatis demographiam habet. Circiter 500 000
hominum propter hoc morbum loco motum est. Multi Burundienses in alias terras
propter bellum civile migraverunt. Anno 2006, Civitates Foederatae circa 10 000
Burundiensium profugorum accepit.

Plerique Burundienses regiones rusticas, et 6 centesimae incolarum regiones
urbanas incolunt. Spissitudo incolarum circiter 315 incolarum pro chiliometro
quadrato secunda maxima spissitudo in Africa Subsahariana est. Fere 85
centesimae incolarum Hutuvicae, 15 centesimae Tutsicae, et minus quam 1
centesima Tuaicae originis est.

Linguae publicae sunt Kirundica et Francica, sed tota in Burundia tres linguae
sunt:

Fontes Christianos 70 centesimas esse aestimant, cum Catholicis Romanis maximum
circulum cum 65 centesimis repraesentantibus. Protestantes et Anglicani fideles
relictum 5 centesimas comprehendunt. Circa 23 centesimae incolarum religionibus
vernaculis a maioribus posteris traditis haerentur; translaticiorum
autochthonicorum circulorum aliqui sidae et aliorum morborum medellas promovent.
Musulmani 10 centesimae esse aestimantur, quorum plerique regiones urbanas
incolunt. Sunnitae plerosque Musulmanos, dum Siitae reliquos Musulmanos
constituunt.

Minor curationis medicae gradus in Burundia quam in plerisque civitatibus est.
Exspectatio vitae in natu 48,5 annorum (anno 2005) est. Magna incolarum
proportio hyponutrita est. Tres medici pro 100 000 hominum decennio 201 ineunte
erant. VIDH et sidae praevalentia circiter 4,2% anno 2007 erat.

Cultura Burundica in moribus a maioribus posteris proditis et in pondere
civitatum vicinarum fundatur, quamquam prominentia culturae a turba civili
obstructa est. Quia agricultura est praecipua in Burundia industria, cibus
Burundicus usitatus in batata, maizo, piso consistit. Ob suam caritatem, caro
solum paucis vicibus pro mense manducatur. Cum nonnulli Burundienses
familiarissimi congrediuntur, impecum (Francice: impeke), cervisiam, e magno
vasculo bibunt. Singuli amici aut familiares singulos siphones unitatem
significnates accipiunt.

Opificum artes ponderis artis forma in Burundia et dona pulchra plurimis
periegetis sunt. Cistarum contextus popularis ars inter Burundienses opificibus
est. Aliae opificum artes, inter quas personae, scuta, statuae, et figlina, in
Burundia conficiuntur.

Tympanorum pulsatio ponderis culturae Burundicae patrimonii pars est. Per totum
orbem terrarum praeclari Tympanistae Regii Burundiae, actum per circiter
quadraginta annos posuerunt, ob suam translaticiam tympanorum pulsationem cum
amasaconibus, ibisicisonibus, et iciranyis tympanis insignes sunt. Saltatio
crebro tympanicum actum comitur, qui saepe in celebrationibus et familiaribus
conviviis videtur. Abatimbo, cuius actus in caerimoniis et ritibus ponitur, et
rapidarum pulsationum abanyagasimbo duae clarae Burundicae saltationes sunt.
Inter instrumenta musica tibia, cithara, icembe, indonongo, umuduri, inanga, et
inyagara notanda sunt.

Burundienses Kirundice, Francice, et Suahilice totam per civitatem utuntur.
Burundiae index alphabetizationis parvus est propter defectus assiduitatis in
schola. Solum decem centesimae Burundiensium puerorum educationem secundariam
recipiunt. Fama gravis est et historiam lectionesque vitales per fabularum
narrationem, poësin, et cantum transmittit. Imigami, indirimbo, amazina, et
iuyivugo litterariorum generum in Burundia exsistentium modi sunt.

Canistriludium et ludus gymnicus campestris famosi artes athleticae in Burundia
sunt. Pediludium populare oblectamentum per rempublicam est, velut mancalae ludi
sunt. In Burundia Christiana sollemnia celebrantur, inter quae Christi Natalis
longissima est. Dies Libertatis Burundiae quotannis Kalendis Iuliis celebratur.
Anno 2005, gubernatio Burundica Eidulfitrum (Arabice عيد الفطر), Islamicum
sollemne, publicas ferias enuntiavit.

Burundica gubernatio mutationes in lege homophylophiliam sceleratam facientes
nuperrime pertulit. Homines a consensualibus homosexualibus necessitudinibus
noxii inventi inter duo aut tres annos carceris et inter 50 000 et 100 000
francorum Burundicorum multae periculum subeunt. Amnestia Internationalis
actionem damnavit, eam Burundicarum obligationum transgressionem sub legibus
internationalibus regionalibusque de iuribus humanis et contra Burundicam
constitutionem nuncupans, quae vitae privatae iure spondet.

Burundia universitatem civitatis habet. Complura musea urbibus sunt, inter quae
Museum Geologicum Burundiae Buiumburae et Museum Nationale Burundiae et Museum
Burundicum Vitae, ambo ultima Kitegae sita. Alphabetismus circiter in dimidio
incolarum numero inter viros et circiter in quarta parte numeri incolarum inter
mulieres est.



https://la.wikipedia.org/wiki/Ars_scaenica

Ars scaenica seu ars theatralis est ars activa ubi solus quidam aut plures, in
momento et spatio quodam, se ad alium aut alios ostendunt, fabulam agentes.

Ostentatio vel actio appellatur fabula, ludus scaenicus vel spectaculum;
momentum et spatium spectaculi appellantur scaena; et aedificium scaenam
spectatorumque sedilia complexum, theatrum.

Qui artem in scaena agit appellatur actor, histrio, ballator, poeta, aut cantor,
secundum genus spectaculi. Post siparium artifices scaenici quoque sunt
moderator, productor, musicus, faber scaenicus, effectuum specialium peritus,
luminator, artifex sonorum, etc.

Ludus aut spectaculum saepe musicam et saltationem assectatur, et theatra quoque
sunt loci orationibus, acroasibus, concentibus et symphoniis idonei, sed musica,
ballatio, oratio, et acroasis sine actione fabulaque narrata non habentur artes
scaenicae. Theatrum lyricum vel opera est genus spectaculi ubi histriones
cantant; si loquuntur, spectaculum dicitur theatrum prosae.

Graeci artem scaenicam primi in cultura Occidentale invenerunt. Fabulas in
feriis nationalibus egerunt, praecipue Dionysia Atheniensia. Certamina tria
fuerunt:

Quamquam dithyrambus non est ars scaenica, tragoedia et comoedia sunt. In
certamine tragico, tres histriones partes agunt, et chorus duodecim homines
habet (aut quindecem, post medium saeculum quintum). In certamine comico,
quattuor vel fortasse plures histriones agunt, cum choro viginti-quattuor
hominum. Omnes histriones et membri chori sunt viri; personas portant ut partes
varios agent.

Tragoedia, apud Graecos, significat formam quandam fabulae, ubi tres tantum
histriones omnes partes agunt, et numeri versus rariores licentias exhibunt.
Comoedia est alia forma. Idem argumentum potest aut tragoediam aut comoediam
facere: non necesse est tragoedias maestas esse, nec comoedias laetas.

Scriptores tragoediarum maximi momenti sunt Aeschylus, Sophocles, Euripides;
inter scriptores comoediarum Aristophanes et Menander principes sunt. Permulti
alii etiam fabulas fecerunt, nunc autem perditas praeter fragmenta.

Certamina Dionysiorum usque ad secundum saeculum a.C.n. extendebant. A quarto
saeculo greges histrionum, "Artifices Dionysi" dicti, per urbes Graecas iter
faciebant, fabulas ubique agentes. Tales greges artem scaenicam Etruscis et
Romanis docuerunt.

Apud Romanos ars scaenica saeculo tertio exeunte crescit. Ludi Romani, Ludi
Megalenses, alia feria, et munera funeraria fuerunt fabularum occasiones. Romani
quattuor genera distinxerunt:

Secundum Jacobam de Romilly, Romani primi distinctionem inter argumenta
tragoediarum et comoediarum fecerunt, ut nunc facimus. Ex argumentis maestis, in
quibus personae moriuntur vel alia mala accidunt, tragoediae fiunt; comoediae
autem ex argumentis facetis.

Primus scriptor fabularum Romanus fuit Livius Andronicus, qui fabulas crepidatas
et palliatas scripserunt. Quintus Ennius et alii poetae fabulas scripserunt.
Quamquam scriptores Graeci aut tragoedias aut comoedias scripserunt, numquam
ambo, Romani saepissume ambobus generis usi sunt.

Fabulae quae exstant sunt palliatae a T. Maccio Plauto et P. Terentio Afro
scriptae.

Primum theatrum Romae aedificavit Gnaeus Pompeius Magnus anno 55 a.C.n. Antea
fabulas in Foro vel in Circo egerunt.

Iaponia artem scaenicum semper coluit. Inter genera fabularum sunt kabuki, noh,
kyogen, bunraku. Hic ab aliis differt quod non homines histriones habet sed
neurospasta.

In India ars scaenica fere saeculo 1 p.C.n. incipit. Scriptor notissimus est
Kalidasus, qui lingua Sanscrita usus est. Et viri et feminae partes egerunt.

Fabula scaenica popularis hodierna est "Rāmlīlā" h.e. "Fabula de Rāmo," quae
historiam Rami e carmine epico Ramayano narrat, qualibet lingua. Plures urbes
pluriaque oppida Indica tales fabulas quotannis faciunt.

Aetate Medievale, omnes nationes Europae fabulas egerunt, et Latine et linguis
vulgaribus.

Hrotsvitha Gandeshemensis prima dicitur quae fabulas scripsit post aevum
antiquum. Mysteria vel fabulae de miris vel de vitis sanctorum post saeculum
decimum auxerunt; plures urbes mysteria habuerunt, vel Latine vel in lingua
populi. In universitatibus quoque discipuli fabulas egerunt.

Aetate litterarum renatarum, ars scaenica quoque quasi renata fuit. Fabulae
Latinae, praecipue in universitatibus, iam aguntur; fabulae linguis vulgaribus
extra universitates aguntur.

Intra scriptores fabularum Latinarum sunt Marcus Antonius Muretus, Georgius
Buchananus, Albertinus Mussatus, Gregorius Correr.

Gulielmus Shakespeare, Thomas Kyd, Petrus Calderón de la Barca, Ioannes Racine
sunt principes scriptores fabularum aliarum linguarum.

Ars scaenica iam hodie floret. Theatra Londini et Novi Eboraci clarissima sunt;
universitates artem scaenicam docent.



https://la.wikipedia.org/wiki/Apollo

Apollo, (-inis, m, Graece: Ἀπόλλων, Apóllōn) in mythologia Graeca fuit filius
Iovis et Letae, in insula Delo natus. Apollo erat deus vaticinationis, musicae,
iuventutis, scientiae, medicinae et solis (igitur, habet diversa cognomina,
primo scilicet "Phoebus" (Graece φοῖβος "resplendens, luminosus") inter alios
etiam "Paean", id est deus salutaris).

Is erat pater Aesculapii dei medicinae. Cum olim Aesculapius surrexit virum ex
morte, Iovis furor incensus est, quia Apollinis filius conatus erat mutare
naturam mundi a deis factam: tunc Iuppiter cecidit Aesculapium. Apollo ad filium
suum vindicandum occidit Cyclopem quendam arma Iovis facientem, fulmina
terribilia, hoc modo deum superum summa ira affecit. Igitur Phoebus ab hoc
damnatus est: debuit decem annos se in servitudine regis Admeti dare.

Apollo erat amicus Troianorum et cecidit Achillem, qui erat fortissimus miles
Graecorum. Amavit suam sororem Artemidem, quae erat dea animalium. In antiquo
tempore Apollo erat deus solis, prius Sol (Helios) erat deus solis.



https://la.wikipedia.org/wiki/Albania

Albania est civitas Europaea in paeninsula Balcanica sita (multitudo 3 700 000,
circiter 28 000 chiliometrorum quadratorum). A septentrione Monte Nigro, oriente
Macedoniae, meridie Graeciae, occidente mari Hadriatico finitur. Caput est
Tyrana, et primae urbes sunt Scodra, Dyrrhachium et Elbasan, a circiter 100 000
hominum incultae.

Shqipëria, vernaculum civitatis nomen, 'Terram aquilarum' significat, de
rebellione contra Turcos a Georgio Castriota Scanderbego anno 1433 ducta
adoptatum. Illo tempore, territorii liberi incolae gentilicium shqipëtar
adoptaverunt quia vexillum quo Scanderbegus principali utebatur signo aquila
imperiali bicephala, quae Byzantinorum heres fuerat, possidebat. Nomen Albania
vox Latina, indigenis aliena, 'Civitatem altorum montium propter nivem
candidorum' significat, cuius nomen Antiquitate etiam magnae Caucasi parti
datur.

Albania Graecarum coloniarum diversarum locus fuit, et posterius etiam Romanae
provinciae Illyrici pars fuit. Continue variis nationibus capta, denique Imperio
Ottomanico anno 1478 absorpta est.

Post Bellum Balcanicum Primum, Albania de Imperio Ottomanico suam libertatem
anno 1912 declaravit, sed civitas instabilis mansit. Ab Italia capta est per
secundum bellum mundanum. Italianis eductis, Stalinistica repugnantia ab Envere
Hoxha ducta dominationem adepta est.

Usque ad annum 1990, quinque annos post Enveris Hoxha mortem, Albania tum
occidente tum aliis altero Belli Frigidi latere sitis civitatibus, Unione
Sovietica et Sina, segregata civitas est. In praesenti, in civitate occidentalis
generis democratia constituitur. Civitas oeconomicas quaestiones patitur, et cum
crimine ordinato et cum Agri Merulensis refugitis problemata habet.

Albania est montuosissima (70% territorii). Maximum culmen, 2753 metra super
maris planum altum, est mons Corabum (Albanice Korabi, Macedonice: [Кораб).

Reliqua superficies angustis vallibus et alluvialibus planiciebus, aegre
agriculturae utilibus quia eluviones siccitatis epochis alternant, componitur.
Fecundissimae terrae lacubus Ochridae (Albanice Liqeni i Ohrit, Macedonice
Охридско Езеро), Magnae Prespae (Albanice Liqeni i Prespës, Macedonice
Преспанското Езеро et Graece Μεγάλη Πρέσπα) et Parvae Prespae (Graece Μικρή
Πρέσπα)] finitimae et inter planitiem et montem intermediorum aequorum sunt.

Praecipuum flumen est Drilon (Albanice Drini, Macedonice et Serbice Дрим/Drim),
282 metra longum, toto anno stabilem torrentem aquae habens. Alia flumina, adhuc
aliquae velut Apsus (Albanice Semani) et Aous (Albanice Vjosë sive Vjosa),
amplius 160 chiliometra longi, reapse paene sicca aestate sunt.

Litore, caelum est Mediterraneum, cum annua media temperatura 16 gradus (7º
hieme). Nihilominus, terris intestinis continentale caelum dominatur, cum media
10 gradus et subitis temperaturae discrepantiis praeter annum.

Praecipuae opes naturales sunt petroleum, gasium naturale, carbo, chromium,
lignum, niccolum, et potentia hydroelectrica.

Civitatis dux est praeses rei publicae, quinquennio per suffragium indirectum
per Contione (Kuvendi) electus. Praeses rei publicae primum administrum et
gubernationem (septendecim administros et novem secretarios Civitatis) nominat,
et eos probationi Contionis submittit.

Kuvendi e Shqipërisë (Contio Albaniae), Communistis regentibus, Kuvendi Popullor
(Contio Populi) nota, parlamentum unicamerale est cum officio in politia
intestina et extera et mutandae constitutionis. Maxima pars Contionis (Kuvendi)
quoque quarto anno renovatur et a 100 parlamentariis maiore parte absoluta
electis componitur quibus alii 40 partibus pro modo electi adduntur.

Albania in duodecim praefecturas (Albanice publice qark/qarku, sed crebro
prefekturë/prefektura) dividitur. (Inter exclusionis signa Albanice).

Aeque unaquaeque praefectura in districta (Albanice: rrethe) dividitur. Hic hae
districta sunt (inter exclusionis signa Albanice):

Ruto communismo anno 1990, Albania oeconomica programata in apertiorem
oeconomiam mercatus eiecit. Democratice electa gubernatio Aprile anni 1992 munus
assumens ambitiosum oeconomicum correctorium programma ad oeconomicum
detrimentum retinendum et ad nationem in via oeconomiae mercatus accomodandam
eiecit. Praecipua elementa pretiorum et permutatorii systematis
liberalizationem, fiscalem solidationem, monetariam continentiam et firmum
redituum actum inclusere. Quae cum structuralium emendationum fasce completa
sunt, privatizatione, domorum effectoriarum pecuniariique campi emendatione et
oeconomiae mercatus et privati campi activitati compagis creatione inclusis.
Pleraque pretia liberalizata sunt et nunc regionis typicis planis appropinquant.
Pleraque agricultura, publicae aedes, et parva industria, una cum transvectione,
diaconiis et parvis et mediis domis effectoriis privatizatae sunt. Severe
contracta oeconomia per annum 1989, oeconomia gradatim assurrexit, denique
superandis anni 1989 planis decennio 1990 exeunte. De illo tempore pretia etiam
ascenderunt, nihilominus, oeconomica penuria plerisque incolarum continuavit.
Anno 1995, Albania magnas publicas domus effectorias privatizare coepit. De anno
2000, Albania rapidiorem oeconiae expansionem experta est.

Obsignatam Consensionem Stabilitionis et Consociationis Iunio Iulioque anno 2006
secuti, Unionis Europaeae administri Albaniam hortati sunt ut emendationem
efficeret, cogitationibus dirigendis ad libertatem preli, proprietatis jus,
institutorum constructionem, ethnicorum allophylorum respectum et municipalibus
comitiis internationalium normarum observantiam. Albania ingentem recuperationem
fecit, construenda moderna et diversificata oeconomia. Recentes administrationes
meliorem nationis infrastructuram fecerunt et aemulationes mercatorias in
maritimis portibus, ferriviis, telecommunicationibus, electridis generatione,
gasii naturalis distributione et aeriportibus. Periegesis in Albaniam ponderis
industria et rapidissime crescit. Notissimae periegeticae antiqui Apolloniae,
Buthroti, et Crojae loci attractiones sunt. Albanum litus se periegeticis magis
magisque populare propter relative intactam naturam et oras maritimas facit.

Hic commentarium de demographia Albaniae agitur. Plerumque rationarium e Libri
factorum mundanorum Centralis Intellegentiae Agenturae (Anglice CIA World
Factbook) editione extrahitur quia solemne rationarium prae manu non est.

Secundum Societatem Farsarotul, Aromani nationis Meridiem incolunt; secundum
Universitatem Graecensem, Serbii Montinigrenses Septemtrionem incolunt.

Centesimae partes aestimantur; prae manu praesens rationarium de religiosa
affiliatione; omnes meschitae et ecclesiae anno 1967 clausae sunt et religiosae
observantiae interdictae; mense Novembre anni 1990, Albania privatam religiosam
praxin sinere coepit.

Lingua Albanica (solemnis-generatim {?} dialecto Toscica fundata sed cum Gegico
lexico locupletata).



https://la.wikipedia.org/wiki/Alanus_Mathison_Turing

Alanus Mathison Turing, vulgo Alan Turing (natus Londini die 23 Iunii 1912;
mortuus Wilmslow in Cestria die 7 Iunii 1954) fuit mathematicus, logicus,
cryptographus, et peritus scientiae computatralis Anglicus.

Turing saepe habetur pater modernae scientiae computatralis quoniam
conformationem potentem notionis algorithmi et computationis machinae Turing
excogitavit. Interea, cum examen Turing, cogitationes, ut fieri solet, ad
disputationem de artificiali intellegentia incitatrices communicavit: umquamne
poterimus dicere machinam sentire et cogitare. De partibus quas ille in
computatris hodiernis creandis egit, Time, periodicum Americanum, Turing unum ex
centum gravissimis saeculi hominibus nominans, "Profecto" inquit "quisquis
computatri malleolo tacto tabulam calculatoriam aut programma editorium aperit,
incarnationi cuidam machinae Turing operatur."

Turing apud Physicum Civitatis Laboratorium operatus computatrum ACI
excogitavit, unam ex primis descriptionibus computatri programmatibus
coacervatis?, quippe cum hoc computatrum numquam omnino constructum sit. Anno
1948, ad Universitatem Victoriam Mancuniensem remigravit ut in Manchester Mark
1, uno ex mundi primis computatris veris, laboraret.

Bello mundano secundo Turing in nuntiis per notas scriptis explanandis laboravit
praetorio GCHQ in praedio Bletchley Park, ubi Britanniae tabularium
cryptanalyticum tunc situm erat. Paulisper praetorii parti Hut 8 praefuit, cui
notae navales Germanorum explanandae erant mandatae. Nonnullas rationes ad
secretas Germanorum notas rimandas excogitavit, inter quas rationem bombe
dictam, machinam electromechanicam, qua configurationes machinae Aenigmatis
inveniri poterant.

Ad homophylophiliam propensus, Turing ea vixit aetate, qua homophylophilia,
animi morbus habita, lege opprimebatur. "Detectus" (outed), iudicio accusatus,
damnatus, ipse nullo modo iterum potuit operam suam locare. Veneno cyanidi obiit
paulo post, in rebus quae mater et alii putabant dubiis. Die 10 Septembris 2009,
post motum interretialem, Gordon Brown primus minister pro administratione
Britannica apologiam coram omnibus fecit ob publicam erga Turing saevitiam post
bellum.

Turing Chhatrapur in oppido Orissae in India conceptus est (Hodges 1983:5).
Pater, Iulius Mathison Turing, fuit praefectus in Ministerio Civili Indiano
(Indian Civil Service). Iulius et uxor, Sara, nata Stoney (1881–1976), filia
Edwardi Waller Stoney, primi Hamaxostichi Madras machinatoris, filium in Anglia
adolescere volentes, Maidam Vallem prope Londinium iterum migraverunt, ubi
Alanus Turing natus est 23 Iunii 1912, sicut signo caeruleo extrinsecus in
aedificio, nunc Colonnade Hotel, declaratur (Hodges 1983:5). Ei fuit frater
maior natu, Ioannes. Patre iam commisso in ministerio civili, parentes inter
Guildford et Indiam saepe peregrinaverunt, et ambo igitur pueri cum suis
Hastingae manebant.

Turing puer manifestum reddidit ingenii quod excellentius aliquanto post
ostentabat (Jones 2001). Ad mathematicam scientiamque secundum naturam
propensus, is magni non aestimatus est ab nonnullis apud Sherborne
praeceptoribus, quorum definitio educationis optimos antiquorum libros
vehementius dixit. Scholae caput ad parentes scripsit: "Spero eum inter duas
scholas non cadere. Si ei in schola publica necesse est manere, debet conari
fieri educatus. Si erit solum specialista scientificus, tempus in schola publica
perdit" (Hodges 1983:26).

Nihilominus, Turing, potestatem singularem in studiis quae amabat exhibens,
quaestiones arduas anno 1927 explicavit, adeo sine cognitionem calculi
elementarii. Anno 1928, aetatis 16, is in opere Alberti Einstein incidit; non
solum eum intellexit, sed etiam anticipavit Einstein leges motus Newtoni in
dubium vocavisse de commentario in quo hoc nunquam factum est apertum (Hodges
1983:34).

Amicitia cum Christophoro Morcom, alio discipulo et primo amasio, Turing
spiritum erexit; Morcom autem pauca spatia septem dierum post initium eorum
ultimi "semestris" apud Sherborne tuberculosi bovino, a quo puer contaminato
lacte bibito contactus erat, de vita subito decessit (Teuscher 2004). Fide
religiosa propediem amissa, Turing fortiter factus est atheista, et ad
sententiam accessit omnes res, facultatibus cerebri humani comprehensis, esse
corporeas (Gray n.d.).

Quoniam Turing in studiis optimorum antiquorum librorum tam industrie quam in
scientia mathematicaque noluit laborare, subsidium in Collegio Trinitatis apud
Cantabrigienses non abstulit; itaque factus est discipulus in Collegio Regali,
ubi ab anno 1931 ad 1934 studebat, gradum egregium accepit, et anno 1935 propter
vim dissertationis (de theoremate limitis medii), socius collegii electus est.

In commentario "On Computable Numbers, with an Application to the
Entscheidungsproblem" (1937a, 1937b), Turing Curtii Gödel exitus (1931) de
limitibus probationis computationisque reformulavit, et in loco Gödel
universalis linguae in arithmetica conlocatae, proposuit machinas nunc
appellatas machinas Turing, res formales simplicesque. Probavit talem machinam
posse exsequi quamlibet quaestionem mathematicam si depicta sit algorithmus.
Machinae Turing ad tempus sunt praecipuae in theoria computationis studii res.

Turing deinde, primo quaestionem consistendi (halting problem) machinarum Turing
esse incertam monstrans, quaestioni Entscheidungsproblem non esse solutionem
probavit, quia per algorithmum, non possumus decernere num quaevis machina
Turing in universum umquam consistatur. Etsi eius argumentum post Alonzi Church
argumentum de eius calculo lambda divulgatum est, inventum Turing est aliquantum
facilius et subtilius. Eius novitas fuit notio "Universae (Turing) Machinae,"
notio quod talis machina potest opera cuiusvis aliae machinae exsequi. Libellus
etiam notionem numerorum definabilium posuit.

Ab Septembre 1936 ad Iulium 1938, laboravit praecipue apud Institutum pro
Studiis Promotis (Institute for Advanced Study) in Universitate Princetoniensi,
ab Alonzo Church doctus. Mathematicae et cryptologiae studuit, et tres ex
quattuor binarii multiplicatoris electromechanici partibus construxit (Hodges
1983:138). Mense Iunio 1938 gradum Ph.D. apud Princetonienses obtinuit; eius
dissertatio notionem computationis relativae? proposuit, ubi machinae Turing a
machinis oraculi adiuvantur, ut liceant studia quaestionum quae a machina Turing
solvi non possunt.

Iterum Cantabrigiae habitans, Turing Ludovici Wittgenstein acroasis de
fundamentis mathematicae audivit (Hodges 1983:152), de quo ambo homines
disputabant et inter se dissentiebant. Turing formalismum mathematicum defendit;
Wittgenstein autem habuit mathematicam veritates absolutas non cognoscere, sed
potius excogitare (Hodges 1983:153–154).

Per secundum bellum mundanum Turing fuit unus ex mathematicis in conatibus apud
Hortum Bletchley, stationem GCCS (Government Code and Cypher School) belli
tempore, ad notas Germanas solvendas. Adhibens opus cryptanalysis in Polonia a
Mariano Rejewski, Jerzy Rózycki, et Henrico Zygalski in Cipher Bureau ante
bellum factum, ipse gravissimas notiones ad machinas Aenigma et Lorenz SZ 40/42
(machinam auxiliarem Teletype, a Britannicis "Tunny" appellatam) comprehensas
contribuit, et paulisper factus est caput Hut 8, partis propositi quae navales
notas Germanas explanare conabatur.

Post Septembrem 1938, Turing in Schola Programmatum et Notarum Gubernativa,
Britannica cryptologiae societate, cum Dilly Knox, maiore viro notarum perito
GCCS aliquantum conlaborabat (Copeland 2001:352). Die 4 Septembris 1939,
postridie diem cum Regnum Britanniarum bellum Germaniae indixisset, Turing se ad
Hortum Bletchley, bellicam GCCS stationem, rettulit (Copeland 2006:378).

Nonnulla septem dierum spatia post accessus, designaverat Turing machinam
electromechanicam quae potui adiuvare Aenigma solutum celerius quam bomba anni
1932—instrumentum deductum de, et nominatum pro, prima bomba, in Polonia
designata. Haec bomba, cum accessione a mathematico Gordon Welchman excogitata,
facta est unum ex primorum instrumentorum, et praecipuum instrumentum
automaticum, quo cryptographici Britannici nuntios per Aenigma missos se
dediderunt.

I. J. Good, professor et cryptographus, qui cum Turing apud Hortum Bletchley
conlaborabat, post ait: "Turing's most important contribution, I think, was of
part of the design of the bombe, the cryptanalytic machine. He had the idea that
you could use, in effect, a theorem in logic which sounds to the untrained ear
rather absurd; namely that from a contradiction, you can deduce everything."

Bomba configurationes fortasse rectas ad nuntium Aenigmatis missum adhibitas
(ordinem rotorum, configurationes rotorum, etc.) petivit, et accommodato
crib—probabile solutae orationis (Anglice: plaintext) fragmento—usa est. Pro
unaquaque possibile rotorum configuratione (quo fuit fere 1019 statuum, vel 1022
in Aenigmatibus ex navibus U quibus fuerunt quattuor rotores (sed plurimis
Aenigmatibus fuerunt tres rotores) (Good 2003), bomba, in crib condita et
elecronibus facta, catenam deductionum logicarum exsecuta est. Turing bomba die
18 Martii 1940 inaugurata est (Hodges 1983:191). Ad belli finem, plus quam
ducentae bombae effectum habebant (Copeland et Proudfoot 2004).

Mense Decembri 1940, Turing systema indicatoris Aenigmatis Navalis, quod
mathematice fuit involutius quam systemata indicatoris quibus aliae partes
utebantur, solvit, et theorema Bayes, rationem statisticam "Banburismum" (verbum
circa annum 1940 factum, ab initio Latinum) appellatam, ad Aenigma Navale
refringendum mox excogitavit. Scritchmo utens, banburismus potuit excludere
quosdam rotorum Aenigmatis ordines, ergo brevius faciendo tempus quo posita
bombarum temptata sunt.

Tempore verno anni 1941, Turing ut in matrimonium Joan Clarke (conlaboratorem in
Hut 8) duceret posuit, sed ei pactionem nuptialem mutuo summa aestate
sustulerunt.

Mense Iulio 1942, Turing rationem excogitavit appellatam Turingismum (verbum ab
initio Latinum) vel Anglice pura "Turingery," ut admota sit contra notas Lorenz
adhibitas in nova Germanorum machina Geheimschreiber ('scriptore celato'), una
ex machinis a Turing et suis clam appellatam "Fish" ('Piscem'). Turing gregem
Fish ad Tommy Flowers introduxit, qui deinde, sub Maximi Newman directione,
computatrum Colossus construxit, primum mundi electronicum computatrum digitale
et programmabile, quod in loco machinarum simpliciorum mox subdidit (Copeland
2006:72). Tempore apud Hortum Bletchley, Turing, ingeniosus longinquitatis
cursor, Londinium quadraginta kilometra aliquando cucurrit ut congressus
cryptographorum frequentaret (Brown 1975).

Mense Novembri 1942, Turing ad Civitates Foederatas Americae navigavit. Ad
Hortum Bletchley Martio 1943 rediit.

Anno 1945, Turing pro officiis per bellum ad Ordinem Imperii Britannici admissus
est, sed sua opera pro Britannia multos annos secreta manebat. Biographia a
Regali Societate post eius mortem mox divulgata inquit: "Tres libelli insignes
recens ante bellum, de tribus rebus mathematicis, monstrant qualitatem operis
quod is produxisset. . . ."

Ab anno 1945 ad annum 1947, laboravit apud National Physical Laboratory in ACE
(Automatic Computing Engine) designatum. Acroasin legit die 19 Februarii 1946,
in quo fuit prima descriptio de singulis acta computatri programmatibus servatis
(Copeland 2006:108). Anno 1947 exeunte, Cantabrigiam remigravit pro anno
sabbaticali.? Cantabrigiae, eo absente, Gubernator ACE (Pilot ACE) aedificatus
est, quod suum primum programma die 10 Maii 1950 fecit.

Anno 1948, Turing creatus est Lector in Schola Mathematicarum apud Partem
Mathematicam Universitatis Victoriae Mancuniensis . Anno 1949, factus est
legatus laboratorii computationis apud Universitatem Mancuniensem director.
Texai.org propositum hoc consilium inivit.

Anno 1948, Turing, cum discipulo D. G. Champernowne laborans—pro computatro quod
non iam excogitatum erat!—programma ad scacchos ludendos describere coepit. Anno
1952, computatro accommodato carenti, Turing ludo lusit in quo ipse computatrum
simulavit, sed programma ab Alick Glennie, socio Turing, superatum est; fertur
autem programma ludum contra uxorem Champernowne vicisse.

Ab anno 1952 ad mortem, Turing in biologia mathematica laborabat, praecipue in
morphogenesi, de quo unum commentarium, "The Chemical Basis of Morphogenesis,"
anno 1952 edidit, hypothesin Turing formationis exemplorum describens. Turing
potissimum in biologia mathematica voluit comprehendere Fibonaccii phyllotaxin,
existentiam numerorum Fibonaccii in conformationibus plantarum. Adhibuit
aequationes reactionis-diffusionis quae nunc magni momenti sunt in disciplina
formationis exemplorum. Additi commentarii primum anno 1992 divulgati sunt, cum
Collected Works of A. M. Turing editi sunt.

Anno 1952, Arnoldus Murray, undeviginti annos natu, novus Turing amicus (Hodges
1983:449–455), cum alio homine, inrupuit in Turing domum, et Turing delictum
urbanae securitatis curae rettulit. Per investigationem curialem, Turing ipsum
habuisse coniunctionem sexualem cum Murray confessus est. Actus
homophylophiliae, eventus animi morbidi tunc habiti, fuerunt contra leges
Britanniae. Delicto sic cognito, Turing et Murray turpitudinis foedae sub
sectione undecima Legis Emendationis Criminalis anni 1885 accusati sunt. Turing
non paenitens convictus est in eodem scelere quo Anscharius Wilde plus quam
quingenta annos ante convictus erat (Leavitt 2006:268).

Optio Turing data est utrum in carcerem conici an exsecationem chemicalem
hormonibus pati ut libido deminui. Ut carcerem vitet, estrogeni iniectiones
identidem unum annum accepit. Suo security clearance ab hac convictione abolito,
ei prohibitum est ne continuet particeps apud GCHQ in rebus cryptographicis.
Turing numquam speculationis hostilis accusatus est, sed, sicut omnes qui apud
Hortum Bletchley laboraverant, ei non licuit eius laborem per bellum mentionem
facere.

Turing die 8 Iunii 1954 a servo inventus est mortuus; proximo die, cyanidi
veneno obierat, ut videtur de malo semeso prope lectum reperto. Malum ipsum pro
contaminatione cyanidi non probatum est, sed examinatio corporis post mortem
causam mortis fuisse venenum cyanidi probavit. Plurimi hodie putant eum sua
sponte obisse, et magistratus qui de mortuis inquirit hanc mortem appellavit
voluntariam. Mater autem strenue disputavit ingestionem fuisse fortuitam propter
ipsius neglegentia in laboratorii chemicis coacervatis. Andrew Hodges biographus
(1983:488–489) opinatur Turing sic sibi mortem conscivisse cogitate, ut matri
sit verisimilis negatio (plausible deniability); alii opinantur Turing fabulam
in "Nive Candida," narratiuncula sibi gratiosissima, agisse (Ferris 2002:250).
Corpus in crematorio apud Woking die 12 Iunii 1954 crematum est.

Tributa Turing facta sunt Mancunii, qua in urbe Turing integra aetate laborabat.

Breaking the Code, ludus scaenicus ab Hugh Whitemore anno 1986 scriptus, vitam
mortemque Turing enarrat. In theatris apud West End Londini et Broadway Novi
Eboraci, Derek Jacobi personam Turing egit; personam iterum egit anno 1997 in
pellicula televisifica ex ludo tracta, a BBC et WGBH Bostoniae coniunctim
confecta . Ludus ab Amber Lane Press Oxoniae divulgatus est.

Mense Augusto 2009, Ioannes Graham-Cumming rogationem coepit quae poposcit
Administrationem Britannicam se apud Turing de accusatione delicti
homosexualitatis excusare.

Atque adeo mense Septembri 2009, Britanniarum minister primus Gordonus Brown se
Alano Turing excusavit de iniuria ei allata, cum de homophylophilia damnatus
erat. "Magnopere superbe nomine regiminis Britannici omniumque, qui Alani operae
gratia libere vivunt, aio: nos paenitet. Melioribus dignus fuisti," Brown
scripsit. "Minime nimium est dictu quod, sine eius subventione extraordinaria,
historia belli mundani secundi magnopere abhorruisset. [. . .] Prae hac gratia
ei habenda insuper atrox est igitur saevitia, qua tanta tractatus est."

Mense Decembri anno 2013, regina Elizabeth II amnestiam innocentiae de hac re
dedit per Parlamentum Britannicum Camera Nobilitate.



https://la.wikipedia.org/wiki/Vis

Vis (-is f.) sensu latissimo res efficiendas potestatem vel inclinationem vel
virtutem vel coercitionem significat. Sensu latissimo igitur habemus enuntiata
sicut vis comica (ut dixit Caesar de Terentio), id quod significat genius
comicus; similiter, vis poetica dicitur, quae genius poeticus dicitur. In
physica autem Newtoniana, vis est axiomatica magni momenti notio.

In lingua Latina classica, nomen substantivum vis est defectivum quia caret
duabus casibus: genetivo singulari et dativo singulari. In eorum casorum loco,
oportet nos formis pluralibus uti, vel genitivo dativoque alii verbi uti
significationis similaris. Hodie, autem, multi libri de grammatica Latina, mores
mediaevales sequentes, docent genetivum singulare esse vis et dativum esse vi.

Aetate Isaaci Newtoni et postea in physica, nomen vis significat multas res:
celeritatem aut energiam (vis viva), et massam (vis insita vel vis inertiae),
accelerationem (vis acceleratrix) et, ea quam Newtonus suo die nominavit, vis
motrix. Vis motrix est quod hodie in physica principaliter notionem vis
significat.

In theoria Newtoniana, vis (hoc est vis motrix in corpus impressa) est corporum
accelerationis deformationisque causa. Acceleratio a → {\displaystyle {\vec
{a}}} quam vis F → {\displaystyle {\vec {F}}} producit in massa m {\displaystyle
m} datur a secunda lege Newtoniana:

In Systemate Unitatium Internationali, virium unitas est Newtonium (symbolum N),
sed mos hodie est et saepe vim exprimire in unitatibus chiliogrammatis.

Etiam hodie nonnulli scientiae periti homines interdum verbo vis utuntur
latissimo energiae seu potentiae sensu in locutionibus sicut vis electrica, vis
nuclearis, et vis thermica. Sed, in scientiae physicae contextu, hic usus
vitandus est, ne vis sensu Newtoniano et vis sensu energiae confundantur.

In mechanica, cum duae vires in eandem rem agunt, parallelogrammum virium
actionem compositam describit.

Usque ad saeculum undevicensimum, biologi putabant vim vitae specialem esse quae
vitam biologicam efficit. Post autem inventa synthesis ureae anni 1828,
evolutionis biologicae anni 1859, et ADN anni 1953, biologicorum physicorumque
plurimus valde virium vitae existentiam dubitaverunt. Possumus tam facile dicere
vim vitae esse ADN et evolutionem.



https://la.wikipedia.org/wiki/Uzbecia

Uzbecia, seu Usbecia vel Usbekistania (nomen Neolatinum; Uzbecice O'zbekiston),
est res publica in Media Asia, quae antiquam regionem Chorasmiam et maximam
partem Sogdianae comprehendit. Caput rei publicae est Tashkent (ipso vulgo
Toshkent).

Terrae Uzbeciae hodiernae temporis antiquis et mediaevalibus regnorum multorum
(inter alia, Chorasmiae et imperii Tamerlanis) pars fuere. Gradatim chanatus
tres formati sunt: Bocharensis (ab anno 1500, phylarchia, seu emiratus, anno
1785 factus), Chivensis (ab anno 1512 extans, ipse nomen Chorasmiae tenuit) et
Cocandensis (anno 1709 creatus).

Anno 1864, Imperium Russicum exercitum in Mediam Asiam misit, ut urbes Chivam,
Bocharam, et Maracandam superaret. Propterea Phylarchia (Emiratus) Bocharensis
et Chanatus Chivensis Cocandensisque subreguli imperii ellius facti sunt.
Chanatus Cocandensis autem anno 1876 inclusus est in Imperium Russicum.

Anno 1918, Imperatore Russico interfecto, Fautores Aequandorum Bonorum cum
sociis suis ('Rubri' appellati) bellum gesserunt. In Media Asia, milites
Islamici Basmachi ('latrones') pro libertate Usbeciae bellum gesserunt cum
Exercitu Rubro. Anno 1920 Chanatus Chivensis et Phylarchia Bocharensis in Res
Publicas Populares Sovieticas Chorasmicam et Bocharicam transformati sunt.

Res Publica Sovietica Socialistica Uzbecica Unionis Sovieticae die 27 Octobris
anno 1924 (e partibus Res Publicae Socialisticae Sovieticae Autonomae
Turkestanicae RSFSR et Rerum Publicarum Popularium Sovieticarum Chorasmicae
Bucharicaeque vacuarum) creata est, metropolim suam initio Maracandam et ab anno
1930 Tashkent habens, et die 31 Augusti 1991 libertatem suam e Unione illa
declaravit.

Cum praetexto periculi milium Islamicorum in Uzbecia, anno 2005 auctoritates
civiles urbis Andianiae in carcerum homines negotii posuit; accusatur milites
Islamici contra duce Uzbeciae sint. Cives eos liberare tentaverunt, ergo
exercituum mittebatur in urbem et multa gens occidit.

Lingua maioris patris gentis lingua Uzbecica est, qua lingua Turcica est. Multa
similitudo cum lingua Uigurica, in Uigurstania, habet. Etiam paene 25 per centum
gentis lingua Persica loquitur, in urbibus Chiva Bocharaque.



https://la.wikipedia.org/wiki/Tigris

Tigris (-is vel -idis, comm.), binomine Panthera tigris, est feles praedabundus,
maxima inter omnes feles, secunda ad leotigrem hybridam. Carnivorus Asiam
Orientalem Meridionalemque incolit, et faculter ob colorem flavum et nigras
maculas virgatas agnoscitur. Omnes tigridum species sunt periclitatae; tres ex
novem subspeciebus iam exstinctae sunt.

Quae novem subspecies inter se similes videntur, magnopere tamen magnitudine
pondereque differunt. Tigris minimus, nempe Balicus, Indonesiam habitavit, et
140 cm longus a capite ad extremum corporis, 60 cm longus caudae, et cui pondus
120 kg maribus seu 90 kg feminis fuit—paulo maior quam pardus. Magnitudo tigris
Altaici omnino differt: 2 m vel ampla longus a capite ad extremum corporis, 90
cm longus caudae, et cui pondus 250 kg (usque ad 325 kg) maribus seu 100–167 kg
feminis est; propterea hi tigres maxima animalia carnivora sunt, solum ad ursos
secundi. Ad armum fere 80 cm altus est.

Corpus tigridis valde musculosum est, crura valentia pedesque magni. Ut omnibus
felibus, ei ungues retractiles sunt, qui 8–12 cm longitudinis fieri possunt.
Crura posteriora sunt longiora quam anteriora, quam ob rem alte longeque salire
possunt: saltus circiter 10 m longi et 2 m alti memorati sunt.

Caput rotundum maxilla valens ornat atque auricula parva. Oculi praecipue
electroflavi sunt, sed caerulei in tigribus albis, cum pupillis orbiculatis.
Sicut in ceteris faelibus inest in oculo tigridum tapetum lucidum est quo etiam
versperi bene videt—sexiens tanto acrius quam homo, ut existimant. Tigribus
adultis 30 dentes sunt; dentes canini 5.5–7.5 cm longi crescunt.

Tigris adultus omnino carnivorus est, quam ob rem sua intestina valde brevia
sunt: cum herbivororum usque ad viciens corporibus tanto longiora sunt, tigridum
fere singula singulis quater corporibus tanto longiora sunt.

Tigres vibrissis utuntur in praeda capienda. Hic fortasse vibrissae pluris
momenti quam oculi sunt, quia male animal in maxillis captum videre, sed,
vibrissis sentientibus, melius statum animalis cognoscere possunt. Etiam per
vibrissas tigris venans motum et mutationem venti sentit ne praedae oleat.

Communiter tigribus regionum tropicarum pellis pilo breviore rarioreque sunt
quam tigribus regionum temperatiorum. Pilus 0.7–3.5 cm longus tigribus in
regionibus tropicis, sed tigri Altaico pilus longior est, ut corpus se
calefaciat: 5 cm longus ad dorsum, et usque ad 10 cm ad alvum.

Color principalis per subspecies inter aureoflavum et rufoluteum variat. Imus
tigris albus est, maculae albae post auriculas sunt, etiam albitudo faciei est.
Virgae atrae transverse a capite usque ad extremum caudae feruntur, etiam crura
librate virgata sunt. Virgae caudales sunt anulares. Cuique tigridi unica
figuratio virgarum est; ut per dactylogramma, tigres inter se per virgas
distingui possunt, at modi faciliores sunt, ut vestigiorum inspectio.

Ut apud pleraque animalia vertebrata, ita apud tigres variationes colorum sunt,
cuius momentum minus biologicum quam culturale est; ut spectacula principum et
theatri (e.c. Sigfridus et Rex) adhibebantur, praesertim tigres albi. Solum in
tigre typico, non in aliis subspeciebus, variatio alba apparet. Hi non
leucopathi sunt, sed fortasse hemileucopathi—non eis oculi rufi sunt, sed
caerulei; etiam plerisque virgae atrae.

Altera etiam rarissima variatio, tigris gilvus cum virgis subfulvis est, qui
annis 1950 in consaeptis recreatoriis et a ducibus theatricis exhibiti sunt. Ibi
tigres Altaici ingeniti sunt; nullas subspecies proprias repraesentant, quam ob
rem non adiuvantes ad conservationem speciei putantur.

De tigribus atris paucum scitur, sed exsistebant. Tigris ater captus fuit annis
1990 in India. Pellis ex venatore illicito prope Dellium expropriata est anno
1992.

Etiam rumores pervagantur de tigribus lividis (sive Melitanis, quod vulgo
colorem lividum aliorum felium indicat). Ei tigri colorem lividum cum virgis
pullis lateralibus esse dicitur. Plerique nuntii de his tigribus e Fochiensi
provincia Sinae, sed nondum verificati sunt.

Frequentes sunt ab India ad ortum per Chinam et Asiam Meridioccidentalem, et ad
septentrionem usque ad flumen Amur in Siberia orientali. Insula sola quam
habitant Sumatra, quia in aliis insulis Indonesiae exstincti sunt. Olim et ad
occasum Indiae, in Asia citeriore et Turcia habitaverunt sed ibi quoque
exstincti sunt. De habitationibus singulis subspecierum, vide infra, sub capite
Subspecies.

Tigres sunt ferae silvestres. Tectum fruticeti sub arboribus iis necessarium
est, quod in eo virgae eorum simulationem optimam offerant. Per qualescumque
regiones habitant, in silvis tropicis, temperatis, vel arcticis vivunt.
Nonnunquam in montibus, savannis, et paludibus inventi sunt.

In tigris tractu semper lacus aut flumina sunt, quia tigres frequenter ac
libenter nant. Per lavationes frequentes e molestiis et parasitis solvuntur,
etiam aliquando cibum in aqua inveniunt. In aqua et copulant.

Tigres solitarii sunt; mares et feminae inter se solum breviter ad procreandum
coeunt. Designant suum tractum, cuius magnitudo ex animalibus praedaticiis
dependet, urina, notis ab unguibus factis, et secretionibus ex glandibus
analibus cum faecibus commixtis. Ad meridiem hic tractus circiter ex 26–79 km²
constat; ad septentriones, tigris Altaici ex usque ad 250 km² ampliusve.
Plerique tractus feminarum valde minus quam marum sunt; in maris tractu quoque
aliquot minores feminae tractus nonnunquam sunt.

Praecipue ex magnis mammalibus tigres vivunt. Ungulata sicut antilopae, cervi,
oves, capri, suesque praesertim captant, rarius bestias minores cuniculi,
lepores, et avis aquarias. Tigris ad suam praedam adrepit, deinde insilit et
firmis pedibus anterioribus in solum imprimit. Ut occidat, collum mordet (quod
firma maxilla rumpit) faucesve. Circiter singulae e vicenis insidiis evenit.
Deinde praedam in dumetum trahit, ubi peresse a partibus posterioribus incipit.
Existimantur tigres usque ad 20–35 kg carnis una cena helluari valent, saepius
vero 15–18 kg in die edunt.

Tigris homines impetere non solet. Aliquotiens tamen accidit ut tigris
anthropophagus fit, praesertim tigres minores Asiae Meridi-Orientalis. Cum
tigris semel tantum carnem humanam gustavit, plerumque non ibi desinit. Tigres
non aedis humanas intrant, sed eos qui domo exeunt interficiunt. Ut hi impetus
evitentur, in partibus quas tigres incolunt homines personas ferunt occipitalis
quia tigres a tergo impetere malunt.

Diu octo subspecies esse putabantur, sed progressus scientales et
investigationes geneticae nobis plus scientiae his de rebus dederunt. Hodie
saepius novem subspecies distinguuntur, ex quibus tres iam exstinctae sunt.
Tigris iacksoni, quem analyse genetico sui subspeciei differentis a Tigre
corbetti esse recenter agnitus, anno 2004 scientifice descriptus est. Nova
scientia de Tigre sumatrae in dubium vocat num sui speciei esse putetur.

Aliquot harum subspecierum in periculo critico (CR) exstinctionis sunt.
Pleraeque etiam regiones distantes difficilesque accessu habitant quas nondum
scientifice aspectaverunt, et incertum est num plures informationes inventurae
sunt.

Tigris altaicus (P. t. altaica), vulgo tigris Sibericus vel Amurensis vocatur,
et maximus tigris est inter omnes subspecies. Olim extentu latissimo, qui per
Siberiam, Manchuriam, et Coream extendit, sed interim valde redacta sunt in 150
animalia ad fines Sinae cum Russia et Corea; hactenus increscunt ad 500–1 000
tigres, quorum plus quam 600 captivae; adhuc in periculo critico (CR) sunt.

Tigres Altaici praecipue montes Sichote Alin Russiae orientalis habitant, sed
nonnulli in montes Changbai in China septentrionali ad ortum et per Coream
Septentrionalem septentrionalem sunt.

Tigris amoyensis (P. t. amoyensis), qui vulgo tigris Sinensis vel Xiamenensis
vocatur, in periculo critico (CR); olim per totam Chinam frequens, sed hodie
solum circiter 20–40 esse in montibus Quantuniae existimant.

Valde probabilis est, ut haec proxima species quae exstinguetur. Nulli in statu
fero ab annis 1980 visi sunt. Et si eius exstinctio praevenitur, fortasse
propter angustias geneticas haec subspecies superesse nequit. Populatio in
hortis zoologicis, etiam programma procreationis, solum nuper condita sunt, et
haec praecipue in hortis Chinensibus; propterea successus non nitendus est, non
minime ob curam humanam qua tigres aluntur procul a vita fera.

Tigris lividus (supra descriptus, sub capite Color), si exstat, fortasse sub hoc
specie sumetur.

Tigris Corbetti (P. t. corbetti), sive tigris Indochinensis, subspecies in
periculo, primum anno 1968 detecta et descripta.

Per continentem Asiae Meridioccidentalis frequens est. Inter 1 200–1 800 tigres
supersunt, praecipue in Camboia, Laosio, Thailandia, Vietnamia et partibus
Chinae et Birmaniae; in aliis nationibus regionis iam exstinctus est. In aliquot
harum nationum eius numerus decrescit quia tigres ibi protectione carent. Anno
2005, 60 fere tigres captivi sunt in Asia et Civitatibus Foederatis.

Tigris Iacksoni (P. t. jacksoni), seu tigris Malaesianus subspecies fortasse in
periculo critico est. Grex investigatorum a Stephano J. O'Brien ducto eos
detexit. Sumpserunt 134 tigres ex Russia, China, India, et aliis nationibus
regionis et analysin ADN materiei geneticae egerunt. Reppererunt tigres in
paeninsula Malaica tam differentes a tigribus Corbetti esse ut in propriam
subspeciem dirigendi sunt.

Hi tigres tam similes tigridum Corbetti sunt quod adhuc sub eadem subspecie esse
existimabant, sed inter se differentiae distinctae sunt. Pauci sunt in Phuket
provincia Thailandiae, sed plerique ad meridiem Singorae in Thailandia etiam in
montibus centralibus paeninsulae Malaicae.

Tigris Sumatrae (P. t. sumatrae) in periculo critico (CR) est, sed unica
subspecies insularis quae superesse potest. Adhuc 400–500 tigres in hortibus
nationalibus in montibus Sumatrae centralis sunt, et 235 captivi, a 37 tigribus
feris captivis descendentes. 61 tigres (32 mares et 29 feminae) ad insulam Iavam
remoti sunt.

Tigris typicus (P. t. tigris), seu tigris Bengalus vel regalis, secunda
subspecies magnitudine, frequentissima in India, sed etiam Bengalam, Butaniam,
Nepaliam, Chinae partes et Birmaniam orientalem habitat.

Tigrem Balicum (P. t. balica) per nimiam venationem et habitationum
destructionem esse exstinctum (EX) rentur. Pellis ac sceletus supersunt. Minimus
ominum tigridum, paulo maior quam pardus.

Ultimus observatus descriptusque tigris Balicus in Balia Occidentali fuit annis
1930, sed investigatores subspeciem posse ad primos annos 1950 superfuisse
credunt. Nulli captivi vivunt.

Tigrem Sondaicum (P. t. sondaica) seu tigrem Iavanum esse exstinctum (EX)
rentur. Pellis ac sceletus supersunt. Tigris Sondaicus tam magnus quam tigris
Sumatrae, sed pluribus et distinctioribus virgis ornatus fuit. Et cum parvus,
maior quam tigris Balicus fuit. Nulli captivi vivunt.

Iavam populosissimam insulam Indonesiae habitavit, et frequens erat. Tigris
ultimus anno 1976 visus est, sed vestigia trium tigridum observata sunt anno
1979. Forsitan annis 1980 exstinctus est.

Rumores sunt de tigris Sondaici exsistentia in Iava Orientali, ubi iungalae
densae et fere impenetrabiles sunt. Saeptum nationale Meru Betiri in hac regione
stat; sint superstites, fortasse ibi. Sed regio sub pressura metallariorum est,
qui volunt aurum inter alias effodire.

Tigrem virgatum (P. t. virgata) seu Hyrcanum seu Persicum tigrem esse exstinctum
(EX) rentur. Pellis ac sceletus supersunt. Tertius maximus tigris fuit, similis
tigris typici in coloribus et virgatura, sed pilo densiore longioreque. Nulli
captivi vivunt.

Subspecies extentu latissimo, ab Anatolia per Persiam et Asiam centralem usque
ad Mogoliam, qui mox redactus est. Ultima observatio verificata fuit annis
1972–1976, quando investigatores dixerunt minus quam 100 tigres superesse. Sunt
qui dicunt ultimum tigrem virgatum captum esse anno 1997; alii eum dicunt annis
1950 exstinctum esse. Observationes adhuc referuntur per Afghaniam,
Turcomanniam, et Turciam orientalem, sed nullae verificatae sunt.

Saeculo vicensimo inito, circa 100 000 tigres in vita fera inveniebantur, a
Turcia ad occasum usque ad insulas Asiae Orientalis ad ortum. Anno 2005, minus
quam 7 000 tigres superesse dicunt, etiam tres ex novem subspeciebus exstincta
sunt. Minae praecipuae sunt destructio habitationum et venatio furtiva.
Subspecies maxime periclitata tigris Amoyensis est, cuius 20–50 tigres
supersunt.

Olim tigres celebres fuerunt ut tropaea inter aristocratas et locupletes. Saepe
venabantur a tergo elephantino, agminibus magnis ubi dyodecades tigridum
sclopetabantur. Et reges venati sunt; non propter suam pulchram faciem tigris
Bengalus et regalis vocatur. Conlaboratio in tigribus exstinguendis a medio
saeculo 19 exsistit, sed post Bellum Mundanum Alterum increvit. Mao Zedong annis
1959–1976 bellum ad tigres Amoyenses gessit; similia eventa per Asiam
inveniuntur.

Ordo Mundi Naturae Tuendae seu WWF hodie dicit tigrem inter species maxime in
periculo esse, propter magnum gradum denudationis silvarum, sed etiam tigres
occiduntur toxico, electricitate, narcis terrestribus, captura in decipulis, et
sclopetatione, ad pellem et ossa cara accipienda. Ex ossibus medicamentum
orientale translaticium fit, etiam 'vinum tigrinum' (ut dictum) cuius 100 000
ampullae per annum fiunt. Hoc centum tigribus occisis per annum respondet.

Primus tigris Romam ab Augusto fertur 4 Maii 12 a.C.n. (742 a.U.c.), theatri
Marcelli dedicatione, teste Plin. Nat. Hist. l. 8 c. 25 § 65. Heliogabalus sibi
iunxit tigres, se Bacchum vocans; semel 51 tigres ostendit et occidit.

Celeberrimi litteraturae tigrides sunt Shere Khan, ex Rugardi Kipling Jungle
Book ("Liber Iungalae") et Tigris ex Winnie ille Pu Semper Ludet. Opus civitatis
Georgiae Vepʼkhis Tqaosani ('Eques in Pelle Tigrino', nisi Pantherino) est.
Gulielmi Blake The Tyger ('Tigris') praeclarum poëma Anglicum. Anno 2002,
Ioannes Martel a Booker Praemio honoratus est ob eius librum Life of Pi ("Vita
Piscini"), historiam Indi in Mari Pacifico naufragi cum tigre.



https://la.wikipedia.org/wiki/Tellus

Tellus (-ūris, f.), seu Terra, est tertius planeta a Sole stella sua,
densissimus planeta, quintus a maximo ex octo Systematis Solaris planetis, et
maximus ex quattuor Systematis Solaris planetis terrestribus. Ea aliquando
appellatur Mundus, Planeta Caeruleus, Tellus/Terra Mater, et adeo in variis
linguis ipso nomine Latino Terra.

Domus milliardarum specierum, hominibus non exceptis, Tellus nunc est solus
universi locus ubi vitam esse scimus. Planeta abhinc annorum 4.54 milia
millionum formatus est, et in eius superficie abhinc milia millionum annorum
apparuit vita. Biosphaera Telluris atmosphaeram aliosque abioticos planetae
status magnopere mutavit, auctum organismorum aerobiorum et formationem tabulati
ozoniferi sinens, quod, una cum magnetico Telluris campo, noxiam Solis
radiationem occludit, vitam super terram exsistere sinens. Geophysicae Telluris
proprietates, et geologica planetae historia et orbis, vitam hoc aevo persistere
siverunt. Planeta vitam sustenturus ire putatur tantum 500 milliones annorum.

Sicut omnes planetae, Tellus vi et gravitate formam globi habet; cum autem
circum axem suum rotetur, in polis aliquatenus plana est. Inde circumscriptio
lineae aequinoctialis 40 075.004 chiliometrorum longa 134.336 chiliometra
longior est circumscriptione polari (39  940.638 km), quae sunt 0.34 centesimae.
(Diametri ergo sunt 12 756.270 km, sive 12 713.500 km.) Telluris autem forma non
exacte est ellipsoidica: ea, geoides nominata, nonnullis locis ±100 metra a
forma ellipsoidae differt. Cum Tellus globus non sit, qui altissimus sit mons
Telluris dici non potest, nam altitudinem maximam super maris aequor Mons
Everest (Himalaia) tenet; maxime autem a medio Telluris distat apex montis
igniferi Chimborazi (Aequatoria), fundamentum et summum montis Maunae Keae (in
Havaiis) maxime distant.

Tellus est maxima in numero planetarum saxis structorum nostri systematis
solaris. Ceteri autem planetae ita structi sunt minores, velut (Mercurius,
Venus, Mars, vel Planetoides); planetae maiores (sicut Iuppiter) in primis e gas
constant.

Tellus orta est abhinc annorum circa 4550 milliones, et veterrimi Telluris
lapides, zircon, 4385 millones annorum habent. Intra 100 milliones annorum tot
meteoritae in Tellurem cadebant elementaque radiantia tantum calorem
efficiebant, ut Tellus recens maxima e parte liquesceret. (Fortasse etiam alter
planeta Martis magnitudine cum Tellure collidens hoc effecit simulque Lunam
genuit.) In Tellure, liquida elementa vi et gravitate dirempta sunt ut
gravissima, praecipue ferrum, medium locum tenerent, leviora autem, praecipue
oxygenium, silicium, aluminium, sphaeram extremam fingerent. Quibus ex elementis
mineralia silicium continentia orta sunt, quae corticem Telluris fingunt. Cum
Tellus in primis e ferro, niccolo, silicio, oxygenio, aluminio exstet, densitas
Telluris est maior, nempe 5.515 g/cm³.

Sicut plerique planetarum Telluris similium maiorumque satellitum Telluris
ipsius superficies duas in partis seu hemisphaeria divisa est: hemisphaerium
terrarum atque hemisphaerium aquarum. In hoc aevo, maria 70.7 centesimae
superficiei tegunt. Terrae (29.3%) in primis septem continentes faciunt: Asiam
(maiorem) et Europam (melius in unam coniungendas, scilicet in Eurasiam),
Africam, Americam septentrionalem, Americam meridionalem, Antarcticam,
Australiam. Minores terrae positione non continentes, sed insulae vocantur.
Maria sunt: tres oceani (Pacificus, Atlanticus, Indicus), et complura maria
minora, sicut Mare Internum et Oceanus Arcticus. In Fossa Mariana, oceanus est
altissimus, –11 034 metrorum infra maris aequor.

Mensurae seismicae Tellurem tribus e sphaeris constare patefecerunt: e Telluris
nucleo, amictu, cortice. Hae sphaerae planis discontinuitatis seismicis in vices
terminantur. Cortex parsque superior amictus lithosphaeram faciunt. Inter 50 ac
100 chiliometra crassa est divisaque in laminas tectonicas, et magnas et parvas.
Laminae maiores plerumque continentes aequiperant praeter laminam Pacificam. Hae
laminae in saxis partim liquefactis amictus superioris, in asthenosphaera 100 ad
150 chiliometra crassa, moventur. Nuclei Telluris pars exterior liquida est
calore plus quam 4000 K, pars interior vi et gravitate firma est.

Atmosphaera Telluris circiter 600 chiliometra altitudinis est. Massa
atmosphaerae 5.13×1018 chiliogrammatorum est, id est decima centesima millesima
pars massae Telluris. Pressio aëris in aequori altitudine 1013 hPa est, densitas
aëris 1.293 kg/m3. In aequori altitudine aër in primis e 78 centesimis
nitrogenii, 21 centesimis oxygenii, 1 centesimis argonis exstat. Vapor aquae
(0%-5%) etiam in aëre est et tempestates efficit. Praeterea multa et alia gasa
minima quidem parte aëri insunt quae tamen caelo maioris momenti sint, e.g.
carbonii dioxidum vel methanum.

Cum atmosphaera Telluris lucis Solis partem caeruleam brevius undatam quinquiens
magis dispergat quam partem rubram longius undatam, caelum nobis caeruleum
videtur. Aequor autem marium atque oceanorum e spatio cosmico caeruleum videtur
cum aqua ipsa lucem rubram magis absorbat. Inde Tellus etiam planeta caeruleus
vocatur.

Status energeticus Telluris maxima e parte de insolatione (de copia radiorum
solis) deque reflexione vel superficiei vel atmosphaerae, ergo de statu
radiationis, dependit. Cetera enim tantum 0.02 centesimae efficiunt; etiam
periodus solis macularum plus efficit.

Fere 0.013 centesimae e radionucleoidibus in Tellure dissolventibus oriuntur,
0.007 centesimae homo efficit materiem fossilem urens vel nuclea atomorum
findens, 0.002 centesimae ex attritu aestuum fiunt.

Albedo Telluris plus minusve 0.367 est, cuius maiorem partem nubes excitant.
Inde temperatura universa est effectiva? 246 K (id est, -27 graduum
Celsianorum). Medius autem calor humi est 288 K (+15 graduum Celsianorum)
effectus tepidarii causa, quod imprimis vapor aquae ac dioxidum carbonii
efficiunt. Extremae temperaturae in Tellure sunt hae mensurae: -89.6 gradus
Celsianos (21 Iulii 1983 in statione Vostok nominata in terra Antarctica) et +53
gradus Celsianos in Valle Mortis in Civitatibus Foederatis).

Calore medio 15 graduum Celsianorum soni velocitas in aequori altitudine est
circiter 340 m/s.

Unde aqua in Tellurem venerit, praecipue autem cur plus aquae in Tellure sit
quam in ceteris planetis Telluris similibus, adhuc non satis liquet. Pars aquae
e magmate evaporavisse et inde e medio Telluris orta esse putatur. Quod tamen
tantam copiam aquae explanare nequit. Aliae partes e stellis crinitis, ex
obiectis ultra Neptunum revolventibus, ex asteroidibus in Tellurem ceciderint.
Isotoporum ratio deuterii pro protio (D/H ratio) in maribus mensa magis aequat
ei in chondritis carbonicis inventae (quae reliquiae asteroidum in Tellurem
casorum sciuntur), sed minus ei in stellis crinitis vel obiectis ultra Neptunum
revolventibus exploratae.

Tellus, una cum Systemate Solare, est in Via Lactea galaxia sita, se circa
28 000 annorum lucis a media galaxia movens. Ea nunc est circa viginta annos
lucis supra planum aequatoriale in spirali Orionis bracchio.

Medium spatium mediae Telluris ac medii Solis circiter 149 597 870 km est. Quod
spatium primo unitatem astronomicam definiebat, qua unitate astronomi in primis
ad intervalla intra systema solare metienda utuntur.

Locus orbitae Telluris qui Soli proximus est, perihelium vocatur et 0.983 ua a
Sole distat, locus remotissimus aphelium vocatus 1.017 ua distat. Orbita
Telluris igitur ellipsis est excentritatis 0.0167. Spatium inter Solem et
Tellurem autem non constans est, sed altero quoque anno 10 cm augetur.

Revolutio Telluris circum Solem nunc 365 d 6 h 9 min 9.54 s durat, quae periodus
annus sideralis vocatur. Planities orbitae Telluris linea ecliptica appellatur.

Circa Tellurem movetur Luna, cuius ratio massarum ac Telluris tanta est, ut
Tellus et Luna nonnumquam systema binorum planetarum vocetur pro planeta ac
satellite. Ratio massarum modo in systemate Plutonis et Charontis maior est.

Quod Luna tanta est, declinatio lineae eclipticae valde stabilis est ut
condiciones vitae in Tellure bene maneant.

Tellus in 23 horis 56 minutis 4.09 secundis circum axim suum rotatur, quod
tempus dies sideralis vocatur. Cum autem Telluris orbita circulum non sit, locus
Solis die subsequenti non idem est atque die proximo. Spatium temporis inter
summos soles, id est inter meridies subsequentis inde paulum longius est die
siderali: id spatium dies solaris dicitur qui positione 24 horas continet.

Cum axis rotationis Telluris (hoc in aevo) 23.44° a linea ecliptica declinet,
utraque hemisphaera (septentrionalis ac meridionalis) diversis orbitae locis
diverse illustratur, unde tempora anni caelum suum efficientia oriuntur.

Luna in Tellure non solum in maribus, sed etiam in terris (circa semimetrum) et
in Telluris amictu aestus efficit, qui rotationem Telluris circum se ipsam
paulatim frenant ut dies circiter 20 µs per annum longiores fiant. Ex energia
rotationis calor fit, impulsus rotationis a Tellure in Lunam transfertur ut
Lunae orbita altero quoque anno 4 centimetra a Tellure removeatur. Mensurae
spatii inter Lunam et Tellurem laser factae ex anno 1995 hoc effectum iam diu
suspicatum demonstraverunt.

Alia argumenta haec sunt: in curalii fossilibus anuli crescendi inveniuntur, qui
omni die unum vestigium relinquebant. Item annorum singulorum vestigia
inveniuntur. Inde numerum dierum anni pristini linquunt et annus constans ex
illo numero aevo geologico auctus esse habetur.

Etiam Solis defectiones litteris mandatae demonstrant diem longiorem factum
esse, nam si dies aequus mansisset, defectiones aliis locis visae essent.

Adhuc sola in Tellure vita probatur. Tamen vita iam geologice paucis annis post
frequentissimos asteroidum casus in Telluris primordiis coepisse videtur. In
saxis sedimentis adhuc annorum ante 3850 millonem? genitis, quae in regione Isua
(in Groenlandia) inventa sunt, rationes isotoporum carbonii (C-12 / C-13) a
norma discrepant, forsan vitae causa. In saxis ante 3500 milliones genitis
Warrawoonae (in Australia) nonnulli viri docti cyanobacteria fossilia inventa
esse existimant. Certa autem sunt bacteria fossilia e formatione Gunflint (in
Ontario / Canada) ante 1900 milliones genita.

Evolutio et chemica et biologica cum historia caelorum arte coniuncta est, nam
vita quidem de condicionibus datis dependit, sed ipsa Tellurem mutat. In primis
photosynthesis satorum atmosphaerae oxygenium dabat ut nunc atmosphaera res
oxydans sit. Etiam Telluris albedo satîs terras tegentibus mutata est.

Tellus hodie non in quinque, ut e.g. apud Ovidium legimus, sed in septem zonas
dividitur:

Zona polaris borealis arctis vocatur, maiore e parte mare est. Zona polaris
australis antarctis vocatur, maxima e parte continens Antarctica est. Propria
harum zonarum sunt multa nix vel glacies, frigus, sed etiam dies vel nox
semestris. Videntur etiam aurorae boreales.

Zonae temperatae a circulis polaribus ad 40° latitudinis patent. In zonis
temperatis, tempora anni (ver, aestas, autumnus, hiemps) manifeste dignoscuntur,
et spatium diei noctisque in cursu anni valde variatur. Arbores imprimis sunt
coniferae vel frondeae quae frondem autumno amittunt.

Hae inter 40° latitudinis et circulum solstitialem (Cancri) vel circulum
brumalem (Capricorni) sitae sunt. Spatium diei noctisque paulum tantum variatur.
Hae regiones dignoscuntur: aridae, hieme umidae, aestate umidae, semper umidae.
In aliis regionibus, e.g. circum mare Internum, multa et varia genera satorum
crescunt, in aliis parca, in desertis sicut Sahara nulla.

Haec zona ab utraque parte circuli aequinoctialis ad circulos solstitialem et
brumalem spectat. In zona tropica, et dies et noctes semper duodecim horas
manent. Sol autem partim per meridiem, partim medium per caelum, partim per
septentrionalem cursum diei facit, unde verbum tropicae ortum est (Graece:
tropos 'versio').

Dignoscuntur regiones tropicae semper umidae et aliquotiens umidae. Illis non
sunt tempora anni; his autem tempus aridum et tempus pluviosum. His proprii sunt
campi ampli ubi herbae graminaque varia crescunt, qui campi in Africa savanna,
in America Meridionali pantanal, vocantur. Illis regionibus semper umidis
propriae sunt silvae incaeduae, quae etiam silvae pluviales tropicae vocantur,
quaeque generibus et arborum et florum et bestiarum abundant.

Cum axis Telluris ad lineam eclipticam 23.44° inclinatus sit, tempora anni sunt
varia, in primis in zonis temperatis. Haec enim inclinatio efficit ut dies vere
ac aestate longiores sint noctibus itaque tum terrae mariaque plus radiorum
solis accipiant. Dies praecipui sunt:

21 Decembris: Solstitium (brumale). Sol in tropico Capricorni (brumali) iter per
caeli verticem facit. In hemisphaera septentrionali, dies brevissimus adest et
hiems incipit; in hemisphaera australi, dies longissimus est et aestas incipit.
In polo gelido, media nox adest; in polo australi, meridies.

20 Martii: Aequinoctium (vernale). Ubique terrarum dies et nox duodecim horas
manent. In septentrionalibus, ver incipit; in australi, autumnus. Sol in linea
aequinoctiali per caeli verticem iter diei facit.

21 Iunii: Solstitium (aestivum). Sol in circulo Cancri (solstitiali) iter per
caeli verticem facit, diem longissimum et aestatem incipiens in
septentrionalibus, diem brevissimum et hiemem incipiens in australi.

22 Septembris: Aequinoctium (autumnale). Sol in linea aequinoctiali iter per
caeli verticem facit. In septentrionalibus incipit autumnus; in australi ver.

Homines priores erant pauci, et venationibus collectionibusque vescebantur.
Rebus novis neolithicis factis agricultura et pecuaria coepere (in "luna dimidia
frugifera" in millennio undecimo, in Sina millennio octavo, et in terra nunc
Mexicana millennio sexto a.C.n.). Inde segetes plantaeque sata naturalia
depulere. Inductione industriarum (ab saeculo undevicensimo) non solum areae
amplissimae mutatae sunt, sed etiam pollutio aquarum, humorum, aeris crevit.
Gasa sicut carbonii dioxidum Tellurem calefacere itaque caelum mundanum mutare
videntur. Numerus autem hominum crescere nondum desiit. Anno 1920, 1800
milliones? hominum Tellurem incolebant ; anno 2005, 6400 milliones ; anno 2050,
plures quam 9000 milliones fore divinantur. Homo iam effecturus est ut paene
totidem genera bestiarum satorumque exstinguantur atque in fine aevi cretacei
exstincta sunt.



https://la.wikipedia.org/wiki/Systema_solare

Systema solare, sive stellarum ordo solaris, in Sole et res astronomicae a
gravitate ad eum ligatae consistit, quorum omnes ab immanis nubis molecularis
implosione abhinc annorum circa 4.600 centena milia creatae sunt. Multarum rerum
quae circa Solem moventur (vel "orbitantur") plurimum massae intra octo
solitarias planetas continetur, cuius orbitae sunt paene circulares et intra
paene planum discum appellatum planum eclipticae patent. Quattuor minores
planetae—Mercurius, Venus, Tellus, Mars—etiam planetae terrestres appellati,
praecipue saxo metalloque componuntur. Quattuor planetae exteriores, gigantes
gaseosi, planetis terrestribus sunt multo solidiores. Duo maximi, Iuppiter et
Saturnus, praecipue hydrogenio helioque componuntur; duo extremi, Uranus et
Neptunus, glaciebus (aquae, ammoniae, methani) consistentes, saepe "gigantes
glaciales" appellantur.

Etiam in orbita circa Solem sunt satelles planetarum, asteroides, et cometes
(vel stellae crinitae). Terra est tertius a Sole planeta Systematis Solaris.
Systema planetare est generalis stellarum et corporum caelestium eum
circumvolantium nominatio.

Abhinc annorum tempora ante circiter 45 650 centena milia, Systema Solare ex
orbe gasi ac paulum pulveris volventis ortum est. Primum medio in orbe stella
Sol contracta est, ac lucere coepit. Mox (secundum spatia temporum geologica)
gasa reliqua et pulvis magna e parte usque ad corpora magnitudinis pedifollii
coagglutinata sunt. Quomodo ex his globulis asteroides facti sint, adhuc haud
bene intellectum est. E multis asteroidibus tunc gravitatione corpora maiora
facta sunt quae planetesimalia? appellantur. Ex eis tunc collisionibus satis
modestis paulatim planetarum pulli ac deinde planetae facti sunt. Luna, satelles
Terrae, e concursu Terrae primordialis cum planetarum pullo magnitudinis fere
Martis planetae orta esse putatur.

Iuppiter maximam massae systematis solaris extra Solem partem habet: 0.1
centesimas massae totius ordinis solaris.



https://la.wikipedia.org/wiki/Schola

Verbum schola a Graeco antiquo σχολή deducitur; primum 'otium, vacivum tempus'
significabat.

Imperii Romani temporibus omnia fere municipia curaverunt, ut liberi pretio vel
parvo vel etiam nullo in scholis, quas ludi litterarii nomine instituissent,
elementa discerent. Plerique magistri in pergulis ad fora municipiorum sitis
docere solebant, cum interea parentibus divitioribus servi eruditi saepe pro
magistris erant privatis.

His in scholis liberi primum litteras Latinas, tum Graecas discebant. Siquis
discipulus bonus fuit, eum magister praemio donavit, sin malus, verberavit. Post
annum quintum, discipuli legere et scribere potuerunt; computare autem numeris
Romanis admodum difficile fuit, itaque discipuli aliqua ex parte ratiocinando
quoque instruebantur.

Post ludum qui artibus bonis operam dare vellent, apud grammaticos opera
scriptorum magnorum legerunt. Ex quibus grammaticis nemo melius est notus illo
Orbilio plagoso, quem Horatius in alterius libri epistula prima (versibus 70–71)
commemoravit.

Grammaticis autem exauditis apud rhetores, quorum perpauci tantum et in maximis
quidem urbibus illustrissimisque fuerunt, adulescentuli, qui quidem pretium
eruditionis maximum solvere possent, artibus trivii studebant.

Rhetorem autem in urbe Roma primum Vespasianus imperator Quintilianum
Calagurritanum instituit. Rhetorum sedes praecipuae saeculis quarto quintoque
fuerunt Augustae Treverorum et Burdigalae (ubi Ausonius docuit), Arelati,
Mediolani (ubi Augustinus), Romae, Karthagine, Alexandriae, Antiochiae (ubi
Libanius), Nicaeae, Nicomediae, Constantinopolique.

Sed ne filiae quidem ex divitibus parentibus natae ab eruditione et ab artibus
imprimis pingendi et musicis alienae fuerunt, ut Ovidius illud "sunt tamen et
doctae, rarissima turba, puellae" exclamare potuerit (Ars 2.281).

Non vitae sed scholae discimus.—Lucius Annaeus Seneca minor (Epistulae morales
ad Lucilium 106.12).



https://la.wikipedia.org/wiki/Saxonia

Saxonia est civitas foederata libera sita in parte orientali Rei publicae
foederatae Germaniae. Propinquae sunt Tschechia et Polonia, quae nunc sunt
consodales Unionis Europaeae.

Saxonia recta est per factionem Christianam Democraticam gubernatam a
Stanislaude Tillich, praeside ministrorum civitatis Saxonicae.

Regnum Saxoniae anno 1806 conditum est. Ab anno 1918 res publica fuit. Anno 1952
Communistae Germaniae orientalis civitates sustulerunt et Saxoniam in pagos tres
diviserunt. Libertas harum regionum perfecta erat anno 1989, anno 1990 Saxonia
restituta est. Multi incolae Saxoniae eo tempore se transtulerunt in alias
partes Germaniae ad laborem ac pecuniam petendos, quos in patria sua Saxonia
invenire non possunt. Hae novae patriae sunt Bavaria, Berolinum, Rhenum
Septentrionale-Westphalia vel Badenia-Virtembergia.

Oppida maxima sunt caput civitatis Dresda, Lipsia, Chemnicium (in Re publica
Democratica Germanica nomen erat Karl-Marx-Stadt) et Cygnea. In Saxonia vivunt
quadraginta centena milia hominum. Albis fluvius perfluit Saxoniam. Mons
altissimus Saxoniae est Fichtelberg prope Bohemiam.



https://la.wikipedia.org/wiki/Res_Publica_Popularis_Sinarum

Sinae (Sinice 中國 vel 中国, Mandarinice Zhōngguó), rite Res publica popularis
Sinarum, est civitas sui iuris in Asia Orientali sita. Est frequentissima orbis
terrarum civitas, cui numerus civium est plus quam 1.35 billiones. Sinae sunt
civitas factionis singulae a Factione Communista administrata, sede
administrationis Pecini in capite sita. Iurisdictionem efficit in viginti duabus
provinciis, quinque regionibus autonomis, quattuor municipiis recte temperatis
(Pecinum, Tianjin, Sciamhaevum, Chungkina), et duabus praecipuis regionibus
administrativis plerumque se gubernantibus (Hongkongum et Macaum). Res Publica
Popularis Sinarum praeterea Taivaniam repetit, quae a Re Publica Sinarum, re
politica omnino separata, temperatur, ut haec maior insula et suae parvae
insulae sint sua provincia vicensima tertia—postulatio controversa ob
implicationes status politici Taivaniae et Belli Civilis Sinensis imperfecti.
Nomen cuiusdam populi huius regionis in lingua Latina a maioribus posteris
traditum est Seres (Graece Σῆρες), terra eorum Terra Serica.

Sini multis linguae Sinicae dialectis utuntur, quarum princeps est Mandarinica.
Lingua Sinica est Latinae dissimillima. Syllabas paucas habet, at verba ex una
syllaba tantum constat. Ut syllabarum augeat varietatem, utitur tonis variis,
qui altum sonum, labientem, ascendentem, et resurgentem includunt. Cum quinto
tono neutrali, Mandarinica quinque tonos, sed aliae dialectus plures habent.

Qinshihuang, primus imperator, qui Longum Sinarum Murum construxit, nomen suum
civitati anno 221 a.C.n. dedit. Imperatores gubernationem instituerunt.
Imperatores gubernabant actiones et litteras virorum doctorum. Imperium anno
1911 conlapsum est.

Maioribus Belli Civilis Sinensis certaminibus confectis, Communistica Sinarum
Factio Sinam Continentalem regebat et Res publica Sinarum regebat in Taivania.
16 Maii 1966 in Re Publica Populari Sinarum duce Mao Zedong Magna Culturae
Conversio Proletariana coepta est. 1978 dux Deng Xiaoping Reformationem et
Apertum facit.

Caput Sinae est Pecinum (北京 'Caput Septentrionalis'). Urbs maxima in Sina est
Siamhaevum. Flumina Flavum et Longum sunt valde lata et magna, in ripis fluminum
et secundum mare sunt multa oppida et civitates.

*Res publica popularis Sinarum affirmat Taivaniam provinciam suam vicesimam
tertiam esse, tametsi Taivania hoc tempore administratur a Re publica Sinarum,
quae affirmationem RPPS abnuit.

Inter novas religiones Sinicas sunt Beili Wang, Clamatores, et Fulmen Orientale.



https://la.wikipedia.org/wiki/Radio

Radiophonia sive ars radiophonica est technologia qua enuntiationes, in primis
hominum voces, per undas radiophonicas transferre licet. Radiis
electromagneticiis modo proprio mutandis, ceu amplitudine sive numero
agitationum, indicia portari possunt. Cum undae radioelectricae conductorium
accesserunt, campis agitantibus in conductorio fluentum alternum incitantur,
quod observari potest atque in sonum sive notitias alias converti.

Series nomine unda media vocantur quae per spectrum electromagneticum intra
frequentias 535 usque ad 1705 chiliohertziorum signa emittit. Haec frequentiarum
series etiam AM consuetudine appellatur, quia technologia modulationis
amplitudinis adhibetur ad emissiones mittendas et accipiendas. Nocte quam
interdiu emissiones intra undam mediam ulterius transgredi possunt, quod
interdie per undam terrestrem sed nocte per caelestem currunt.

Quae modulatione amplitudinis utuntur, sunt, sensu stricto, gradualitates sive
genera tria: unda minor, unda media, unda brevis.

Quoniam undae breves Iontosphaera resonantur, quo aggredi nequeant locus in orbe
terrarum est nullus. Quae res emittendi nomine unda caelestis appellatur.
Accipiendarum facultas per undam brevem emissionum in aeris statu
mutationibusque persaepe consistit. Norma exstat, per exemplum, qua frequentiae
die superiores nocteque inferiores quam 12 megahertziorum melius accipi soleant.
Eius rei causa sic afferatur, ut interdie intra Ionosphaerae partem quandam
atomi in electronia fragantur solis photoniis. Itaque frequentiae quam 12
megahertziorum inferiores longe transgredi non possunt.

Anno 1960, Sony, mercatoria domus, radiophona transistorialia venumdare coepit.
Recentes hae fabricae technologiam transistrorum contribuerunt ad rationem
radiophonorum fabricandorum. Ante transistrum inventum, confectores
radiophonorum plerumque tubulis vitreis usi erant. Transistro ita adhibito,
radiophona construi magnitudine minora ac duriora munitione quam prius possunt.
Tum demum radiophona fiebant gestabilia. Haec antea, cum portari posse
referantur, tamen erant paene ampliora quam plerique portare volebant



https://la.wikipedia.org/wiki/Phoenices

Phoenices (sg. Phoenix, -cis; adj. Punicus) sive Poeni (ipsi se Kenaani
vocantes) erant gens Antiqui Medii Orientis, qui ad orientalissima litora Maris
Mediterranei urbes habebat, Tyrus, Sidon, et Byblus inter clarissimas. Verbum
Phoenices significat purpureos, quia vestimenta purpurea mercabantur.

Floruerunt Phoenices in Aetate Ferrea, ab saeculo XIII a.C.n. et 539 a.C.n.. Ob
migrationes et nexos commerciales, cultura Punica et orientalis per
Mediterraneum occidentalem difussa est, in motu aetas orientalizans vocatum.
Deinde dicitur Phoenices ad Occidentem migraverunt; Colonia Punica Carthago in
Africa maximi momenti erat. Aliae coloniae magnae Utica et Gadir erant.

Phoenices nautae praeclari mercatoresque boni erant. Excellenti etiam arte naves
aedificabant. Iter in Africam et Hispaniam fecerunt, sed nihil ostendit
Phoenices in Britannia fuisse.

Et naves onerariae et naves bellicae magnae et clarae erant. Non modo erant
triremes, quos et Graeci aedificabant, sed etiam quinquiremes. Vis celeritasque
quinquiremium Carthaginensium magnae erant.

Phoenices etiam consonantibus scribere invenerunt et Graecis scribere docuerunt.



https://la.wikipedia.org/wiki/Petrus_I_(imperator_Russiae)

Petrus I Magnus (Russice: Пётр I Великий ; natus Moscuae die 9 Iunii 1672,
mortuus Petropoli die 8 Februarii 1725) e domo regnatrice Romanovia, fuit Tzar
et Magnus Dux Totius Russiae ab anno 1682 (annis 1682–1696 cum fratre suo Ioanne
V), reformator terrae suae eminens, anno 1721 primus Imperator Imperii Russici
('Russorum Imperator') factus et titulo Patris Patriae dignatus.

Petrus fuit tzaris Alexii filius quem ex uxore altera Natalia Naryškina genuit.
Alexius e muliere prima Maria Miloslavskaja quinque filios genuerat, quorum tres
in pueritia mortui sunt; unus (Theodorus) patri breviter succedit sed die 7 Maii
1682 mortem obiit. Ultimo e filiis Mariae, Ioanne, corpore et mente invalido,
Petrus annum decimum agens ad regnum vocatus est, favente imprimis familia
Naryškin, abnuente familia Miloslavski et factione streltsy, scilicet militum
pyrobolistarum. Hi, motu populi Moscuensis sublevato, creationem
dvoetsarstvenniki vel "Caesarum binorum" suaserunt; Ioannes igitur, natu maior,
iuxta Petrum fratrem minorem die 25 Iunii 1682 incoronatus est et usque ad
mortem suum (die 8 Februarii 1696) titulum Tzar tenuit.

Experientia terrarum Europae occidentalis a Petro I pro progressione industriae,
mercaturae, culturae Russiae adhibebatur. Monarcha ille annis 1697–1698 in
Borussia, Nederlandia et Anglia studebat.

Reformationes administrationis a Petro I perfectae sunt. Formata sunt nova
instituta: Senatus, Collegia, etc.; Ecclesia Orthodoxa Russica subordinata est
regno; Russia divisa est in gubernia; Petropolis (anno 1703 condita) facta est
caput regni illius. Die 20 Decembris 1699 tzar Petrus I Calendarium Iulianum
induxit. Ad hunc diem in Russia anni a creatione mundi numerati erant.

Manufacturae, officinae, navaliae, porti, canales constructae in Russia sunt.
Voluntate Petri I conditae sunt scholae multae et (anno 1724) Academia
Scientiarum Petropolitana, forma hodierna litterarum alphabeti Cyrillici annis
1708–1710 accepta est. Imperatoris illius gratia reformatus est exercitus
Russiae, classis militaris Russica creata est. Tempore regiminis Petri I Russia
dignitatem imperii magni accepit. Petrus I duxit copias Russicas in bellis
contra Turciam ('Militiae Asovienses', annis 1695–1696; 'Militia Prutensis',
anno 1711), Sueciam ('Bellum Boreale', annis 1700–1721) et Persiam ('Militia
Persica', annis 1722–1723).

Bis uxores duxit. E prima Eudoxia Lopuchina filios tres genuit, quorum senior,
Alexius, 28 annos natus anno 1718 obiit, duo alii infantes mortui sunt; ex
altera Martha Skavronskaja liberos undecim, sed, nullo filio supervivente, haec
uxor (quae nomen "Catharina" in matrimonio adsumpserat) marito successit in
imperio.



https://la.wikipedia.org/wiki/Pascha_(festum_Christianum)

Pascha (-ātis, n.; Hebraice פֶּסַח; Aramaice פַּסְחָא; Graece in Septuaginta et
in Novo Testamento: πάσχα 'transitus') est festum quo Christiani resurrectionis
Iesu Christi commeminerunt. Libri Novi Testamenti tradunt vel saltem inclusive
ponunt Christum tertio die post crucifixionem ac mortem resurrexisse
discipulosque suos accedisse.

Cum res salutis, ut Biblia narrant, intra hebdomadem gererentur qua sollemnitas
Iudaica maximi momenti nomine Pascha celebrata est, dies festi Iudaici etiam
diem festi Christiani praestituit: Concilio Nicaeno Primo (325) decretum est
Pascha in religione Christiana semper in dominica post primum plenilunium
celebrandum esse. Inde in ecclesiis (imprimis occidentalibus), quae Calendarium
Gregorianum sequuntur, Pascha inter dies 22 Martii et 25 Aprilis celebratur;
aliter in paene omnibus Eclesiiis Orthodoxis et Orthodoxis Orientalibus
(Ecclesia Orthodoxa Finlandiae ac parte Ecclesiarum Catholicarum Orientalium
exceptis), quae diem paschalem secundum Calendarium Iulianum computant.
Praeterea in his ecclesiis Pascha Christianum ante Pascha Iudaicum celebrandum
non est. Interdum dies paschalis omnium ecclesiarum in idem tempus incidit,
tamen casu et fortuito.

In ecclesia antiqua, passio ac resurrectio Iesu Christi una celebratione nocte
paschali celebratae sunt. Ab saeculo quarto summum anni ecclesiastici festum
tribus diebus, quod temporis spatium Triduum paschale appellatur, explicatum
est. Ex tunc liturgiae plurimarum ecclesiarum a celebratione Ultimae Cenae in
vespere Diei Cenae Domini per Diem Passionis Domini et Sabbatum Sanctum, diem,
quo Iesus in sepulcro requievit, usque ad mane Dominicae Resurrectionis Domini,
initium novae hebdomadis, patent.

Hac dominica incipit tempus paschale, quod est spatium 50 dierum usque ad
Pentecosten pertinens.

In multis terris ova paschalia decorantur. Fabulosum festi animal est lepus
paschalis.

In Ecclesiis orientalibus, fideles inter se salutatione paschali salutant:
"Christus resurrexit! Vere resurrexit!"

Secundum evangelia synoptica Iesus ipsa in sollemnitate Paschatis Iudaici die
quinto decimo Nisan crucifixus est. In evangelio secundum Ioannem narratur eum
die 14 Nisan eodem tempore quo agni paschales in templo Hierosolymitano necatum
esse.

Ecclesia antiqua inter alia interpreta est Iesum verum agnum paschalem sive
Agnum Dei esse et secundum Moysen, qui fideles per Mare Rubrum in terram
promissionis duceret. Ita Pascha Christianum partim continuatio partim nova
interpretatio Paschatis Iudaici factum est. Spem salutis, quae a populo Iudaico
super omnes gentes tranlata esset, resurrectione Iesu affirmata esse.

Eucharistia Christiana ab ultima cena Iesu in evangeliis descripta repetit, quae
apud Synopticos cena est Paschatis (Mc 14,12–26). Imago Agni Dei ex evangelio
secundum Ioannem (Io 1,29) et imprimis primam Sancti Pauli epistulam ad
Corinthios (1 Cor 5,7) deducta est, quae agnos paschales usque ad annum 70 in
templo sacrificatos admonet.



https://la.wikipedia.org/wiki/Pagus

Pagus (-i, m.) (a prima origine 'terminus in terram pactus', cf. pango) ex
antiquitate vocatur quaequam regio geographica cuius fines lege aut foedere
defixi sunt. Pagus hoc sensu dici potest tota civitatis terra aut singula
provincia illius civitatis. Plerumque autem pagi appellantur regiones
administrativae et iurisdictiones tertiae similiter ac comitatus, qui sunt medii
inter urbes villasque et terras vel provincias.

Terra Italica iam in pagos divisa est ex temporibus Numae Pompilii. Prima oppida
velut villa munita in collibus et montibus condita sunt. Ibi, cum hostes in
populum impetum fecerunt, gentes pagi (illi pagani) fugere poterant. Qui oppida
in montibus Romanis habitabant appellabantur montani, qui extra pagani.

Tandem Servius Tullius, hoc exemplum sequens, novos pagos et pagorum fines
definivit, circum montes novosque locos munitos ibi conditos, qui etiam pagi
appellabantur. Magister pagi, qui nomina omnium hominum et inventarium omnium
proprietatum in pago in commentarium scripsit, congerit vectigalia et populum
vocavit ad bellum cum necessarium sit. Quique pagus ritus proprios habuit, et
quoque feriam annualem appellatam Paganalia.

Quamquam cuiusque pagi Romani regimen aliquanto sui iuris erat, quisque civitas
propria sui iuris non erat. Pagi autem Celtici, Helvetici, et Gallici ampliores
et potentiores quam Italici erant: saepe exempli gratia soli quattuor pagi
civitatem propriam formabant. Et quisque pagus in Galatia in Asia tetrarchum
proprium (velut regem) habebat, et leges proprias.

Nationes Germanicae regionem terminis naturalibus circumscriptam Gau
appellabant. Iam Caesar et Tacitus Gau verbo Latino pago interpretantur, cf.:

Administratio regum Merovingorum sive Carolingorum usum auctorum Romanorum
sequitur:

Aliquibus in civitatibus veteres appellationes regionum, scilicet Gau (i.e.
pagus) sive Viertel (i.e. quarta pars) sunt in usu, tamen vi administrativa
carentes.

Pagi Confoederationis Helveticae cantones vocantur. Tres pagi sive cantones
(Urania, Suitia et Subsilvania) anno 1291 (iure iurando, ut putant, in prato
nomine Rütli dato) primam confoederationem condiderunt. Numero pagorum per
saecula increscente Helvetia ex anno 1979 23 cantones habet.

Nomen Francicum pays et Hispanicum país proveniunt de nomine Latino pagus.
Imperio Romano exeunte, pagus appellabatur regio administrativo infra provincia.
Hoc nomen post imperium permansit, quapropter Francici hodie pays appellant
antiquos pagos. Hispanici similiter appellant país regiones autonomas intra
Hispaniam sicut país Vasco (sc. Latine "Pagus Vasconicus").

In Germania iurisdictiones inter terras foederales et communia regiones
appellari possunt pagi, Germanice Kreise (circuli).



https://la.wikipedia.org/wiki/Olympia_(certamina)

Olympia sunt internationales ludi aestivi et hiemales, in quibus multa milia
athletarum variorum certaminum generibus contendunt. Olympia hodierna alternis
annis fiunt, cum Olympia aestiva et hiberna in vicem altera alteris succedant.
Itaque aestiva et hiemalia Olympia quinto quoque anno utraque fiunt. Olympia
antiqua Olympiae in Graecia saeculo octavo a.C.n. orta usque ad saeculum quintum
p.C.n. continuata sunt. Anno 1894, Petrus de Coubertin Baro Consilium Olympicum
internationale (COI) condidit, quod mox consociatio moderatrix Motus Olympici
facta est, cuius conformatio actionesque Charta Olympica definiuntur. Motus
Olympicus ex foederationibus athleticis internationalibus et consiliis Olympicis
nationalibus consistit. Insuper homines sunt, qui urbem hospitem ludo cuique
faciendo deligant.

Saeculis vicensimo et uno et vicensimo ludi Olympici mutati sunt aliquibus
renovationibus, quae ludis certaminum copiam et varietatem addiderunt, exempli
gratia

Aliae quoque his temporibus mutatae sunt rerum condiciones, simul et oeconomicae
et politicae et technologicae, ad quas COI sua consilia accommodare debuit.
Itaque non solum voluptuariis athletis, ut voluerat Coubertin, sed etiam
professionalibus licet ludis interesse. Publicae communicationis instrumentis
magis magisque proficientibus et praevalentibus, factum est, ut etiam ludi
Olympici commerciandi spem inicerent mercatoribus horumque consociationibus.
Ludi annorum 1916 et 1940 et 1944 revocati sunt propter bella mundana. Etiam
magnae repudiationes sive boicotizationes bello frigido adlatae numerum
athletarum participum diminuerunt anno 1980 (Moscuae) et 1984 (Angelopoli).

Graeci ab ultima antiquitate ludos sollemnes ad honorem deorum heroumque
instituerant. Quaterni erant hi ludi: Pythii, Isthmii, Nemei, Olympici.
Olympiorum ludicrum ab omnibus Graeciae populis et civitatibus concelebratum
est. Hoc in ludicro, praemia cursoribus, athletis, equorum, et quadrigarum
cursibus fuerunt proposita; nec deerant musicae et poeticae certamina inter
discipulos Musarum. Victores, in publico Graeciae conventu laureati, redierunt
triumphantes in patriam, quorum nomina in marmoribus publicis incisa erant, et
carminibus laudata. Vivit adhuc memoria victorum, quos celeberrime cecinit
Pindarus, poeta Thebanus, princeps lyricorum Graecorum. Ab anno 776 a.C.n. usque
ad annum 393 p.C.n. quoque quinto anno in sacro luco Olympiae regionis Elidis
celebrabantur.

Rebus novis Francicis nuper gestis "Olympia Rei Publicae" (Olympiade de la
République) anno 1796 coepta sunt et quotannis usque ad 1798 peracta in Campo
Martio Lutetiano. Systema mensurarum metricum, nuper iussu gubernii republicani
adhibitum, in ludos athleticos ibi primum anno 1798 introductum est.

In Graecia ludi sub nomine Olympiorum anno 1859 celebrati sunt, suadente poeta
Panagiota Sutso sed adiuvante praesertim philanthropo Euangele Zappa, mercatore
e stirpe Graeco ortus divitissimus, qui pecuniam ad restructionem stadii
Panathenaici antiqui iuxta Athenas praebuit. Olympia rursus annis 1870 et 1875
Athenis peracta sunt. Eisdem fere annis Olympia in Anglia celebrabantur, anno
1850 (et annuatim usque hodie) ad oppidum Much Wenlock Salopiensis comitatus,
etiam inter annos 1862 et 1867 Liverpolii. Semel anno 1866 Olympia Nationalia
iuxta Londinium ad Palatium Crystallinum gesta sunt, suadente imprimis Gulielmo
Penny Brookes, qui iam ludos Salopienses incipere curaverat Consociationemque
Olympicam Nationalem condiderat.

Quae Zappas in Graecia, Brookes in Anglia coeperunt, Petrus de Coubertin
perficere conatus est, qui, a Zappa inspiratus et a Brookes adiutus anno 1894
Consilium Olympicum internationale constituit, cuius primus praeses fuit
Demetrius Bicelas Graecus. Coubertin a secretis meruit, sed ab anno 1896 usque
ad 1925 ipse praeses fuit. Consilii sodales Olympia non nationalia sed
internationalia praeparabant, quae primum anno 1896 Athenis in stadio
Panathenaico celebrata sunt; quod stadium, olim a Zappa restauratum, nunc rursus
munificentia Georgii Averoff renovatum est.

Die 6 Aprilis 1896 ludi instaurati sunt; inter 40 000 et 70 000 hominum in
stadio spectabant. Princeps Constantinus patrem regem Georgium adlocutus est,
qui respondens ludos inauguravit. Usque ad tempus nostru rex, regina, praeses,
aut alius summus magistratus civitatis ludos inaugurat, ut fecit Londinii
Elisabetha, regina Britannica, 27 Iulii 2012. Hymnus Olympicus, cuius musicam
Spirus Samaras, verba Costis Palamas scripserunt, hoc die primum cantatus est.
Primum certamen fuit cursus centum metrorum.



https://la.wikipedia.org/wiki/Nova_Caesarea

Nova Caesarea (Anglice: New Jersey) est civitas Civitatum Foederatarum Americae.
Caput est Trentonia. Anno 2011 8'821'155 cives Novam Caesaream habitant (CAU
Censi).

Anno 1524, Verrazana Novam Caesaream exploravit. Anno 1609, Hudsonius Novam
Caesaream Nederlandiae flagitavit, et Novam Nederlandiam appellavit. Anno 1664,
Britannia Novam Caesaream occupavit et Novam Caesaream nomen donavit. Fuerunt
duo domini: Berkelius et Carteretus.

Anno 1776, Nova Caesarea libertatem declaravit et in Bello Rerum Novarum
pugnavit. Proelium grave in Nova Caesarea Trentonia factum est. Georgius
Vasingtonius proelium vicit. Post bellum, Nova Caesarea erat civitas tertia
Civitatum Foederatarum Americae.

Nova Caesarea est celebris suis litoribus, suis competitoribus ioci (Anglice:
hockey) qui Diaboli Caesareani appellantur, ea magna via commeatus plenissima
quae Garden State Parkway appellatur, clandestina societate scelesta quae Mafia
dicitur ab Italica, a Sicilica mahias, ab Arabica maehfil (programma
televisionis The Sopranos Novae Caesareae accidit).



https://la.wikipedia.org/wiki/Linguae_Indoeuropaeae

Linguae Indoeuropaeae (quarum circa 443 linguae et dialecti notae) sunt magna
linguarum familia, quae a triciens miliens centena milia hominum
comprehenduntur. Linguae huius familiae a principio in Europa Orientali Asiaque
Media adhibebantur, sed hodie per omnem orbem terrarum. In hac familia Anglicam
linguam, Hispanicam, Russicam, linguam Hindi, Lusitanam, Francogallicam et
Theodiscam invenimus inter eos sermones quibus centiens centena milia hominum,
vel plures, utuntur.

Origo communis harum linguarum a Gulielmo Jones primo proposita est, qui
similitudines inter linguas antiquissimas huius aetatis, nempe Latinam, Graecam,
Sanscritam, et Persicam, observavit. His linguis perspicue comparatis,
Franciscus Bopp Jonesio adsensus est. Saeculo XIX haec familia saepe linguae
Indogermanicae vocabatur; conexione tamen plerarumque linguarum Europaearum
cognita, nomen familiae in linguas Indoeuropaeas mutatum est.

Quod hae linguae certas et systematicas inter se similitudines praebent,
philologi facile eas putaverunt originem communem habere; comparatis verbis,
structuris, vocabulis, origo definiri potest, quae lingua Protoindoeuropaea
vocatur. Nondum consentiunt philologi et historici, ubi patria originalis sita
sit, cuius incolae lingua Protoindoeuropaea locuti sint: saepius aut in Armenia
aut Asia Minore aut in regionibus circum Pontum Euxinum fuisse putatur.

Nonnulli glottologi Protoindoeuropaeam linguam dicunt originem e lingua
Nostratica trahere et ideo cognatione quadam cum aliis linguarum familiis
conciliatam esse, nempe cum linguis Caucasicis, Altaicis, Uralicis, Dravidicis
et Afrasiaticis. De hac theoria discrepat theoria linguae Eurasiaticae a Iosepho
H. Greenberg proposita.

Pleraeque linguae Europaeae ad familiam Indoeuropaeam pertinent; sunt tamen
aliae. Familiae Uralicae attribuuntur lingua Hungarica, Estonica, Finnica et
Samica. Etiam linguae Caucasicae minime Indoeuropaeae sunt. Lingua Vasconica cum
nulla alia lingua cognata est. Lingua Melittica Semitica est e familia
Afrasiatica; lingua Turca est Turcica e familia Altaica.



https://la.wikipedia.org/wiki/Lingua_Sinica

Lingua Sinica seu Sinensis vel Chinensis (Sinice: 漢語/汉语 Hànyǔ 'lingua Sinica' et
中文 Zhōngwén 'litterae Sinicae') re vera constat in familia linguarum orta a ramo
linguarum Sinotibetanarum. Loquentes saepe se eadem lingua omnes loqui putant,
quia fere omnes eodem characterum systemate utuntur ut scribant, sed inter se
pronuntiatu et grammatica tanto possunt discrepare, ut alii alios intellegere
non possint.

Sunt decem linguae Sinicae. Lingua Mandarina, quia lingua publica Reipublicae
Popularis Sinarum et Reipublicae Sinarum est, circiter 1300 000 000 loquentium
habens, plerumque ut lingua commoda Sinica habetur. Etiam sunt linguae: Wu
(Sinice 吴语), Yue seu Cantonensis (Sinice 粵語), Min (Sinice 闽语), Jin (Sinice 晋语),
Xiang seu Hunanica (Sinice 湘语), Kejia seu Hakkafa (Sinice 客家话), Gan (Sinice 贛語),
Hui (Sinice: 徽州话) et Ping (Sinice 平话); de quibus omnibus plura legere licet in
tabula quae sequitur.

Nonnulli sermones a populis minoribus adhibentur et hucusque e classificatione
omissi, inter quos: sermo Danzhou (儋州话／儋州話) quo in Danzhou insulae Hainan
loquuntur; Xianghua (乡话／鄉話) in regione Hunan occidentali; Shaozhou Tuhua
(韶州土话／韶州土話) in Quantunia septentrionali. Lingua Dungan, in usu in Asia Media est
Mandarinae cognata, e grege linguarum Sinicarum saepe omittitur, Cyrillice
scripta et a populo Dungan (qui minime inter Sinas recipitur) adhibita.

Quique character Sinicus simul et singulam syllabam et distinctam cogitationem
(dictionem) exprimit. Lingua igitur monosyllaba dici potest.

Quaeque syllaba constat in consonante et exitu qui continet vocalium et
consonantes finales. Ut soni Mandarini characterum melius discantur, hodie ratio
pinyin late adhibetur, ubi soni litteris Romanis transcribuntur.

Nomina nullo modo declinantur: nec ob numerum nec genus nec casum mutantur.
Ergo, 樹 (simplificato 树, pinyin shù) significare potest "arbor", "arbores",
"omnis arbores." Numeri autem rei cuidam, ut exprimantur, necesse est 'mensurae
dictionem' addere inter numerum et rem cuius numerus describitur.

Genetivus exprimitur addendo suffixum 的 (-de, significans fere cui ille, de quo
ille, et spectans): e.g. 樹的 ~ arboris.

Ut genetivus formetur, addi potest suffixum 的 (-de, significans fere cui ille ut
supra): e.g. 我的 wǒ​de ~ mei, meus.​



https://la.wikipedia.org/wiki/Latine

Lingua Latina, sive sermo Latinus, est lingua Indoeuropaea, qua primum Latini in
genere et Romani antiqui in specie locuti sunt, quamobrem interdum etiam lingua
Latia (in Latio enim sueta) et lingua Romana (nam imperii Romani sermo
sollemnis) appellatur. Nomen linguae ductum est a terra, quam gentes Latine
loquentes incolebant, Latium vetus interdum appellata, in paeninsula Italica
inter Tiberim, Volscos, Appenninum, et mare Inferum sita.

Cum populi rei publicae Romanae et imperii Romani lingua Latina in rebus
publicis privatisque uterentur, etiam lingua Latina linguam Graecam magnopere
adfecit, nec minus haec illam. Sicut lingua Graeca, Latina lingua flexiva est,
ut nexus verborum non ex ordine appareat, sicut mos est linguis Romanicis et
Anglicae, sed ex affixis.

Usus linguae Latinae continuo ab antiquitate usque ad tempora hodierna
extenditur. Saeculo X multas peperit linguas quae linguae Romanicae vocantur,
sicut Catalanam, Dacoromanicam, Francogallicam, Gallaicam, Hispanicam,
Italianam, Lusitanam, ne omnes afferantur.

Ex tempore rerum novarum Francicarum, quamquam Ecclesia Catholica Romana nec non
institutiones academicae saeculares adhuc lingua Latina utuntur, lingua mortua
appellari solet, praesertim nationalismi causa, quia ex saeculo duodevicesimo
patrius sermo esse gradatim desiit. Attamen hodie multi homines Latine loqui
sciunt. Quin etiam Finlandia iam plus viginti annos undis radiophonicis nuntios
emittere pergit, sedes Latinae interretiales multiplicantur ac conventus
internationales, quorum participes solo hoc sermone utuntur.

In subfamilia linguarum Indoeuropaearum Italica linguam Latinam esse constat.
Abecedarium quidem eius de abecedario Etrusco venire putatur, quod se invicem de
Euboeico evolvit. Huius linguae historia usque hodie sex aetates complectitur:
archaicam, classicam, postclassicam, medievalem, humanisticam, et neolatinam,
quae subter in tabula ostentatur.

Lingua Latina censetur in Italiam circa saeculum 9 a.C.n. a migrantibus ex
septentrionibus lata esse, qui deinde Latium incolerent, in qua regione urbs
Roma orta est. Ibi in linguam Latinam verba e variis linguis—Etrusca,
Graeca—venerant, sicut persona (Etrusce perśnu), quod est late agnitum, vel
etiam talia prisciora, ut visum est primum in Plauti et Terentii operibus,
qualia techna (Graece τέχνη) et machaera (Graece μάχαιρα).

Litterae Latinae hanc per aetatem mutatae sunt, cum exempli gratia terminationes
veteres -os, -om, -oi, et -osom aetate classica ad -us, -um, -i et -orum mutatae
sunt. Littera intervocalica s, quam Lingua prisca Indoeuropaea praeservabat,
ubique in r mutata est, quod rhotacismus dicitur. Itaque, etiam ob rhotacismum
nominativus honos ad honor et genetivus *honos-is ad honor-is mutati sunt.

Temporibus adversis in oeconomia et politica et cultura, creaverunt patricii, ex
Latinae colloquialis varietatibus, linguam francam Latinam, adhibitam
ministratione et doctu et ad litteras colendas. Hoc tempus fuit Aurea Latinae
Aetas, saeculis 1 a.C.n.–1 p.C.n..

Antequam tota Italia in dicionem Imperii Romani saeculo 1 a.C.n. redacta esset,
homines per totam paeninsulam utebantur Lingua Celtica (post huius gentis
incursiones saeculo 4 a.C.n. trans Padum), illa non-Indoeuropaea lingua Etrusca,
et aliis linguis Italicis, sicut linguis Osca et Umbra (appellatis
"Sabellicis"), et lingua Falerica, cognata linguae Latinae, qua loquebantur
prope Romam ad septentriones. Etiam Sicaniae aut Siculae linguae paucum indicium
est, sed modo videntur hae linguae similes Latinae-Faliscae esse. Coloni vero
Graeci saeculo octavo a.C.n. etiam suam linguam in Italiae partes, quas apud
litora meridiana Siciliamque orientalem colebant, tulerunt. Imperio autem Romano
crescente et Latina ideo praeoptata praeter linguam Graecam, omnes hac lingua
locuti sunt, praesertim in Italia meridiana.

Lingua, qua loquebantur populi, paulatim de Latina franca Latina distulit, quam
schola tenere conabatur, et de litteraria. Diutissime de legibus et de rebus
publicis et de aliis per totum Imperium Romanum Latine dictum est. At, quamquam
opera superstantia Romana sunt paene omnino scripta Latina Classica lingua,
Ciceronis Caesarisque aliorumque opera comprehensa, vera lingua dicta in Imperio
Romano occidentali erat Latina Vulgaris, quae tantum grammaticis, vocabulario,
et postea locutione differt.

Etiam Romani optimates linguam Graecam discere solebant, et illa uti amabant,
cum eam ad philosophiam et litteras pertinere aestimassent. Alioqui Graece
plurimi, praecipue in Imperio Orientali, adeo loquebantur, ut lingua Graeca,
commercio et peregrinationi quasi lingua franca eo die habita est. Post ultimum
discrimen inter Imperia Orientale et Occidentale anno 395, in Orientali demum
Graeca pro Latina usui legitimo et gubernatorio substituta est, ex ea causa,
quod in illis partibus omnes societatis ordines diu lingua Graeca locuti essent.

Aevo Medio incipiente, lingua Latina fuit publicus multarum civitatum
Europaearum sermo Civitate Vaticana inclusa. Quamquam autem lingua a scholis,
eruditis, et civitatibus adhibebatur, sermones vulgares a lingua Latina magis
magisque inter se differebantur, ut tandem Romanicae linguae ortae sunt.

In Sabaudiae Ducatu, hodierna in sola aetate, linguae novae ut sermones
adhibitae, verbi gratia linguae Italica et Francogallica, linguam Latinam ab
anno 1561 suppleverunt. Itaque, Imperii Austriaci in Croatiae et Slavoniae
Ducatu lingua Latina usque ad annum 1848 unica officialis fuit et in ducali
contione locuta fuit, atque leges novae Latine editae sunt. Ephemerides
Zagrabienses vel acta publica hebdomadalia in urbe Zagrabia Croatiae ad annum
1772 Latine edita fuerunt.

Aetas humanistica censetur ex saeculo quartodecimo incipere. Post schismata
protestantium scholares humanistici conati sunt linguam Latinam convertere in
linguam internationalem. Lingua Latina igitur hac aetate lingua quotidiana
Ecclesiae Catholicae Romanae non tantum fuit, sed tamen scientiae, iuris, et
litterarum. Pleraque nomina et taxinomiae et biologiae, et iuris ex hac lingua
(et Graeca) ducta sunt. Describitur ergo ordo plantarum (id est florum
herbarumque arborumque) et animalium adhuc Latine.

Nationalismus autem civitatum Europaearum magnopere per hanc aetatem quoque
auctus est, quod effecit, ut civitas quaeque propriam linguam nationalem
distinctamque petivisset: Britanniarum Regnum tandem linguam Anglicam habuit,
Francia linguam Francogallicam, Hispania Hispanicam, Germania Theodiscam, Italia
Italicam, etc.

Demum lingua Latina ut lingua franca internationalis omnino desinit, a lingua
Francogallica dimota, post Rerum Francicarum eversionem, cum Francia
revolutionem contra Ecclesiam Catholicam Romanam habuit, et imperium per
continentem Europaeum extendit saeculo duodevicensimo sub Napoleone Bonaparte.

Aetas neolatina saeculo undevincensimo incipere putatur. Hac aetate linguae usus
definitur ab Ecclesia Catholica Romana et ab academicis secularibus, qui mores
classicos recolere volunt.

Lingua Latina Ecclesiastica sermo specialis ab Ecclesia Catholica Romana
adhibitus vocatur. Lingua adhibita est in editionibus typicis librorum
liturgicorum, litteris et scriptis Papae, praesertim illis quae encyclicae
nominantur, ceterisque scriptis et congregationum sanctae sedis et Civitatis
Vaticanae. Etenim cantus et preces sacrae liturgiae saepe Latine exercentur.
Hodie est enim lingua Civitatis Vaticanae, cuius tamen cives in alloquio non
lingua Latina, sed lingua Italica utuntur. Etiam relinquerunt in Ecclesia
Catholica nonnullae communitates quae sicut Fraternitas Sacerdotalis Sancti
Petri aut Fraternitas Sacerdotalis Sancti Pii X secundum Traditionem quam semper
exercuit Ecclesiam ab Nicaei Consilio ad Vaticanum II Consilium latinam missam
celebrunt.

Multi academici autem hodie etiam veram linguam aetatis classicae recreare
petunt. Hi fautores neolatini praecipue modum latinitatis vivae ad linguam
Latinam discendam colunt, ubi discipuli linguam discunt ea utendo ad res
quotidianas describendas. Quod ad propositum, fautores nova vocabula facile
admittunt ad res hodiernas reddendas, multas institutiones ad linguam citandam
statuunt, et multos libros Latine scribunt.

Lingua Latina temporibus Neolatinis plura Europae regna non utuntur, nisi in
rebus Ecclesiae operibusque scientiae. In Imperio Romano Sacro Italiaeque
regionibus iam a saeculo decimo quinto nobiles competentesque ad gubernandum non
Latine, sed suae civitatis idiomate, scilicet Theodisce et Italiane his in
casibus loquuntur. Hungaria, quae minor in regnis Europae erat, usque ad 1844
multarum civitatum regni eiusque conservativismi causa in legislatione in
diaetis Latino sermone utebantur. Thesaurus Latinitatis Hungaricae etiam in eo
demonstratur, quod regni historiae paene tota legenda gestaque, ephemerides,
varii libri scientiae etc. in hoc sermone scripta sunt. Inito nationalismo multi
fuerunt, qui pro Hungarorum sermone multum laboraverunt, sineque ulla
animadversione variarum aliarum gentium, qui etiam in regno Hungarico vivebant
hi linguarum cultores officium Hungarice discendi ad cunctas scholas
amplificaverant; disputata igitur erat quaestio linguae civitatis 50 annos, a
finibus saeculi duodevicensimi usque ad 1844. Contra totam solum Croati
adversabantur: Croati nobiles decreverunt in diaeta provinciali anno 1805 25
Novembris, ut "nullo tempore linguae Hungaricae, aut alterius, praeter Latinam
in his regnis usus fiat."

Secundum Officium Rerum Statisticarum Foederale in Germania in scholis 8
centesimae partes omnium discipulorum annis 2004 et 2005 Latinum sermonem
didicerunt, anno 2009 autem 9 partes centesimae. Diarii, quod vulgo Frankfurter
Allgemeine Zeitung vocatur, diurnarii moderatores de rebus personalibus triginta
societatum anonymarum quanti momenti apud seipsos linguae Latinae scientiam esse
quaesiverunt. Diurnarii illarum societatum moderatores quaesiverunt quarum
capitalis sortibus statistici utuntur ut medium pretium Germaniae syngrapharum
et eius momentum computent. Quae societates sunt maximi momenti in oeconomia
Germanica et ille sortium numerus index vocatur DAX. Responsum est e viginti duo
societatibus ex triginta quaesitis. Ex una solum societate nomine "Bayer AG"
responsum acceptum est indicans pro nonnullis rebus in societate sermonis Latini
scientiam aliquid valere. Alii responderunt Latinae linguae scientiam non esse
criterium, secundum quod personas in societate munus ad fungendum eligerent.

Latina vulgaris erat lingua sermonis plebis vel ordinis inferioris societatis
veterum Romae vel in Latio. Ne Cicero quidem latina litterata formalique in
sermone vulgari fari solebat. Rudium ordo vel ineruditum vulgus tamquam minime
intellegeret et loquebatur simpliciori varietate latinae minus tenens regulas et
accipiens nova elementa. Haec haud classica qua exculta ad linguas Romanicas
(Francogallica, Hispanica, Italica, Lusitanica, Dacoromanica),? quia, quamvis
auctoritas sit classica, genuina locuta lingua fuit vulgaris.

Quomodo locuta Latina vulgaris classicaque sonabat, recte nescimus, quia paene
omnes litterae Romanae in lingua Latina classica erant. Sed imaginem eius
accipere potes per comoedias Romanas. Hic est aliquid a Plauto conscriptum:

Aetate classica abecedarium Latinum viginti tres litteras habuit, quod excludit
litteras J, U, et W. Medio Aevo additae sunt ad abecedarium et litterae J, U, W,
et litterae minusculae.

Pronuntiatus litterarum aliquanto inter locutores hodie variat. Exempli gratia,
litterae V et W pronuntiantur ut [v] IPA apud locutores ecclesiaticos, sed ut
u-consonans (IPA [uw] vel [w]) apud academicos. Littera J, cum adhibetur,
pronuntiatur ut i-consonans (IPA [ij] aut [j]) aut ut 'J' aliarum linguarum (IPA
[dʒ], [ʒ], aut [x]).

Lingua sex diphthongos ostendit: ae = [aɪ̯], ei = [eɪ̯], oe=[ɔɪ̯], au = [aʊ̯],
eu = [ɛʊ̯], ui = [ʊɪ̯]. Ne diphthongi pronuntientur, diaeresis super secundam
vocalem additur: aes (gen: aeris) versus aër (gen: aëris), heros (pl. heroës).

Lingua etiam vocales breves a longis distinguit. Antiquitate et apud multos
huius diei locutores, vocales longae apicibus super litteras monstrantur: breves
enim scribuntur a, e, i, o, u, y, et longi á, é, í, ó, ú, ý. Sunt quoque hodie
qui macris vocales longos indicant scribentes: ā, ē, ī, ō, ū, ȳ.

Praeceptum Latinum, quo syllabarum accentus in dictibus polysyllabis
determinetur, est hoc:

Cum vocalium longitudo tantum in accentu determinando et in ablativo casu
interdum distinguendo refert, sunt scriptores qui praecipue vocales longos
apicibus macronibusve monstrant, cum in paenultimá vel ultimá syllabá cadunt
(quod hác in clausulá monstrátur). Alii scriptores, sicut Arcadius Avellanus,
solos accentus ipsos apícibus denotavérunt cum extra penúltimam sýllabam
caderent (quod hac in cláusula monstratur).

Nomen substantivum est pars orationis quae sive rem, sive hominem, sive locum
sive notionem nominat, et per se intellegitur:

Paradigmata substantivorum divisa sunt in quinque declinationes, pro
terminatione casus ablativi: a, o, i, e, u

Nomen adiectivum dicitur nomen, quo rei vel rerum qualitas et numerus indicetur:

Sicut qualitas et numerus haud separatim exsistere intellegitur, tamen adiectivi
exitus necessario adaptatur ad substantivi descripti genus, numerum et casum.
Latine autem plurima nomina numeralia sunt indeclinabilia.

Adiectivi sensus ab adverbio et nomine casu ablativo et genetivo adaptatur, ubi
ablativum saepe formatur vel ex supinum, e.g. "mirabile dictu."

Adiectiva ex nominibus substantivis et verbis derivantur, suffixa ad themata
addendo, sicut -ulus, -culus, -osus, -tus, -eus, -alis, -arius, -orius, -ilis,
-anus, -ensis, -inus, -eius, -icus, -ax, -idus, -ivus, -tivus, -ulus, -uvus,
-ilis, -bilis, -tilis, et cetera. Participium specialiter dicitur adiectivum ex
verbo formatum, quuod actionem quandam ad subiectum attribuit, e.g. faciens,
factus, facturus. Ob naturam suam verbalem, haec adiectiva saepe argumenta casu
ablativo, accusativo, et dativo additiva petunt, secundum consuetudinem verbi.

Pronomen pars orationis est, quae rem, locum, aut hominem numquam per se
nominat, sed nominis loco in sententiis adhibetur. Sicut nomina, pronomina pro
numero, genere et casu declinatur.

Verbum temporale sive verbum est pars orationis, quae actionem vel qualitatem
rei praedicat. Quod verbum Latinum per eius coniugationem subiectum quoddam
necessario implicat, verbum est unica orationis pars, quae perfectam orationem
sola constituere potest.

Adverbium est pars orationis quae actionem describit, verborum vel adiectivorum.
Adverbia respondunt ad quaestiones: quomodo? cur? quando? ubi? Exempli gratia,
in oratione "Puer bene legit.", adverbium "bene" actionem verbi "legit"
describit. Adverbium etiam potest adverbium describere, e.g. in oratione "Id
multo bene est", "multo" "bene" describit.

Latine adverbia creare possumus libenter nominis adiectivi exitum mutando.
Exempli gratia exitus -us in exitus -e aut -im mutatur, cum adiectiva primae
declensionis habemus; et exitus -is in exitus -e aut -iter mutatur, cum
adiectiva tertiae declensionis habemus. Videntur igitur: malus→male,
seperatus→seperatim, facilis→facile, felix→feliciter.

Coniunctio est pars orationis, quae alia elementa grammatica coniungit, dum
relationes grammaticae inter ea praeservantur. Aliae coniunctiones ex adverbiis
ortae sunt, aliae ex pronominibus relativis praepositionibus ligatis. Nonnulla
quidem adverbia Latina simul ut coniunctiones funguntur, sicut vel, ubi, ne,
nec, et quam.

Lingua Latina aliquando in cultura populari (ut seriebus televisificis,
pelliculis, libris, et ceteris) videtur, primum in genere phantasmate
mediaevali, et similibus, ubi saepe ut lingua magica adhibetur, exempli gratia
ad incantandum aliquem aut aliquid. Ut lingua magica audiri potest exempli
gratia in serie telvisificaThe Vampire Diaries ('Diaria Vampyrorum';
2009–praesens).

In Lost ('Perditus'; 2004-2010), serie televisifica litterarum mysteriae populus
est, qui Anglice The Others ("Alii") appellatur, et Latina lingua utitur.

Paulum linguae Latinae in Star Trek ('Iter Stellare'), universo ficto, auditur.
In parte cinematographica The Game ('Ludus') seriei televisificae Star Trek: The
Next Generation ('Iter Stellare: Proxima Aetas'), brevis conversatio inter
Wesley Crusher et Ioannem Lucium Picard auditur:

In Stargate ('Astrorum Porta') universo ficto, vita extraterrestris prudens est
Alteri appellata. Ut nomen dicit, linguam Latinam loquuntur, sed non nostram;
aliam versionem linguae cuius linguam Latinam archaicam agit. Stargates
("Astrorum Portae"), quae in universo ficto videntur, Alterorum aedificabantur a
pluriis millionibus annis.

Alteri duabus partibus consistunt: Anquietate ('antiquitas' Latine), Anglice
autem (The) Ancients, "antiqui", appellatur, et Oris ('di'), qui Anglice Ori
(['ɒraɪ]) appellantur. Antiquitas in galaxiis Via Lactea et Pegaso (galaxia in
constellatione Pegasi sita) habitabant, et in indicto galaxia Dei habitabant.



https://la.wikipedia.org/wiki/Hora_aestiva

Hora aestiva, seu tempus lucem servans, etiam dictum tempus aestivum est systema
quo horologium una hora prorsum in mensibus veris et aestatis permutatur. Horas
lucis longius non facis, potius horam lucis post meridiem per horae lucis ante
meridiem quando populus adhuc dormit commutat. Per? conservando fomitis et dando
populi plus tempus facere res in die fit.

Beniaminus Franklin cum inveniendo horae aestivae saepe creditur. Anno 1784,
libellum Servando Lucis Diei (Anglice: Daylight Saving) scripsit. In eo, populus
excitaret in aestate praeter quam in hieme proposuit, sed movendum horologii non
proposuit et sua propositio non erat seriosissima.

Anno 1906, aedificator Londinianus Gulielmus Willett ambulavit in via urbana
matutino in die aestiva multas fenestras cum aulaeis suis clausis. Ut vastatio
lucis diei putit id et sic movere horologium 20 minutis prorsum omnis mensis ab
Martio ad Iunium et 20 minutis retrorsum ab Iulio ad Octobrem proposuit. Non
auditi erant eo ad Bello orbis terrarum I quando praesidens Civitatum
Foederatarum Americae Woodrow Wilson formam propositionis suae actuavit. In suo
systemate, hora aestiva quam nunc habemus, horologium hora prorsum movebatur in
vere et hora retrorsum in autumno. Post bellum, hoc systema remansit in urbe
Novo Eboraco et Rhodense Insula, sed non in aliis locis quod agricolae hanc
systema non amabant.

Bello Orbis Terrarum II gesto, horam aestivam denuo habuerunt. In CFA,
horologium una hora prorsum ponebatur in toto anni, et vocabatur "Hora Bellica".
In Britannia, horologium ponebatur una hora prorsum in autumno et hieme et
duabus horis prorsum in vere et aestate. Post bellum finitum erat, hora aestiva
divenit popularior sed adhuc non usa est in omne loco in mando. Anno 1966, semi
populi in CFA horam aestivam habuerunt, plurime in urbibus magnis et in
septentrione-oriente, et semi populi non habuerunt id. Gubernationes civitales
et locales deciderunt si habere id aut non habere, ed quando habuerunt id, non
omnis locus horologia eodem tempore movit. Hac systema multam confusionem
effecit. Sicut anno 1967 praesidens Lyndonus Johnson postulavit onmem locum in
CFA horam aestivam uti et horologia movere prorsum 2 A.M. die solis ultima
aperilis et retrorsum 2 A.M. die solis ultima octobris. Hawaii et territoriae
foederales in mare exemptae erant ab habendo horae aestivae. Arizona et plurimus
Indianae exemptae erant in 1972 sed ab anno 2006 omnis Indianae horam aestivam
utitur.

Anno 1974, conservandum fomitis in CFA denuo erat importante quod embarginem
petrolei. Sicut CFA horam aestivam incepit 6 Ianuarii huius anni. Fine octobre
horam hiemalem resumpserunt sed reverterunt horae aestivae fine febrario proximi
anni. Conegessus facere finem februarium ut tempus permanentis per horam
aestivam incipere voluit, sed agricolae ploraverunt et anno 1976 inceptio horae
aestivae ad finem aperilem revertit. Anno 1987, congressus deciderunt movere
inceptionem horae aestivae ab die solis ultimo in aperile ad diem solis primo in
aprile. Hoc erat datum inceptionis per viginti annis ad administratio Georgii W.
Bush denuo extendere horam aestivam decidit. Anno 2007, diei inceptionis et
terminationis divenerunt diem solis secundam martii et diem solis primam
novembris. Congressus optionem revertere ad data vetera post duos annos habet si
non est profectus datis novis.

In Europa, omnis patria originaliter habuit sua data per inceptione et
terminatione horae aestivae, sed ab 1996, patriae Unionis Europaeae eadem data
utuntur. Data sunt dies solis ultima martii et dies solis ultima octobris. Quod
est in latitudinibus humilibus, Mexicum horam aestivam diu non habuit. Utcumque,
anno 1996 incepit utere id melius competere cum CFA.

In plurimis linguis magnis mundi, nomen est par ilius linguae horae aestivae
(Hispanice: hora del verano; Anglice: summer time). In CFA, utcumque, ratio
nomen habet Daylight-Saving Time (lit. hora conservationis lucis diei). In locis
quibus horam aestivam habent, hora qua habent cum horam aestivam non habent
saepe vocatur hora hiemalis. In CFA, nomen est Daylight Standard Time (lit. hora
lucis diei normalis).



https://la.wikipedia.org/wiki/Hieronymus

Sanctus Eusebius Sophronius Hieronymus (ca 346 - 420), Doctor Ecclesiae et
religiosus, a papa Damaso mandatus, transtulit Latine Sacras Scripturas de
Hebraico ac Graeco, quod opus Vulgata (versio) appellatur.

Hieronymus, Stridone in Dalmatia natus, Romae adolescens est baptizatus, et
liberalibus disciplinis a Donato et aliis viris doctissimis - ut Didymo -
eruditus. Religionis causa, totam lustravit Palaestinam. Deinde secessit in
vastam Syriae solitudinem, ubi quadriennium in lectione divinorum librorum
caelestisque beatitudinis contemplatione consumpsit. Presbyter a Paulino
episcopo Antiochiae factus et in Palaestinam reversus, Bethlehemam ad Christi
Domini praesepe caelestem quamdam vitae rationem instituit et diaboli insidias
piis laboribus ac perpetua lectione et scriptione superavit. Tamquam ad
oraculum, undique ad ipsum divinae Scripturae quaestiones explicandae
referebantur. Illum Damasus Romanus Pontifex et sanctus Augustinus de locis
Scripturae difficillimis saepe consuluerunt propter eius singularem doctrinam et
linguae non solum Latinae et Graecae, sed Hebraicae etiam et Chaldaicae
intellegentiam. Vetus Testamentum ex Hebraeo convertit; novum, iussu Damasi,
Graecae fidei redditum, magna etiam ex parte explicavit. In summa senectute
obiit. Cuius corpus, ad Bethlehem sepultum, postea Romam delatum, in basilica
sanctae Mariae maioris conditum fuit.

Erasmus, qui litteras eius recensuit, emendavit, edidit, sic de eius eruditione
scripsit: "... ut Romulum narrant non minus magnificum fuisse suorum facinorum
ostentatorem quam rerum egregiarum gestorem, ita divus Hieronymus, ut divitem
quandam ex omni disciplinarum et autorum genere constructam penum habuit in
pectore, it nemo doctrinae suae opes in scriptis ambitiosius, ut ita dicam,
ostentat. Adeo sancta quidem gloria quicquid in Vetere, quicquid in Novo
Instrumento retrusum, quicquid in fabulis, in historiis, quicquid in haebraicis
litteris exquisitum, id elicit, infulcit, inculcat." (Adagia, 3-1-1, Herculei
labores)



https://la.wikipedia.org/wiki/Guiana

Guiana sive Guaiana, Anglice Guyana aut plene Co-operative Republic of Guyana
("res publica cooperativa Guianensis"), est civitas in America Meridionali, quae
olim (accurate ab anno 1835 usque ad annum 1966) colonia Imperii Britannici et
Guiana Anglica vocabatur. Americae Meridionalis Septemtrione inter Venetiolam,
Brasiliam, Surinamiam, et Oceanum Atlanticum sita est. Caput est urbs
Georgiopolis. Zona cum maximo incolarum numero litoralis lacinia, plano,
palustri terreno et magna parte sub aequore maris constituta, est (ut diluvia
vitentur, complexum aggerum canaliumque systema aedificatum est). Reipublicae
intestina densa Silva Amazonica occupantur.

Nomen Guiana e nomine regionis hodie Guianam, Surinamiam, Guianam Francicam, et
Venetiolae et Brasiliae partes includentis, demitur. Originale nomen e Tainico
verbo guiana 'terram rapide fluentium aquarum' (quod ad numerosa territorii
flumina refert) sive 'venerebilem' significante procedere creditur.

In territorio colonias saeculum XVII Societas Batava Indiarum Occidentalium
(Batave West-Indische Compagnie) Batavi deduxerunt et se Britannicam coloniam
anno 1831 fecit. Cum comitiali victoria Factionis Progressisticae Populi
(Anglice People's Progressive Party) annis 1953, 1957, et 1961 processus
libertatis a Britanniarum Regno anno 1966 incepit. Respublica, nihilominus,
Consortionis Populorum socia manet. Anno 1970 se rem publicam fecit.

Politica vita duobus factionalibus polis regitur: Factio Progressistica Populi
(Anglice: People's Progressive Party), Indigenicae maximae partis voluntates
defendens; Congressus Nationalis Populi (Anglice People's National Congress).
Brevis civitatis historia propter ethnicas tensiones, corruptionem et
gubernativam inefficaciam notatur. Institutionalis fragilitas ad rigidum
austeritatis destinatum decennio 200 duxit.

Anno 2001 Bharratus Jagdeo, Factionis Progressisticae Populi, praesidem electus
est. Oppositor Desmonius Hoyte, Congressus Nationalis Populi, anno secuto
exspiravit, 73 annos natus.

Guiana res publica semipraesidialis est. Potestas legisfera Conventu Nationali
conformatur qui unicamerale parlamentum 53 sociorum proportionaliter e civitatis
catalogis a factionibus designatis electorum plus cum duodecim sodalibus a
conciliis vicinitatis electis est. Potestati exsecutivae Praeses praeest, qui
ministros designat et eis praesidet qui a Primo Ministro diriguntur.

Maxima iurisdictio Tribunal Appellationum (Anglice: Court of Appeal) est, cui
Cancellarius Iudiciarius (Anglice: Chancellor of the Judiciary) praeest. Sub quo
Tribunal Supremum (Anglice: High Court) est cui Caput Iustitiae praeest. Praeses
Cancellarius et Caput Iustitiae a rei publicae praeside designantur.

Guianensis oeconomia a campo primario, ad amplius 30% PDG civitatis solo
respondente, valde adhuc dependet. Praecipuae activitates metalleutica, lignea
exercitio. agricultura, ctenotrophia, et in minore scala, piscatus sunt.
Agriculturalis subfructus harundo sacchari est quam oryza, mandioca et poma
sequuntur. In metalleutica, Bauxense metallum excellit. Industria tenuissima
est. Generatim, Guiana technologice in omnibus suae oeconomiae campis tarda est
et a peregrino capitali pendet ut evolvatur.

Ob aedificationem pontis Guianensem Meridiem cum Septemtrione Brasiliensi
(Roraimensi) coniungentis, Guianensis oeconomia corroborari potest, propter
magnam subfructuum e Brasiliensi Septemtrione exire poscentium et
Georgiopolitano portu uti potentium quantitatem.

Guianensis prospectus schematice in regiones tres dividi potest: planitiem
angustam et paludosam iuxta Oceani Atlantici litus, albae arenae interius
laciniam ubi silvae pluviales crescunt et mineralia deposita sunt et denique
magnas terras superiores intestinas, quae praecipue in savannis et montibus
consistunt quorum maximus Mons Roraima, 2835 metra altus, est. Praecipua flumina
Essequibo, Demerara, Corantynum, Rupununium et Berbiceum (Anglice Essequibo,
Demerara, Courantyne, Rupununi et Berbice, proprie) sunt.

Clima tropicale est et generatim calidum umidumque, Boreorientalibus Ventis
Aliseis iuxta litus temperatum. Duo imbrica tempora sunt, primum inter Maium et
medium Augustum et secundum inter Novembrem et medium Ianuarium.

Litoralis planities, 430km longa et circa e 15 ad 65km lata, humanae actionis
resultatio in quinque et septem primis chiliometris, quia, cum terra mari per
accessum aestum tegeretur, velut in Nederlandia, aliquot canales et amplius
260km molium aedificare necessarium fuit ad siccandam terram et protegendam ab
aqua.

In intestina, secuta litorali planitie, patet lacinia e 150 ad 180km longa cum
crispiculcantibus collibus paulum altis. Regio albis harenis et parva savanna
Orientali tegitur. Harenae quoque parvum oropedium crystallinum generatim 150m
altitudinis non superans tegunt.

Civitatis Meridie, Oropedium Caieteurum (Anglice: Kaieteur Plateau), 500m altum,
latam camporum Rupununii (Anglice: Rupununi) regionem format. Hoc oropedium in
Acaraiensi iugo (Anglice: Acarai Mountain) culminat et Pacaraimensi iugo
(Pacaraima Mountains), 2 772m in Monte Roraima alto et Brasiliae finitimo,
coronatur.

Clima calidum humidumque est cum temperaturis valde uniformibus per annum.
Tempus siccum e Septembre in Novembrem in litore et in Februarium in intestinis
prolongatur.

Guiana quattuor praecipua flumina habet quae sunt: Corantynum, Berbiceum,
Demerara et Essequibo (Anglice: Courantyne, Berbice, Demerara et Essequibo,
respective). Sunt celebria cataracta Caieteura, 226m alta, flumen Potarum et
Camaria (Anglice: Caieteur Falls, Potaro River et Kamaria, respective).

Fere quattuor quintae partes territorii silva tropica teguntur cum speciebus
boni ligni et laticem producentibus velut balata. Litus mangletis et herbis sali
resistentibus terram ut figatur iuvantibus abundat. In pratis vegetatio alta et
arbustiva praevalet.

Fauna opima et multigener est, eadem aliarum Amazoniae regionum: tapiri, oncae,
simiae, dasypodidae, alligatoridae, aves, et insecta magnis in quantitatibus
etc.

Guianenses circa 770 000 hominum sunt e quibus 90 centesimae angustam litoralem
laciniam (circa 10% totius Guianensis terrae) habitat. Guianensis litoralis
lacinia inter 10 ad 40 milia passuum lata est.

Praesentes Guianenses phyletice et ethnice heterogenei, praecipue compositi a
posteri immigrantium qui in civitatem servi aut indenturati operarii venere.
Incolae igitur humanos circulos cum Indica, Pacistana, Africa, Sinica, Europaea
(praesertim Britannica, Batavica et Lusica) abscedentia comprehendit cum
Aboriginalibus circulis. Dissimilium nationalitatum abscendentiae hi circuli
simul fusi sunt communi lingua, i.d., Anglica et Creolica.

Maximus ethnicus subcirculus ex Indicis et Pacistanis immigrantibus posterorum
est, qui Orientales Indi appellantur, 43,5% incolarum anno 2002 comprehendentes.
Quos sequuntur Africi legati incolae (Afroguianenses) (30,2%). Tertius numerice
mixti legati incolae (16,7%) est dum Primicolae (Aravaci, Vaivaii, Caribi,
Acavaii, Arecunae, Patamonae, Vapidianae, Macusii et Varai) quartum circulum
iuxta numerum cum 24 500 hominum formant. Minimus circulus Europaei sunt,
inclusis Lusis cum 1 500 hominum et Sini (0,19% aut 1 400 incolarum). Parvus
circulus (0,01% aut 112 hominum) suam phyletico-ethnicam abscendentiam non
indentificavere.

Incolaria distributio anni 2002 determinata est iuxta nationalitatis
abscendentiam. Distributiva regula similis annis 1980 et 1991 censuum, sed
duorum praecipuorum circulorum proportio declinavit. Orientales Indi 51,9%
incolarum anno 1980 erant, sed anno 1991 ad 48,6% et anno 2002 ad 43,5% census
deminuerunt. Afroguianenses paulum e 30,8% ad 32,3% per primam periodon (annis
1980 et 1992) creverunt, postea censu anni 2002 ad 30,2% deminuentes. Cum parvo
incremento incolario, declive in maximorum duorum circulorum proportionibus
relativarum Mixtorum et Amerindicorum circulorum proportionum resultatio est.
Amerindi aucti sunt a 22 097 hominum inter annos 1991 et 2002. Quod incrementum
47.3 centesimae aut annuum auctum 3.5 centesimas repraesentat. Pariter, Mixti
incolae a 37 788 hominum aucti incrementum 43 centesimae et annuum auctus
indicem 3.2 centesimae e basica periodo anni 1991 census repraesentant. Caucasii
et Sinici incolae, qui inter annos 1980 et 1991 declinaverunt, in numero se
recuperavere censu anni 2002 proprie cum 54.4 centesimis (168 hominum) et 8.1
centesimis (105 hominum). Nihilominus, propter eorum parvam magnitudinem,
incrementum paucum effectum toti mutationi habuit. Lusus circulus continenter
per decennia deminuerunt.

Plerique Indoguianense posteri e Bhojpurophonis Biharensibus immigrantibus sunt.

Anglica officialis lingua Guianae est qua utuntur, verbi gratia, scholae.
Caribicis linguis (Acavaie, Vaivaie, Aravace et Macusice) parvus allophylus
loquitur, dum Creolus Guianensis (Anglice fundatus creolus cum Africa et Indica
syntaxe et sine grammatica exemplare) late fabulatus est. Porro, Guianensis
Anglicae proprietas, praesertim inter classes inferiores, est factum ut Anglica
pronomina fere omnino intermutabilia sint, e.g. he, I, we, she, them bene
coniungi omnimodo in sententia possunt. Exemplum, Guianane Me seh to dah police,
'Why dem bodder with we?' (Anglice I said to the police, why do you bother with
me?; Latine; "Vigilibus dixi, 'Cur mihi molestus es?'").

Secundum anni 2002 censum, Guianensium 57% Christianum (e quibus 16,9%
Pentecostale, 8,1% Catholicum Romanum, 6,9% Anglicanum, 5% Adventisticum Septimi
Diei et 20% aliarum Christianarum denominationum), 23,4% Hiduisticum, 7,3%
Musulmanum, 0,5% Rastafarianum, 0,1% Bahaisticum. 2,2% aliarum fiderum et 4,3%
sine religione est. Plerique Guianenses Christiani et adhuc Protestantes aut
Catholici Romani sunt cum omnibus phylebus inclusis mixte. Hinduismus ab Indis
colitur qui in nationem ineunte saeculo XIX venerunt dum Religio Islamica inter
Afroguianenses et Indoguianenses variat.

Guianensis educatio a gubernatione per Ministerium Educationis manetur.
Educativum systema Guianense aliarum Communitatis Caribicae Anglophonarum
nationum simile, quae Concilio Examinationum Caribico (Anglice: Caribbean
Examinations Council, CXC) affiliatae sunt.

Educativum systema in antiquo Britannico educativo systemate fundatum est.
Studentibus Examen Aditiale Scholae Secundariae (Anglice: Secondary School
Entrance Exam, SSEE) in gradu sexto facendum est. Examen CXC in scholae
secundariae fine faciendum. Nuper Examinationes Proficienciae Provectae
Caribicae (Anglice: Caribbean Advanced Proficiency Examinations, CAPE)
introducta sunt, quae omnes Caribicae nationes iam possident. Altissimi Plani
(Anglice: Advanced Level systema antiqui Britannici systematis practice
exstinctum est et solum in aliquibus paucis scholis (Ianuario anni 2007) nunc
offertur. Insufficientis intentionis aut variarum disciplinarum causa
electionibus directe attribui potest quae studentes fecerunt ut speciali studio
similium camporum (qui aut mathematica, physica chemicaque aut geographia,
historia oeconomiaque erant) excolerentur. Sublato Altissimo Plano quod hanc
specializationem incitabat, istud studentes plus attracturum esse ut sua studia
varientur speratur.

Multi Indoguianenses Hinduismum et Islamismum colunt. Quamobrem, normale?
meschitas et templa Hinduistica invenire est. Guianenses has religiones colentes
aliorum mundanorum Hinduistarum et Musulmanorum mores habent. Aliquot
Afroguianenses, propter Iamaicanum pondus in mundo eius quod de Rastafariano
modo tractat, dreadloccata coma (Anglice dreadlocks) utuntur et reggaeanam
musicam audire diligunt. First Born grex musicorum celeber in civitate hodie
est. Quod ad musicam reggaeanam attinet, multi loqui iam audiverunt de Edmundo
Grant, cantore per totum mundum noto propter suas cantinelas "I don't wanna
dance" et "Gimme hope, Joanna, gimme hope" ('Saltare nequeo' et 'Da mihi spem,
Ioanna, da mihi spem'), praeter alias multas, qui in Guiana natus est. Trinitas
et Tabacum civitatem per calypsum adficit. Guianense carnelevarium calypsus et
socae, eius novissimi modi, cantorum certaminum repletus est. Afroguianenses
plerique Christianismum, complurum denominationum sectatores e Catholica ad
Protestantem, colunt.

Dissimilis Americae Australia, cui pediludium placet, plerique Guianenses
criccetium, ludum athleticum popularem in regione Caribico, malunt. Guiana iuxta
cum aliis Caribicis Anglophonis civitatibus praeciparum criccetiarum manuum
unam, Turma Criccetii Antillarum (Anglice West Indies), formant.



https://la.wikipedia.org/wiki/Gamelan

Gamelan est traditionalis grex musicus Iavae et Bali in Indonesia, plerumque in
instrumentis percussionalibus consistens. Usitatissima instrumenta sunt
metallophona a malleis ictis et tympanis manu ictis et kendhang appellatis, quae
tactum edunt. Inter alia instrumenta sunt xylophona, tibiae bambusae,
chordophonum arcuatum rebab appellatum, et adeo cantores sindhen appellati.

Gamelan, quamquam populo minus gratum est post musicam pop introductam, iam
iustis temporibus usitate auditur, praecipue in multis caerimoniis
traditionalibus Indonesiis. Plurimis Indonesianis, gamelan est pars necessaria
culturae Indonesiae.

Vocabulum gamelan a gamel, registrum bassum, deducitur, quod ad genus mallei ad
instrumenta icta adhibitum vel actionem malleo iciendi attingere potest.
Vocabulum karawitan ad instrumenta gamelan sonata attingit, et a verbo rawit
deducitur, 'contortus' vel 'subtiliter factus' significante. Vocabulum a rawit,
vocabulo Iavanico originis Sanscrito derivatur, quod ad sensum levoris et
elegantiae in music Iavanica cultae attingit. Pangrawit, aliud verbum ex eadem
radice derivatum, hominem talis prudentiae significat, et pro honorifico est cum
vulgus de musicis gamelan magni aestimatis disputat. Verbum Iavanicum altum pro
gamelan est gangsa, vel a verbis tembaga et rejasa, ad elementa in aereum
gamelan constructum (cuprum et stannum) adhibita, vel tiga et sedasa ad eorum
proportiones (tres et decem) attingens.

Ericus Satie compositor, aequaevus Debussyanus magni momenti, gamelan Iavanicum
in Exposition Universelle annu 1889 Lutetiae etiam audivit. Iterati gamelan
effectus hypnotici in Gnossienne, copia exotica Satieana pro clavile, adiecta
est

Directa homages ad musicam gamelan inveniuntur in operibus pro instrumentis
Occidentalibus a Ioanne Cage conceptis, praecipue in eius rebus pro piano
praeparata, Colin McPhee, Ludovico Harrison, Bela Bartok, Francisco Poulenc,
Oliverio Messiaen, Petro Boulez, Bronislaw Kaper, et Beniamino Britten.
Temporibus recentioribus, compositores Americani sicut Henricus Brant, Stephanus
Reich, Philippus Glass, Dionysius Murphy, Loren Nerell, Michael Tenzer, Evan
Ziporyn, Daniel Iacobus Wolf, et Jody Diamond, ac compositores Australiani sicut
Petrus Sculthorpe, Andreas Schultz, et Ross Edwards nonnulla opera quibus sunt
partes pro instrumentis gamelan vel plenis gregibus gamelan composuit. I Nyoman
Windha est unus inter compositores Indonesios qui compositiones pro instrumentis
Occidentalibus instrumentis gamelan etiam utentes scripserunt. Georgius Ligeti,
compositor Hungaricus, Galamb Borong, étude pro pianoforte, composuit, a gamelan
motus. Harrius Partch quoque, compositor avant-garde, unus ex compositoribus
inusitatioribus Americanis, a gamelan motus est, in compositionibus microtonicis
et instrumentis quae pro eorum perfunctione construxit.

Ioannes Fahey, citharista vulgaris Americanus, elementa gamelan in multis ex
suis congeriebus sonorum annis 1960 exeuntibus posuit, et iterum in The Epiphany
of Glenn Jones, eius collaboratione cum Cul de Sac grege (1997). Robertus Fripp
et Adrianus Belew, a gamelan moti, citharis per rhythmum imbricatis usi sunt in
eorum biciniis inter se in trilogia alborum (Discipline, Beat, Three of a
Perfect Pair) a King Crimson grege rockoco ab anno 1981 ad 1984 editis et in The
League of Crafty Guitarists. Gamelan saltem ter adhibitum est a Michaele
Oldfield, Britannico multorum instrumentorum perito, in compositionibus
"Woodhenge" (1979), "The Wind Chimes (Part II)" (1987), et "Nightshade" (2005).



https://la.wikipedia.org/wiki/Galilaeus_Galilaei

Galilaeus Galilaei, Italice Galileo Galilei (Pisis natus die 15 Februarii 1564;
mortuus in villa Arcetri suburbana Florentina die 8 Ianuarii 1642) fuit
physicus, mathematicus, astronomus, philosophus qui partes maiores agebat in
Revolutione Scientifica. Appellatus est Galilaeus "pater hodiernae astronomiae
observationalis," "pater hodiernae physicae," "pater scientiae," et "pater
hodiernae scientiae." Stephanus Hawking ait: "Scientiae recentes Galilaeo plus
quam ceteris debeant."

Multa egit nota dignissima, e.g. telescopium melius reddidit, multa de re
astronomica invenit, theoriam motus exposuit, Copernici philosophiam bene
defendit. Quae fecit experimenta una cum Francisci Baconi scriptis fundamenta
methodi scientificae modernae, quae dicitur, habentur. Opera Galilaei, Kepleri
aequalis, putantur esse schisma magnum ab opere Aristotelis. Praeterea, luctatio
inter Galilaeum et Ecclesiam Catholicam adhuc exemplum habetur certaminis inter
auctoritates et libertatem cogitandi, praesertim quod ad theoriam
heliocentiricam attinet.

Clarissimum Galilaei opus videtur Sidereus nuncius fuisse, in quo etiam de
lunulis circa Iovem motis scripsit.

Anno 1593 Galilaeus primam thermometri (thermoscopii) speciem commentus est.
Galilaeus fuit praeceptor Cosimi II Medicis, Magni Ducis Tusciae, inter annos
1605 et 1608.



https://la.wikipedia.org/wiki/Exercitus_Civitatum_Foederatarum

Exercitus Civitatum Foederatarum est ramus Armatarum Civitatum Foederatarum
copiarum (Anglice: United States armed forces), quae res gerendas terrenas
efficiunt. Is est maximus veterrimusque copiarum Civitatum Foederatarum ramus,
una ex septem vestitis Civitatum Foederatarum servitiis (Anglice: uniformed
services of the United States). Hodiernus deductus est exercitus ex Exercitu
Continentali, die 14 Iunii 1775 creatus, ante confirmationem ipsarum Civitatum
Foederatarum, ut Bellum Rerum Novarum Americanum pugnarent. Bello confecto
compositoque, Congressus Confoederationis Exercitum Civitatum Foederatarum in
loco dimissi Exercitus Continentalis die 14 Iunii 1784 creavit. Praesens
exercitus se habet prognatus Exercitus Continentalis, et ergo suam natalem
celebrat in festo die anniversario illarum copiarum.

Exercitus Civitatum Foederatarum est terrenus copiarum militarum Civitatum
Foederatarum ramus. §3062 Tituli Decimi Legum Civitatum Foederatarum propositum
exercitus sic definit (Anglice):

Exercitus Continentalis creatus est die 14 Iunii 1775 a Congressu Continentali
ut sit exercitus congregatus ut civitates pugnare possent Britanniarum Regnum,
Georgio Washingtonio imperatore. Exercitus primum ductus est ab hominibus qui in
Exercitu Britannico vel inter civis colonialis ad hostem propulsandum armatos
meruerant, et qui multos mores militares Britannicos adduxerant. Bello
proficienti, auxilium Gallicum, facultates, militarisque cogitatio novum
exercitum produxerunt; auxilium quoque Borussicum, et praeceptores sicut
Fridericus Gulielmus von Steuben, auctoritate valuerunt.

Bellum Civile Americanum (1861–1866) fuit carissimum Civitatibus Foederatis
bellum. . . .

Per Magnum Bellum (1914–1918), Civitates Foederatae se coniunxerunt anno 1917
cum Russia, Britannia, et Francia. Copiae Civitatum Foederatarum misae sunt ut
hostes adversos adgrederentur, et grave auxilium dederunt in impetu qui lineas
Germanas ad extremum perforavit. Post indutias confectas, die 11 Novembris 1918,
exercitus Americanus suam magnitudinem iterum deminuit.

Post Oppugnationes diei 11 Septembris, ad Bellum contra Terrorismum pugnandum,
congregatae Civitatum Foederatarum et NATO copiae—exercitus, classis, copiae
aereae, classiarii, operationes egregiae—Afganistaniam anno 2001 invaserunt, ubi
administrationem Talibanicam exstinxit.

Anno 1941, Exercitus Civitatum Foederatarum rite creatus est ad secundum bellum
mundanum gerendum. Simul tum exsistebant Exercitus Ordinarius (Anglice: Regular
Army), Exercitus Civitatum Foederatarum, Custodia Reipublicae (National Guard),
Subsidiarii Praefecti (Officer Reserve Corps, ORC), et Subsidiarii Militum
Conscriptorum (Enlisted Reserve Corps, ERC). Post hoc bellum, ORC et ERC
coniuncti sunt in Subsidiarios Exercitus Civitatum Foederatarum. Exercitus
Civitatum Foederatarum iterum constitutus est ad bella Coreanum et Vietnamiense
pugnanda, et conscriptione suspensa, iterum "demobilizatus" est.

Commentatio principalis: Index praesentium navium aerialium militarium Civitatum
Foederatarum

Exercitus Civitatum Foederatarum rite conditus est die 14 Iunii 1775, cum
Congressus Continentalis conscriptionem hominum sclopetis peritum sanxit qui
coloniis foederatis unum annum mererent.

Hae sententiae ordinantur ut forment acronymum LDRSHIP, quod Anglice significat
leadership 'ductus'.



https://la.wikipedia.org/wiki/Erythraea

Erythraea (Tigrinyice ኤርትራ, Arabice إرتريا, Anglice Eritrea), sive rite Civitas
Erythraeae (Tigrinyice ሃገረ ኤርትራ, Arabice دولة إرتريا et Anglice State of
Eritrea), est civitas sui iuris in Cornu Africae, in Africa Boreorientali, iuxta
litus Maris Rubri. Caput est Asmara. Limites in terra firma longitudinem 1630
chiliometrorum habent; Erythraea ad occidentem (cum 605 km limitum) Sudaniae,
Aethiopiae ad meridiem (cum 912 km, statu ante recens bellum), Dzibuto ad
austrorientem (cum 113 km) finitima est. Ad boreorientem et orientem civitatis
latum litus iuxta Mare Rubrum est, adversus Arabiam Saudianam et Iemeniam.
Archipelagus Alalaeum (Tigrinyice ዳህላክ ; Arabice أرخبيل دهلك et Anglice Dahlak
Archipelago) et Insulae Hanisicae (Arabice جزر حنيش et Anglice Hanish Islands)
Erythraeae pars sunt. Erythraea circiter 117 600 km² (45 406 milium passuum
quadratorum) lata est cum numero incolarum aestimato sex millionum. Erythraea
anno 1993 libertatem adsecuta est.

Nomen Erythraea etymologice e linguae Graecae antiquae vocabulo ἐρυθρός 'rubrum'
oritur. Nomen Mare Rubrum in usu ex Aetate Hellenistica fuit, velut etiam
testatur nomen notissimi anonymi geographiae operis, Periplus Maris Erythraei,
saeculi primi. Factum ut hodierna Erythraea apud hoc mare iacet civitatem suum
praesens nomen cepisse fecit, quod ei propterea ab Italis attributum est exeunte
saeculo undevicensimo, cum constituta est Colonia Erythraea, primum autonomicam
territorialem entitatem super praesenti Civitatis Erythraeae territorio
identificans. Cuius nomen Francisco Crispi ab imcompto scriptore, eius
collaboratore annis capiendae coloniae, suggestum est.

Homo Buyaensis reliquae in desertis Danacile (Anglice Danakil et Arabice
الدناكل) anno 1995 inventae sunt. Cuius tempore, milliones annorum abhinc, in
silva prope magnum flumen vivebat et atavus hominidarum cognitarum e 600 000
annis esset.

Erythraea, iuxta cum Aethiopia, Somaliana Puntlandia et Sudaniensi litore, una
possibilium locorum civitatis Puntensis sive Civitatis Deorum ab Aegyptiis
nuncupatae, consideratur, cuius prima mentio in saeculum vicensimum quintum
a.C.n. regreditur. Antiquissima referentia cognita ad Mare Erythraeum Aeschylo
(Fragmento 67) tribuitur, qui eam Aethiopiae gemmam designat (Aethiopia tunc
probabiliter Nubiam sive Africam partem Aegypti Meridie sitam generatim
designabat).

Circiter saeculo octavo a.C.n. regnum cum nomine D'mt notum Erythraeae et
Aethiopiae Septemtrione statutum est, cuius caput Ieha (Aethiopice ይሐ) erat. Cui
successit saeculo primo a.C.n. regnum Axum (hodie in Septentrionali Aethiopia),
quod homines in Paeninsula Arabica originem habentes condiderunt. Saeculo I
p.C.n., eius vis crevit et sibi subiecit territoria in Paeninsula Arabica ac
regionibus Septentrionalis Aethiopiae. "Periplus Maris Erythraei" (Graece
Περίπλους τὴς Ἐρυθράς Θαλάσσης), saeculi primi opus, commercialem viam Imperium
Romanum cum Sinis conectentem in Africa Orientali fuisse asseverat.

Secundo dimidio saeculi quarti, religio Christiana a civitate recepta est.
Saeculo septimo, regnum propter vim Araborum imperii collabi coepit (ob
oeconomicam segregationem), qui in montanum meditullium Aethiopiae repellebatur.
Axumitae reges originem suum e regibus Davide et Salomone et regina Sabae
trahebant.

Ultima aetas parum notum est, circiter saeculo decimo et imperatores dynastiae
Zaguensis Orientem habent Aethiopiae montes capientes. Ab eo tempore usque ad
saeculum undevicensimum, Occidentalis pars Erythraeae magis minusve liberum
membrum erat Imperii Aethiopici, cuius imperatores regum Axumitarum potestates
susceperunt.

Anno 1520, Occidentali Erythraeae litore Lusitani potiti sunt, medio saeculo
postea a Turcis successi sunt, etiam per paulum temporis. Orientalis Erythraeae
pars sub potestate variorum parvorum Islamicorum regnorum manebat, quorum
notabilissimum sultanatus Adalensis (inter 1520 et 1660) fuit.

Per secundum saeculi undevicensimi dimidium, Europaeae potentiae maximam Africae
partem colonizavere. Italia relative sero in direptionem Africae intravit, quae
in Erythraeam 15 Novembris 1869 advenit, cum Societas Navigationis Rubattinensis
(Italice Società di Navigazione Rubattino) sinum Avalitum (Anglice Assab,
Arabice عصب, Tigrinyice ዓሳብ) locali sultano emit. 5 Iulii 1882, Italica
gubernatio portus Avalitensis et praeterea tribus annis postea portus
Massawensis per decretum dominium capit et extensum est in intestinas terras.
Colonia Erythraea Kalendis Ianuariis 1890 formata est.

Britannici in Erythraeam die 18 Ianuarii 1941 invasere, ubi Kassala (Arabice
كسلا) in Sudaniae finium recuperata est. Operationum gestio a locumtenente
generale Gulielmo Platt, Britannicarum virum praefecto in Sudania, ducta sunt.
Quarta et Quinta Divisio Peditatus Indica, respective a maioribus generalibus
Natale Beresford-Peirse et Ludovico Heath ductae, per duas hebdomates secutas
versus munitum oppidum Agordatum (Anglice Agordat, Tigrinyice ኣቆርዳት et Arabice
أغوردات) profectae sunt. Quarta per Sabderatum, Keru et Agordatum (Anglice
Sabderat, Keru et Agordat, respective) Septemtrionalem viam et Quinta Divisio
Indica Meridionalem viam per Tesseneos et Barentu (Anglice Tessenei et Barentu,
respective) ingreditur. Quae 160 km in novem dies percurrunt et vicissim
plurimas urbes Italis auferunt. Hae Italicas locos in collibus transfixere et
Quarta Divisio Agordatum Kalendis Februariis post proelii duos dies et Quinta
Divisio Barentu postridie cepit.

Decretorium expeditionis proelium evenit in Kerene, ab Agordato 100 km distante
urbe. Proelium Kerense flexum Erythraeae Aethiopiaeque captioni a Britannicis
notavit. Post quod, Italicarum copiarum resistentia multo debiliores sunt.
Secundum Petrum Messner, hi ultimi victoriam in hoc operationum theatro
reportare nequire aestimant et eorum unitatum deditio generatim rapida est.

Quinta Divisio Indica deinde versus caput Asmaram, 80 km Kerenis Oriente,
contendit, dum Quarta Divisio Indica in Kerene aliquos dies manet et in Aegyptum
ineunte Aprile redit. Asmara urbs aperta declaratur, qua Britannicae copiae die
Kalendis Aprilibus potiuntur. Tres postea postea, Decima Cohors Indica versus
Massawam, quaedam chiliometra ab Asmara apud litus sitam, tendit, ubi Itali
10 000 hominum, autocurrus armatos et autoloricatas ad defendendam Massawam,
strategicum portuarium scopum, habent. Post quasdam initiales pugnas,
resistentia cadit et Indicae unitates et Cohors Francica Orientis Massawam 8
Aprilis capiunt. Britannici tunc Erythraeam administrant.

Anno 1952, Consociatio Nationum foederationem inter Aethiopiam et Erythraeam
formare decrevit. Cum "independentisticae"? demonstrationes erumpunt,
Neanthopolis foederalismum anno 1961 abrogat ut civitatis unitas servetur;
quamobrem bellum civile exortum est, anno 1991 finem ob Erythraearum copiarum
victoriam capiens. Libertas die 24 Maii 1991 declarata est.

Constitutio Erythraea unicamerale parlamentum 150 membrorum, Conventum
Nationalem, praevidet. Omnia scamna a praecipua factione politica, Fronte
Populari pro Democratia et Iustitia (Anglice People's Front for Democracy and
Justice, Tigrinyice ህዝባዊ ግንባር ንደሞክራስን ፍትሕን, Arabice الجبهة الشعبية للديمقراطية
والعدالة‎), occupantur. E 1991, libertatis anno, comitia assidue praevisa et
deinde annullata sunt.

Erythraea in Cornu Africae sita est et Boreoriente litus et Mare Rubrum Oriente
habet. Civitas virtualiter? divisa est in partes duas una cordillerarum
longissimarum in mundo, Valle Magni Chasmatis, cum terris fertilibus Occidente
et demissis terris deserticis Oriente. Adversus litoralem lineam harenosam
aridamque sitae sunt insulae Archipelagi Alalaei (Tigrinyice ዳህላክ ; Arabice
أرخبيل دهلك ; Anglice Dahlak Archipelago), archipelagi piscatorias zonas
habentis. Terra Meridionalis, in terris superioribus, paulum minus sicca et
frigidior est. Erythraea, Meridionali Maris Erythraeae extremo, confluentiae
Chasmatis cunae est.

Triangulum Afarense (Anglice Afar Triangle, Arabice دناكيل) probabilis situs
triplicis coniunctionis est ubi laminae tectonicae tres inter se separantur:
Lamina Arabica et duae partes Laminae Africae (Lamina Nubia et Lamina Somalica)
discendentes iuxta Zonam Chasmatis Africae Orientalis (secundum USGS sive
Diaconia Geologica Statunitensis). Locus in civitate supremum mons Soera
(Anglice Emba Soira), in media Erythraea sita et 3018 metrorum super aequore
maris, est. Anno 2006, Erythraea se primam civitatem suum litus totum oecologice
protectam zonam facturam futuram esse nuntiavit. Litoralis linea, 1347 km longa,
iuxta cum aliis 1946 km litoralis circum suas amplius 350 insularum, sub
gubernativa protectione erunt. Erythraea praecipuas physiographicas regiones
quattuor habet quae sunt litoralis Maris Rubri planities Medio-Meridionale
oropedium, civitatis nucleum formans; septemtrionalium medioccidentaliumque
arearum colles et lata occidentalia oropedia.

Maris Rubri litus amplius 1000 km latum est, e quo ortum est nomen reipublicae
(ἐρυθρός in lingua Graeca antiqua "ruber" est). Occidente, litoralis planities
improviso in planitiem erigitur, ubi altitudines e 1830 in 2440 metrorum super
aequore maris oscillant et pluviositas significative maior quam in litore est.
Collium terrae Medii Oropedii septemtrione et occidente inter 760 et 1370
metrorum super aequore maris oscillant, minus pluviam quam in oropedio
accipientes. Latae planities fluminis Barcae (Anglice Barka et Arabice نهر
بركة‎) occidente et Fluminis Tacasi (Anglice Tekezé) septemtrione sunt.
Praecipuae urbes caput Asmara, austrorientalis portuaria Avalitum urbs et urbes
Massawa Kerenque sunt.

Erythraeum territorium septemtrionalis Aethiopicae massae montanae lacinia, cum
declivibus locis oriente et occidente constitutum est. Orientalis planities,
inter 16 et 80 km lata, Triangulum Afarense comprehendit et massae montanae
declivitate notabiliter delimitatur. Occidente latere, massa montana faucibus
interrupitur quae formantur fluminibus versus Sudaniae currentibus. Ibi altitudo
gradatim e massa montana deminuit.

Territorium Erythraeae in subtropica climatica zona patet, ergo eius condiciones
climatis e supra maris libra pendent. Regio circa principalem urbem, in
altitudine 2300 m, mediam temperaturam 16 gradus Celsii pro anno habet et
circiter 500 mm imbrium. Apud Massawam in litore Maris Rubri mediae temperaturae
pro anno 30 gradus Celsii sunt (hic maxima media temperatura in mundo mensa est)
et imbres circa 200 mm. Condiciones temperaturarum et imbrium prope Occidentale
confinium similes sunt condicionibus apud litus. Clima duo tempora anni efficit:
tempus pluviarum, a Iunio ad Augustum, et siccum tempus per reliquum annum.

Zonae germinationis (herbarum) etiam e supra maris libra dependent (maritimae
regiones omnes in Orientali nationis parte sunt). In Orientem ab urbibus Adiceia
et Senafe) deserta loca paene tegmine herbarum carent, aspreta et Boreooccidente
praeter limitem Sudaniae porriguntur. Meditullium versus deserta transcendunt in
poaceam savannam, quae plerumque spatium Occidentalis partis Erythraeae
constituit. Altius posita terra in montibus mediae partinationis at ad Orientem
a fluvio Mareb (Anglice Gash) praevalente modo fruticibus tecta est. Silvae
solum in umidissimis locis inveniuntur: in montibus versus Septentrionem ab
Asmara et prope Erythrae atque Aethiopiae limitem versus Meridiem a fluvio
Tacaso.

Praecipua Erythraea flumina Anseba et Barca septemtrionem versus fluentes sunt;
flumina Mareb et Tacasus, Aethiopiae finitima, occidentem versus intra Sudaniam
fluunt. Hae flumina temporaria et haud permanentia sunt et per regularem basin
sed temporariis pluviis azmeris cremptisque nuncupatis alitam fluunt. Inferius
est tabula cum omnibus fluminibus Erythraeis:

Erythraeum territorium tribus vegetalium formationum generibus tegitur quae
sunt:

Quamquam giraffa et mandrillus in Erythraea extincti sunt, sunt leo, pardus,
zebra, macacarum, gazellarumque species, dorcas et elephas. Aegypti Ptolemaeicae
regna natione velut belli elephantum fonte saeculo III a.C.n. utebantur. Inter
1955 et 2001, elephantum greges visae non relatae sunt et multi elephantes belli
libertatis victimas fuisse putant. Decembre 2001 grex circiter triginta
elephantes, inter quos decem pullis,? prope Flumen Mareb observata est.
Elephantes symbioticam relationem cum papione anube formavere. Circiter centum
elephantes in Erythraea habitare aestimantur, qui sunt septemtrionalissimi inter
Africae Orientalis elephantes. Lycaon pictus, specie in exstinctionis periculo,
in Erythraea inventus est, sed hodie tota in natione exstinctus consideratur.

Anno 2006, Erythraea se primam civitatem suum litus totum oecologice protectam
zonam facturam futuram esse nuntiavit. Litoralis linea, 1347 km longa, iuxta cum
aliis 1946 km litoralis circum suas amplius 350 insularum, sub gubernativa
protectione erunt.

Erythraea societas ethnice heterogenea est. Liber census adhuc faciendus est,
sed Tigrinyae circiter 60 centesimas et Tigrei circiter 30 centesimas incolarum
constituunt. Qui praesertim nationis Semitophoniae molem formant.

Plerique reliqui incolae ad Chusitici rami alias Afrasiaticophonas communitates
pertinent, inter quas sunt Sahones, Hedarebi, Afarenses et Bileni.

Est etiam Niloticorum allophylorum numerus, qui in Erythraea Cunamis et Naris
repraesentantur. Singula ethnē singulis dissimilibus autochthonicis linguis
utuntur, sed, typice, multi allophyli magis quam una lingua utuntur.

Praeterea, sunt Italo-Erythraei (densati in Asmara) et Aethipiocae Tigrinyae
communitates. Generatim nemini civitas datur, excepto per matrimonium aut,
rarius, per dationem gubernationis alicui.

Recentissima Erythraearum nationalitatum additio Rasaida est. Rasaidae saeculo
undevicensimo e Arabico litore in Erythraeam venere.

Multae linguae in usu in Erythraea hodie sunt. Non lingua officialis est quia
Constitutio "omnium Erythraearum linguarum paritatem" statuit, sed Tigrinya et
Arabica superantes linguae officialibus rebus sunt. Anglica et Italica late
etiam intelleguntur.

Pleraeque linguae in usu in Erythraea ad Semiticum familiae linguisticae
Afrasiaticae ramum pertinent. Linguae Semiticae in Erythraea sunt Tigre,
Tigrinya, nove agnita Alalaea et Arabica (qua utuntur autochthonice Rasaidae
Arabes).

Aliae linguae Afrasiaticae ad Chusiticum ramum pertinentes etiam late in usu
intra nationem sunt. Inter quas Afarica, Bedza, Bilinica et Saho.

Praeterea, linguae Nilosaharanae (sicut Cunamica et Narica) quoque in usu velut
sermone patrio inter Niloticos Cunamicos et Naricos allophylos Septemtrionalem
et Boreoccidentalem nationalis partes incolentes.

Sunt quinque ordines educativos in Erythraea: praeprimaria, primaria, media,
secundaria et postsecundaria. Fere 238 000 studentes in primario, medio,
secundario educativis? ordinibus sunt. Circiter 824 scholae in Erythraea et duae
universitates (Universitas Asmarae et Institutum Scientiae et Technologiae)
simul et aliquae minores collegia et scholae technicae sunt.

Unum praecipuissimorum propositorum in Erythraea educativa ratione educationem
basicam in omnibus Erythraeis sermonibus patriis praebere non minus quam se
motivantes et attentos cives qui pugnent contra paupertatem morbosque evolvere
est. Porro, instrumenta dantur ut fiat societas cum necessariis sollertiis ad
operandum moderna in oeconomia.

Erythraeum educativum systema quoque designantur promovendae in campo privato
educationi, pari accessui omnium circulorum (scilicet prohibendis
discriminationi sexuali, discriminationi ethnicae et discriminationi classis) et
promovendo pergere in educatione, et formaliter et informaliter.

Inter educationis obices in Erythraea sunt traditionalia tabua, scholare pretium
(matriculationis et instrumentorum) et pauperum familiarum pretia
opportunitatis.

Erythraea duas dominantes religiones habet; Christianam et Islamicam. Variae
approximationes inter 50 et 62,5% Christianos (praesertim Orthodoxi
Christianismi et, minore gradu, Romani Catholicismi asseclas) et inter 36,5 et
50% incolarum Sunnitas Musulmanos esse aestimavere. Christiani praecipue ad
Ecclesiam Tevahedoënsem Orthodoxam Erythraeam pertinent, quae localis Orientalis
Orthodoxa ecclesia est, dum considerabiles Romanorum Catholicorum circuli
(inclusis Italo-Erythraeis), Protestantes et aliae confessiones quoque sunt.
Plerique Musulmani Islamismum Sunniticum colunt.

E Maio 2002, gubernatio Erythraea sollemniter Ecclesiam Tevahedoënsem Orthodoxam
Erythraeam, Islamismum Sunniticum, Catholicismum, et Ecclesiam Evangelicam
Lutheranam agnovit. Omnes aliae confessiones religionesque inscriptionis
processum pati debent. Inter alias res, gubernativum inscriptorium systema ut
religiosi circuli personalem informationem de sectatoribus ad permittendum
cultum offerant poscit. Paucae societates quae omnes condiciones exsecutae sunt
adhuc agnitionem publicam non acceperunt.

Erythraea Gubernatio contra emendatas aut radicales suarum traditionalium
religionum (Ecclesiae Tevahedoënsis Orthodoxae Erythraeae, Islamismi Sunnitici,
Catholicismi et Ecclesiae Evangelicae Lutheranae) versiones est. Ergo, radicales
Islamismi modi, Testes Iehovah, Bahaismus, Ecclesia Adventistarum Septimi Diei
et plurimae aliae Protestantes confessiones non inscriptae sunt et libere coli
nequiunt. Quamobrem tres cogniti homines in carcerem coniecti esse sciuntur e
1994. Praeterea, die 28 Iunii 2009, biocolytae raptim comprehensionem in
privatam domum fecere ubi Testes Iehovah conveniebant. Quorum viginti-tres in
custodiam dati sunt, inclusis biennibus pueris. Aliquae feminae puerique deinde
liberati sunt, nihilominus, duo pueri qui nunc annos tres et quattuor nati sunt,
adhuc in carcere cum sui matribus sunt. Nemo officialiter responsales sunt nec
accessum ad iudicialem processum habuere. Ex 29 Iulii 2010, quinquaginta-duo
Testes Iehovah in vincula in Erythraea coniecti sunt propter frequentandos
religiosos concessus et colendas religiosas activitates.

In sua relatione de libertate religiosa anni 2006, Ministerium Civile Civitatum
Foederatarum Erythraeam "Civitatem Curae Particularem" (Anglice Country of
Particular Concern, CPC) per tertium annum continenter nominavit.

Erythraea significativas admeliorationes in valetudinis curis consecuta est et
est una nationum quarum scopus sua Proposita Evolutionis Millennii de
valetudine, praesertim de infantili valetudine, attingere est. Exspectatio vitae
ortu e 39,1 anno 1960 in 59,5 annos anno 2008 crevit, indices mortalitatis
maternalis et infantilis magnopere cecidere et valetudinaria infrastructura
amplificata est. Propter Erythraeam relativam solitudinem, informatio opesque
extreme limitatae sunt et secundum Consociationem Mundialem Sanitatis,
exspectatio vitae media anni 2008 parum minor quam 63 anni est. Immunizatio et
infantilis nutritio tractatae sunt per operandum arcte cum scholis in
multicampali appropinquatione; puerorum contra morbillum vaccinatorum numerus in
annos septem fere duplicatus est, e 40,7% in 78,5% et infraponderis praevalentia
inter pueros 12% inter 1995 et 2002 decrevit (gravis infraponderis praevalentia
28%). Ministerii Valetudinis Unitas Nationalis Protectionis contra malariam
enormes admeliorationes in deminuenda tanta mortalitate ob malariam quam 85% et
casuum numero tanto quam 92% inter 1998 et 2006 retulit. Erythraea Gubernatio
secationem genitalem femineam vetavit, hanc consuetudinem doloris plenam et
feminis periculum vitale subiri et feminas valetudinaria problemata pati dicens.

Attamen, Erythraea adhuc multas difficultates oppetunt. Quamquam medicorum
numerus e solum 0.2 anno 1993 in 0.5 anno 2004 pro mille incolis crevit, adhuc
exiguissimus est. Et Malaria et Phthisis communes in Erythraea sunt. VIDH
praevalentia inter 15 et 49 annos natos 2 centesimas excedit. Index fertilitatis
circiter quinque partus pro femina est. Mortalitas maternalis magis quam
dimidium inter 1995 et 2002 decrevit, etsi hic numerus adhuc altus est. Simili
modo, inter 1995 et 2002, partuum numerus quibus perita medica membra astitere
duplicatus est, sed adhuc solum 28.3 centesimas est. Praecipua causa mortis
neonatalis propter gravem contagionem est. Expensum valetudinis per capita in
Erythraea parvum est.

Erythraea civitas auctoritaria et monocommatica est, a Fronte Populari pro
Democratia et Iustitia (Anglice People's Front for Democracy and Justice,
Tigrinyice ህዝባዊ ግንባር ንደሞክራስን ፍትሕን, Arabice الجبهة الشعبية للديمقراطية والعدالة‎)
recta. Alii politici circuli se organizare non permissi sunt, quamquam haud
effecta Constitutio 1997 polycommaticae civilitatis exsistentiam praevidet.
Conventus Nationalis (Anglice National Assembly) 150 scamna habet, quorum 75 a
Fronte Populari pro Democratia et Iustitia occupantur. Nationalia comitia
assidue praevisa et deinde annullata sunt; nunquam fuere comitia in republica.
Fontes libertatis de politicis informationibus Erythraeae domesticae civilitatis
paucae sunt; Septembre 2001, Gubernatio omnium nationis privatarum societatum
activitates clausit; Preli et mediorum critici contra Gubernationem in carcerem
sine iudicio coniecti sunt, secundum aliquos internationales observatores inter
quos Custodia Iurum Humanorum et Amnestia Internationalis. Anno 2004,
Ministerium Civile Civitatum Foederatarum Erythraeam civitatem curae
particularem (Anglice country of particular concern) propter acrem persecutionem
religiosam nominavit.

Erythraea comitia civitatis anno 2001 parabantur, sed tunc decreta sunt, quia 20
centesimae Erythraei territorii sub occupatione erat, comitia differenda esse in
resolutionem conflictus cum Aethiopia; comitia autem locorum in Erythraea
permanserunt. Ultima comitia gubernationi locorum Maio 2004 habita sunt. De
aliis comitiis, Yemane Gebreneskel, praesidis dux contubernii, dixit:

Erythraea Unionis Africanae, quae Organizationi Unitatis Africanae successit,
socia et observatrix Foederis Arabici socia est. Verumtamen natio suam
repraesentationem in Unione Africana retraxit velut recusatio contra ductus
defectionem in efficendis limitibus inter Erythraeam et Aethiopiam. Erythraeae
rationes cum Civitatibus Foederatis complicatae sunt. Quamvis ambae civitates
artas conexiones laborales? in praesenti bellum contra tromocratiam habeant,
fuit crescens tensio in aliis areis. Erythraeae rationes cum Italia et Unione
Europaea etiam tensae in multis arei in ultimis tribus annis factae sunt.
Erythraea quoque tensas habet relationes cum omnibus suis vicinis: Sudania,
Aethiopia, Iemenia, Somalia, et Dzibuto. Anno 2007, Aethiopia septem Norvegicos
diplomaticos expulit, praetexens: "Erythraei milites totam pecuniam a Norvegia
suppeditatam habent. Cum processus pacis in nostra vicina natione destruentibus
faveret, Norvegia Aethiopis Gubernationis laborem pacis impedit."

Erythraea rationes diplomaticas cum Sudaniae Decembre 1994 rupit. Haec actio
decreta est post longam crescentium tensionum periodon inter duas civitates,
propter limitaneorum incidentium seriem Gihad Islamicum Erythraeum (Anglice
Eritrean Islamic Jihad) involventem. Quamvis impetus minationes Erythraeae
Gubernationis stabilitati non repraesentent (infiltrati a gubernativis viribus
generatim interfecti aut capti sunt), Erythraei Khartumensem Frontem Islamicam
Nationalem (Arabice الجبهة الإسلامية القومية‎) rebelles iuvare, exercitare et
armare posse credebant. Post varios negotiationum menses cum Sudaniensibus ad
temptandum ad finem incursiones adducere, Erythraea Gubernatio Frontem Islamicam
Nationalem mutandi programmatis intentionem non habere collegit et rationes cum
natione rupit. Postea, Erythraea Gubernatio Gubernationis Sudaniensis ducum
oppositorum congressionem, Iunio 1995 organizavit, ut oppositio ad se
coniungendam et ad offerendam credibilem alternativam praesenti Gubernationi
Khartumensi adiuvetur. Erythraea rationes diplomaticas cum Sudania 10 Decembris
2005 resumpsit. Ex illo tempore, Sudania Erythraeam, iuxta cum Tzadia, de
favendo rebellibus accusavit.

Indelineati limites cum Sudania problema rationibus externis Erythraeis
repraesentat. Alti gradus Ministerii Rerum Externarum legatio cum Sudania
normalizatur. Dum normalizatio pergit, Erythraea mediatrix pacis inter
separatisticas belli civilis Sudaniensis factiones agnita est. "Erythraea munere
afferendi foederis pacis inter Austrosudanienses et Gubernationem functa esse
scita est", dum Sudaniensis Gubernatio et Frons Orientalis ex Erythraea
negotiationes pacis mediare requisivere.

Disputatio cum Iemenia de Insulis Hanisicis (Arabice جزر حنيش et Anglice Hanish
Islands), anno 1996, breve bello intulit. Velut foederis terminandarum
hostilitatum pars, duae nationes quaetionem ad Iudicium inter Civitates Hagae
subiicere consentivere. In processus conclusione, ambae civitates arbitrium
consentiverunt. Ex 1996, duae gubernationes sibi diffidebant, sed rationes
relative? normales sunt.

Indelineatus limes cum Aethiopia externa praecipua Erythraeae quaestio est. Quod
in longum cruentumque limitaneum bellum inter 1998 et 2000 accidens induxit.
Velut resultatio, Missio Consociationis Nationum in Aethiopia et Erythraea aream
25 km per 900 km in finibus ad adiuvandum regionem stabilitare occupat. Vitiosae
intellectiones post bellum in desperatam magnae tensionis periodis et novis
belli minationibus punctuatam rem induxerunt. Aprile 2002, Aethiopia et
Erythraea Foedus Algeriae obsignavere, in quo eae communes fines, a libera
commissione Hagae auspicio Consociationis Nationum elaboratos, habere
consentivere.

Quae quaestio inter Erythraeam et Aethiopiam esse facit secundae repulsa in
observando delimitatorio arbitrio et sua negatio demarcatorii compromissi est.
Difficultas praesidem Erythraum ut instanter exigeret e Consociatione Nationum
consilia de Aethiopia capere adduxit. Haec petitio in Undecim Epistulis Praesidi
Concilii Salutis Consociationis Nationum missis describitur. Status adhuc peior
factus est propter continuum conatum Erythraei et Aethiopis ducum favendi
oppositioni suae rivalis nationis.

Unio Africana sanctionum applicationes Erythraeae requisivit, hanc nationem de
adiuvandis imbellibus in Somalia accusans.

Erythraea in zobas sive regiones sex, et vicissim in districtus sive subzobas 55
dividitur. Zobae sunt in tabula inferiore:

Inter viginti praecipuae urbes Erythraeas, secundum numerum incolarum ordinatas
et omnes 5 000 incolarum superantes, sunt:

Erythraea est paupera civitas, cum oeconomia praesertim in agricultura
subsistentiali et in ovina bovinaque ctenotrophia fundata; aliquantulum evoluta
est piscatus. Pauca praesens civitatis industria praecipue in capite, Asmarae,
sita est, sed variandae industrialis activitatis consilia in dissimilibus
nationis partibus effecta sunt. Erythraea e 1993 Auctoritatis Intergubernativae
Evolutionis (Anglice Intergovernmental Authority on Development, Francice
Autorité intergouvernementale pour le développement) partem facit, quae est
politico-commercialis organizatio a Afroceraticis nationibus formata.

Examinatio redditus passiva est. Erythraea modestas localium productorum
quantitates exportat, dum importanda sunt fomes, machinamenta, manufacta,
alimenta. Italia hoc sensu secunda commercialis socia post Arabiam Saudianam
est. Praecipui portus Massava et Avalites sunt.

Oeconomicus nationis status in lenta recuperatione est, praesertim causa
destructionum passarum per conflictum cum Aethiopia et continenter ab
Aethipiocis copiis captorum Erythraeorum territoriorum suverenorum.

Viarius intextus qui anno 1999 amplius 4000 chiliometrorum patebat continenter
crescit.

Agricultura, in oropediis, et res pecuaria, iuxta litus et civitatis
planitiebus, est plerisque Erythraeis unicus subsistentialis? fons.

Ponderis kalii, aureae, ferreae et alium mineralium fodinae in usu inntensivo a
multis adventiciis societatibus specializatis? sunt quae anno 2010 extractionis
apparatus complevere et productionem incepere.

Regio quae hodie Erythraea est traditionaliter nexus commercio in toto orbe
terrarum fuit. Quamobrem, diversarum culturarum pondus per Erythraeam videri
potest. Hodie, affectiones obvissimae in capite, Asmarae, Italicae sunt. Trans
Asmaram sunt parvulae cauponae quae potiones communes in Italia apponunt. Ibi
est clara Italicae colonialis affectionis mixtura cum modo vivendi traditionalis
Tigrinyico. Erythraeis in pagis, istae mutationes non tam evidentes sunt.

In urbibus, ante occupationem et per primos annos, Bollyvudensium pellicularum
importatio communis erat, dum quoque in promptu Civitatum Foederatarum
Italiaeque pelliculae in cinemateis erant. Decennio 199 et ex libertate,
attamen, Statunitenses pelliculae usitatiores factae sunt. De mercatus portione
certantes, sunt localium productorum pelliculae, qui lente crescere
cinematographicam industriam in natione faciunt. Per totum orbem terrarum
diffusio stationis Eri-TV culturales imagines magno Erythraeorum numero in
diaspora qui nationem quaque aestate celebrant tulit. Bene gestae civitatis
pelliculae liberis in technyphiis producuntur, cum reditibus e tesserarum
venditione qui generatim productionis sumptus solvent.

Traditionalia vestimenta Erythraea quam variatissima sunt, cum planitiei ethnōn
feminis coloratas vestes induentibus, dum Tigrinyae traditionaliter? nitentes
albos vestitus induunt. Inter Musulmana ethnē, solum Arabicarum sive Rasaidarum
tribuum feminae traditionem, faciem tegere, servant.

Inter artes athleticas populo gratissimas in Erythraea sunt pediludium et
birotativus circuitus. Annis recentioribus, Erythraei athletae res prosperas in
mundo foris auxit.

Paene unicus in Africano continente est Circuitus Erythraeus (Anglice Tour of
Eritrea, Tigrinyice ዙር ኤርትራ), cuius primum curriculum ab Italis anno 1946
creatum est. Circuitus birotarum curriculum e calidis deserticis Massawensibus
litoribus usque ad montium viam, cum praecipitatis vallibus capitisque Asmarae
cautibus est. Inde descendendo per zobae Mareb-Barcae orientales planities
pergunt, solum ad redeundum Asmaram Meridie. Hic longe est ars athletica populo
gratissima in Erythraea.

Una partium notissimarum de Erythraea cultura caerimonia coffei est. Coffeum
amicis salutatoribus per festos dies aut quotidie offertur. Si coffeum
repudiatur, secunda optio thea est. Coffeum primum torrefaciendis viridibus
fabis super gugino in prunis foculi fabricatur. Cum coffeae fabae torrefactae
essent, cuique participi opportunitas probandi aromatici fumi datur. Postea,
fabae traditionaliter in ligneo pilo conficiuntur.

Coffei faex tunc in speciali seria, iebena nuncupata, collocatur ubi decoquitur.
Iebena, generatim fictilis, sphaericam basin, collum, epistomium et ansam, ubi
collum cum basi conectit, habet. Cum coffeum trans collum bullit, intra aliud
excipulum effunditur ut frigescat et dein denuo in iebena collocatur. Ad
apponendum iebenae coffeum, equinarum crinium colum in iebenae epistomio
collocatur ut coffeum exire impediat.

Convivator coffeum omnibus participibus apponit, movenda iebena inclinata super
disco cum parvis poculis sine ansis (nuncupatis finialibus), continue, dum
quodque poculum sive finial plenum sit. Primus coffei circuitus avel, secundus
calei, et tertius bereca (scilicet "benedici") nominatur. Caerimonia coffei
etiam traditionalis incensi, talis turis aut gummis arabicae, cremationem
comprehendere potest.

Praecipuus traditionalis Erythraeus cibus minutal, cum iniera (e tef, tritico
aut sorgho facta) et hilbeto (pasta e leguminibus, praesertim e lentibus et
fabis, facta) appositum, est. Erythraea et Aethiopica coquinae (praecipue in
medio ambarum nationum Septemtrione) quam simillimae sunt, propter communem
ambarum nationum historiam.

Alimentariae Erythraeae consuetudines regionaliter variant. In terris
superioribus, iniera basica diaeta et quotidianus cibus inter Tigrinyas est.
Iniera e tef, tritico aut sorgho fit et poriferae similis est, lucunculus
leviter acerbus. Cum essent, convivae generatim cibum magno in disco in media
mensa depressa collocato partiuntur. Innumerae inierae super hoc disco
collocantur et cum variis conditis minutalibus teguntur.

Minutalia inieram comitata ordinatim e carne, pullo gallinaceo, aut
vegetabilibus fiunt. Plerisque Erythraeis, exceptis Sahones, calidus conditusque
cibus placet. Berbere, condimentorum mixtio in communium usualiumque aromatum
herbarumque varietate consistens, fere omnia prandia comitatur. Inter minutalia
sunt zigni (e carne facti), dorhotsebi (e pullo gallinaceo facti), alitza (sine
berbere facta) et siro (variorum leguminum pulticula). Propter Italicum
coloniale praeteritum, coquina etiam unicas Italicorum classicorum ferculorum
interpretationes ostendit, velut cibos e massa cum berbere conditos factos.



https://la.wikipedia.org/wiki/Draco

Draco (-nis, m.) est monstrum fabulosum quasi ingens reptilis, in cultibus
humanis compluribus totius orbis terrarum frequens. Saepissime figuratur ut
squamatum animal magnum horridumque, sanguinem frigidum habens, quod dicitur in
specubus obscuris aut montibus habitare et carnem avide devorare. Varia sunt
genera draconum: alii serpentibus similes figurantur, alii dein alas magnas
habere, alii etiam ignem evomere putantur.

Draco, vocabulum Latinum, a Graeco δράκων (drakon) ductum est. Cuius vocis
significationem originariam apprehendemus, cum ad eius basim recurrerimus, i. e.
ad verbum δέρκεσθαι (derkesthai) 'videre, cernere'. De ea ratione legimus apud
Bruno Snell: eo vocabulo perantiquo inusitatoque in sermone—ut ita
dicamus—pedestri aspectum oculorum draconis exprimi. Nequaquam autem, ut ait
Snell, draco dicitur de bona vel longinqua acie oculorum, sed eo sensu, quo
Caesar dixit Gallos "ne [...] aciem (quidem) oculorum (Germanorum) ferre
potuisse." Et Homerus et Pindarus aliique poetae vocabulo draconis ea mente usi
sunt, ut actum proprium acute cernendi animalium variorum, nec non hominum,
denotarent. In fabulis nostrae aetatis legimus leporem a serpente aspectum
terrore subito in paralysin depressum torpere. Secundum Snell, Gorgo
terribiliter cernens nihil aliud effecit.



https://la.wikipedia.org/wiki/Democratia

Democratia (-ae, fem.) (Graece: δημοκρατία, ex δῆμος 'populus' + κρατία
'imperium') est modus reipublicae regendae vel forma administrationis quo
potestas gubernandi ex populo nascitur, aut recto referendo (democratia recta)
aut per legatos a populo electos (democratia repraesentativa). Nomen factum est
medio saeculo quinto a.C.n. ad significanda systemata politica quae tum in
aliquibus civitatibus Graecis exstabant, insigniter Athenis post tumultum
popularem anno 508 a.C.n. Quamquam nulla definitio democratiae ab omnibus
accipitur, aequalitas libertasque ut graves democratiae proprietates ex antiquo
tempore agnoscuntur. Haec principia poscunt omnes cives esse aequales ante legem
et eis aeque esse aditus ad potestatem. Exempli gratia, in democratia
repraesentativa, omne suffragium pondus idem habet, nullae angustiae pertinere
possunt ad quemvis qui fieri legatus vult, et libertas civium a iuribus
legitimis confirmatur quae ipsa a constitutione usitate proteguntur.

Benedictus de Spinoza definivit in Tractatu Politico: "XVII. Hoc ius, quod
multitudinis potentia definitur, Imperium appellari solet. Atque hoc is absolute
tenet, qui curam Reipublicae ex communi consensu habet, nempe iura statuendi,
interpretandi, et abolendi, urbes muniendi, de bello, et pace decernendi, etc.
Quod si haec cura ad Concilium pertineat, quod ex communi multitudine
componitur, tum Imperium Democratia appellatur, si autem ex quibusdam tantum
selectis, Aristocratia, et si denique Reipublicae cura, et consequenter imperium
penes unum sit, tum monarchia appellatur."



https://la.wikipedia.org/wiki/Damascus

Damascus (Arabice دِمَشق Dimašq sive in Syria الشام al-Šām, interdum مدينة
الياسمين Madīnat al-Yāsmīn "urbs Iasmini") est caput et secunda Syriae urbs post
Beroeam. Ambae urbes sunt partes civitatis quattuordecim gubernoratuum. Urbs,
una ex veterrimarum orbis terrarum urbium continenter incultarum, est maior
culturae religionisque in Levante sedes. Numerus habitantium est circa 1 711 000
(2009 aest.).. Damasci est Universitas Damascena.

Damascus, in Syria meridio-occidentali situs, a Tripoli ad australem versus
iacens, est sedes metropolitae 2.6 millionum incolarum (2004) regionis. Regio
urbana, geographice se in orientalibus montium Anti-Libanum? radicibus 80 km ad
orientem litoris Maris Mediterranei in planitie 680 m supra maris aequor
conlocans, clima semiaridum ob effectum umbrae pluvialis habet. Barada Flumen
per urbem fluit.

Nomen Damasci primum in geographico Thutmose III? indice ut T-m-ś-q saeculo 15
a.C.n. apparuit. Urbs Arabice Dimashq al-Shām (دمشق الشام) appellatur, nomen
saepe ad Dimashq vel al-Shām ab incolis urbanis aliisque civibus Syriae et
hominibus aliarum civitatum Arabicarum redditum. Al-Shām est nomen Arabicum quod
'septentrionalis' et 'Syria' significat; Syria ipsa, praecipue historica Syria
Maior, Bilād al-Shām (بلاد الشام 'terra septentrionalis') vicissim appellatur.
Etymologia nominis antiqui T-m-ś-q est incerta, sed radix fortasse est
praesemitica. Fontes scripti id attestantur ut Dimašqa Accadiane, T-ms-ḳw
Aegyptice, Dammaśq (דמשק), Aramaice Vetere, et Dammeśeq (דמשק) Hebraice Biblice.
Litterae Accadianae in Epistolis Amarnensibus, ex saeculo 14 a.C.n.,
inveniuntur. Posteriores nominis litterae Aramaice resh (littera r) importunum
saepe comprehendunt, fortasse a radice dr 'domus' motae; unde nomen Darmeśeq
Qumranicum, et Darmsûq (ܕܪܡܣܘܩ) Lingua Syriaca scriptum. Latina urbis nomen,
Damascus, ex Δαμασκός verbo Graeco deducitur, quod ex Aramaice דרמשק 'locus bene
inrigatus' ortum est.

Vetus urbs Damascena, cuius area est circa 128 hectares, vallis in lateribus
septentrionalibus orientalibusque atque in parte lateris meridiani cingitur.
Sunt septem portae urbanae exstantes, quarum veterrima ex temporibus Romanis
manet. Hae sunt, secundum horologii motum a septentrionibus arcis:

Aliis regionibus praeter urbem muro cinctam etiam est nomen portae: Bab al-Faraj
et ad meridio-occidentalem urbis partem Bab Mousalla et Bab Sreija.



https://la.wikipedia.org/wiki/Consul

More maiorum magistratus anno 509 a.C.n., anno constitutionis rei publicae,
coepit. Antiquissimi autem consules fortasse erant fabulosi. Inter rem publicam
patriciis quadraginta et plebi quadraginta duo annos habere oportuit. Quotannis
duo consules electi sunt, cum potestate sibi interdicendi. Consules nomina sua
anno dederunt; exempli causa 59 a.C.n. fuit annus Iulii Caesaris et Marci
Calpurnii Bibuli. Consul, si inter consulatum occideret, suffectus (cos. suff.)
electus sit. Duodecim lictores cum consule incedebant.

Consules et religiosa et militaria officia exsequebantur. Auguria interpretati
sunt antequam exercitus in campum ducerent. Consules inter bella artis militaris
periti esse debuerunt, sed semper comitia plena controversiae erat. In
principio, solum patriciis consulatum petere licuit. Primus e plebe Lucius
Sextius consulatum gessit, anno 366 a.C.n.; posthac consulatus finis cursus
honorum factus est.

Octavianus Augustus, primus imperator Romanus, consulatum plurima potestate
spoliavit. Inter Imperium Romanum, consulatus nihil nisi honor erat. Consules
ordinarii consulatum Kalendis Ianuariis coeperunt et nomina sua anno dederunt,
sed se abdicaverunt, ut? suffecti annum perficerent. Nonnumquam et suffecti se
abdicaverunt, ut? alii suffecti eos reponerent. Fuerunt anno 190 viginti quinque
consules. Imperatores frequenter cursum honorum praetermittebat; exempli causa
imperator Honorius consulatum at natum datus est?.

Imperium Gallicum, secessum anno 260, consules etiam habuit. Constantinus Magnus
alter consulem Romam alter Constantinopolim adsignavit. Post Imperium
Occidentalem occasum interdum solus unus consul in oriente erat. Supremus consul
in occidente, Decimus Theodorius Paulinus, magistratum anno 534 gessit, et
supremus in oriente, Flavius Basilius Iunior, anno 541 gessit.

Anno 1799, Franci appellationem consul tribus viris, qui potestatem decem annos
tenturi essent, contulerunt. Tribus annis post, Napoleon consulem perpetuum se
declaravit, et Napoleone imperatore creato, magistratus ad finem anno 1804
venit.

Si consul obiit aut dismissus est, vir electus est consul reliquum consulati.
Hic vir Consul suffectus vocatus est.



https://la.wikipedia.org/wiki/Colonia

Colonia est locus ubi coloni habitant, qui ex metropoli migrant ut coloniam
condant, ac non independens est.

Graeci ex Graecia migrabant et in aliis locis Maris Mediterranei oppida
condiderunt quae coloniae appellantur. Qua re Platon in illo dialogo, qui Phaedo
inscriptus est Socratem fecit dicentem Graecos mare mediterraneum circumsedere
sicut ranas aliquod stagnum.

Romani in imperio cives in oppidis collocaverunt, quae urbes coloniae
appellabantur, exempli gratia Colonia Agrippina.

De significatione vocabuli coloniae apud Servium haec leguntur: Sane veteres
colonias ita definiunt: colonia est coetus eorum hominum, qui universi deducti
sunt in locum certum aedificiis munitum, quem iure obtinerent. Alii: colonia est
quae graece apoikia vocatur; dicta autem est a colendo; est autem pars civium
aut sociorum missa, ubi rem publicum habeant ex consensu civitatis, aut publico
eius populi unde profecta est consilio.

Praecipue saeculo undevicesimo, civitates Europae multas gentes in Africa,
America, et Asia in colonias redigerunt. His in coloniis aut indigenae vivere
pergebant etsi pacati aut illuc coloni Europaei migraverunt. Ita magna imperia
quae a metropolibus Europaeis regnabantur facta sunt. Multae civitates Europaeae
colonias in orbe terrarum habuerunt. Maximum fuit Imperium Britanniae; aliud
Imperium Hispanicum.



https://la.wikipedia.org/wiki/Coffeum

Coffeum (Turcice kahve ex Arabico قهوة qahwa 'vinum fabae'), cafaeum, cafea,
cafeum, caffeum, cofeum, coffea, vel potus Arabicus etc., est potio infusa e
seminibus assatis et molitis, quae saepius fabae appellantur, arboris generis
Coffeae. Coffeum late et cotidie a multis imbibitur, quia inest caffeinum,
medicamentum quod corpora vigore stimulant. Hodie coffea est medicamentum inter
omnia tertium in usu, praeter tabacum et alcohol, atque ante cannabim.

Caffea in tribus regionibus vulgo instituitur: America Latina, Africa vel
Arabia, et Asia vel Pacifica. Hae regiones etiam zona coffeana vocantur. Caffeae
sapor mutat secundum solum caelumque qua fertur. Exempli gratia, Americae
Australis fabae mediocre sapore caffeam ferre habentur; fabae autem Africae,
Arabiae, Asiae ac regionis Pacificae audaciorem saporem ferunt. Coffeae igitur
sapor vere ex assandi modo dependet cum faba in furno locata sit, qui, iterum,
intra mitem, mediocrem, audacem, et additum audacem est. Hoc assum talem saporum
varietatem fert sicut vecors, socolata, et fumosus. Quidam modus est coffeae
gustandae ut sugentem artem requirat et verborum copiam gustandi.

Alius popularis modus cafeae parandae est cafea expressa, quo tenuiter frendita
coffea per maxime calidam aquam impellitur ut humoris pinguis pareat sola uncia.
Principio ex Italia hic modus venit. Machina expressa cafearia paratur hoc
pensum, quae valde est cara, et saepe cum virga vaporis operitur. Virga vaporis
usitata est ut lac vaporaret, ergo spuma ficta sit. Consumptio potionis espresso
vocati occurrit rationum varietati, vel in solis unciis, aqua, vel lacte
vaporato; modus igitur coffeae est summa elegantia.

Austriani potum cafearium Kapuziner vocant, id est potus cafearius capuccinus
Austrianus, si cafeae Mochanae ita cramum additur ut cafea eundem colorem
accipiat quam pallium monachi capuccini.

Cum caffeae expressae calida aqua additur Americanum vocatur. Si viator coffeam
in Italia poscat, hanc potionem accipiet.

Cum cafeae expressae lac vaporatum additur, principio duo genera creantur.
Primum est potus cafearius capuccinus Italianus (Italiane: cappuccino), qui
aeque tenet unam partem expressae, unam partem lactis vaporati, et unam partem
spumae. Secundum est cafea lactea, quod tenet maiorem partem lactis vaporati et
tenuem laminam spumae ad caput. Hae potiones expressae populo sunt gratissimae.
Nuper novum nomen ortum est cafeae, cui dulcis sirupus additus est. Vulgus hoc
facit ut acidum saporem de coffeo abdat. In popularibus cauponis cafeariis his
sirupis utuntur ut multam varietatem clientium adliciant. Hoc consilium cauponas
sive tabernas cafearias adiuvat ut augescant. Notissimum exemplum fortasse est
Starbucks, quod valde prosperum Americanum negotium est.

Re vera, vulgus coffeum consumit ut vigilent. Ergo, nisi necesse est vigilans
stare, coffeum potest parari sine caffeino. His dictis, plerique eiusmodi
caffeam non bibunt.



https://la.wikipedia.org/wiki/Cicero

Marcus Tullius Cicero (natus 3 Ianuarii 106 a.C.n.; mortuus 7 Decembris 43) fuit
orator, philosophus, poeta, rhetor, vir rei publicae peritissimus, qui idem
excellentissimus scriptor, peritus illius clari sermonis, aestimari solet.

Qui primus in gente Tullia Cicero appellatus est, cognomen traxisse dicitur a
ciceribus, quod eius leguminis ferendi rationem optime calleret. Alii ab habitu
faciei eum ita cognominatum putant, vel quod maculis ciceri similibus aspersus
esset, vel quod in extrema nasi parte tuberculum figura ciceris habuerit.

Cicero in municipio Arpino natus est anno centesimo sexto ante Christum natum.
Formiae autem occisus est anno quadragesimo tertio ante Christum natum. Cicero
puer Romae educatus est una cum fratre suo. Gens Tullia antiqua nobilitate
equestri nota possidebat haud parvam rem familiarem. Cicero, qui nihil in re
publica immutari volebat, continuo oderat se cum Mario, qui tunc celebrior
esset, comparari.

Cicero Romae educatus, ubi secundum Plutarchum ingeniosissimus praestabat, et
liberalibus studiis imbutus magistros, sicut Mucium Scaevolam, habuit partim
ibidem, partim doctissimos in Graecia viros.

Satis constat Ciceroni, id quod ille saepius commemoravit, ab initio eam
philosophorum sectam placuisse, cuius praecepta cum ad ingenium tum ad negotia
oratoris optime referri posse viderentur. Academicos enim recentiores, qui nihil
pro certo haberent, recusavit tamquam disiunctos a vita vera, quam philosophiae
ille tam prope vinciendam aestimavit ut mores cuique et sententias, ac
praesertim acta moderatio philosophiae regeret. Philosophiam enim Cicero in
primis usui destinari censuit, utpote quae mentem animumque erudiat, cogitantem
hominem ad mortem beatam praeparet: philosophia, velum detrahens vitae
terrestris, dolorem vitae imminuens, pura aeternaque adpetens, docere secundum
Ciceronem debuit morti obviam ire quasi e corporis vinculis tandem liberaremur,
qua laxatione solum referret quo propius iustitiam moderationemque a nobis
agnitas vixissemus, quamque constanter vitae tulissemus dolores.

Cicero quidem Philonem secutus est, qui non solum artem oratoriam simul atque
philosophiam doceret, verum hanc etiam ab illa secerni posse negaret. A
sophistis enim profectus, si sapientia cum eloquentia coniungeretur, eam demum
humanitatem esse dixit. Neque etiam fieri potuit, quin Cicero ad doctrinam
Philonis ipsam libenter traheretur. Qui affirmavit semper in utramque partem
esse disputandum nec, quid verum esset, quaerendum, sed, quod cuique veri simile
videretur, id esse tenendum. Nec mirum; nam Ciceronis ipsius omnis ars in eo
nitebatur, quod audientibus persuaderi posset.

Cicero etiam conatus est scribere versus, in quibus numerantur conversiones
Homeri et Phaenomenorum Arati, ad quas Vergilius postea in Georgicon libris
praecepta quaedam rettulit colonorum.

Singularis fuit atque eximia eloquentiae facultas. Cuius ope imprimis actionibus
Verrinis, quamquam homo novus erat, per omnes honorum gradus suo anno ad
consulatum adscendit.

In cursum honorum adulescens intrat: fuit quaestor anno 76 a.C.n., dein
proquaestor provinciae Siciliae; aedilis anno 69; praetor anno 66. Omnes
magistratus in suo anno egit.

In consulatu (63 a.C.n.), Catilinae coniurationem detexit, et rem publicam ab
exitio servavit, quam ob rem est a populo conclamatus Pater Patriae, sed cum
quosdam patricios Catilinae socios, indicta causa, ex senatus consulto in
carcere necandos curavisset, Publio Clodio legem ferente in exsilium pulsus est.
Decimo sexto autem mense decreto senatus revocatus est.

Cicero, qui mirum in modum sui laudandi cupidus erat, primum consul epistulam de
rebus a se gestis magnam ad Pompeium misit, quae periit non secus atque cetera
eius opera de ea re confecta. Tum spes in Archia poeta Graeco posuit, qui morem
ab Ennio institutum secutus eoque tempore multa admiratione affectus in viris
illustribus populi Romani celebrandis desudabat. Ab eo, qui carmen heroicum unum
ad Catulum de bello cum Cimbris gesto, alterum de victoria a Lucullo de
Mithridate reportata scripserat, Cicero impetrare voluit, ut consulatus etiam
sui laudes caneret. Ideo pro Archia accusato, quod fraude civitatem sibi Romanam
comparavisset, anno 62, causam dixit oratione, quae exstat. Anno vero proximo
mense Maio, ad Atticum amicum scripsit Archiam a Lucullo ad Metellos studium
videri contulisse suum (Att. 1.16.14 sq.), quam ob rem ipse denique laudes suas
inchoavit.

Cicero, Caesare in Gallia bellum gerente, multas orationes civiles Romae habuit;
multas litteras conscripsit. Nihil paene de sexto decennio novimus, nisi ille
orationibus tempora descripsisset. Multos defendit accusavitque, ideoque
permulta nomina nobis tradita sunt, quorum semina non habemus.

Cicero in bello civili Pompeium Caesari reconciliare temptavit, quia Gaium
Iulium Caesarem pontificem maximum cognovit; Pompeium autem consularem
appellavit. Cum religionem Caesaris auctoritatemque Pompei imperatoris
fundamenta rei publicae habenda esse postularet, pluris tamen iuris auctoritatem
quam religionis aestimavit.

Bello civili stetit a partibus Pompeii; nihilominus, a Caesare victore veniam
impetravit. Quo interfecto, triumviris Romae velut regnantibus, Antonii et
Octavii et Lepidi Cicero proscriptus ab Herennio centurione et Popillio tribuno
militum occisus est, quem parricidii reum olim defenderat. Annos natus 64, cum a
villa sua prope Capuam ad mare fugiens lectica deferretur, Cicero trucidatus est
iussu Antonii, quem orationibus "Philippicis" suis ille summopere irritaverat.
Ad Antonium caput Ciceronis et manus praecisae delatae sunt et in rostris deinde
expositae. Fulvia vero Antonii uxor linguam crinali acu repetitis ictibus,
multisque exsecrationibus, feminea vindicatione transfixit. Qui circumstabant
horruisse dicuntur gaudium quo Fulvia mariti honorem, Cicerone oratore tam diu
ludibrio publico praebitum, ulta est cum Ciceronis linguam acu transfigeret
manusque insultaret quas ille candidas mollesque agitavisset odium in Antonium
senatui pleno etiam atque etiam verbis commovens atrocibus. Res tamen facta,
quamvis petulanter, finis auctoritatem Romae habuit, cum terminum tam publicum
tam publico bello imposuit quod Cicero cum Antonio ferociter gesserat, Flavia
Antonium maritum victorem clamante, victumque Ciceronem usque in ipsius ore
inimicum punitum.

Cicero uxorem duxit Terentiam et ex ea genuit Marcum filium atque Tulliam filiam
(de cuius morte vehementer doluit). Habuit Quintum praeterea fratrem.

Plurima composuit, quorum maior pars exstat—multos libros de eloquentia
philosophiaque, elegantissimas epistulas, multas et peritissimas orationes,
necnon fragmenta carminum. Opera Ciceronis documenta uberrima illius temporis
habenda sunt quo Respublica est in Imperium conversa, quo motu cursus gentium
Italiae Europaeque vehementer inflexus in perpetuum est, atque post Europam,
vita orbis reliqui totius terrarum. Cicero inter patres linguae Latinae vocari
potest, ac nisi ille facultates verba philosophiae Graecae in linguam Latinam
vertendi adhibuisset, multa verba huius disciplinae ignota vel obscura essent.

Erant qui Ciceronem suo tempore quoque reprehendarent propter illam verborum
copiam, id est supervacuorum verborum flumen, qui ab Seneca quasi deficentia
quaedam significationis et studii videbatur. In his recognosces et Atticistarum
contentionem in Ciceronem, et Asianorum studium in Ciceronianam concinnitatem,
sobriam verborum coniunctorum dispositionem. Ad hoc eius detrectatores maligne
ad memoriam revocant versus principem in De Consulatu Suo, illum infelicem "O
fortunatam natam me consule Romam," qui argumentum Ciceronis superbiae ac
vaniloquentiae semper ostendebatur. Sed his duobus milibus annorum qui nos ab
illo discernunt, nulla acta est aetas quin Ciceronis facundia culmen linguae
Latinae haberetur, quin verbis compositionique et eloquentiae eius maximo ardore
studeretur, quin qui Latinas litteras discebant iis magistri proponerent
Ciceronis orationes ante alias omnes subito imitandas.



https://la.wikipedia.org/wiki/Catharina_Aragonensis

Catharina Aragonensis (nata Catalina de Aragón Compluti die 16 Decembris 1485;
mortua Cinnibantensi in oppido die 7 Ianuarii 1536) fuit prima e sex uxoribus
Henrici VIII, regis Angliae. Parentes erant Elisabetha I Castellae et
Ferdinandus II Aragoniae, reges catholici dicti.

Anno 1501, Catharina Arthuro Tudori, filio Henrici VII Angliae, nupsit. Cum
Arturus princeps Cambriae esset, ad castellum Ludensis in Cambria missus est ad
consilium Cambriae ducendum. De more Catharina maritum suum comitata est.
Aliquot menses post pestem Arthurum sumpsit, Catharina ipsa vix supervivente.
Summus pontifex Christianorum ei concessit ut fratrem minorem Arthuri, futurum
regem Angliae Henricum VIII, in matrimonium acciperet (Henricus VIII eam in
matrimonium duxit testamenti patris causa). Hoc matrimonium anno 1509,
insignibus regalibus Henrico VIII nuper impositis, factum est.

Catharina Aragonensis erat sat populo grata, et matrimonium duodeviginti annos
felix fuisse videtur. At Henricus sollicitabatur quod uxor eius filium (et
successorem) non peperisset. Primus infans anno 1510 iam mortuus natus est. Anno
1511 filius Henricus natus est, sed iam post quinquaginta duos dies mortuus est.
Postea Catharina iterum infantem mortuum peperit, et filius secundus etiam mox
mortuus est. Mense Februario anno 1516 filia Maria nata est - futura Maria I,
regina Angliae. Anno 1518 ultimum infantem mortuum peperit.

Annis seris matrimonii Henricus VIII aliquas concubinas habuit. Denique Henricus
Annam Bolinam (Anne Boleyn) - sororem unius ex illis concubinis - sub rosa in
matrimonium ducit, et die 23 Martii 1533 decrevit matrimonium cum Catharina
irritum esse. Ius canonicum Ecclesiae autem divortium civile illius generis non
approbabat. Idcirco mense Martio 1534 Henricus a Papa petivit ut divortium
permitteret, sed Papa Clemens VII recusavit.

Postea Henricus reformationem Ecclesiae Anglicae pertulit. Denique Ecclesia
Anglica ab Ecclesia Catholica secessit. Catharina ipsa numquam divortium
probavit et ob eam rem coacta est ut in castellis remotis viveret: Henricus
speravit Catharinam ob tales condiciones vitae humiles tandem divortium
probaturam esse. Erravit.

Anno 1536 Catharina Aragonensis in castello Cinnibantensi mortua et in ecclesia
cathedrali Petroburgensi sepulta est. Neque Henricus VIII neque filia sua Maria
(ob prohibitionem patris eius) aderant.



https://la.wikipedia.org/wiki/Carolus_Marx

Carolus Marx (Germanice: Karl Marx), plenius Carolus Henricus Marx (Karl
Heinrich Marx ; 5 Maii 1818 – 14 Martii 1883), fuit philosophus, oeconomus,
sociologus, historicus, diurnarius, ac socialista Germanus rerum novarum
cupidus, cuius dogmata magnam vim in scientia oeconomica et motibus popularibus
habuerunt. Varios libros divulgavit, quorum notissimi sunt Praeconium
Communisticum (1848) et De Capitale (1867–1894); nonnulla opera cum collega
Friderico Engels scripsit. Doctrina Caroli Marx placita marxiana nominatur.

Marx Augustae Treverorum die 5 Maii 1818 natus est. Pater fuit presbyter
Lutheranus qui se a fide Iudaica converterat. Ab anno 1835 ad annum 1841, primum
Bonnae rebus "iuris et cameralium" tum rebus gestis et philosophiae studebat.
Anno 1842 et posteriore anno, scriptor erat Diarii Rhenani (Rheinische Zeitung).
Anno 1843, propter statum rei publicae e Germania emigravit et Lutetiae
consedit. Eo loco, libros ad socialismum pertinentes conscripsit. Postea
Bruxellis cum Friderico Engels amico Praeconium Communisticum conscripsit. Rerum
novarum studio in Germania impedito et suppresso, Londinium anno 1849 refugit.
Ibi habitabat ad finem vitae, ubi etiam primum ex tribus librum operis De
Capitale constituit. Obiit Londinii die 14 Martii 1883.



https://la.wikipedia.org/wiki/Calendarium_Romanum

Calendarium Romanum formam suam inter originem Romae et finem Imperii Romani
iterum atque iterum mutavit. A C. Iulio Caesare formata in Calendarium Iulianum
formavit fundamentum calendarii nostri vigente: Calendario Gregoriano.

Omnium primum erat calendarium lunare cum decem mensibus et tempore aequinoctii
vernalis coepit. Romulus id circa 753 a.C.n. excogitavisse dictus est, sed ex
calendario lunari Graecorum fundari videtur. Eo tempore hi menses erant:

Ob eum calendarium antiquum mensis December numerum decem nomine suo habet
(etiam menses Quintilis, Sextilis, September, October, et November).

Tale calendarium solum 304 dies continuit. Circa sexaginta et unum dies hiemis
non in numero calendarii erant. Causa huius calendarii et proprietatum eius
probabiliter vita et labores agricolarum erant.

Numa Pompilius, secundus ex septem - a maioribus traditis - regibus Romae,
primam correctionem calendarii fecisse dictus est. Circa 713 a.C.n. spatium
mensium brevium de triginta diebus ad undetriginta dies minuit. Praeterea menses
Ianuarium (undetriginta dies) et Februarium (duodetriginta dies) ad finem
calendarii addidit. Ita annus Romanus iam 355 dies duravit, at tamen annus
circiter decem diebus brevior erat. Ob eam rem alternis annis mensis Mercedinus
seu Intercalaris (27 aut 28 dies) post a. d. VI Kalendas Martias (paulo ante
finem mensis Februarii), cuius numerus dierum illis annis ad 23 dies minutus
est, inseri debitus est. Id cura pontificis maximi erat. Ille momentum officii
non semper scivit. Itaque plerumque Mercedinum addere oblitum est, quare dies
exacti rerum antiquarum saepe incerti sunt.

Anno 46 a.C.n. C. Iulius Caesar astronomis aegyptis persuasus calendarium iterum
refecit, formans Calendarium Iulianum. Calendario recenti simile erat. Nunc non
iam officium pontificis maximi erat mensem Mercedinum inserere, sed quinto
quoque anno (= annus intercalaris) dies unus additus est. Hic dies non ad finem
additus, sed dies vicesimus quartus mensis Februaris (= ante diem sextum
Kalendas Martias) duplicatus est. Hic dies novus dies bis sextus ante Kalendas
Martias appellatus est. Ob eam rem in lingua Latina sera annus intercalaris
etiam annus bissextus vocatus est. Aliquae linguae etiam hodie eum sic
appellant: année bissextile (Francogallice), anno bisestile (Italiane), año
bisiesto (Hispanice), ano bissexto (Lusice), et bissextile year (Anglice).

Romani pro tribus diebus mensis nomina praecipua habebant: Kalendae, Nonae, et
Idus. Initio dies lunae faciebus aequati sunt (Nones = luna dimidiata, Idus =
plenilunium). In principio hi dies probabiliter pronuntiati sunt quando lunae
facies conventi sunt. Numa Pompilius Kalendis, Nonis, Idibusque dies fixos
assignavit:

Aliae differentiae inter calendarium Romanum et calendarium occidentalem
recentem sunt. Romani non dies ad primum diem mensis respicientes numeraverunt
(i.e. primus dies post principium mensis etc.), at ad dies nominatos
pronumeraverunt. Nota bene: Romani numerantes diem nominatum includerunt. Ita 2
September = quattuor dies ante 5 Septembrem (= Nonae), non tres dies antea.

Spatium septem dierum, quo septimana aut hebdomas appellatur, res publica Romana
non habuit. Imperio Romano primo incolae locorum occidentalium septimanam
ascisciverunt: Iudaeae, Christiani aliique qui tempus in oriente acti erant.

In principio anni Respublicae Romanae non numerati, sed a consulibus nominati,
sunt; e.g. annus 205 a.C.n. "annus consulatus Publii Cornelii Scipionis Africani
et Publii Licinii Crassi" erat.

Serius anni ab urbe condita (anno 753 a.C.n.) numerati sunt. Ergo aliquae
inscriptiones "A.V.C." (= "AB VRBE CONDITA") continent.



https://la.wikipedia.org/wiki/Caelum

Caelum est locus superior apud nubes situs, et pars atmosphaerae cuius a
quibusque generibus superficierum ad finem mundi se contingit. In caelo
reperitur nubes, fumi qui in variis magnitudinibus et formis esse possunt et
multa genera specierum cum facultate volatus, sicut aves. In statu caeli bono
sub die, caelum lucide caeruleum fit et nubes albae. Aliqua caeliscalpia tam
alta sunt caelum fere contingunt, ut altissimum orbe terrarum Turris Khalifa.

Una 88 constellationum ab Unione Astronomica Internationali dignoscarum est
instrumentum Caelum. In pluribus religionibus loci amoeni sunt, e.g. caelum in
Christianitate ubi bonus populus post mortem advenit. Contrarium est Infernus,
sub terra situs.

In serie Metroid est oppidum in caelo SkyTown appellatum ("oppidum caeleste"),
in mundis Elysiis situm, olim a chozo aedificatum (Iaponice 鳥人族, chōjin-zoku),
quondam species intellegens antiqua et technologice progressivissima. In aspectu
avis similis est et in pluribus mundis Viae Lacteae habitabant. SkyTown primum
in ludo televisivo Metroid Prime 3: Corruption, anno 2007 edito, apparetur.



https://la.wikipedia.org/wiki/Biblia_Vulgata

Vulgata dicitur Latina scripturarum conversio, quam Sanctus Hieronymus iussu
Damasi I Papae saeculo quarto confecit.

Scripturarum prima in linguam Latinam conversio saeculo secundo vel tertio
apparuit et postea "Vetus Latina" dicebatur; quam non modo Latinitatis, verum
etiam interpretationis lapsuum plenam esse satis constat.

Saeculo quarto, Damasus I Papa negotium emendandarum scripturarum Latinarum
Hieronymo mandavit. Qui, ut veritatem Hebraicam, uti dicebat, quam maxime
cognosceret, Bethlehem petivit et ibi, eodem loco ubi natus erat Iesus,
domicilium collocavit. Monasterium condidit et anno 390 recognitionis negotio
operam dedit: Vetus Testamentum ex lingua Hebraica, qua scriptum erat, ex toto
in Latinam convertit; Novum autem Testamentum iuxta exemplum Graecum
recognoscere tantum decernit. Scripta quaedam accuratius interpretatus est;
quaedam autem fuerunt ei "labor unius diei," ut ipse confessus est. Verumtamen
conversio Hieronymi, decursu fere quinque saeculorum, tam latum et amplum usum
adepta est, ut "Vulgata" appellari mereretur.

Praeter ea, quae Hieronymus emendanda reliquit, Vulgata, quae non paucis manibus
transcripta est, pessimis mutationibus et incrementis concidit; super haec,
quoniam plurima Vulgatae exempla exstabant inter se diversa, anno 1456, Iohannes
Gutenberg, ratione novae edendi libros artis quam prelum vocant, necessitatem
emendationis Vulgatae amplificavit.

Concilium Tridentinum, quod Vulgatam declaravit liberam ab erroribus
theologicis, eam tamquam Ecclesiae Catholicae Romanae propriam recepit; deinde
Sanctae Sedi mandavit negotium eius emendandae. Clemens VIII Papa, cui
antecesserat in re Sixtus V Papa, edidit versionem emendatam, quae "Vulgata
Sixto-Clementina" vel simpliciter "Vulgata Clementina" est appellata.

Evolutis peritorum inventis sive de linguis sive de locis et moribus antiquis,
necnon omnibus scripturarum exemplis sedulo comparatis, Pius X Papa sibi
proposuit novam Vulgatae recognitionem; quam, post magna et seria studia, anno
1979, Iohannes Paulus II Papa pro authentica in vulgus emisit. Haec ultima
scripturarum conversio in linguam Latinam dicitur "Nova Vulgata" vel "Nova
Vulgata Editio."

Ex tunc conversio Novae Vulgatae libris liturgicis Ecclesiae Catholicae usui
est, quin aliis conversionibus vacationem det. Lectionarium, Liturgia Horarum,
et Rituale Romanum Nova Vulgata utuntur.



https://la.wikipedia.org/wiki/Baharina

Baharina, publice Regnum Baharinae (Arabice: مملكة البحرين), est civitas in
Asia, cuius terra antiqua nomine Graeco-Latino classico Tylus vel etiam Arachus
cognita est.

Insula est in Sinu Persico, propter paeninsulam Arabicam. Regnum infinitum est,
a rege Hamado bin Isa Al Khalifa rectum, sed nuper parlamentum creatum est et
popularior facta est administratio civitatis. Non habet terrestres, sed
maritimos fines cum Irania Boreoriente, cum Quataria Oriente et cum Arabia
Saudiana Austroccidente quam pons Fachdi (de Fachdo, rege demortuo Arabiae
Saudianae nominatus) adiungit insulam.

Civitatis nomen ex Arabica voce 'duo maria' significante venit. Exacta ad haec
maria referentia adhuc res disputanda est. Alii "duo maria" cum sinus aquis
utriusque lateris insulae agnoscunt; alii nomen ad civitatis locum velut Sinus
Persici insulam, "duobus maribus" separatam, ad Arabiam Meridie et ad Iraniam
Septemtrione referre credunt. Etiam alii primum mare Baharinam circumdare et
secundum mare naturales aquarum thermalium opes super insulam ipsam metaphorice
repraesentare suggerunt.

Baharinenses insulae semper cupitae sunt ex Antiquitate propter suum
geostrategicum locum privilegiatum? in regione Sinus Persici, qui insulas
stationem obligatoriam commercialibus in tramitibus primum inter Sumerios (qui
insulas Dilmun nominabant) et Vallem Indi abhinc tribus millenniis et postea
inter omnes commerciales tramites qui illuc ire debebant faciebat, sed etiam
quod haec insulae naturales opes magni ponderis semper habuerunt. Quae sunt suae
magnae silvae (deserticis terris circumdata in area), suae margaritae (multum
cupitae et circum archipelagi insulas pulvinis productae), et nuperrime petrolei
causa.

Barahinenses se in Islamismum saeculo septimo coverterunt, qui plerique antea
Christiani cum ponderis religioso Iudaico allophyllo erant.

Anno 685, Nadzadae (Arabice: نجادات), Charidzitarum (Arabice: خوارج) quae
moderatum Azraquitarum (Arabice: أزارقة) circulum constituebant et quae media in
Arabia (politicam occissionem repellentes) oriuntur, et Baharinam et Iemeniae
partem occupant et in Omaniam penetrant.

Ineuns Islamica aera voce Baharinae utebatur ad designandam aream quam nunc
Sinum Persicum appellamus, quae solum sic nominata est postquam Imperium
Persarum in eam dominaretur circa 150 annorum. Usque ad illum tempus insulae
solum Avaliam (Arabice: أوال) nominabantur.

Ex anno 1521 ad 1602, Baharina a Lusis capta est post valde expansionisticam
politiam ex anno 1510 a gubernatore generali Alphonso de Albuquerque gestam in
Imperio Lusitano Orientali, periodo a qua Castellum Baharinae (Arabice: قلعة
البحرين) aedificatio originem trahit, quod in praesenti Patrimonium Mundanum
Societatis Educativae, Scientificae, et Culturalis Consocietatis Nationum
classificatum.

Anno 1602, Anglis adiuvantibus, Imperium Persarum insulas cepit quae maximi
ponderis strategica militarisque basis factae sunt.

Ahmadus ibn Khalifa princeps ex Arabia Saudiana oriundus insulas subegit et
earum libertatem ab Imperio Persarum anno 1783 consecutus est, fructu capiendo e
Dynastiae Safavidae debilitatione, quae continuis irruptionibus et bellis cum
Russia et Imperio Ottomanico exagitabatur, et dynastiam usque ad hodiernum diem
nationem regnantem statuit.

Varia foedera coacta saeculo undevicensimo facta archipelagum in Britannicum
militarem commercialemque protectoratum se convertere decreverunt.

Baharina denuo libertatem consecuta est (relicto suo protectoratus militariter
occupati coloniali statu) anno 1971 et se in phylarchiam convertit.

Anno 1973, nova constitutio, quae usitatum regimen monarchicum statuit et
systema bicamerale conciliorum, concilii consultivi, et concilii
repraesentantium, creavit, promulgata est.

Baharina absolutistica monarchia cum primo ministro et consilio ministrorum,
quae omnino a monarcha eleguntur.

Praesens primus minister (qui munus ex anno 1971 manet) velut omnes consilii
sodales regalis familiae sunt.

Plerorumque religio Musulmana est, cuius sectas Siiticam et Sunniticam
Baharinenses profitentur. Plerique incolae Arabes Sunnitae sunt qui classem
dominantem domus civitatem gubernanti ligatam constituunt, dum Siitae generatim
prognati e Persis qui insulam in praeterito occupaverunt sunt.

In civitate cuius principales humanae necessitates explentur, socialis
instabilitatis fontes praesertim immigrantium operariorum praesertia maior
maiorque et allophyli Siitici pressio sunt qui se a Sunnitis submissus putat.

Decembre anni 1981, unum mensem post secundam Consilii Cooperationis Sinus
congressionem Riadi, Siitae in Irania exercitati subitaneam conversionem rerum
conati sunt. Inter seditiosos, quorum multi capti sunt, erant Siitae Cuvaitenses
et Arabo-Saudiani. Propter hos eventus, creare pontem temptatum est qui
Baharinam Saudiano territorio ligaret, anno 1986 inauguratus, et cum pecuniaria
collocatione Saudianorum qui credebant, similis militaris emergentiae casu quem
Baharina reprimere nequiret, Saudianos civitatis custodes hanc viam usuros esse
ad auxiliandam Baharinam.

Hi conflictus Siitas, qui huius parvi sultanatus a Sunnitica dynastia gubernati
incolarum dimidium sunt, seditiones facere attulerunt, violente a monarchis
repressas.

Hoc factum in praesenti Concilii Repraesentatium parlamentaria repraesentatione
Februario anni 2007 effecta demonstratur, adhuc cum democraticis restrictionibus
quas oppositionis factiones in natione a monarchia absoluta gubernata habent,
oppositio (a Siitici usitatae oppositionisticae? factionis al Wifaq circuli
septemdecim et ab uno adligato libertate Sunnitico composita) octodecim
repraesentantes habet, dum circulus gubernans solum septem repraesentantibus
(inter quos quattuor factionis al Mustaqbal, moderatae et pro monarchia,
Sunnitae et tres Sunnitae homines sui potentiae sunt) confidere potest.

Caeteri inter factionis al Asala octo repraesentantes (Sunnitas Salafistas, vel
'Prisci') et inter factionis al Minbar septem (quae Baharinenssis ramus Fratrum
Musulmanorum est) dividuntur, qui nec circulo regnanti oppositionem nec favorem
demonstrant et proprios ordines tractandorum sequuntur, primi de apertione
Occidenti et de socialibus corruptionibus ab Occidentalibus promotis critici
sunt, cum quibus omnibus negotiis et commercialibus foederibus adversantur, dum
secundi suo ordine tractandorum peculiarrimo quem prope pro Occidente Baharinam
gubernantium politias putare nequimus favent.

Ante diem 3 Iulii anni 2002, Baharina in duodecim communia divisa erat, quae e
capite Manama administrabantur et postea muhafazae facta sunt quae sunt:

Nationale vexillum rubro panno cum verticali fascia alba laterali formatur.
Albus color indutias factas vicinis cum nationibus significat. Huius fasciae ora
colores separans serrata est cum quinque aculeis columina religionis Islamicae
significantibus.

Insigne decennio 194 a Consiliario Britannico Regis Baharinensis (tunc amiralis?
adumbratum est. Insigne eandem imaginem civitatis in vexillo inventam continet
medio cum clipeo qui in rubro heraldico campo cum serrata argentea fascia (cum
sex aculeis) in capite sita consistit. Circum clipeum heraldica rubra et
argentea lambrequina ostenduntur quae eum ornant.

Nostra Baharina Baharinensis hymnus nationalis est qui anno 1971 adoptatur.
Scriptus est a Machometo Sudqi Ayyash (nato anno 1925, sed musicae auctor
ignoratur.

Barahina triginta et quinque insularum et parvarum insularum archipelagus in
Sinu Persico, oriente Arabiae Saudianae et boreoccidente Quatariae, quarum solum
tres incolas habent quae sunt Insula Baharina (Arabice: جزيرة البحرين‎), Mater
Naasani (ام النعسان‎), et Insula Cinerea (جزيرة المحرق‎). Maxima insula est
Baharina, 16 km ex oriente in occidentem et 48 km e septemtrione in meridiem
lata. Praecipua insula parvis Cinereae et Sitrae (سترة) insulis per viam
adunitur. Anno 1986 pons Baharinam Arabiae Saudianae coniungens inauguratus est.
Tota nationis superficies 692 km² est.

Maxima altitudo Baharinensi in archipelago collis Mons Fumi (Arabice: جبل
الدخان‎), 130 m altus, et praecipua in insula est. Clima est aridum, magnis
temperaturis aestate, medietatem 28 °C superantibus, et moderatis hieme cum
medietate 21 °C. Pluviarum praecipitationes octoginta millimetra quotannia non
excedunt et hieme densantur. Aqua carentia insulas aliquas immigrationis
culturas circum septemtrionales litorales civitatis fontes habere non impedivit.
Archipelagus circa ducentas plantarum species possidet. Fauna mammalibus velut
gazella, lepore, et herpestida formatur.

Petrolei productio purgatioque circa 60% exportationum, 60% gubernationis
localis redituum et 30% PDG constituunt. Cum evoluto transvectionis
communicationisque rete, Baharina hospitio diversas multinationales societates
cum negotiis in Sinu accipit.

Anno 1932, petroleum Avaliae, media in insula Baharinensi inventum est. Petrolei
extractio Septemtrionalis Americae petroleariis societatibus gerebatur, sed
magna pars Societatis Baharinensis Petroleariae (Arabice: شركة نفط البحرين‎)
administrationi cessa est. Gasii naturalis petroleique extractio fundamentale
pondus nationi adquisivit. Archipelagus olei crudi e Arabia Saudiana venti
productorium centrum et purgatorius et ascensorius locus factus est, quod per
submarinum oleiductum mittit.

Cum petrolei reditibus, diversa industrialia proposita in aliis campis
progrediuntur, inter quae in concreti, aluminii et navalis constructionis
campis. Antiquae autochthonum piraticae activitates pro modernae mercatoriae
classis transitu substitutae sunt. Argentariarum et diaconiarum activitatum
evolutio Baharinam praecipuorum pecuniariorum commercialiumque centrorum unum in
Oriente Medio fecit. Huius status exempla modernum communicationum rete et
internationalis aeroportus in insula Cinerea situs sunt.

Subterranearum aquarum usus possibilem horticulturae praxin facit, nihilominus,
in insufficienti quantitate quae omnibus incolis assistat. Usitata
margaritaeferarum ostrearum collectio fere evanuit ob minorem rentabilitatem
quam earum cultura offert ante cultarum margaritarum competitionem.

Interea, operis vacatio, praesertim inter iuvenes, et subterraneorum aquae
stratorum deterioratio praecipuae curae civitatis diuturnae sunt.

Rita Baharinae religio est Islamismus, quem plerique Baharinenses colunt.
Nihilominus, propter ex haud Musulmanis civitatibus velut India, Philippinis, et
Taprobana immigrantium et adventiciorum operariorum influxum, tota Musulmanorum
percentatio? in civitate recentibus annis declinavit. Secundum anni 2001 censum,
80% Baharinensium Musulmanum, 10% Christianum erat, dum 10% alias religiones
colit. Riti numeri Siitarum Sunnitarumque proportioni inter Musulmanos in
Baharina non sunt. Haud officiales fontes, velut Ministerium Consortionis et
Rerum Externarum (Anglice: Foreign and Commonwealth Office), circa 33%
Sunniticum et 66% Siiticum esse aestimat. Politica incolarum reformatio, inclusa
mercenariorum naturalizatione, imminuentem Siitarum numerum adfecit. Baharina se
cosmopoliticam societatem cum mixtis communitatibus fecit; duae tertiae
Baharinensium partes in Arabibus consistunt et magnus circulus Persae est.
Communitas immigrantes et adventicios operarios ex Asia Meridionali et ex Asia
Austrorientali includit. Financial Times diarium die 31 Maii anni 1983 editum
dicit: "Baharina polyglotta civitas est, et religiose et phyletice. Exceptis
temporariis ultimorum decem annorum immigrantibus, saltem octo aut novem
communitates in insula sunt." Haec sunt praesentes communitates:

Baharina "tenuis Oriens Medius" aliquando describitur quia modernam
infrastructuram Sinus Arabici identitati coniungit et dissimiliter aliarum
regionis nationum, eius prosperitas non solum petroleariarum opium magnitudinis
reflectio est, sed etiam autochthonis ordinis medii creationi conexa. Haec una
socioeconomica evolutio in Sinu Persico Baharinam generatim liberaliorem suis
vicinis esse significavit. Dum Religio Islamica praecipua religio est,
Baharinenses noti sunt propter suam tolerantiam, et ecclesiae, mandira
Hinduistica, Sichisticae gurduarae et Iudaicae synagogae secus meschitas inveni
possunt. Natio domus variis communitatibus est quae alibi insectationem
oppetiverunt.

Nimius praematurum est dicere si politica Regis Hamadi bin Isa Al Khalifa
liberalizatio usitatum pluralismum auxit aut suffodit. Novum politicum spatium
Siiticis et Sunniticis Islamicis Fundamentalistis significavit ut programmata
sequi nunc possit quae nonnunquam hunc pluralismum directe oppetere quaerant,
sed politicae reformationes oppositum motum societati hortantur ut autocriticior
fiat cum maiore benevolentia ad examinanda priora nefas socialia. Nunc commune
publica colloquia de olim inauditis rebus velut de coniugalibus problematibus,
de sexu aut de infantili abusu invenire est. Alius novae apertionis aspectus
Baharinensis status maximi prolifici librorum editorii in mundo Arabico est cum
132 librorum editorum anno 2005 incolarum numero 700 000. Comparative, toti
mundo Arabico medietas septem libri editi pro millione incolarum anno 2005 est,
secundum Programma Evolutionis Consociationis Nationum. Alius Bahar (Arabice:
علي بحر) notissimus cantor in Baharina. Qui suam musicam cum suo grege Al Ekhwa
"Fratres" significante dat.

Die 20 Octobris anni 2005, Michael Jackson Civitates Foederatas perpetuo
relinquere conari nuntiatus est ut novam vitam in Baharina quaereret. Michael
Jackson relate suis amicis se "augentiter Baharinensem" sentire narravit,
postquam antiquam villam Sanadi (Arabice: سند) emeret et nunc aliam proprietatem
secus litus quaerit. Michael Jackson relate Campos in Nivata anno 2006 reddidit.
Alii celebres homines Regno connexa Shakira et Magni Praemii autocinetistes
Ioannes Button qui proprietatem ibi possidet sunt. Manamae vicus Dzuffaeri
(Arabice: الجفير) in terris mare ablatis constructus invenitur. Hic Activitatis
Auxiliaris Navalis Statunitensis locus est quae hospitio Iussus Centralis Virum
Navalium Statunitensium (Anglice: U.S. Naval Forces Central Command) et Quintae
Classis Navalis Statunitensis (Anglice: U.S. Fifth Fleet) praetoria accipit.
Cauponarum, thermopoliorum, et vitae nocturnae densatio hanc aream magnetem
Civitatus Foederatis diaconiae operariis et Saudianis finis hebdomadis
salutatoribus facit.

Lingua Arabica est in Baharina publica, sed Anglicae usus valde extensissimus
est. Baharina principalis religio Islamismus est.

Baharina Formulae Unius curriculum hospitio primum Magnum Praemium aeronauticae
Gulf Air, Arabicae nationi primum, die 4 Aprilis anni 2004 accipiens habet. Quod
Magnum Praemium Baharinae anno 2005 secutum est. Baharina prospere hospitio
ineuns Magnum Praemium temporis anni 2006 die 12 Martii accepit. Ambo cursus a
Ferdinando Alonso societatis Renault victi sunt. Anni 2007 eventus diebus 13, 14
et 15 Aprilis accidit.

Anno 2006, Baharina etiam hospitio inauguralem? eventum Australianum V8
Supercars "400 Desertorum" appellatum accepit. Eventus V8 Supercars omnibus
Novembribus circuitum Sachiri (Arabice: الصخير) redibit. Circuitus
Internationalis Baharinae (حلبة البحرين الدولية) maximae longitudinis curriculum
acceleratorium (Anglice: drag strip) etiam offert et Sodalitas Certaminis
Acceleratorii Baharinensis invitatorios eventus organizavit in quibus certaminis
acceleratorii (Anglice: drag racing) optimi Europaei greges participaverunt ut
huius ludi modus in Oriente Medio probaretur et augeretur.

Kalendis Ianuariis anni 2006 Baharina finem hebdomadis dierum Iovis et Veneris
pro alio dierum Veneris et Saturni mutavit ad habendum finis hebdomadis diem
communem cum reliquo mundo. Alia festa non regularia sunt:

Regnum parvam sed bene instructam militiam Vim Militarem Baharinae appellatam
habet. Vis Militaris Baharinae ante omnia Statunitensi apparatu instruitur,
velut F16 Fighting Falcon, F5 Freedom Fighter, UH60 Blackhawk, autocurris
armatis M60A3 et antiqua USS Jack Williams (FFG-24), fregata classis Oliver
Hazard Perry denuo nominata RBNS Sabha. Baharinensis Gubernatio cooperativum
foedus cum Civitatum Foederatarum Viribus Armatis habet et Civitatibus
Foederatis stationem Dzuffaeri (Arabice: الجفير) e decennio 200 suppeditat. Quae
Iussus Centralis Virum Navalium Statunitensium et Quintae Classis Navalis
Statunitensis praetoriarum sedes et circa 1500 Statunitensium et coalitionis
militarium operariorum domus est.

Ineunte saeculo vicensimo, scholae Alcoranicae seu mactaba unus educationis
modus in Baharina erant. Quae usitatas scholas ut Alcorani lectio pueros et
iuvenes doceretur erant. Post primum bellum mundanum, Baharina Occidentalibus
ponderibus aperta est et modernorum educativorum institutorum quaesitum
apparuit. Anno 1919, modernum publicum scholare systema in Baharina coepit cum
Schola Al-Hidaya Al-Khalifia Cinereae (Arabice: المحرق) pueris aperta est. Anno
1926 Consilium Educationis secundam publicam scholam pueris Manamae aperuit et
anno 1928 prima publica schola puellis Cinereae aperta est. Anno 2004 Rex
Hamadus bin Isa Al Khalifa propositum introduxit quod Technologia
Communicationis Informationis utitur ut educatio e nepiagogio usque ad
duodecimum gradum et quod Scholae Futuri Regis Hamadi nominatur. Huius propositi
finis omnes Regni scholas Interreti conectere est. Insuper Britannicas
intermedias scholas, Schola Baharinae (Anglice: Bahrain School) insulae servit
quae Ministerii Defensionis Statunitensis schola e nepiagogio in duodecimum
gradum curriculum, incluso Baccalaureatu Internationali, suppeditans est. Etiam
privatae scholae sunt seu Progamma Diplomatis Baccalaureatus Internationalis seu
Britannica Altissima Plana (Anglice: Advanced Level) offerentes.

Anno 2007 Schola Sancti Christophori Baharinae prima schola fuit quae electionem
inter diploma Baccalaureatus Internationalis et Altissimum Planum studentibus
offerebat. Numerosa internationalia educativa instituta et scholae vincula cum
Baharina statuerunt. Aliquae pauca prominentia instituta sunt Universitas a
Paulo, Universitas Bentleyana, Institutum Exercitationis Ernst et Young,
Institutum Technologiae Novi Eboraci, et Centrum Internationale Instituti
Technologiae Birlani. Scholarizatio? a gubernatione solvetur. In primariam et
secundariam praesentia magna est, quamquam non obligatoria.

Baharina etiam supremae educationis instituta hortatur utendo expatriatis
talentis et crescente apotheca Baharinensium qui e aliis civitatibus cum
educativis altissimis planis redeunt. Universitas Baharinae nomalibus?
praegradus? et gradus studiis statuta est et Collegium Scientarum
Valetudinariarum, quod Ministerium Salutis Publicae moderatur, medicos,
infirmarios, pharmacopolas, et paramedicos edocet. Lex actionis? civitatis,
promulgata anno 2001, ad privatas universitates formandas viam fecit. Prima
privata universitas Ahlia, Manamae sita, fuit. Anno 2005, Universitas Regia
Feminarum condita est. Universitas Regia Feminarum prima privata internationalis
universitas in Regno Baharinensi cum uno solum educandarum feminarum scopo.
Universitatis Londiniensis Externum Systema MCG regionis repraesentativum
institutum in Baharina disciplinae programmatibus a distantia nominavit. MCG est
unum antiquissimorum in civitate privatorum institutorum. Instituta Asianos
studentes educantia etiam aperta sunt, velut Schola Urdica Pakistaniae in
Baharina et Schola Indica Baharinae.

Baharina periegeticus destinatus locus cum circa octo millionibus periegetarum
quotannibus. Plerique salutatores e circumdantibus Arabicis nationibus sunt sed
extraregionalium periegetarum numerus propter augescentem Regni patrimonii
conscientiam et propter meliorem imaginem quae ad Circuitum Internationalis
Formulae Unius Baharinae pertinet crescit. Itinerarium Lonely Planet Baharinam
velut "excellentem introductionem in Sinum Persicum" ob authenticum Arabicum
legatum et liberalis modernaeque civitatis famam describit. Regnum Arabicam et
Sini culturam cum patrimonio quinque milium annorum civilizationis combinat.
Insula castella hospitio accipit, Castello Baharinae incluso, quod in Patrimonii
Mundani catalogum a Societate Educativa, Scientifica, et Culturali Consocietatis
Nationum redactum est. Museum Nationale Baharinae res e civitatis historia, quae
abhinc annorum 9000 originem trahunt habet.



https://la.wikipedia.org/wiki/Americani

Americani, vel populus Civitatum Foederatarum, sunt cives, habitantes perennes,
et Indi Americani Civitatum Foederatarum. Notio etiam comprehendit quosdam
singulos qui nationales Civitatum Foederatarum habentur. Civitas est domus
hominum ex variis nationibus ortorum. Ergo, Americani eorum nationalitatem non
cum ethnicitate, sed cum civitate coniungunt. Praeter Americanos Nativos,
plerumque omnes Americani aut eorum maiores immigraverunt per saecula quinque
praeterita.

Contra eius compositionem multiethnicam, cultura communiter a plurimis
Americanis habita praecipuum flumen culturae Americanae appellatur, cultura
Occidentalis plerumque ex memoriis immigrantium Europaeorum Septentrionalium et
Occidentalium. Praeterea adsunt effectus culturae Africoamericanae. Expansio ad
occidentem Creoles et Acadianos Ludovicianae et Hispanos meridioccidentis
continentis accommodavit, et Americanos cum cultura Mexici arte conexit.
Immigratio inusitate magna saeculis undevicensimo et vicensimo ab Europa
Meridiana et Orientali varios mores et alia elementa culturae introduxit.
Immigratio ex Asia, Africa, et America Australi etiam effectus habuit. Vel
culturalis olla liquefactionis vel pluralistica acetariorum cratera, homines
Civitatum Foederatarum distinctas culturae proprietates cogitatione celebrant et
commutant.

Praeter Civitates Foederatas proprias, Americani et homines originis Americanae
in paene omnibus civitatibus orbis terrarum inveniri possunt. A tribus ad septem
milliones Americanorum in civitatibus alienis habitare aestimantur, quandam
diasporam Americanam componentes.



https://la.wikipedia.org/wiki/Acidum_desoxyribonucleicum

Acidum desoxyribonucleicum, vel DNA et ADN, aliquando tessera vitae appellatum,
est materia in qua informatio genetica conservatur et profertur. DNA in nucleis
cellularum omnium animalium et plantarum contingit. Structura chemica DNA a
Iacobo Watson et Francisco Crick anno 1953 inventa est.

Acidum nucleicum est compositum organicum quod Ioannes Fredericus Miescher a
nucleis leucocytorum anno 1871 segregavit, quod sic nominatur, quia in nucleis
cellularum oritur. Id est polymerum partium nomine nucleotida.

Sunt bini acidi nucleici species: DNA (desoxyribonucleicum acidum) et RNA
(ribonucleicum acidum), quae magnopere facti speciebus discrepant. Unumquodque
nucleotidum e base nitrogenata componitur, spina saccharinale et radicali
phosphate proveniente ex acido phosphorico (H3PO4). Ambo casibus, phosphas duo
coniungit nucleotida aut per carbonium tertium aut per quintum, quamobrem si in
una catenae extremitate carbo quintus est liber, necesse est in altera
extremitate tertium carbonum esse liberum. Attamen spinae acidi DNA constant in
saccharo desoxyriboso, spinae RNA in saccharo riboso. Bases nitrogenatae
oriuntur e purina (adeninium et guaninium), vel e pyramidina (DNA, thyminium et
cytosinium; RNA, uracilium et cytosinium). Huius modi bases a vinculis
hydrogenicis iunguntur. Inter cytosinium et guaninium sunt duo vincula
hydrogenica, sed inter adeninium et thyminium sunt tria. Ob has varationes,
molecula RNA ex singulo filo longo simplici constat, cum DNA ex binis filis
forma duplicium helicarum constet.

Quod ad informationes geneticas propagandas pertinet, reduplicatio DNA in statu
metaphasis contigit, et sic fit: enzymum cui nomen est DNA-polymerase, in initio
helicam acidi desoxyribonucleici dividit. Postea nucleotida attrahuntur ad DNA
quod nunc ex singula serie compositum est, et per vincula hydrogenica helicae
formantur.

Omnes cellulae proteinis utuntur ad sua officia bene gerenda et ad se
perpetuandum. Facultas proteinas fabricandi in duabus partibus consistit:

Transciptio in RNA est primus gradus per quem informationes geneticae in
proteinis transferantur. RNA in cellularum nucleo contingit, et in
ribosomatibus. In nucleo transcriptio, DNA in RNA maxime accidit, sed etiam in
mitochondriis et in chloroplastis.

Plurimum translationis RNA in proteinam in ribosomate, particula plasmatica in
cellula biologica, perficitur. Ribosomata sunt omnia divisa in partes duas, quae
sunt maior atque minor subunitates.

Sunt variae formae RNA: mRNA, quod ribonucleicum nuntians est et in nucleo
nascitur, informationem geneticam ad ribosomata ferens. Littera m in
contractione vocabuli missaticum stat; missaticum vicissim ex voce missum
provenit. tRNA est acidum ribonucleicum transferens, quod in translatione
genetica acidum aminicum fert. rRNA est pars ribosomatum, quae ex proteinis rRNA
constant. rRNA, sicut omnes species RNA, transcriptione fit. Pro tempore
nucleolis conditur. Deinde recipit proteinum, finguntque ribonucleotida, quae in
cytoplasmate formant ribosomata.



https://la.wikipedia.org/wiki/Vitrum

Vitrum est status materiae qui obtinetur cum plasticum aut liquidum ceramicum
superrefrigeratum sub temperaturam transitionis vitreae refrigeratur. Et vitrum
et plasticum sunt solidi amorphi species, sed vitrum difficilius fluit, et
rigidum contra impositam tensionem mechanicam frangit. Etiam dicitur vitrum
materiae quae temperaturis ambientibus statum vitreum usitate ostendunt.

Vitra formari possunt, cum materiae ex longis catenis polymericis componuntur,
quae crystalla formari non sinunt. Materiae possunt esse polymera organica aut
ceramicae. Usitate vitra sunt transparentia, fragibilia, et rigida, sed
impuritates adduntur ut colores habeant aut ut aliae proprietates mollificentur.

Ex aetate lapidea, vitra naturalia, maxime obsidianus, adhibita sunt ad
instrumenta secandi acria elaboranda, et multum commercium habebant ob regiones
limitadas ubi inveniuntur. Plerumque autem evidentiae archaeologicae suggerit
primum vitrum verum in litoris Syrianis, Mesopotamia, aut Regno Veteri Aegypti
elaboratum est. Ob circumiecta Aegypti naturalia quibus res diu praeservatur,
plurima veterrima vitra in Aegypto reperta sunt, sed nescitur an nonnulla eorum
pars est importata. Res vitrea antiquissima quae reperitur a tertio millennio
a.C.n. sunt globuli qui casu per accidens creantur, cum elaborabant metalla aut
faventiam, materiam ceramicam superficiei vitreae.



https://la.wikipedia.org/wiki/Vilna

Vilna (Lituanice Vilnius; Polonice Wilno; Russice nunc Вильнюс, Vil'njus, olim
Вильна Vil'na) est caput Lituaniae, et quidem urbs maxima (plus 540 000
incolarum). Urbs vetus a Societate Educativa, Scientifica, et Culturali
Consocietatis Nationum vocato patrimonium culturae mundi declarata est.

Olim in Lituania multae gentes vivebant. Et Germani milites nominati Equites
Teutonici fiebant periculum, et destruxerunt Antiquos Prussianos et ceperunt
eorum terra et nomen. Mindaugus fuit princeps unius horum tribuum. Vicit omnes
alios horum tribuum et fiebat rex omnis Lithuaniae. Pars Equitum Teutonicorum
bellum intulerunt in Lituaniam ad populum destruendum, nam Lituaniani nondum
Christiani erant, sed Mindaugas vicit eos ad Šiauliai, et factus est terminus
istius periculi. Et Lituania durabat pagana, et erat flamma sacra in templo
Vilnae.

Nonnulli dicunt sic: Gediminas dormiens somniabat. In somnio, lupus ferreus
imperavit eum condere urbem ad quemdam locum. Postea ibi condidit et nominavit
Vilnius, 'Lupus' enim Lituanice est vilkas.

Postea rex Poloniae mortuus est, et non habuit filium, nam Iadviga facta est
regina regens Poloniae, et matrimonio iunxit Iagailam (Polonice: Jagiello) regem
Lithuaniae. Lituania Christiana facta est, et Iagailas baptizatus est
Vladislaus. Et filius eorum erat heres amborum regnorum et ab eo descendit
familia regalis Iagielloniana.

In Partitionibus Poloniae Lituania saeculo XVIII fuit pars Russiae. Post primum
bellum mundanum (1914–1918) Polonia et Lituania liberatae sunt, et Polonia
Vilnam habuit, et Lituaniae caput factum est oppidum Couna (Kaunas) quae Russica
lingua erat Kovno.

Anno 1939, Lituania facta est res publica Unionis Sovieticae. Illo tempore, Unio
Sovietica partem Poloniae cum Vilna adiunxit et Lituaniae Sovieticae dedit. Anno
1940, Vilna facta est caput Lituaniae, partis Unionis Sovieticae.



https://la.wikipedia.org/wiki/Ursus_maritimus

Ursus maritimus est animal ferocitate, velocitate, pulchritudine et corporis
magnitudine insigne, quod praeter nasum oculos ac unques nigros paene totum albi
coloris est. U. maritimus, omnium ursorum maximus, tantummodo in regionibus
septentrionalibus sive borealibus ut in civitate Alaskana, in Canadae et
Norvegiae locis septentrionalibus reperitur. Verum non, ut quidam dicunt, in
Stockholmiae viis ac angiportis invenitur haec bestia ferocissima. Quamquam alia
ursorum genera ut ursus arctos praesertim baccis et piscibus ut salmonibus
vescuntur, U. maritimus tamen in deliciis phocas habet, quas ursus noster in
plagis glacialibus quasi natantibus venatur. Nonnumquam ubi in glacie rimae vel
foramina apparent, ibi U. maritimus phocis praestolatur aerem petituris.

Inter terrestria animalia, quae carnivora nominantur, hic ursus magnitudine ac
pondere omnes facile superat, nam iam decem annos natus aeque gravis ac parva
autoraeda est. Nonnullae horum belluarum 600 chiliogrammatibus graves et 2.5
metris longae sunt. Quod ad natandum spectat in primis est agilis, ut huc illuc
maxima velocitate sine mora se vertat. Qui talibus rebus sunt periti strenue
contendunt hoc ursi genus homines pro cibo non petere, nisi fame coactum. Res
ursinae cum ita se habeant, ego nihilominus exspectare nolim dum ursus maritimus
an fame laboret annon mihi patefaciat! Ad haec, non ut alia ursorum genera
solent, U. maritimus, si verbis Plini uti licet, hieme non gravi somno premitur,
quamvis ursae huius generis catulos pariturae in latibulis hibernent.

Idem Romani imaginem matris informem lambentis catulum callide ad hominum mores
transferunt, ut de Vergilio scripsit Aelius Donatus:

Quidam etiam se ursis similes esse monent, ne a necopiantibus irritentur, ut
poeta Romanus praeclarus se coloribus ursinis depingit: Marcus Valerius
Martialis:

Quibus Martialis versibus Erasmus (obiit anno 1536), scriptor aeque elegans ac
iocundus et Latinitatis vivae propugnator, salse usus est:

Postremo, poeta Romanus tum saevus cum salsus lectori suo imaginem indolis
ferarum offert, inter quas quamvis feras non pugnatur, immo inter se pacem
agunt: Decimus Iunius Iuvenalis:



https://la.wikipedia.org/wiki/Universitas_Californiensis_Berkeleiae

Universitas Californiensis Berkeleiae, contra urbem Franciscopolin longe trans
sinum Sancti Francisci sita, est universitas publica civitatis Californiensis
ceteris universitatibus publicis eius civitatis praestans. Nam anno 1868 ex
Academia Californiensis et Academia Artium Rusticae, Metallicae, Mechanicae
Quercupoli constituta, populi Californiensis iussu et doctrinam antiqua
consuetudine et artes utiles docere conata est.

Anno 1866 privata impensa agris Berkeleiae emptis, necdum nominata urbe, propter
inopiam argenti Academia Californiensis se Academiae Artium Rusticae,
Metallicae, Mechanicae, vicinae scholae publicae, colligavit, ex quibus nova
Universitas Californiensis nomine Georgii Berkelei praeclari philosophi, et
sententia "Fiat Lux" constituta est. Septimo anno aedificiis Berkeleiae sitis
perfectis, eo adducta, discipulos primos, mares 167 et feminas 222, praeceptis
instruere coepit. Postea largis muneribus Phoebae Hearst donatis, Ioannis Galen
Howard consilio multa statuta sunt nova aedificia. Tum agri ad rem rusticam
docendam prope Sacramentum empti sunt, ubi Universitas Californiensis (Davis)
multis annis post constituta est.

Secundo bello mundano coepto et plutonio invento, exercitus Civitatum
Foederatarum iussu ac J. Roberto Oppenheimer professore duce bombam atomicam
creare intendit. Itaque et tunc et hodie tria laboratoria sub gubernatione
administrat, primum Laboratorium Laurentium Berlekeiae, deinde Laboratorium
Laurentium Livermore, denique Laboratorium Nationale Los Alamos. Aliis quoque
modis necessitudinem maximam cum exercitu habuit illo tempore, ut omnes
studiosos mares ad disciplinam militarem usque ad annum 1962 compelleret. Anno
1949 Iosepho McCarthy imperium tenente, principum universitatis mandato omnibus
ius iurandum contra communismum praescripsit. Huic aliquot professores cum
conscientiae suae causa abnueret, statim expulsi sunt, nec ante decimum annum
mercibus amissis redditis revenire iussit.

Fama verum hodierna universitatis maxime ex reclamatione contra bellum
Vietnamicum orta est. Studiosi enim cum anno 1964 Mario Savio duce edictum
principum universitatis, quo orationes publicae vetantur, reclamant, statim a
principibus oppressi sunt. Quorum multis in carcerem ductis, maior reclamatio
quam prius facta est, functionibus universitatis suspensis, quam ob rem
principes suum edictum rescidere. Quinto anno alter reclamatio cum per vicinas
vias contra universitatem orta, quia principes agro quodam vicino empto campum
athleticum construere intendere, tumultuosis verum campo ad libere orationes
habendas uti malentibus, vigilibus nationalibus statim a gubernatore Reagan
inimico reclamationis inductis vi pugnatum est, ut quiddam studiosorum
interficeretur. His perturbationibus ortis praeses universitatis, Clark Kerr,
socius ferme earum, a factione fautorum oppressionis expulsus est. Reagan verum
fama apud eandem factionem maxime aucta cito auctoritate crevit.

Annus scholasticus in dua semestria (id est partitio sex menses) divisus est,
sicut Universitatis Californiensis (Merced), sed ab ceteris universitatibus
eiusdem civitatis differens. Bacalariis genera 102 sunt, magisteriis 88,
licentiis docendi 97. Bacalario studiosis sex sunt collegia, quorum uni
inscribendi sunt:

Investigatores universitatis multa praemia meruere, primum ut praemium
Nobelianum bis et septuagiens assignatum, deinde praemium Wolf noviens, tum
praemium Fields septiens, praemium Turing quindeciens, praemium MacArthur
quinquiens et quadragiens, praemia Academiae viciens, denique praemium Pulitzer
undeciens. Elementa sedecim invenerunt, ex quibus sex nominata sunt aut
universitatis aut eius investigatorum nomine: californium, seaborgium,
berkelium, einsteinium, fermium, lawrencium. Ceterum et bomba atomica et bomba
hydrogenii a professoribus universitatis, haec ab Eduardo Teller, illa ab J.
Roberto Oppenheimer inventae sunt.



https://la.wikipedia.org/wiki/Tiberius_et_Gaius_Gracchus

Tiberius et Gaius Sempronius Gracchus Scipionis Africani ex filia nepotes erant.
Horum adolescentia bonis artibus et magna omnium spe floruit. Ad egregiam quippe
indolem accedebat optima educatio. Exstant Corneliae matris epistolae, quibus
apparet eos non solum in gremio matris educatos fuisse, sed etiam ab ea sermonis
elegantiam hausisse. Maximum matronis ornamentum esse liberos bene institutos
merito putabat sapientissima illa mulier: cum Campana matrona, apud illam
hospita, ornamenta sua, quae erant illa aetate pretiosissima, ostentaret ei
muliebriter, Cornelia traxit eam sermone, quousque a schola redirent liberi;
quos reversos hospitae exhibens: "En haec, inquit, mea ornamenta". Nihil quidem
istis adolescentibus neque a natura neque a doctrina defuit; sed ambo
rempublicam, quam tueri potuissent, impie perturbare maluerunt.

Tiberius Gracchus, cum esset tribunus plebis, a senatu descivit: populi favorem
profusis largitionibus sibi conciliavit; agros plebi dividebat, dabat civitatem
omnibus Italicis; provincias novis coloniis replebat: quibus rebus viam sibi ad
regnum parare videbatur. Quare convocati patres deliberabant quidnam faciendum
esset. Tiberius in Capitolium venit, manum ad caput referens; quo signo salutem
suam populo commendabat: hoc nobilitas ita accepit quasi diadema posceret. Tum
Scipio Nasica, cum esset consobrinus Tiberii Gracchi, patriam cognationi
praetulit, sublataque dextera proclamavit: Qui rempublicam salvam esse volunt me
sequantur; dein Gracchum fugientem persecutus in eum irruit, suaque manu eum
interfecit. Mortui Tiberii corpus in flumen proiectum est.

Haec pagina textum incorporat ex opere abbatis C. F. Lhomond De viris
illustribus urbis Romae, 1779.



https://la.wikipedia.org/wiki/Telavivum

Telavivum (Hebraice: תל אביב Tel Aviv) sive nomine converso Vernicollis est urbs
in litore Mediterraneo Israelensi 60 chiliometra a Hierosolymis sita. Ea est
urbs secunda Israelica, post Hierosolymam (area metropolitana Telavivi est
maxima in Israel), maximaque est orbis terrarum metropolis Iudaeana. Condita est
anno 1909, prima Iudaeana temporis hodierni urbs. Nomen publicum est Tel
Aviv–Ioppa (Hebraice: Tel Aviv–Yafo) et includet? et Telavivum urbem hodiernam
et Ioppam antiquum portum. Numerus incolarum urbis est 450 000; areae
metropolitanae, 3 850 400.?

Ioppa magnus erat portus a tempore Phoenicum; a quo ferebantur materies ad
templum Hierosolymis aedificandum. Dicitur et locus esse in quo Andromeda saxo
adligata est. Momentum Ioppae post saeculum undevicensimum declinavit, spatii
portus angusti causa. Hodie portus ad piscandum aptus est.

Rite condita est Tel Aviv in septentrionibus Ioppae arenis die 11 Aprilis 1909.
Sua prima magna communitas erat Neve Tzedek, ubi habuit Gymnasium Herzlianum,
primam scholam in temporibus hodiernis in qua docebatur materiam saecularem in
Lingua Hebraica. Urbs celeriter crescebat quia advenae Iudaei ad Israelam
veniebant decenniis sequentibus. Ab annis triginta ad quinquaginta, multi horum
advenarum erant architecti Germanici, qui tota communia in modo Bauhaus et aliis
modis hodiernis qui prohibiti erant a regimine Nazista in Germania
aedificaverunt. Hae sectiones? bene preservatae? urbis nunc Situm Patrimonii
Mundialis Societatis Educativae, Scientificae, et Culturalis Consocietatis
Nationum sunt. Telavivi die 14 Maii 1948 David Ben Gurion libertatem Civitatis
Israelae declaravit. Urbs et suburbia celeriter crescere continuant cum novi
advenae ad Israelam adveniant. Multi novi rascacoela? et fora commercii annis
recentioribus aedificata sunt.

Telavivum diu erat urbs liberalis? cum suis litoribus et caffeariis. Urbs nunc
multas habet discothecas. Ea est liberalior? quam Hierosolyma, et plurimi sui
incolae sunt contemptores religionis. Attractiones? populares, viatoribus et
localibus,? includent? litus et ambulationem apud mare. Urbs antiqua est
revitalizata? Ioppa et etiam popularis. Via Dizengoff, sic nominata ex primo
urbis praefecto, multos annos erat populo gratissima. Utcumque suus populi favor
annis nonaginta defecit, cum fora commercii aericonditionata? populares
divenerunt.? Nunc Via Sheinkin multis iuvenibus est grata.Inter Musea gratiosa
sunt domus Israelitarum hodiernorum praeterum et Museum Diasporae, quod
historiam et culturam Iudaeorum plusquam duo milia annorum ex Israel tractat.



https://la.wikipedia.org/wiki/SCDI

SCDI sive SIDA sive AIDS est syndroma in qua ob lymphocytorum T depletionem
manifestationes summae sunt; inter quas normaliter non pathogenicorum
microorganismorum infectiones vel tumorum surrectiones, seu in generali
populatione communium, seu immunocompromissarum personarum propriorum, seu eius
qui talem syndromen ostendit proprium. Syndromae causa est Virus Immunitarii
Defectus Humani, VIDH (Anglice HIV).

Syndrome, hodierno rerum statu, est fere insanabilis, quia nunquam totaliter
virus ex hospite eradicari possit; nihilominus, hodiernae sanationes, valde
melius usis in emersionis puncto decennio 190 principio toleratae, viraemiam
imminuere in minimas aut non graves libras consequuntur, lymphocyticam
reinculturam? et normalioris? vitae prosecutionem permittentes.

Clinico-pathologicum syndromes incrementum secundum personam variabillimum? est,
quia infectionis progressus geneticis seu viri seu hospitis factoribus (Campbell
et alii 2004, 2005; Senkaali et alii 2005), seu ex hygienicis condicionibus et
coinfectionibus (Morgan et alii 2002b; Lawn et alii 2004), dependet, unus in
Italia Romae hominis cuiusdam immunis documentatus casus est.

In civitatibus ubi sumptuosae antiretrovirales curae et ob opportunisticas
infectiones et neoplasticae curae sunt magis disponibiles, aut Securitate
Sociali? solventur, ob SCDI mortalitas valde imminuta est (Palella et alii
1998), sed conlateralium resistentiae farmacis incrementi effectuum (Montessori
et alii 2004), et minimae patientium adquiescentiae problematibus libratur.

Syndrome in Africa Subsahariana (Gao et alii 1999) ob animalis retroviri,
forsitan simii, mutationem orta putatur, quae saeculo vicensimo in humanam
populationem velut tunc universa epidemia transmissus est. UNAIDS et Ordinatio
Mundialis Salutis de inventa syndroma 25 miliones mortuorum aestimant, quod eam
terribillimarum historiae epidemiarum unam fecit. Solum anno 2005 circa 3.1
miliones mortuorum, e quibus 570 000 pueri, aestimantur.

Universe, numerus inter 36.7 et 45.3 miliones personarum amplexus cum VIDH vivit
(fons UNAIDS 2005). Anno 2005, numerus inter 4.3 et 6.6 miliones hominum
amplexus infectus est et numerus inter 2.6 et 3.6 miliones personarum amplexus
ob SCDI mortuus est, incrementum de anno 2004 et maximus numerus de anno 1981.

Recentissima aestimationis relatio Administrationis Aestimationis Operationis
Argentariae Mundanae oblati Argentaria Mundana auxilii efficaciam civitatibus
secundum strategiae definitionem, per analyticum laborem, et per cum explicito
epidemicae SCDI impactionis imminuendae proposito versuras. Haec prima generalis
Argentariae Mundanae civitatibus auxilii aestimatio ab epidemiae VIDH/SCDI
initio usque ad annum 2004. De gubernationale per gubernationes complemento,
nuntiatio indicationes quomodo nationalia pugnae contra SCDI programmata
efficacia reddidisse possint.

Data Ordinatione Mundana Salutis anno 2004 diffusa pandemiae VIDH augmentum
velut personarum defunctarum augmentum ob SCDI revelant.

In Africae Subsaharianae civitatibus, circa 25–28 miliones hominum VIDH
infectorum sunt, magis quam 60 centesimae totius populationis et magis quam tres
quarti feminarum. In America Latina et in regione Caraibica, anno praeterito,
circa 2000 infectiones fuerunt quae seropositivorum numerum ad 2 miliones circa
tulere. Cum suis 100 000 mortuis talis area ea quae post Africam Subsaharianam
percussissima? est.

In Oriente Medio et in Septentrionali Africa, Sudaniá exceptá, tota area
praevalentiam VIDH parvam ostendit. In praesente, circa 600 000 viro infecti
sunt (amplexis 55 000 qui anno praeterito iunctis sunt) et anno 2003 SCDI circa
45 000 personas necavit.

In civitatibus Europae Orientalis et Mediae Asiae, epidemia cum 1.3 miliones
seropositivarum personarum ante 160 000 anni 1995 patet.

Id quod viralis infectio provocat chronii inflammatorii status apparitio quae
velut systematis immunitarii functionalis qualitativusque defectus solvitur est.
Quamquam immune responsum praesertim forte dominandae viralis replicationis
utile potest, talis status perseveratio progressivam cellularum exhaustionem
depletionemque ferre potest. Medium in infectionis pathogenese eventum lineae
lymphocyticae pondus est. Certe praeter numericam imminutionem etiam varia
phaenomena functionali lymphocytorum T imminutioni imputabilia animadvertuntur:

Quiescentia lymphocyta CD4+ infici ob VIDH possunt quamquam huius phaenomeni
modus etiam clarus non est. Quiescentia lymphocyta in thymo maturescunt, e quo
latente statu emergunt usque ad antigenum inventum. Infectio cum viro vel in
immaturo stadio in thymo (organo ubi virus inventum est) accidere posse vel in
quiescentiae stadio, semel perfecta maturatione, aestimatur. Hoc casu ob
cellularis quietis statum virale genoma in modo haud integrato esse aestimatur.
Alia hypothesis virus activa lymphocyta inficere, quae, semel sua activitate?
confecta, latentem statum ire possint, admissa sua superviventia, firmat. Tale
casu virale genoma modo integrato est etsi viriones non producantur.

VIDH in centrale infectorum hominum systemate nervoso inveniri scitur. Viricam
penetrationem in tempore praecosissimo post in organismum ingressionem accidere
posse aliquae data hypothetizant.? In medio systemate nervoso viralis infectio
macrophagis et microgliae cellulis circumscribitur dum alia cellularia genera
involvi non videntur (exceptis astrocytis, quorum infectio, ut supra firmatur,
productiva non est). Absoluta centralis systematis nervosi peculiaritas velut
depositi VIDH elementum se praebet de facto ut virus in eo praesens genotypice
phaenotypiceque cum plasmatico differat et tendentialiter R5-using sit.

De eis quae ad apparatum genitalem masculinum attinent in liquido seminale virus
inveniri posse scitur, tametsi quae cellula id transmittat clarum non sit.
Secundum hoc visionis punctum ponderis est notare ut, in aliquibus experimentis,
VIDH-2, sed haud VIDH-1, cellularum Leydigianarum infectionem consecutum sit.
Aliud studium testicularia macrophaga CCR5, CXCR4, CD4 et CD45 exprimere
probavit, ut haec praecipua viri distributoria in hoc plano sint. Etiam casu
apparatus genitalis virus inventum mutationes dissimiles cum plasmatico
ostendit.

In circiter infectarum personarum dimidio post circa 3-6 hebdomades a contactu
similnucleosica syndrome verificatur, cuius expressio "Infectio VIDH Primaria"
(aut IVP, Anglice PHI) est, prima infectionis VIDH phasis, sponte regressa et
pharyngitide, febre, lemphadenopathia, asthenia, cephalea, somnolentia, et
eruptione cutanea characterizata. Symptomatum gravitas satis variabilis est.
Talibus manifestationibus intensa viraemia et magnus proteini p24 auctus
comitantur. Aliquibus casibus opportunisticae infectiones probabiliter post
rapidam lymphocytorum CD4 imminutionem aut disfunctionem verificatae sunt. Velut
supra firmatur, talis syndromica synopsis sponte regreditur et CD4 etiam augent
quae restitui ad normam (aut fere) et constantia per magis aut minus lungam
periodum manere tendunt. In 10% casuum, tamen, immunologica synopsis melior non
fit et fulminantiter praecipitat.

Inter infectionis 1–3 menses seroconversio cum anticorporum comitatu contra
viralia antigena. Hoc phaenomenon in similnucleosicae symptomatologiae
regressione involvi existimatur, quia subitam viralis oneris imminutionem
determinat quod ita parvum fit ne emineat etsi virus ad lymphomonocytorum planum
maneat. Systema immunitarium, nihilominus, omnino virus ex organismo eliminare
non consequitur.

Quo maior ARN quotizatio? est, eo rapidior ad symptomaticum statum transitus.
Aliquando hac phase persistens lymphoadenopathia generari potest.

Hoc in stadio etiam neurologica variorum generum vulnera comparere possunt, seu
peripherica seu centralia (haec ultima syndromico complexu participant cuius
nomen Dementia Complex SCDI est).

His symptomatibus etiam alia velut febris, diarrhoea, attenuatio comitari
possunt quorum nomen est VIDH relatus complexus, VRC (Anglice: ARC). Inventa
cursu VRC a multis auctoribus declarati SCDI status non considerantur quamquam
obvie systematis immunitarii prolapsi expressio sunt.

VRC status continenter in stadium SCDI declarati culminat characterizatum?
dissimilibus opportunisticis? infectionibus (quae esse solent pneumonia
Pneumocystibus carinii, cryptosporidosis, toxoplamosis, histoplasmosis,
candidosis, cytomegalovirus, tuberculosis, atypica mycobacteriosis, etc.),
variis neoplasiis (quae solent esse sarcoma Kaposianum, lymphomata cellulis B,
carcinomata), et neurologicae synopsis progressione.

In praesente, VIDH infectio cum nominata therapia antiretrovirali maxime activa
(TAMA, Anglice: HAART) tractatur, in qua opportunis retroviralium pharmacorum
coniunctionibus utuntur. Quorum usus, a suo ingressu anno 1995, VIDH infectorum
hominum morbilitatem mortalitatemque imminuire permissum est. Talis therapia,
insuper, etiam in melius immunitariorum parametrorum mutatio cum nitido
lymphocytorum CD4+ auctu permittit qui manere usque ad 4-5 annos videtur cui
plasmatici liquoralisque viralis oneris imminutio comitatur.

TAMA usus, nihilominus, in praeliminare? studio super decem VIDH-2 infectas
personas lato, minorem efficaciam habere videtur quam resultationes? cum VIDH-2
obtentae. In praesente, antiretroviralis sanatio ad tres classes attinentibus
pharmacis utitur:

Nucleosidica transcriptasi inversi inhibitoria ut suam actionem explicent
endocellularibus quinasis triphosphorilanda sunt et continenter cum endogenis
desoxynucleotidis per retrotranscriptionis processum certant. Talium
compositorum efficacia de sua intracellulare concentratione et ex
desoxynucleotidis cum quibus certant pendet. Hoc significat ut cellulae velut
macrophaga, limitatum? metabolismum et ergo parvam desoxynucleotidorum
concentrationem habentes, satis sensibiles talium pharmacorum actioni sunt.

Nucleotidica inhibitoria, velut Tenofovir, velut competitiva transcriptasi
inversi inhibitoria, sicut nucleosidica inhibitoria se gerunt, sed horum
ultimorum dissimiliter, circulum phosphati ad purinum et pyrimidinum ligatum
praebent. Quod primae phosphorilantis stationis eliminationem permittit
metabolizationis stationes simplificans ad duas imminuens. Etiam talis
pharmarcorum categoria, sicut nucleosidica inhibitoria, maiorem actionem supra
macrophaga quam supra infecta lymphocyta praebent. De Tenofovir indicem
therapeuticum supra monocyta/macrocyta circiter 15 000 dum supra lymphocyta
circa 20 circumire probatum est.

Prima SCDI symptomata in hominibus quibusdam cum normale systemate immunitario
explicatorum similia sunt. Pleraque bacteriis, viris, fungis, parasitis et aliis
organismis causatae infectiones sunt (Holmes et al., 2003). SCDI affecti homines
quidam opportunisticae infectiones communes sunt, et variorum tumorum modorum
explicandorum periculum auget sicut sarcomatis Kaposiani, cerebralis tumoris et
lymphomatis. Communia symptoma febris, praecipue nocturna insudatio, glandularis
tumiditas, tremor, debilitas et attenuatio (Guss, 1992a; 1994b). Dimidiata
uperviventia cum therapia retrovirale 4 aut 5 annorum a confirmatae
diagnosticatae SCDI puncto est (Schneider et al., 2005). Sine therapeutico
fulcro mors in anno uno intervenit (Morgan et al., 2002b). Plerique patientes ob
opportunisticas infectiones moritur progressivae systematis immunitarii
hebetationis causa (Lawn et al., 2004).

Usque ad annum 1982, epidemiologicae infectionis monitoriationi procusae sunt
variae definitiones: inter quas definitio Banguiana et Ordinationis Mundana
Salutis anno 1994 adscripto. Nihilominus, clinica patientium ordinatione non
utuntur, quia nec aptae nec speciales sunt. Definitione qua Ordinatio Mundana
Salutis utitur et ea qua CMD (Centra Morborum Dominatorum, Anglice CDC) utuntur
solum explicatae civitates uti possunt.

Anno 1990, Ordinatio Mundana Salutis (OMS) diversos casuum modos scalam VIDH-1
affectis patientibus definiens. Quae Septembre anni 2005 renovata est. Pleraeque
harum opportunisticarum infectionum in de cetero sanis hominibus facile sanari
possunt.

In Civitatibus Foederatis, SCDI definitio Officiorum Morborum Dominatorum et
Praeventorum (Anglice: Centers for Disease Control and Prevention) regitur. Anno
1993, CMD definitionem sanas personas sed seropositivas, cum lymphocytorumT CD4+
numero quam 200 pro sanguinis µl inferiore, includentia amplificavere. Novorum
SCDI casuum plerique in Foederatis Civitatibus diagnosticantur cum parvo
lymphocytorum T numero et VIDH infectione (MMWR, 1992).

Pneumocystis iiroveci (orte cognitae Pneumocysitis carinii), pneumonia relative
in immunocompetentibus personis rara sed in personis cum SCDI valde communior
fit. Inter quas, ante efficaces tractationes explicatas et idoneas diagnosticas
methodologias, de una creberrimarum mortalium causarum in opulentis civitatibus
agebatur. Adhuc, praecipuorum SCDI signorum unum in haud probationi VIDH
summissis hominibus manet et casus in quibus lymphocytorum CD4 numerus quam 200
pro µl inferior est prodire solet (Feldman, 2005).

Tuberculosis, inter praecipuas cum VIDH infectione consocias pathologias, unica
quae aliae personae immunocompetenti via respiratoria transmitti potest. De
pathologia tractatur quae etiam in primis VIDH infectionis stadiis apparere
potest sed interim efficaces praeventivae therapiae habentur. Futuro maximarum
problematicarum una, attamen, crescens pharmacologicae resistentiae taxatio est.
Etsi dominata in Occidentalibus civitatibus ob pharmacologicas sanationes et
sanitatis publicae cautiones consideratur, incidentia sua ut augeat paratur et
in subevolutis nationibus semper in magnis praevalentiae taxationibus manet,
crescentis VIDH diffusionis in populatione gratia.

In primo infectionis VIDH stadio (cuius lymphocytorum CD4+ computus >300
cellularum pro µl), tuberculosis praecipue pulmonaris pathologia apparet dum,
processis casibus, extrapulmonare modo apparet praesertim in medulla ossea,
gastrointestinale tractu, osse, iecore, regionalibus lymphonodis et in medio
systemate nervoso (Decker and Lazarus, 2000).

Oesophagitis inferioris oesophagi (ducti ad stomachum ferens) extremi
superindumenti inflammatio. In infectis VIDH personis inflammationem causant
fungi (candidiasis, vira (herpes simplex-1 aut cytomegalovirus. In casibus
raris, mycobacteria eam causant (Zaidi and Cervia, 2002).

In VIDH inflammationibus, multa communia bacteria diarrhoeam efficere possunt
(Salmonella, Scighella, Listeria, Campylobacter, et Escherichia coli) in
parasitariis infectionibus, et praeterea insolitae opportunisticae infectiones
velut cryptosporidiosis, microsporidiosis, Mycobacterium avium complex (MAC) et
cytomegalovirus (CMV). Diarrhoea accidere tractatione cum antibioticis potest
(communis ob Clostridium difficile), collateralis alicuius pharmaci quo ad
infectionem VIDH tractandam utuntur effectus esse aut simpliciter infectionem
praesertim per primum stadium comitari. Ultimis infectionis VIDH stadiis
diarrhoea in modo quo tractus intestinalis nutrientes substantias absorbeat
mutationis cosequentia? esse putatur et una principalium infirmitatis ob
infectionem VIDH causarum esse potest (Guerrant et al., 1990).

Toxoplamosis pathologia unicellulare organismo, cuius nomen Toxoplasma gondii
est, causatur. Quod generatim systema nervosum centrale inficit encephalitidem
provocans. Etiam oculos et pulmones inficere et eis morbos efficere potest.(Luft
and Chua 2000).

Leucencephalitis multifocalis progressiva demyelinizatoria pathologia est qua
myelinum neuronum axiona protegens involvensque gradualiter diruitur, in
potentialis actionis transmissione lentitudine causanda. Talis morbus viro in
70% populationis latente et quod cum systema immunitarium maxime debile fit
reactivatur, velut in personis cum SCDI, (viro JC) causatur.

Generatim, huius morbi progressio rapida et mortem fert paucis mensibus post
diagnosem (Sadler and Nelson 1997).

SCDI dementia complex (aut dementia VIDH) VIDH infectione inducta
encephalopathia et systemate immunitario activato (praesertim macrophagis et
microglia ad cerebrale planum roborata est. Tales cellulares lineae productive
VIDH inficiuntur et neurotoxica composita segregant, seu endogenae originis seu
viralis. Quod neurologicae naturae alterationum seriem causat: cognitivam et
moralem anormalitatem et motorias disfunctiones. Omnia haec post varios
infectionis VIDH annos apparet et cum parvo lymphocytorum CD4+ computo et magno
virale plasmatico onere consociatur.

VIDH in infectorum hominum saliva, lacrimis, et urina inventum est, sed ob
parvam viri concentrationem in his biologicis liquoribus, contagionis periculum
sine ponderis putatur.

Epidemiologica studia de Africa Subsahariana, Europa, et America Septentrionali
provenientia VIDH infectionis periculum circa quater maius esse cum genitalibus
ulceribus velut syphilide et/aut ulcere molle provocatis, et ponderis periculum,
quamquam minus, cum MST sicut gonorrhoea, chlamydia et tricomoniaside,
localiter? lymphocytorum et macrophagorum cumulationem causantibus, esse
hypothetizant? (Laga et. al.,1991).

In coitu sexuale solum praeservativa praeveniant VIDH infectionis, attamen
plerumque non eliminant omnem periculum defectionibus materiale, sive inrectis
indutis. Eo utendum est per totam coitalem penetrationem seropositivi aut
incognitae seropositivitatis comitis casu, quia infectio venire per occasionales
coitus potest. Multis credunt effectivus praeservativi usus et protecta
sanguinis transfusiones in Septemtrionali America et Centro-Occidentali Europa
in minimae SCDI incidentalis taxationis base in his regionibus retinentur. Sed
has praeventionis methodos adoptare in aliquibus locis controversiam et
difficultatem causavit. Aliqui hanc difficultatem potentis Vaticani auctoritatis
consequentiam, qui firme praeservativi usu obsistit, putant.

Gubernatio et sanitariae ordinationes Civitatum Foederatarum "programma ABC"
promulgaverunt ut SCDI infectionis periculum per coitum imminuatur:

Hoc programma in Uganda optime successit, ubi SCDI praevalentia e 15% in 5%
imminuitur. Programma tamen ABC longe est ab omnibus quae Uganda fecit, quia
"Uganda semel utiles conceptiones ut sociale morbi stigma imminuatur experta
est, licenter de sexualibus moribus loquendo, sine sepositis scholarum
studentibus SCDI percussis, coelibibus aut coniugiis ut sibi probationes faciant
et consultoribus utantur suadendo, meliore femineo statu faciendo, religiosis
ordinationibus, enlisting et tribalibus? sanatoribus coinvolvendis, et multis
aliis" (Edward Green, medicus anthropologus Universitatis Harvardianae).
Praeterea, ne conclusiva? probatio aliquae ut solum in abstinentia fulta
programmata in aliqua mundi civitate in imminuta VIDH infectione bene
successerint dicere necesse est. Quamobrem, praeservativi usus iuxta
abstinentiam ferventer monetur. Aliqua confusio a CNN conceptionis
superpositione derivata est. Id est:

ABC conceptio vituperata est, quia fidelis infidelis coniugis coniux SCDI
infectionis periculum habet. Coniunctionem CNN conceptionis cum ABC conceptione
optimum praeventionis pulpitum constituturam esse multi cogitant.

In praesenti, investigatio opinabilem relationem inter circumcisionem
masculinam, in aliquibus culturarum contextibus? effectam, et VIDH explanat.
Nihilominus, UNAIDS circumcisionem in praeventivo VIDH programmate inserere
praematurum esse credit. Tamen, experti Africae Australis medici reiteratum
cultrorum insterilizatorum usum in adulescentium circumcisionis ritu VIDH
diffusionem futurum esse firmant.

Syringas condividere vel eis reuti maximum infectionis non solum VIDH, sed etiam
hepatitis B et hepatitis C, periculum repraesentat. In Civitatibus Foederatis
Americae, tertia omnium novarum VIDH infectionum pars ad hunc permutationis
modum reduci possunt, et paene 50 centesimae toxicodependentium hepatitem C
habent.



https://la.wikipedia.org/wiki/Rhenus

Rhenus (-i, m.) est flumen in Helvetia, Lichtenstenum, Austria, Germania,
Francia et Nederlandia.

Rhenus in Alpibus Helvetibus pago Grisoniae e lacu Tuma oritur, prope Curiam
Raetorum et trans Lacum Bodamicum fluit, per urbes Constantiam, Scafusam,
Laufenburg, duo Rheinfelden (Badensem et Argoviam) et Basileam, tum inter fines
Germaniae et Franciae. Prope Confluentes Helveticos Aruram flumen, apud
Moguntiacum Moenum, prope Confluentes Germanicos Mosellam, prope Thuiscoburgum
Ruram, prope Dordracum Mosam tributaria accepit. Postea Bonnam Coloniamque
transfluit, tunc se ad occidentem vertit et Nederlandiae divertitur in aestuario
ubi in provincia Hollandia Australis Mare Germanicum influit prope Lugdunum
Batavorum et Roterodamum in magno ostio una cum flumine Mosa.

Rheni systema fluvialis, maxima ad septentrionem Alpium, superficiem ca. 220'000
chiliometrorum quadratorum habet.

Tacitus Rhenum "uno alveo continuus aut modicas insulas circumveniens" esse
scribit (Tac. ann. 2,6). Saeculo 1, multis alveis deletis flumen directum est.
Rhenus canalis factus est ut magnae naves ibi vehantur et merces perfacile in eo
transportentur. At imbribus assiduis aqua per canalem celerrime fertur.

Flumen interdum magnam diluvionem et magnas calamitates in urbibus prope Rhenum
sitis efficit.

Ab antiqua aetate Rhenus inter cursus aquarum maximi momenti in Europa ad
navigationem est. Inter Rheinfelden et Portum urbis Roterodami nonnulli portus
apud magnas urbes naves recipiunt. Anno 1836 Societas navium vaporariarum Rheni
inferioris vecturam inter Manhemium et Roterodamum instituit.

In aquis Rheni ingens quantitas particulorum plasticae inventa est ad damnum
circumiectorum naturalium quod est exemplum pollutionis plasticae.

Ob magnam contaminationem aquarum Rheni anno 1963 inter Helvetiam,
Lichtenstenum, Austriam, Germaniam, Franciam, Nederlandiam, Luxemburgum et
Unionem Europaeam conventio facta est ad instituendam Commissionem
Internationalem ad Protectionem Rheni.



https://la.wikipedia.org/wiki/Radiophonia

Radiophonia sive ars radiophonica est technologia qua enuntiationes, in primis
hominum voces, per undas radiophonicas transferre licet. Radiis
electromagneticiis modo proprio mutandis, ceu amplitudine sive numero
agitationum, indicia portari possunt. Cum undae radioelectricae conductorium
accesserunt, campis agitantibus in conductorio fluentum alternum incitantur,
quod observari potest atque in sonum sive notitias alias converti.

Series nomine unda media vocantur quae per spectrum electromagneticum intra
frequentias 535 usque ad 1705 chiliohertziorum signa emittit. Haec frequentiarum
series etiam AM consuetudine appellatur, quia technologia modulationis
amplitudinis adhibetur ad emissiones mittendas et accipiendas. Nocte quam
interdiu emissiones intra undam mediam ulterius transgredi possunt, quod
interdie per undam terrestrem sed nocte per caelestem currunt.

Quae modulatione amplitudinis utuntur, sunt, sensu stricto, gradualitates sive
genera tria: unda minor, unda media, unda brevis.

Quoniam undae breves Iontosphaera resonantur, quo aggredi nequeant locus in orbe
terrarum est nullus. Quae res emittendi nomine unda caelestis appellatur.
Accipiendarum facultas per undam brevem emissionum in aeris statu
mutationibusque persaepe consistit. Norma exstat, per exemplum, qua frequentiae
die superiores nocteque inferiores quam 12 megahertziorum melius accipi soleant.
Eius rei causa sic afferatur, ut interdie intra Ionosphaerae partem quandam
atomi in electronia fragantur solis photoniis. Itaque frequentiae quam 12
megahertziorum inferiores longe transgredi non possunt.

Anno 1960, Sony, mercatoria domus, radiophona transistorialia venumdare coepit.
Recentes hae fabricae technologiam transistrorum contribuerunt ad rationem
radiophonorum fabricandorum. Ante transistrum inventum, confectores
radiophonorum plerumque tubulis vitreis usi erant. Transistro ita adhibito,
radiophona construi magnitudine minora ac duriora munitione quam prius possunt.
Tum demum radiophona fiebant gestabilia. Haec antea, cum portari posse
referantur, tamen erant paene ampliora quam plerique portare volebant



https://la.wikipedia.org/wiki/Principatus_Monoeci

Principatus Monoeci (Francogallice: Principauté de Monaco
[prɛ̃.si.po.te.d(ə).mɔ.na'ko]; Monoecense: Principatu de Múnegu; Italice:
Principato di Monaco; Occitanice: Principat de Mónegue) est parva princeps
urbs-civitas europaea, in Maris litore Francogallico interni sita. Civitatis
fines terrestres a Francogallis cinguntur atque ad orientem undecim tantum
passuum ab Italicorum finibus siti sunt. Monoecus caput est, urbs maxima Mons
Caroli.

Antiquitus Monoecum Ligures incolebant. Colonia Romana nomine "Portus Herculis
Monoeci" facta est. Anno 1297 gens Grimaldorum Genuensis potita est principesque
Monoeci adhuc Grimaldi sunt.

Monoecus in quattuor vicis vel antiquis municipiis (Quartiers sive Anciennes
Communes) divisus est:

Omnes vici in regionibus (Secteurs sive Ilots seu Districts, aliter Quartiers)
divisi sunt:

Principatus Monoeci lingua sollemnis Lingua Francica est, quia Secundum Imperium
Francicum in Monoeci Principatus historia gravem partem egit, vel in
Franco-Monoecense Foedere, vel in Francicorum ducum imperio in Regno Sardiniae.
Sed incolarum lingua nationalis Lingua Monoecensis (Monoecense Munegascu et
Francice Monégasque) est, quia Monoecensis gens (circiter 7800, 21.6 % incolarum
universorum) sic loquitur. Parvae comunitates quae loquuntur Italicam (19 %,
propter propinquitam Rei Publicae Italicae), Occitanicam (minima pars)
Anglicamque (9 %) sunt.

Principatus Monoeci civitatis religio atque maxima officialisque ecclesia,
secundum suam Constitutionem, est Catholica Apostolica Romana Religio.
Christiani 83.2 % universi populi sunt. In Monte Caroli Communionis Anglicanae
Ecclesia et Religionis Iudaicae Societas (2.9 %) sunt. Monoecensum gentium
12.9 % atheum est.

Caput principatus princeps Albertus II Grimaldorum est, quia patri suo principi
Ranierii III Grimaldorum die 6 Aprilis 2005 successit. Sergius Telle minister
civicus, i.e. dux regiminis, die 4 Ianuarii 2016 nominatus est.



https://la.wikipedia.org/wiki/Plutarchus

Plutarchus, vel Plutarchus Chaeroneus (Graece : Πλούταρχος; 46 p.C.n.–ca. 122)
fuit presbyter Delphicus, philosophus, et scriptor Graecus. Plutarchus scripsit
praeter complures alios libros Vitas Parallelas.

Plutarchus nobili loco natus est in Boeotiae civitate, Chaeroneae, post annum
quadragesimum quintum, cum cuncta iam Graecia pars erat imperii Romani. Athenis
artem orandi discebat et philosophiam. Praeter peregrinationes perpaucas, cum
Alexandriam et Asiam Minorem visitaret, Romam etiam compluries, totam vitam
Chaeroniae egit, in latifundio, regebatque scholam, cum familia, et amicis et
discipulis.

Scriptor honoratus multos viros illustres in re publica administranda versatos
poterat in numero amicorum ducere suorum, ut Senecionem et Fundanum, qui etiam
civitate Romana eum donaverunt, sed in rebus publicis Romanis ipse versari
numquam studebat, nam Graecum ante omnia esse se sentiebat, neque nomine suo
Romano, Mestrio utebatur. Officiis quoque tantum Graecis fungebatur, Delphis
enim sacerdotium quoddam gerebat Apollinis.

Opera permulta scribebat, etsi dimidia pars eorum nobis superest. Quae collegit
et curavit Maximus Planudes in saeculo tertio decimo, et in partes duas divisit.
Pars prima operum Plutarchi titulum "Moralia" habent, atque septuaginta et octo
continent scripta, quorum aliquot sine dubio aliorum scriptorum libri sunt. Pars
altera est hoc opus, quod inscribitur "Vitae parallelae", cuius ad scriptorem
ipsum deduci potest constructio.

Decipit nos titulus "Moralium" (seu "operum ethicorum"), in quibus quaestiones
diversissimae tractantur. Satis erit exempli, si Coniugalia praecepta, quod ut
uxores honeste vivant hortatur, aut scripta philosophica, quae ad disputationes
variarum scholarum philosophorum opiniones suas addit. Plutarchus ipse Platonis
scholam sequebatur, quod Platonicae quaestiones demonstrant, atque libelli sui
in Stoicos et Epicureos.

Curiositate sua naturalibus quoque historiis vehementer studebat, scripsitque
Quaestiones naturales de rebus secretis naturae. Religionis historiam in opere,
quod inscribitur De Iside et Osiride, inquisivit, necnon de rebus publicis
disserebat, atque in libro quodam suo Aristophanem et Menandrum comparavit.

Sunt etiam Regum et imperatorum apophthegmata conscripta a Plutarcho, in quibus
sententiae acutae facundeque dictae regum et ducum laudantur.

Maxime vero popularem Plutarchum Vitae Parallelae fecerunt, quos de vita ducum,
regum, virorum illustrium iam senex composuerat, ita, ut libri singuli duos
haberent viros comparatos, unum Graecum unumque Romanum, qui omnes summi viri in
his libris comparati Graecos aequare Romanos virtute, ingenio, humanitate,
facundia, dignitate demonstrant. Comparandi ratio est simile ingenium similisve
fortuna duorum virorum, quae post vitas narratas breviter explanatur. Libri
viginti duo sex et quadraginta continent vitas, est enim liber duplex de Tiberio
Gaioque Graccho, qui Agidi et Cleomeni opponuntur.

In medio aevo plerique ignorabant Vitas Parallelas, in saeculo autem quinto
decimo denuo invenerunt viri docti, et in linguam Latinam convertere coeperunt.



https://la.wikipedia.org/wiki/Ordo_Hospitalis

Ordo Fratrum Hospitalis Sancti Ioannis Hierosolymitani, brevius Ordo Hospitalis,
fuit ordo militaris saeculo duodecimo conditus, qui peregrinatores ad
Hierosolymas defendebat. Milites "Fratres Hospitalarii" appellare licet.

Raimundus Podiensis fuit primus ordinis magnus magister, anno 1145 creatus. In
expeditionibus sacris, milites hospitalarii cum Musulmanis pugnaverunt, et regna
Christiana defendendi causa castella et praesidia aedificaverunt. Anno 1291,
milites ultimum praesidium amiserunt in Sancto Iohanne de Acre.

Terra sancta amissa, milites peregrinatores defenderunt ab insulis Mediterranei,
Rhodo et Cypro usque ad obsidionem Turcorum anno 1522. In hoc proelio, ordinis
vexillum mutatum est a nigro ad rufum ob multum sanguinem a militibus amissum.
Tunc Carolus I Hispaniae ordini insulam Melitam anno 1530 concessit dummodo
tributum regi Hispaniae quotannis donaret, quod singulum fuisse ferunt falconem
peregrinum.

Milites Melitam usque ad annum 1798 rexerunt, cum Napoleo insulam caperet, eos
expellens.

Equites Ordinis Hospitalis, quattuor vota faciebant inter quae votum castitatis
(sed non caelibatus ut sacerdotes faciunt), sed vota solum cum erant viginti
quinque annos nati proferebant. Fuerunt tamen equites quibus licuit matrimonio
iungi, ut in Polonia et Lithuania cum novus Prioratus institutus esset.
Nonnunquam equites a pueritia aut a cunis recipiebantur erant equites a
minoritate.



https://la.wikipedia.org/wiki/Numerus

Numerus (i, m.) est conceptio, quae finitam multitudinem ex unitatibus
constitutam describit. Numeris homines multa ordinant sicut tempus, divitias, et
longitudinem, quoque res minoris momenti sicut locos in ordine sive cursus
telephonicos.

Tesseris et inscriptionibus in ossibus lapidibusque inventis, usus numerorum
primus fertur fuisse annorum fere 35 000 a.E.V., inde per saecula artes
colebamus quibus operationes cum numeris facilius callidiusque faceremus. Earum
sunt simplices additio, subtractio, multiplicatio, et divisio, e quibus artes
elegantiores sicut calculus infinitesimalis et trigonometria lente creverunt.
Inventiones usus harum artium plane monstrant numeros omnes non aequales esse,
etiam monstrant necessitudine exstare numeroros plus minusve difficiles
intellectu. In mathematica ergo numeri possunt esse quoque multitudines
negativae, infinitae, decimales, sive impossibiles ac theoreticae.

Symbola quibus scribimus numeros sunt cifrae in systemate numerali, vulgo autem
numeri quoque appellantur. Licet systema numerale unum facile a variis culturis
linguisque usurpetur, nomina numeralia sunt autem linguae praecipua. Ratio, qua
numeri ordinantur, est systema numericum. Latissime adhibetur systema decimale,
systemata duodecimale et sexagesimale interdum inveniuntur. Computatra utuntur
systemate binario.

De etymologia ambigitur, sed nihil obstat, quin numerus ante rhotacismum
*nomesos fuerit, cui a Benveniste significatio 'pars, quantitas' restituta est.
Si hoc adprobemus, faciliter videamus hoc nomen, stirpe *nom-es- nixum, positum
esse in radice *nom-, quae ex relatione metaphonica ad radicem *nem- 'dividere,
impertire, adtribuere' sit. Hac relatione interposita, constet permulta vocabula
Graeca huc pertinere, sicut νέμω 'divido; pasco', νομός 'pascua; domicilium',
νομάς 'qui vitam pastoriciam agit, nomas', νόμος 'mos; lex' – nec non aliquot
vocabula aliarum linguarum, sicut Gothice niman 'capere', Lithuanice namas
'domus, aedes', Lingua Hibernica antiqua nem 'donum'. Sunt etiam qui de numero
huc referendo dubitent.

Etiamsi late intelligitur numerum posse quamlibet magnitudinem esse,
proprietates omnium numerorum non sunt inter se aequales. Ergo est prima
dissimilitudo inter numeros exempli gratia {0, 1, 2, 3 . . .}, {. . . -3, -2,
-1, 0}, 2/4, π ac e, 2 {\displaystyle {\sqrt {2}}} , vel − 1 {\displaystyle
{\sqrt {-1}}} .

In numeris naturalibus exagere licet additionem et multiplicationem. Subtractio
solum est possibilis, si minuendus maior est aut aequus quam subtrahendus;
aliter necesse est numeris integris. In divisione in casibus plerisque numerus
rationalis resultat, neque naturalis.

Potentia numeri naturalis iterum est naturalis, sed demonstrare possibile neque
difficile est radicem semper esse irrationalem, nisi numerus est quadratum (0,
1, 4, 9, 16, ...); in hoc casu scilicet radicem naturalem.

Cum subtrahitur numerus naturalis de alio naturali, exsultat interdum non
naturalis sed numerus qui est minor quam nullus. Numeri naturales et hi nullo
minores appellantur universi numeri integri. Numeri integri generaliter littera
Z {\displaystyle \mathbb {Z} } designantur. Ergo

Numerus irrationalis per definitionem est numerus qui scribi ut fractio
numerorum duorum integrum non potest, i.e., numerus N {\displaystyle N} est
irrationalis si numeri duos alii a numero zero dissimiles a {\displaystyle a} et
b {\displaystyle b} tales ut

Exempli gratia numerum 2 {\displaystyle {\sqrt {2}}} esse irrationalem facile
demonstratur, quemadmodum infra aspicitur. Hoc est demonstrationis exemplum
secundum praeceptum reductionis ad absurdum.

ubi a , b {\displaystyle a,b} factores primos aequales non habent. In
sequentibus disquisitionibus demonstrabitur hanc coniecturam esse absurdam.

Si hoc est verum tunc a 2 = 2 b 2 {\displaystyle a^{2}=2b^{2}} , ergo a 2
{\displaystyle a^{2}} est numerus par ideoque a {\displaystyle a} quoque est
numerus par (si a {\displaystyle a} numerus impar esset tunc quoque a 2
{\displaystyle a^{2}} numerus impar esset). Cum numerus a {\displaystyle a} sit
par notum est numerum k esse talem ut a = 2 k {\displaystyle a=2k} , unde a
prima aequatione sequitur 2 b 2 = ( 2 k ) 2 = 4 k 2 {\displaystyle
2b^{2}=(2k)^{2}=4k^{2}} , ergo b 2 = 2 k 2 {\displaystyle b^{2}=2k^{2}} . Simili
modo comprobatur numerum b {\displaystyle b} esse parem propterea etiam factorem
2 habet, quod absurdum est quia in principio selegimus numeros a , b
{\displaystyle a,b} qui factores aequales non habeant. Ergo coniectura 2 = a b
{\displaystyle {\sqrt {2}}={\frac {a}{b}}} erat falsa ideoque 2 {\displaystyle
{\sqrt {2}}} est numerus irrationalis QED.

Numerus transcendens est numerus, qui non est algebraicus. Id est: Sit x ∈ R
{\displaystyle x\in \mathbb {R} } numerus transcendens. Tunc nullus est n ∈ N ∖
{ 0 } {\displaystyle n\in \mathbb {N} \setminus \lbrace 0\rbrace } et nulli sunt
a i ∈ Q   ( 0 ≤ i ≤ n − 1 ) {\displaystyle a_{i}\in \mathbb {Q} \ (0\leq i\leq
n-1)} , ut ∑ i = 0 n − 1 a i ⋅ x i + x n = 0 {\displaystyle \sum
_{i=0}^{n-1}{a_{i}\cdot x^{i}}+x^{n}=0} sit.

Primus usus numerorum locum incertum in historia habet. Ut super dictum, prima
indicia usus numeralium in ossibus et tesseris fere 35 000 annos abhinc
inscriptis inveniuntur. Haec numeralia fuerunt sicut notae ad dexteram pictae;
id est non habere cifras. Numeros 1-10 possunt notare, sed opus est novarum
notarum ut numeri maiores scribantur. Cum cifris numeri quamvis magni una nota
scribi possunt.

Primum systema numericum cum cifris fuit Babylonicum et habuit radicem
sexagesimalem.



https://la.wikipedia.org/wiki/Mors_voluntaria

Mors voluntaria, sive suicidium, est actus quo aliquis sibi mortem consciscit,
se ipsum interficiens. Saepe mortis voluntariae causa morbus (sicut depressio
aut intolerabilis corporis dolor) esse potest. Secundum Consociationem mundialem
sanitatis, mortes voluntariae in orbe terrarum frequentes sunt apud adulescentes
qui viliter semet ipsum colunt et vexatione condiscipulorum premuntur. Itaque
necesse est administratores scholastici ludique magistri consilium capiant, ut
tolerantia provehatur in scholis, qua ratione etiam mortes voluntariae
prohibeantur. Aliae causae suicidii sunt abusus temeti, vis familiaribus inlata,
separatio a parentibus, discriminatio propensionis sexualis generisve
identitatis causa facta. Aliae res periculum suicidii augentes sunt indoles
irritabilis, nimia sui dignatio cum sui contemptu alternans, mores impulsivi.

Etiam pessima conditio laboris vel tempus laboris super limitationem a systema
accumulationis capitalis laboratoris sibi mortem compellare potest, ut De
capitali a Caroli Marx dixit.



https://la.wikipedia.org/wiki/Martinus_Lutherus

Martinus Lutherus sive Martinus Luttherus fuit monachus Germanicus Ordinis
Sancti Augustini et theologus reformationis. Qui a multis notissimum
reformatorem reformationis esse putatur.

Lutherus monachus factus est anno 1505 apud Augustianos Erfordienses. Dum in
quodam monasterio degebat, cupiditates coercebat et corpus suum torquebat
vigiliis et inedia, animae pacem tamen non inveniebat. Post multos annos cum in
Sancti Pauli Epistula ad Romanos (1:17) legeret ("Iustitia enim Dei in eo
revelatur ex fide in fidem, sicut scriptum est: Iustus autem ex fide vivet"),
denique intellexit salus solum Dei donum esse (confer infra doctrinam).

Anno 1517, tractatum suum Disputatio pro declaratione virtutis indulgentiarum
inscriptum ac 95 thesibus receptum ad ostium ecclesiae Wittenbergensis adfixit.
Reformatio sua schisma ecclesiae effecit. Die 29 Octobris 1525 in ecclesia
castelli Wittenbergae primam missam lingua Theodisca celebravit.

Opus praeclarissimum fortasse Lutheri est conversio Bibliae in linguam
Theodiscam; id autem fuit quasi initium linguae Germanicae superioris. Quae
conversio ei ideo tantae curae erat, quod ad scripturam sacram populum
Christianum reverti neque ecclesiae Catholicae ministris morem gerere oportere
existimavit, ut Dei legem voluntatemque intellegerent.

Lutherus dixit hominem non operibus, sed sola fide servari posse (id est,
salutem fide comparari, non operibus). Nam ne operibus quidem bonis voluntatem
creatoris a creatis obligari. Ad quam fidem sola scriptura solaque Dei gratia
esse ascendendum. His theologiae praeceptis praecipue a Sancti Pauli Epistula ad
Romanos scripta profectus est.

Duas autem esse veritates: legem et evangelium. Christum Lutherus agnoscit agnum
Dei esse, qui tolleret peccata mundi. Epistulas quidem Pauli apostoli novo
quodam sensu reperto explicavit, ut omnia hominum facta in peccatis numeraret.
Nihil quod faceremus Deo placere, Deum tamen nos tantopere amare, ut filium suum
misisset. Filio eius Christo in cruce mortuo diabolum vel potius peccatum
ipsamque mortem victam esse. Peccata nostra in Agnum esse iacienda, ut
servaremur. Haec est parva pars fidei atque doctrinae Lutheri.

Pro operibus a et de Luthero, vide Martinus Lutherus (fontes) et Luther's works
apud Wikisource.



https://la.wikipedia.org/wiki/Lusitania

Portugallia vel Portugalia, sive Lusitania, (Lusitane Portugal) est civitas sui
iuris in Europa Occidentali et in paeninsula Iberica sita, ad septentriones et
orientem Regno Hispanico, ad occidentem et meridiem versus Oceano Atlantico
finitima. Una cum insulis Azorum Materiisque in Oceano Atlantico sitis, quae
regiones autonomae sunt, 91 391 chiliometrorum quadratorum aream amplectitur. Ab
Olisipone, civitatis capite, in occidentem versus Promunturium Ophiussal situm
est, quod est extremus continentis Europaeae locus.

Nomen Portugalliae a portu Romano nomine Portus Cale repetit. Medio aevo Portus
Cale in Portucale, postea in Portugale profectum est, ex quo forma Latina
Portugallia. Initio (saeculis septimo octavoque), hac appellatione sola terrae
pars septentrionalis notata est, scilicet regio inter flumina Durium et Minium.

Lusitania erat provincia Romana ab Augusto condita. Caput erat Emerita Augusta.
Provincia per australem hodiernae Portugalliae partem usque ad Durium ac
Extremaduram Hispaniae pertinuit. A Renascentia litterarum incipientes
scriptores, inprimis poetae, voce pro Portugallia utuntur, ut puta Ludovicus
Camonius, qui Lusiadas conscripsit.

Portugalliam iam ante 500 000 annos inhabitatam esse arbitrantur. Antiquissima
ossa humana ibi inventa hominum Neanderthalensium sunt, qui ante fere 100 000
annos in Portugallia vixerunt. Petroglyphae aetatis lapideae, quae inter
gravissimas orbis terrarum numerantur, in Parque Arqueológico do Vale do Côa et
in Pedra da Escrita videri possunt. A 800 a.C.n. Phoenices in Algarbia loca
munita ad mercaturam tuendam instituerunt. A sexto usque ad tertium saeculum
a.C.n. Celtae immigraverunt, qui se cum Hiberis miscuerunt. Inter has civitates
erant Lusitani, quos Romani maxime fortes duxerunt quique terrae nomen dederunt.

A 450 a.C.n. in meridiana paeninsulae Ibericae parte Karthaginienses colonias
conlocaverunt. Secundo bello Punico Romani usque ad annum 206 a.C.n.
Karthaginienses fugaverunt. Maxima Portugalliae hodiernae pars primo ad
provinciam Hispaniam ulteriorem, ab Augusto imperante ad Lusitaniam pertinebat,
quae provincia etiam latas regiones Hispaniae occidentalis comprehendebat. In
Portugallia autem septentrionali, Romanis multum diuque resistitum est; ab anno
19 a.C.n. demum regio pacata est. Postea autem multae urbes, villae, viae,
fodinae exempla Romana sequentes ortae sunt. Ex lingua Latina late diffusa
postea Lusitana profecta est. Religio Christiana paulatim religiones antiquiores
submovit. Invasionibus barbaricis imperium Romanum finitum est: Suebi (ab anno
409), Alani, Vandali, et imprimis Visigothi (ab anno 416) invaserunt et regna
condiderunt. Solum Sueborum regnum diutius permanebat; tandem anno 456 et iterum
585 regnum eorum circa Bragam situm a Theodorico II deletum est.

Anno 711, exercitus Maurorum Taric Abenciet duce proelio apud Transductos
Promontorios copias Roderici regis Visigothorum devicit. Usque ad annum 716,
totum Visigothorum regnum in dicionem Omayadarum redactum est, Lusitania
verisimiliter iam anno 713. Andalusia, imprimis amiralatus (postea caliphatus)
Cordubensis, saepe a ducibus egregiis directa, inter regna coaeva cultu
humanitateque excellebat. Caliphatu in nonnullas taifas dilapso maxima
Lusitaniae pars ad Pacis Augustae taifam pertinebat, meridies extrema ad
Hispalensem. Coloni Mauri imprimis in paeninsula Iberica meridiana sedes
collocaverunt, ad Portugalliae cultum linguamque multis modis conferentes.

A regno Asturorum, quod Maurorum parvi intererat, saeculo nono sic dicta
Reconquista (i.e. recuperatio) terrarum, ex quibus postea Portugallia exstitit,
coepit. Anno 868 Portus Cale expugnatus est, anno 879 Conimbriga. Circa Portum
Cale comitatus ad regnum Asturorum pertines (Condado Portucalense) conditus est,
Bracara Augusta denuo aedificata et arx Vimaranes erecta est.

Anno 1095, rex Legionensis Portum Cale ac Conimbrigam Henrico Burgundiae
fiduciaria dedit. Iam Alphonsus I (rex Lusitaniae), Henrici filius, anno 1127
Henrico mortuo nobilitate minore (infanções) adiuvante contra matrem suam
rebellavit. Postquam apud Ourique Mauros vicit, tantum valebat, ut anno 1143
Alphonso VII Legionensi adnuente regem se appellari iussit. Anno 1166 Regnum
Legionense ius suum comitatus Portucalensis dimisit, quo Portugallia de facto
libera facta est. Bulla "Manifestis Probatum" regnum Portugalliae anno 1179 rite
creatum est. Reges domus Burgundiae auxilio ordinum militarium fines in meridiem
propagaverunt, donec 1250 Algarbia recuperata "Reconquista" terminata est.

Anno 1383, domus Burgundiae in Portugallia exstincta est. Ioannes de Avis,
filius nothus regis Petri I, se regem fecit, vindicias regni Castellae pugna
apud Aljubarrota (1385) commissa reppulit, domum Avis condidit. Domo Avis
regnante Portugallia terra marique magis magisque valuit. Henrico Navigatore
(1394–1460) auctore terrae, quae homines nondum noverunt, quaesitae sunt, primo
in occidentali Africae litore, deinde in America Australi (Brasilia) et Asia
(India Lusitanica, Taprobane, Malacca, Macaum etc.). Saeculo decimo sexto,
Portugallia multis coloniis fulta inter Europae potentissimas ac divitissimas
civitates erat. Etiam cultura florebat (Ludovicus Camonius).

Anno 1580, domus Avis exstincta est et Portugallia libertate amissa causis
dynasticis ad ramum Hispanicum Domus Habsburgensis venit. Hispanici usque ad
annum 1640 regnabant, Portugallia provincia facta partes coloniarum deperdidit.
Anno 1640 dux Brigantiae, qui rebellioni nobilitatis contra regimen Hispanicum
praefuit, se nomine Ioanne IV regem appellari iussit et paenultimam dynastiam
Lusitanicam, domum Brigantiae, condidit.

Quod ad res exteras ac oeconomicas attinet, Portugallia magis magisque a
Britanniarum Regno pendebat (Pactio Methuensis, 1703). Anno 1755 terrae motus
magnam Olisipontis partem delevit. Primo ministro marchione de Pombal duce urbs
denuo aedificata et Portugallia methodis partim severis monarchia absoluta facta
est, quae civitatem normis philosophiae Illuminationis ad nova exempla
componeret.

Anno 1761 aggressio Hispaniae Franciaque repulsa et libertas servata est, 1807
autem copiae Napoleonicae terram occupaverunt, familia regia in Brasiliam fugit.
Francis Britannicorum adiuvamine fugatis seditio liberalis orta et prima
Portugalliae constitutio conscripta est (1821). Bellum inter absolutismi ac
monarchiae constitutionalis assectatores a posterioribus victum est.

Ultima monarchiae decennia controversiis eorum, qui constitutionem mense
Septembri anni 1821 institutam sustentabant (Lusitane Setembristas vocati),
aliorumque, qui sic dictae "Chartae" favebant (Lusitane "Cartistas" vocati), qua
regi plus potentiae tributum est, signata sunt. Anno 1853 regina Maria II mortua
domus Brigantiae exstincta est; quod regina Ferdinando II domus Saxonicae
nupserat, ramus huius gentis nobilis Germanae regnum occupavit (usque ad annum
1910). His annis Portugallia paupertate, analphabetismo, ruina civitatis
fortunarum (1891), seditionibus vexata est.

Anno 1908 Carolus I rex cum maiore filio Ludovico Philippo interfectus est.
Solus Emmanuel filius minor petitionem effugit. Postquam die 3 Octobris 1910
Michael Bombarda legatus necatus est, nocte sequente Olisiopone seditio orta,
die 5 Octobris 1910 res publica declarata, rex Emmanuel II in exsilium
Britannicum expulus est.

Bello orbis terrarum primo Portugallia, quamvis neutralis, imprimis ut colonias
proprias tueretur, tamen Britanniarum Regnum adiuvit, mense Martio 1916 partes
sic dictae Triple Entente ("triplicis conventionis") sequens bellum suscepit.

Prima res publica (usque ad annum 1926), quae dicitur, tumultis rerumque
politicarum instabilitate affecta, praeterea seditionibus sive regiis sive
communisticis concussa tantum regiminibus infirmis et saepe mutatis, quae maiore
legatorum parte carebant, administrata est.

Anno 1926 exercitus prima re publica oppressa potentiam arripuit. Togatus nomine
Antonius de Oliveira Salazar, qui ab anno 1928 erat minister rerum fiscalium, ab
anno 1932 minister primarius, anno 1933 "Estado Novo" ("civitatem novam")
condidit, quae erat civitas fascisticae similis, ab una sola factione recta,
vigilibus secretis (PIDE) coercita. In rebus exteris ad foedus cum Britanniarum
Regno innisus bello orbis terrarum secundo neutralis permanebat, utrique parti
Wolframium, elementum maximi momenti, praebuit, diversis speculatoribus spatium
agendi dedit. Anno 1943 concessit, ut civitates contra Germaniam foederatae in
Azoribus praesidia collocarent.

Bello confecto Portugallia inter civitates erat, quae Consociationem ex pacto
Atlantico Septentrionali condiderunt. Ab anno 1960 bellum colonicum in Africa
(Angola, Mozambicum, Guinea Bissaviensis) coepit, quod magna crudelitate gestum
est. Die 19 Decembris 1961, milites Indi coloniam Lusitanicam Goam
expugnaverunt. Cum anno 1968 Salazar valetudine affectus imperio defunctus sit,
Portugallia belli colonici causa inter civitates solitaria ac quoad res
oeconomicas fracta erat. Duces militares, quibus persuasum erat bellum vinci non
posse, anno 1973 potentiam comprehenderunt. Seditio generalis "res novae
dianthorum" dicta dictaturam finivit. Moderatores novi omnes colonias Macao
excepto liberas reddiderunt (1974/1975).

Primis post res novas annis Portugallia in civitatem socialisticam commutari
videbatur; res privatae in usum publicum translatae, latifundia inter agricolas
divisa sunt. Constitutio anni 1976 finem publicum esse, ut Portugallia
socialistica fieret, statuit. Cum autem primis praesidis electionibus anno 1976
summus exercitus dux Antonius Ramalho Eanes, qui consilia moderata secutus
esset, contra opinionem praevaleret, democratia parlamentaris servata est. Eanes
et Marius Soares (primus minister 1976-1978 et 1983-1985, civitatis praeses
1986-1996) terram denique anno 1986 in Unionem Europaeam duxerunt.

Ab anno 2008 ratio rei publicae Portugalliae non aliter ac aliarum civitatum
Europae, ut graves difficultas oeconomicas superaret, innititur, ab Aerario
Monetario Internationali ac Unione Europaea simul adiuta ac coercita.

Ab occidente et meridie Portugallia a Oceano Atlantico terminatur, ab oriente et
a septentrionibus finem terrestrem 1214 chiliometrorum cum Hispania habet.

Pars septentrionalis climate admodum gelido umidoque gaudet, quo vegetatio
luxuriosa oritur. Minius provincia historica in Portugallia boreo-occidentali
sita inter regiones maxime inhabitatas numeratur. Urbes maximae sunt Braga et
Viana Castelli. Minius viridis Portugalliae hortus vocatur. In collium
declivibus imprimis vinum colitur, ex quo notissimum Vinho Verde (vinum viride)
gignitur. Praeterea multa genera olerum, quercus, castaneae, pinus, et oleae
crescunt.

In Portugallia boreorientali provincia historica Transmontana et Durius Superior
(Trás-os-Montes e Alto Douro) sita est. Regioni a mari aversae valdeque
montuosae hiemes frigidae, aestates calidae sunt. Vegetatio tenuior quam
Miniensis, praecipue prope confinium Hispanicum. Montes numerosis fluminibus ut
puta Minio vel Durio scinduntur. Hac in regione etiam est unicum saeptum
nationale Lusitanicum nomine Peneda-Gerês, ubi silvae virgines multis quercubus
ilicibus obsitae relictae sunt. Urbes maioris momenti sunt Portus Cale, Vila
Nova de Gaia, Matosinhos, Bracara Augusta, Villa Regia, et Brigantia.

Portugallia media maxima ex parte tumulosa vel etiam montuosa est; montes Serra
da Estrela arti athleticae hiemali multum locum praebent. Summus mons
Portugalliae continentalis est Torre 1993 metrorum. Regiones maximi momenti sunt
Ripae (Beiras), Ripa Tagi (planities Tagi), Extrema Durii et ostium Tagi in
Oceanum Atlanticum. Tota regio ferax vinique culturae valde apta, ut iam Romani
sciverunt. Praeterea frumentum, Oryza, Helianthus annuus et holera coluntur.
Regio a Tago flumine in duas partes dividitur. Inundationes, quae olim semper
agros urbesque vastaverunt, numerosis molibus arcentur. Urbes Portugalliae
mediae maximi momenti sunt Olisipo, Aviarum, Sintra, Conimbriga, Verurium,
Collipo, Albicastrum et Scalabis.

Portugallia meridiana ex districtu Setubalensi et regionibus Transtagia
Algarbiaque constat. Facies harum terrarum partim plana, partim tumulosa est,
clima sicca et calida. Transtagia, unde olim maxima frumenti pars Portugalliae
orta est, his diebus a paucis hominibus incolitur; longe lateque agri
frumentarii, oliveta, subera videntur, ad hoc vinum et helianthus annuus. In
pratis, quae vere floribus multorum colorum consita sunt, oves pascuntur. Tamen
condicio oeconomica ex multis annis deterior fiebat, inter alia ob longiores
siccitates, quibus novis molibus occurreretur. Num opportunum sit eucalyptos
plantare varie disputatur, quod periculum incendiorum crescit. Prope litora
meridiana saepe pinus, sed etiam palmae inveniuntur, quarum sola Chamaerops
humilis vernacula est.

Algarbia, quae totum litus meridianum comprehendit, maxime periegesi vivit.
Maximae Portugalliae meridianae urbes sunt Portus Alacer, Ebora, Pax Iulia,
Ossonoba, et Lagos. Flumen maximi momenti est Anas, qui bis per tractum longius
est confinium cum Hispania. Numerosae plantae succulentae aestui aestivali
accommodatae sunt.

Ad Portugalliam etiam Insulae Materiae et Azores (sive Accipitrinae) in Oeceano
Atlantico sitae pertinent. Azorum insula Sancta Maria excepta originis
vulcanicae sunt. Insulae Materiae ante litore Africano sitae vegetationem partim
tropicam, partim subtropicam habent. Summus Portugalliae mons in Azoribus sita
est (Ponta do Pico, 2351 m).

Lusitaniam transeunt tria magna flumina; Durius (Douro), Tagus (Tejo), et Anas
(Guadiana), quae omnia in Hispania oriuntur et in Oceanum Atlanticum influunt.
Tagus Olisiponem, Durius secundam pondere urbem, Portum Calem, transit. Anas in
Portugallia austro-orientali in sinum Gaditanum influit.

Minius flumen (Minho) inferior finem inter Lusitaniam et Gallaeciam, regionem
Hispanicam, efficit.

Portugalliae est clima mediterraneum, cui sunt aestates siccae calidaeque et
hiemes umidae mitesque multis solis calidi horis. Ad Europae terras calidissimas
pertinet: temperatura media annalis in Portugallia continentali inter 12 °C
(53.6 °F) in montibus septentrionalibus et plus quam 18 °C (64.4 °F) in
regionibus meridianis sita est. Algarbiae, quae montibus 800 metrorum a
Transtagiana regione separata est, clima illi simile, quod in in meridianis
Hispaniae litoribus vel in California meridiana invenitur. Quibusdam locis,
sicut in Anae planitie, temperatura media annalis 20 °C (68 °F) esse potest, sed
maxima aestatis temperatura ad plus quam 45 °C (113 °F) surgere potest.

Praecipitatio pluvialis media annalis a 3000 mm in montibus septentrionalibus
usque ad minus quam 300 mm prope Côa ad Durium flumen sitam variat. Nix in
montibus septentrionalibus mediisque cadere solet, temperatura in montibus
interdum sub −10 °C (14.0 °F) cadit.

Supremus administrationis ordo sunt duodevicensimi districtus (distritos) in
Portugallia continentali et duae regiones autonomae Azorum et Materiae;
praeterea sunt 28 sic dictae subregiones statisticae. Ordini inferiori sunt 308
concilia (concelhos) et 4257 parochiae (freguesias). Quod haec partitio et
multiplex et in minima divisa sumptiosius ac usu carens habetur, emendatio, qua
inter alia districtus derogentur, praeparatur.

"Civitas nova", sicut constitutione anni 1933 institutum erat, anno 1936 terram
in undecim "provincias naturales" (províncias sive regiões naturais) divisit.
Quamquam hae provinciae Constitutione anni 1976 abrogatae sunt, tamen nomina
earum paene usque ad hos dies in libris scolaribus inventa et inter Lusitanos in
usu cottidiano sunt.

Lusitaniam, Azoribus et insulis Materiae inclusis, circiter 10 562 178 hominum
incolunt (2011), spissitudo incolarum 115.3 homines per chiliometrum quadratum
est.

Etsi per saecula multae gentes in regionibus hodiernae Portugalliae vixerunt
(Hiberi, Romani, Visigothi, Mauri et alii), quae plura minorave vestigia
reliquerunt, his diebus incolae tamen lingua, ethnei ac religione admodum
aequales sunt. Lingua Lusitana tota terra loquuntur, vicis circa Miranda do
Douro exceptis, ubi fere 5000 incolarum sermone cottidiano lingua Mirandica,
dialecto linguae Asturianae, loquuntur, quae lingua minoritaria agnita est.

Maxima incolarum pars ad litus inter confinium Hispanicum a septentrionibus
usque ad Olisiponem habitat. Cum his plagis 70 centesimae incolarum vivant, in
Portugallia interiore et meridiana spissitudo minima est. Iam plus quam 10
centesimae incolarum in duabus urbibus (Olisipone et Portu Cale) habitant, sed
urbanizatio adhuc progreditur.

Lingua Lusitana (sive Portugallica) est Portugalliae lingua publica. Lingua
Romanica est, quae in regionibus hodiernae Gallaecia in Hispania et in
Portugallia septentrionali ex Lusitana vetere sive Gallaeciana-Portugallica orta
est, quae rursus a lingua Latina repetit, ut apud incolas paeninsulae Ibericae
in usu erat. Saeculis quinto et sexto decimo per mundum diffusa est, cum
Lusitani imperium coloniale condiderunt (1415–1999).

His diebus lingua Lusitana sermo patrius est in quattuor continentibus, maxima
pars hominum Lusitane loquentium in Brasilia vivit. Lingua publica est in
Brasilia, Angola, Mozambico, Promontorio Viridi, in insulis Sancti Thomae et
Principis, Guinea Bissaviensi, Macao (hodie pars Sinarum), Guinea Aequatorensi
et Timoria Orientali.

Lingua Mirandica, quae ad dominium linguisticum Asturicum pertinet, in
Portugallia boreo-orientali in vicis circa Miranda do Douro a 5000 ad 12 000
incolarum sermone quotidiano adhibetur. Ab anno 1999 lingua minoritaria agnita,
secunda lingua in scholis concilii Mirandae Durii (Lusitane Miranda do Douro;
Mirandice Miranda de l Douro) ac concilii Vimiosi (Lusitane Vimioso; Mirandice
Brumioso) docetur. Cuius usus, nihilominus, in foro publico valde circumscriptus
est.

Plurimi Portugalliae incolae Ecclesiae Catholicae Romanae adhaerent indiciis
inter 85 % et 95 % differentibus.

Constitutione libertas religiosa confirmata et, postquam Lex de fide libera (Lei
da Liberdade Religiosa) promulgata est, publice etiam aequalitas religionum. Re
vera autem aequalitas nondum consecuta est: Ecclesiae Catholicae in Portugallia
institutiones culturales magni momenti sunt, ad hoc universitas insignis, multae
scholae et Statio radiophonica. Praeterea lex de fide libera non nisi partim ad
Ecclesiam Catholicam conferenda est.

In Portugallia regiminis organa quattuor sunt, rei publicae praeses, rei
publicae consilium (parlamentum), gubernatio, tribunalia.

Rei publicae praeses est civitatis dux, qui suffragio universali eligitur ad
spatium quinque annorum. Exercitui praeest et ministrum primarium ac consilium
ministrorum nominat.

Rei publicae consilium sive parlamentum, cui nunc 230 deputati sunt, ad spatium
quattuor annorum eligitur. Olisiponi in "Regia Sancti Benedicti" sedem habet.
Gubernationi minister primarius praeest. Dux factionis, ad quam quaque electione
maxima suffragiorum pars perventa est, a rei publicae praeside invitari solet,
ut gubernationem formet. Minister primarius alios ministros nominat.

Tribunalia in nomine populi iustitiam administrant, iura civilia et politica
protegunt, legum violationi obstant, commodorum intra societate conflictus
solvunt.

Portugallia a democratia instaurata duabus factionibus regebatur, a Factione
Socialistica Lusitaniae (Partido Socialista, PS) et a Factione Sociali
Democratica (Partido Social Democrata, PSD), quae magis cives conservativos
attrahit. Aliae factiones nunc in parlamento praesentes sunt Factio Communistica
Portugalliae (PCP), Factio Popularis (Centro Democrático e Social – Partido
Popular, CDS-PP), quae factio "dextera-populistica" habetur, et Consociatio
sinistra (Bloco de Esquerda, BE). Factio oecologistica nomine "Virides" (Partido
Ecologista Os Verdes, PEV) una cum Communistis in electiones ire solent, quomodo
iis sedes parlamentarius contingit.

Hodie Portugallia est unum ex viginti septem membris Unionis Europaeae, cui anno
anno 1986 coniuncta est. Etiam ad duodecim civitates pertinet, quae Eurone
utentes "Zonam Euronis" formant. Lingua Lusitana est una ex undecim linguis
publicis Unionis Europaeae.

Inter annos 1940-1950 Portugallia materiis naturalibus in terras Europae bello
devastatas exportandis quodam rerum oeconomicarum incrementum experta est.
Praeterea Salazar reditus civitatis post turbationes primae rei publicae
(1910-1926) in ordinem adduxit. Tamen terra pauper manebat. res mutatae sunt,
cum generatio nova "technocratarum" in Portugalliam revertit et societates
industriales Salazar persuaserunt, ut Portugallia nove conditae Zonae Europaeae
commercio libero favendo (EFTA) anno 1959 coniungeretur. Annis, qui secuti sunt,
Portugallia etiam membrum Conventus generalis de vectigalibus ac commercio
(GATT), Aerarii Monetarii Internationalis et Argentariae Mundanae facta est.

Anno 1958 consilia annuntiata sunt, quibus annis 1959–64 res oeconomicae
vivificarentur, imprimis quod ad bella gerenda, quae anno 1961 in coloniis
exorta sunt, plus pecuniae desideratum est. Re vera his annis et usque ad
revolutionem anni 1974 res oeconomicae valde meliores factae sunt, quae
progressus revolutione finitus est duobus causis praecipuis: Prima quod plus
quam 1 000 000 Lusitani ex coloniis reverterunt (retornados), qui operis
caruerunt, secunda quod multis societatibus sine ordine nationalizatis res
oeconomicae perturbatae sunt.

Postquam Portugallia se Unioni Europaeae anno 1986 coniunxit, administratio
reformata, industria excitata, infrastructura multa pecunia ameliorata est, quod
celerrimi oeconomiae incrementi causa factum est. Inter annos 1970 et 2003 Par
acquirendi potestas (PPP) a fere 50% ad 70% illius Europaeae mediae crevit.

Ab anno 2008 oeconomia Portugalliae non aliter ac aliarum civitatum Europae
gravibus difficultatibus affecta est.

Die 1 Ianuarii 2002 Euro (EUR) Escudo Lusitanicum (scutum) (PTE) substituit.
Conversionis taxatio: 1 Euro = 200.482 Scuta.



