https://oc.wikipedia.org/wiki/Malawi

Malawi (oficialament Republica de Malawi) es un país que se tròba plaçat al
sud-èst d'Africa. Limita a l'oèst amb Zambia, a l'oèst, sud e èst amb Moçambic e
al nòrd amb Tanzania. Sa capitala es Lilongüe.

Anteriorament, durant lo protectorat anglés lo país foguèt apelat Nyassaland
(Niassalandia) - es dire, Tèrra del Lac (en idiòmas bantu Niassa o Nyassa
significa: lac), Malawi se sonèt en d'autre temps Maravi, o ‘la lutz rebatuda’,
en fasent referéncia benlèu a la ludentor del solelh sul Lac Malawi. Las còstas
del Lac Malawi son abitadas dempuèi de milièrs d'ans segon las rèstas trobadas
en catacions arqueologicas recentas. La majoritat de la populacion actuala
aperten a grops etnics bantos qu'arribèron dins la region qualque temps abans
l'arribada dels primièrs comerçants d'esclaus arabis e los primièrs exploradors
portugueses. Los missionaris e colonizadors britanics, apareisson tre la fin del
decenni de 1850, après l'arribada dins la region de David Livingstone.

Las tèrras fertilas de Malawi favorizèron l'implantacion rapida de colons
angleses e lo desvolopament comercial de la region, e en 1891 declaravan la
constitucion del protectorat Britanic de Nyassaland. En 1953 lo Nyassaland
Britanic se jonhèt amb la Rodèsia del Nòrd (uèi Zambia) e la Rodèsia del Sud
(actualament Zimbabwe) per formar la Federacion de Rodesia e Nyassaland.

Aquesta Confederacion s'acabariá en 1964 amb l'independéncia de Malawi, après
l'eleccion de Hastings Kamuzu Banda del Malawi Congress Party (MCP) - coma lo
cap del país, en 1963. Dos ans pus tard, lo president Banda declarariá la
Republica de Malawi coma un estat unipartidari e lo caractèr obligatòri per
totes los ciutadans d'aperténer al MCP.

En 1971 Banda foguèt nomenat president vitalici en desvolopant dins los ans
seguents una politica repressiva contra quina oposicion que siá que sorgiguèsse.
Lo cap de la Liga Socialista de Malawi, Dr Attati Mpakati, se veguèt obligat a
s'exiliar e en 1983 apareguèt assassinat. Los fondadors del Movement per la
Libertat de Malawi, Orton e Bòrd Chirwa, foguèron empresonats en 1981 e acusats
de ‘conspiracion’. La dirigenta sindicala, Chakufwa Chihana foguèt empresonada
en 1970 en passant sèt ans en preson e en tornant a èsser condemnada a dos ans
de preson, en 1992 acusada de "sedicion". La siá violacion constanta dels
dreches umans empediguèron pas qu'en 1991 los Estats Units anoncièsson
publicament lo sieu apiegi incondicional al govèrn de Banda.

Banda mantenguèt bonas relacions diplomaticas amb los govèrns racistas d'Africa
del Sud e Rodèsia e ajudèt en la repression del movement d'independéncia en
Moçambic e, après 1975, ajudèt lo grop rebèl RENAMO, d'oposicion dins lo govèrn
moçambican.

Mas los cambiaments internacionals après la desaparicion dels blòcs militèsses,
supausèt que lo regim de Banda comencèsse a recebre de pressions per acabar amb
tanta repression e assassinat politic, çò que jonhut a l'aumentacion del
malcontentament popular per la desastrosa situacion economica de la populacion e
l'ascens de la preséncia dels partits de l'oposicion, forcèron la realizacion en
1993 d'un referendum subre la fin de l'unipartidisme e la democratizacion de la
vida publica.

Lo 17 de mai de 1994 aguèron luòc las primièras eleccions liuras jos una
constitucion provisòria. Bakili Muluzi, cap del United Democratic Front (UDF,
Front Democratic Unit), foguèt elegit en aquestas eleccions.

Malawi a una democracia multipartidaria dempuèi 1994. Segon la constitucion de
1995, lo president, qu'es al meteis temps cap de Govèrn e cap de l'Estat, es
elegit per sufragi universal e dirècte cada cinc ans. Lo vicepresident es elegit
amassa amb lo president. En mai, lo president a la possibilitat d'elegir un
segond vicepresident, que deu èsser d'autre partit politic. Lo president causís
tanben los membres del sieu govèrn, que pòdon o pas èsser de membres de la
cambra legislativa.

La Constitucion establís un poder judiciari independent. Lo sistèma judiciari de
Malawi, basat en lo modèl anglés, es compausat per de tribunals inferiors, un
Naut Tribunal e un Tribunal Suprèm d'Apellacion.

Lo país se tròba administrativament dividit en tres regions: la region nòrd, amb
capitala a Mzuzu, la region centre, amb capitala a Lilongüe, qu'es la pus granda
vila de la nacion, e la region sud amb capitala a Blantyre. Lo país descen en
nautor segontes anam de la frontièra de l'oèst al Lac Niassa.



https://oc.wikipedia.org/wiki/Mal%C3%A0isia

Malàisia es una federacion qu'amassa tretze estats e tres territòris federals
del sud-èst d'Asia amb una superfícia totala de 329 847 km2.

La populacion es de mai de 25 milions de personas. Lo país es dividit en doas
regions—La Peninsula Malaia e la Malàisia Orientala—per la Mar de China
Meridionala.

Lei traças umanas pus ancianas descubèrtas dins lo país datan de 1,83 milion
d'annadas per Homo erectus e de 40 000 ans per Homo sapiens. Certaneis estudis
semblan suggerir l'installacion de pòbles austroasiatics dins la region i a
4 000 ans. Foguèron probablament seguits per de Proto-Malais un millenari pus
tard. Vèrs 300 av. JC, d'autrei pòbles malais, probablament liats ai Chams,
migrèron dins la peninsula e i introduguèron la metallurgia e de tecnicas
agricòlas avançadas. Formèron d'estats pichons.

Au sègle III ap. JC, la cultura indiana se difusèt dins lei regions malaias,
especialament lei religions indóa e bodista e lo sistèma d'escritura dau
sanscrit. En revènge, au contrari d'Indochina per exemple, aquò entraïnèt pas la
formacion d'estats poderós. Politicament fragmentats, lei principats malais
foguèron ansin sota la dominacion dei poissanças regionalas coma Sriwijaya, la
dinastia Chola ò China. L'islam s'i difusèt gràcias ai contactes ambé de
marchands musulmans a partir dau sègle XIII. Leis elèits e lo litorau se
convertiguèron relativament rapidament mai lo procès foguèt plus lòng per lei
regions interioras que se convertiguèron pas avans lo sègle XVII.

Au sègle XVI, l'existéncia de sultanats rivaus favorizèt leis ambicions deis
Europèus e dei Siamés. En 1511, lei Portugués conquistèron Malacca, posicion
estrategica deis Estrechs dau Sud-Èst Asiatic. Pasmens, s'interessèron gaire ais
autrei sultanats malais. En 1641, foguèron remplaçats per lei Olandés
qu'apliquèron la meteissa politica e se concentrèron puslèu sus l'archipèu
indonesian. Quant a Siam, establiguèt sa senhoriá sus la peninsula mai son poder
demorèt limitat.

A la fin dau sègle XVIII, lei Britanics s'interessèron ais estrechs dau Sud-Èst
Asiatic per i establir una basa navala. En 1786, ocupèron l'illa de Penang que
foguèt oficialament cedida cinq ans pus tard per lo sultan de Kedah. Dirigida
per la Companhiá deis Índias Orientalas, Penang conoguèt un important
desvolopament economic e un nombre important de marchands chinés s'i installèt.
En 1800, lei Britanics deguèron demandar la cession d'una faissa territòriala
lòng dau litorau continentau per norrir la populacion.

Lo dispositiu britanic dins la region foguèt completat en 1819 ambé la creacion
d'una basa suplementària a Singapor. Situada a la poncha sud de la peninsula,
Singapor conoguèt coma Penang un desvolopament economic fòrça important e veguèt
la formacion d'una gròssa comunautat de marchands chinés. Aquela expansionisme
suscitèt de tensions ambé lei Neerlandés que foguèron regladas en 1824 amb un
tractat permetent de definir lei zònas d'influéncia respectivas : lo nòrd de
l'Estrech de Malacca foguèt atribuit a Londres e lo sud a Amsterdam. Lei
Britanics aquistèron ansin Malacca e abandonèron en cambi sei posicions en
Sumatra.

Lei Britanics prenguèron pauc a pauc lo contraròtle dirècte ò indirècte dei
sultanats malais dins lo corrent dau sègle XIX e lo premier decenni dau sègle
XX. En 1826, la Companhiá fondèt leis Establiments deis Estrechs gropant Penang,
Malacca e Singapor. Pasmens, per limitar sei despensas, s'opausèt a l'expansion
territòriala dins la peninsula. Aquò entraïnèt de tensions ambé d'investisseires
interessats per lei jaciments d'estanh malais que sei projèctes èran contrariats
per lei trèbols intèrnes dei sultanats.

Après la disparicion de la Companhiá, aqueu grop de pression obtenguèt
l'instauracion de protectorats pus constrenhents dins lei sultanats de Perak e
de Selangor (1874). Puei, en 1896, Selangor, Perak, Pahang e Negeri Sembilan
foguèron gropats au sen d'una federacion dirigida per un resident britanic
installat a Kuala Lumpur. En 1909, Siam deguèt cedir sa senhoriá sus lei
sultanats de Kedah, de Kelantan, de Perlis e de Trengganu que demorèron pasmens
en fòra de la federacion. Lo sultanat de Johore conoguèt un sòrt similar en
1914.

La colonizacion britanica dau nòrd de Bornèo se debanèt entre leis annadas 1830
e 1910. A l'origina, foguèt una iniciativa privada dau Britanic James Brooke que
reprimiguèt una revòuta dau pòrt de Kuching per lo sultan de Brunei en 1841.
Vengut governador de la vila, fondèt la dinastia dei Rajàs Blancs e lo Reiaume
de Sarawak. En 1846, obtenguèt la plena sobeiranetat de part de Brunei e
acomencèt d'estendre son territòri, principalament au detriment de son ancian
senhor. Son fiu Charles Brooke contunièt son òbra e, en 1890, Brunei èra ansin
reduch au relarg de sa capitala e au nòrd extrèm de l'illa

Pasmens, dins lo corrent deis annadas 1870, aquela darriera region acomencèt
d'interessar Espanha e divèrseis aventuriers. D'efèct, en 1878, lo sultanat de
Sulu foguèt desfach per leis Espanhòus qu'annexèron son territòri, compres sei
possessions dau nòrd-èst de Bornèo. Dins aquò, un an aperavans, dos aventuriers,
lo baron austrian Gustav Overbeck e lo Britanic Alfred Dent, avián obtengut una
concession sus la region de part dau sultan de Brunei. Aquò suscitèt un
conflicte e Alfred Dent obtenguèt lo sostèn de Londres. En 1885, un tractat
entre lo Reiaume Unit e Espanha permetèt de fixar lo limit dei possessions
respectivas. Dent fondèt alora la British North Borneo Company (BNBC) per
esplechar la region.

Per defugir un problema similar ambé lei País Bas, lei Britanics placèron tanben
Sarawak e Brunei sota sa proteccion entre 1886 e 1888. Puei, de negociacions
ambé lei Neerlandés permetèron de definir una frontiera definitiva en 1912.

Fins a 1941, Malàisia conoguèt un desvolopament economic fòrça important basat
sus l'esplecha dei jaciments d'estanh e dei culturas d'eveas. Aquò entraïnèt
l'arribada d'un nombre important d'estrangiers, generalament originaris d'Índia
ò de China. Aquò modifiquèt la societat dau país. L'elèit, fòrça ben tractada
per lei Britanics, e la païsanariá demorèron malaias. Leis Indians formèron la
màger part deis obriers dei plantacions franc d'una pichona minoritat installada
en vila. Enfin, lei Chinés venguèron leis animators principaus de la vida
economica e dei vilas. Dominavan en particular lo comèrci e l'artesanat e
formavan la majoritat de la populacion en 1941 (44% còntra 42% per lei Malais e
14% per leis Indians).

La preséncia britanica en Asia dau Sud-Èst foguèt fòrça afeblida per lei
victòrias japonesas dei premiereis annadas de la Segonda Guèrra Mondiala.
D'efèct, lo 15 de febrier de 1942, la fortalesa de Singapor e aperaquí 100 000
soudats britanics foguèron capturats e totei leis Europèus foguèron arrestats.
L'ocupacion japonesa foguèt dura, especialament per lei populacions chinesas, e
durèt fins a la fin de la guèrra. Encoratjèt l'emergéncia de demandas
d'autonòmia ò d'independéncia.

Afeblits, lei Britanics capitèron de tornar venir dins la region mai deguèron
tenir còmpte dei revendicacions d'autonòmia eissidas de la guèrra. Pasmens, mau
capitèron de trobar una solucion susceptibla de contentar Malais e Chinés.
Premier, en 1946, prepausèron de reorganizar la region au sen d'una Union Malaia
gropant lei sultanats e lei colonias de Penang e de Malacca. Un govèrn centrau e
una ciutadanetat unics devián dirigir aquel ensems. Reduchs a un ròtle simbolic,
lei sultans i avián ges de poder. Pasmens, aqueu projècte foguèt refusat en
causa de manifestacions nacionalistas de la populacion malaia que refusava de
laissar lo premier reng ai Chinés. Après aquela revirada, Londres cambièt
d'estrategia en 1948. Prepausèt en plaça de l'Union la creacion d'una Federacion
de Malàisia amb un accès a la ciutadanetat limitat ai Malais e un mantenement
dei poders dei sultans. Aqueu plan se turtèt a l'ostilitat deis abitants chinés
e son adopcion anava favorizar l'insureccion comunista.

A partir de 1948, lo Reiaume Unit perdiguèt lentament lo contraròtle de Malàisia
que veguèt son autonòmia aumentar pauc a pauc. D'efèct, après la revirada de sei
temptativas de reorganizacion de la region, Londres deguèt faciar una guerilha
comunista que trobèt un sostèn au sen dei populacions chinesas que s'èran
installadas dins la jungla per escapar ai tropas d'ocupacion japonesas durant la
Segonda Guèrra Mondiala. La situacion militara demorèt malaisada fins a 1954 e
la guerilha foguèt pas oficialament batuda avans 1960.

En parallèl, lei partits politics chinés (MCA), malais (UMNO) e indians (MIC)
capitèron de trobar un acòrd politic. Aliats, aquelei movements ganhèron
largament leis eleccions de 1955 e obtenguèron l'independéncia en 1957. Una
constitucion novèla, permetent d'assegurar lo mantement dei poders de l'elèit
politica malaia, foguèt adoptada. Pasmens, lo cap de l'UMNO, Abul Rahman, que
venguèt Premier Ministre adoptèt una politica de dubertura politica ambé lei
Chinés. En particular, liberalizèt lei condicions d'obtencion de la
ciutadanetat.

Coma la Peninsula Malaia, lo nòrd de Bornèo foguèt ocupat per lei Japonés de
1941 a 1945. En 1946, Charles Vyner Brooke jutjèt impossible lo restabliment a
tèrme lòng de son poder e laissèt la possession dirècta de Sarawak a Londres.
Una evolucion similara se debanèt dins lo nòrd extrèm de l'illa ambé lo
territòri administrat per la BNBC.

La darriera etapa procès de formacion de la Malàisia modèrna acomencèt en 1958
quand la colonia de Singapor obtenguèt la sieuna constitucion. Sostengut per Lee
Kuan Yew, cap dau PAP que dominava la vida politica singaporesa, nasquèt lo
projècte d'unir la Federacion de Malàisia a Singapor e ai colonias britanicas de
Bornèo. D'efèct, lei preséncias fòrtas dei Chinés en Singapor e dei Malais en
Bornèo permetián de mantenir l'equilibri demografic dau país e aquò èra de
formar un ensems pron poderós per s'afirmar entre lei diferentei poissanças de
la region. En despiech de l'ostilitat d'Indonesia que sostenguèt una guerilha en
Sarawak, la federacion alargada foguèt ansin oficialament fondada en 1963
(Brunei ne'n faguèt pas partida). Pasmens, la coabitacion entre Abdul Rahman,
defensor de la primautat malaia sus leis afaires de l'estat, e Lee Kuan Yew,
defensor dei populacions non malaias, mau foncionèt. Aquò entraïnèt una crisi
que s'acabèt en 1965 ambé l'independéncia de Singapor que foguèt expulsada de la
Federacion per Abdul Rahman.

Après l'independéncia de Singapor, lei populacions malaias venguèron
majoritàrias au sen de Malàisia, çò que causèt de trèbols au sen de la minoritat
chinesa qu'acceptèt pas lei privilègis dei Malais. Fins a 1981, aqueu
maucontentament se manifestèt d'un biais politic amb un sostèn ai partits
d'oposicion e d'un biais violent ambé d'esmogudas, especialament en 1969. Lo
govèrn proclamèt l'estat d'urgéncia e adoptèt una reforma constitucionala per
enebir tota discussion publica sus lei questions etnicas. Pasmens, aquò permetèt
pas de reglar la situacion e lo successor d'Abdul Rahman, Abdul Razak, deguèt
adoptar una politica de reconciliacion.

De 1981 a 2003, Malàisia foguèt dirigida per Mahatir Mohammed que marquèt d'un
biais important lo país. D'efèct, imitèt lo modèl singaporés de desvolopament
economic e donèt un aspèct pus autoritari e nacionalista a la politica
governamentala malaia (arrestacions d'adversaris politics, ostilitat ais
institucions internacionalas coma lo FMI, oposicion a l'egemonia
estatsunidenca... etc.). Sensa resòuvre lo problema de la minoritat chinesa,
aquò permetèt d'amaisar lei tensions intèrnas gràcias a la creissença fòrça
importanta de l'economia malaia. De mai, dempuei leis annadas 1980, lo regime
dèu tanben faciar l'emergéncia de movements islamistas fòrça radicaus durament
reprimits dempuei leis atemptats de 2001 (lèis especialas, censura, expulsion de
miliers de trabalhaires indonesians musulmans... etc.).

Mahatir Mohammed foguèt remplaçat per Abdullah Ahmad Badawi (2003-2009) puei per
Najib Razak. La prioritat es totjorn donada au desvolopament economic ambé
l'objectiu d'agantar lo nivèu de vida dei país occidentaus dins lo corrent dau
decenni 2020. Pasmens, dempuei 2007, es apareguda una contestacion intèrna
revendicant una liberalizacion politica dau regime qu'es demorat autoritari. La
respònsa donada per leis autoritats evoluciona entre repression e contentament
fòrça parciau d'aquelei demandas.



https://oc.wikipedia.org/wiki/M%C3%B2rt

La mòrt es la fin permanenta de las foncions biologicas que definisson un èsser
vivent. Se referís tant a la terminason d'esperela coma a l'estat posterior de
l'ancian organisme. La vertadièra natura de çò que ven aprèp la mòrt foguèt
d'arreu millenari una preocupacion centrala de las tradicions religiosas e
filosoficas pertot dins lo monde. Fòrça religions an fe o ben en un en delà o
bon en la reïncarnacion. Per monde, l'efèit de la mòrt fisica sus l'esperit o
arma s'existisson demòra una question dubèrta. Per la sciéncia contemporanèa, la
mòrt d'un organisme es la fin.

Gaireben sens cap d'excepcion (vejatz Hydra), los animals acaban per morir de
vielhiment. Qualques fenomèns intervenon qu'abitualament causan una mòrt
prematura coma la malnutricion, la predacion, la malautiá, los accidents que
provòcan de traumatismes terminals o, dins de circonstàncias extrèmas, una grèva
perturbacion d'un ecosistèma. Las activitats umanas volontàrias que provòcan la
mòrt son per exemple lo suicidi, l'omicidi e la guèrra. Cada jorn mòron aperaquí
150 000 personas dins lo monde. La mòrt dins monde natural tanben se pòt
produire coma un resultat indirècte de l'activitat umana: una causa creissenta
de l'apagament d'espècias fins a la destruccion de sistèmas ecologics qu'es la
consequéncia de l'expansion de la tecnologia industriala.

L'objectiu principal de la medecina es de retardar e evitar la mòrt. En aquel
contèxte, la mòrt es vista mai coma un procèssus que un evenement futur; de
condicions qu'abans èran consideradas indefungible de mòrt son actualament
reversiblas. Quand se traça una linha separant la vida e la mòrt, cal tenir en
compte entre autres factors de la preséncia o abséncia de signes vitals. En
general, la mòrt clinica es pas necessària e sufisenta per determinar la mòrt
legala. Un pacient amb un còr e palmons foncionals qu'es en estat de mòrt
cerebrala se pòt declarar legalament mòrt sens qu'arribe la mòrt clinica. En
fach, la definicion medicala precisa de la mòrt ven pus problematica,
paradoxalament, a mesura del progrès de la coneissença scientifica e de la
tecnologia.

Aqueles tipes son pas egalament frequentas. Las principalas causas de mòrt segon
l'OMS son (per òrdre descreissent):

Aquelas causas son diferentas segon que se tracta d'un país desvolopat o d'un
país del Tèrç Mond. Dins lo primièr cas, las causas pus frequentas de la mòrt
son las cardiovascularas, lo càncer del palmon e d'autres problèmas
respiratòris, los accidents del Transpòrt, lo càncer de l'estomac, problèmas de
tension, tuberculòsi e suicidis, dins aquel òrdre. Al contrari, los païses
desvolopats la primièra causa de mòrt es lo sida, e seguisson las infeccions
respiratòrias, las darreiriás, las cardiovascularas, las malautiás de l'enfança
e la malària.

Tradicionalament la mòrt representa una de las principalas fonts de la paur e
per aquò divèrsas religions meton l'accent sul fach que la mòrt acaba pas
vertadièrament la vida, seguís perque crèan en la resurreccion futura, o en la
reïncarnacion de l'arma o perque l'esperit de la persona passa dins un autre
monde (escatologia). Per que es esséncia del desconegut, divèrsas culturas
temptèron de la personificar amb simbòls; entre eles cal notar:

Divèrses mites e legendas an per subjècte de creaturas que vençon la mòrt (o que
demòran dins un estat intermediari entre la vida e la mòrt), coma los zombis,
vampirs e las armas errantas, entre autras. tanben divèrses sortilègis e elixirs
prometon l'immortalitat o la joventut eternala. Tanben i a fòrça mites sus que
far amb lo cadavre, los rites funeraris e el dòl dels subrevivents. A l'ora
d'ara la majoritat de las culturas optan per enterrar los còrses (dins los
cementèris) o los cremar.

La fascinacion per la mòrt es l'esséncia de movements culturals coma lo dark, lo
gotic o aquel dels decadents.



https://oc.wikipedia.org/wiki/Libia

Libia (Libiyya en arabi) es un país d'Africa que confronta Egipte a l'èst, Sodan
al sud-èst, Chad e Nigèr al sud e Argeria a l'oèst. Al nòrd confronta la mar
Mediterranèa.

La capitala n'es Trípol qu'a 1 700 000 estajants. Las autras vilas importantas
son Bengazi (est. 650 000 ab.) e Misratah (est. 380 000 ab.).

Lo nom de Libia es derivat del tèrme egipcian Libo que fa referéncia a una de
las tribús berbèras demorant a l'oèst del flume de Nil. En grèc, aquò devenguèt
Libia, que dins l'Antiquitat èra utilizat dins un sens pus larg per designar
tota la partida nòrd d'Africa situada a l'oèst d'Egipte; de còps que i a podiá
tanben designar lo continent african entièr.

Tradicionalament, lo país es devesit en tres partidas: Tripolitània, Fezzan, e
Cirenaïca.

Segon lei cavaments dei paleontològs, lo plan litorau de Libia èra demorat per
una cultura neolitica dempuei 8 000 av. JC. D'aqueu temps, lo clima relativament
umide i permetèt lo desvolopament de l'agricultura e dau norrigatge. Dins lei
regions interioras, especialament lei montanhas de Tadrart Acacus, d'autrei
culturas se desvolopèron e laissèron de pinturas e de gravaduras rupèstras. Se
mantenguèron fins au sègle I ap. JC. Ambé l'avançada de Sahara, lei populacions
preïstoricas foguèron remplaçadas per de pòbles protoberbèrs durant l'Edat dau
Bronze. Installats en Fezzan, construguèron un ret d'aigatge e demorèron dins la
region en despiech de la desertificacion.

Au començament dau millenari I av. JC, lei Fenicians installèron de colonias e
de comptadors lòng dau litorau. Vèrs lo sègie V av. JC, Cartage, venguda la
principala colonia feniciana africana, aviá estendut son influéncia sus la
region e sus lei tres establiments fenicians d'Oea, de Labdah (la futura Leptis
Magna) e Sabratha (dichas Tripolis per lei Grècs, aquelei vilas son a l'origina
de Trípol). A la fin dau sègle VII av. JC (en 631 av. JC segon la tradicion), de
colons grècs originaris de Tera s'installèron en Cirenaïca onte fondèron Cirene.
Durant lei dos sègles seguents, d'autrei colonias renforcèron la preséncia grèga
dins la region : Barce (Al Marj), Euhesperides (Berenice, uei Bengazi), Teuchira
(Arsinoe, uei Tikrah) e Apollonia (Susah). Ambé Cirene, formèron la
« Pentapolis » (cinc ciutats). Après la casuda de Cartage, lei Romans
unifiquèron la region. Durant aperaquí 400 ans Tripolitània e Cirenaïca
venguèron de províncias romanas prospèras coma l'atèstan lei roïnas romanas de
Leptis Magna. Pasmens, d'influéncias punicas e grègas importantas demorèron
respectivament en Tripolitània e en Cirenaïca.

Après l'afondrament de l'Empèri Roman, lo país foguèt conquistat per leis Arabes
en 643. Pasmens, aqueu cambiament foguèt conjugat amb una aumentacion de
l'ariditat e la region perdiguèt son importància economica, especialament
Tripolitània. Durant la màger part de l'Edat Mejana, lo litorau libian foguèt
ansin dominat per de tribüs arabas nomadas mai ò mens vassalizadas per lei
sobeirans de Tunisia ò d'Egipte. Leis Otomans ataquèron la region au sègle XVI e
ocupèron Trípol en 1551. A l'iniciativa de l'amirau Dragut, la vila venguèt un
centre major de la piratariá mediterranèa. Pendent tres sègles, aquela activitat
assegurèt la prosperitat de la region sota la direccion de governadors e de
princes tributaris de Constantinòble. En 1835, lei Turcs restabliguèron son
autoritat en Libia. Pasmens, en causa de l'influéncia importanta de la confrariá
dei Senousis, la restauracion dau poder otoman demorèt largament limitada.

Dins aquò, en despiech dau declin turc, Constantinòble capitèt de gardar Libia
fins a una invasion italiana en 1911. Liada ais ambicions imperialistas de Roma,
aquela ataca permetèt ais Italians d'ocupar lei pòrts principaus mai la
resisténcia dei Turcs, sostenguts per lei tribüs arabas de l'interior, foguèt
pas eliminada. Itàlia organizèt alora d'atacas en Mar Egèa e l'Empèri Otoman
abandonèt finalament Libia en 1912.

Lo periòde coloniau durèt de 1912 a 1951. Pasmens, l'instauracion de l'òrdre
coloniau foguèt fòrça malaisat e lòng car lei tribüs arabas contunièron de
resistir. De 1915 a 1918, leis Italians, mobilizats per la Premiera Guèrra
Mondiala, deguèron limitar son ocupacion ai pòrts principaus. Après lo
conflicte, obtenguèron de França e dau Reiaume Unit divèrsei territòris
frontaliers per aumentar la superficia de sa colonia. En revènge, son ocupacion
efectiva demorèt problematica. Assaièron sensa de negociar ambé lei Senousis.
Pasmens, a son arribada au poder, Benito Mussolini ordonèt de sometre
militarament la region. Aquò entraïnèt una insureccion dura en Cirenaïca que
foguèt batuda per lei metòdes fòrça durs dau generau Rodolfo Graziana
(bombardaments aerians, camps de concentracion...) en 1930-1931.

Après la somission de Libia, leis Italians donèron lei tèrras dei presoniers dei
camps a de colons. Dins aquò, aqueu procès de colonizacion durèt gaire car la
region foguèt ocupada per lei Britanics e seis aliats en 1942-1943. La guèrra
devastèt lo país e lei venceires favorizèron lei Senousis au detriment dei
colons. En 1947, lo tractat de patz amb Itàlia transferiguèt la sobeiranetat en
Libia ai Nacions Unidas. Londres i favorizèt la formacion d'un govèrn locau
dirigit per Muhammad Idriss. En 1950, foguèt proclamat rèi per una assemblada de
captaus e l'annada seguenta, una constitucion federala foguèt adoptada. Enfin,
lo reiaume venguèt independent en decembre de 1951.

Lo rèi Idriss exilèt rapidament lei caps dau Partit Nacionau dau Congrès (de
tendància panarabe) e s'apielèt sus lei caps tradicionaus. Obtenguèt tanben
d'ajudas importantas de part deis Estats Units e dau Reiaume Unit en cambi de la
cession de basas militaras. En 1956, de jaciments de petròli foguèron descubèrts
que son esplecha assegurèron rapidament de revenguts fòrça importants. Pasmens,
aquelei richessas destabilizèron la societat libiana car enriquiguèron sustot
lei populacions urbanas. Ansin, lo rèi deguèt pauc a pauc faciar l'oposicion dei
caps tradicionaus (confrariás, tribüs...) e d'una generacion novèla d'oficiers
aguent recebut una educacion occidentala. En 1969, un grop d'oficiers inspirats
per lo modèl de Nasser reversèt donc la monarquia.

Moammar al-Gaddafi gardèt lo poder de 1969 a 2011. Instaurèt un regime
d'inspiracion panaraba, panafrican e socialista qu'establiguèt de relacions
fòrtas ambé lei caps tradicionaus per s'assegurar de la fidelitat dei tribüs.
D'efèct, Gaddafi èra la figura principala dau Consei de Comandament de la
Revolucion (CCR) que prenguèt oficialament lo poder après lo còp d'estat còntra
lo rèi. Rapidament, i marginalizèt sei rivaus e poguèt liurament dictar la
politica nacionala.

Obtenguèt aisament lo retirament estatsunidenc e britanic dau territòri. Puei,
en 1971, nacionalizèt l'industria petroliera. Dos ans pus tard, lancèt una
« revolucion culturala » e, en 1977, proclamèt la creacion de la Jamahiriya
Araba Libiana Populara e Socialista. En parallèl, organizèt una campanha de
repression e d'assassinat còntra seis adversaris politics que decimèt lei
confrariás (especialament lei Senousis).

Gaddafi aguèt pereu una diplomacia fòrça activa destinada a sostenir sei
projèctes panarabes ò panafricans. Ansin, assaièt sensa succès de realizar
d'union de Libia amb Egipte (1972), Tunisia (1974) e Marròc (1984). De 1973 a
1988, assaièt de conquistar Chad mai seis aliats locaus ò son armada foguèron
arrestats per una intervencion francesa. Dins lo corrent deis annadas 1980, lo
govèrn libian sostenguèt divèrsei grops revolucionaris mai l'implicacion dau
país dins mai d'un atemptat entraïnèt una viva reaccion dei país occidentaus
(bombardaments estatsunidencs en 1986, embarg de l'ONU de 1988 a 1999...).

Dins lo corrent deis annadas 2000, Libia capitèt de normalizar sei relacions
ambé leis Occidentaus, çò que permetèt la levada dei sancions internacionalas.
Pasmens, lo regime demorèt fòrça autoritari e repressiu. Ansin, en 2011, la
populacion aprofichèt la Prima Araba per se revòutar. A l'eissida d'una guèrra
civila que durèt de febrier a octòbre, leis insurgents, sostenguts per una
coalicion dominada per leis Estats Units e per França, capitèron de destrurre
lei fòrças dau regime e tuar Moammar al-Gaddafi.

Dempuei 2011, Libia conoís una situacion d'instabilitat permanenta qu'a
entraïnat una segonda guèrra civila. D'efèct, devesits entre elei, lei venceires
de Moammar al-Gaddafi mau capitèron de trobar un acòrd per dirigir lo país. En
parallèl, lo govèrn provisòri poguèt pas desarmar lei milícias qu'avián
participat a la guèrra e establir son autoritat sus la totalitat dau territòri.
Pauc a pauc, lei caps d'aquelei fòrças se transformèron en senhor de guèrra.
Ansin, quand en 2014, lei divisions politicas entraïnèron la formacion de dos
govèrns rivaus, lo país se devesiguèt tornarmai en dos camps enemics. Pasmens,
aquel afondrament favorizèt tanben l'emergéncia de movements toaregs (poderós
dins lo desèrt), de milícias formadas d'èx-partisans de Gaddafi (Bani Walid...)
e de movements jihadistas (compres l'Estat Islamic dins la region de Sirte). En
2016, la situacion èra donc fòrça caotica e plusors faccions rivalas se
partejavan lo territòri libian.



https://oc.wikipedia.org/wiki/Iraq

Iraq (en arabi العراق) es un país d'Orient Mejan situat entre Iran, Turquia,
Siria, Jordania, Arabia Saudita, Kowait e lo Golf Persic. Centrat sus
Mesopotamia, a un clima desertic e una superficia d'aperaquí 435 000 km². Sa
capitala es Bagdad. En 2014, aviá una populacion estimada a 36 milions
d'abitants. Leis Arabis ne'n forman la màger part mai son devesits entre
chiistas majoritaris e sunitas minoritaris. Lei Curds installats au nòrd
constituisson la premiera minoritat dau país.

Iraq foguèt lo brèç de plusors civilizacions ancianas tre lo periòde
mesopotamian. Demorèt un centre politic, culturau e economic major fins a
l'afondrament de la dinastia abbassida e la destruccion de Bagdad per lei
Mongòls en 1258. Aqueu desastre entraïnèt lo declin de la region que venguèt un
enjòc dins l'encastre dei luchas territòrialas implicant leis estats vesins,
especialament l'Empèri Otoman e Pèrsia. Vengut una region periferica de l'Empèri
Otoman, Iraq foguèt formada a l'iniciativa dei poissanças colonialas a l'eissida
de la Premiera Guèrra Mondiala. Plaçada sota dominacion britanica, venguèt
oficialament independenta en 1932 mai demorèt dins l'orbita de Londres fins a
1958. A partir d'aquela annada, una tiera de revòutas d'inspiracion nacionalista
menèron lo partit Baas e Saddam Hussein au poder. Marcat per plusors guèrras e
un embargò economic internacionau, lo periòde Saddam Hussein s'acabèt en 2003
amb una invasion estatsunidenca qu'entraïnèt l'afondrament deis institucions
iraquianas. Dempuei aquela data, lo país es fòrça instable e devesit per de
conflictes intèrnes saunós.

Iraq es un estat d'aperaquí 437 000 km² de superficia eissit de l'afondrament de
l'Empèri Otoman. Cuerb la màger de Mesopotamia e es organizat a l'entorn dau
bacin alluviau d'Eufrates e de Tigre. Aqueu bacin es una cònca formada de
sediments quaternaris que son afectats per de movements tectonics liats a la
formacion dei montanhas turcas e iranians. Son altitud mejana es fòrça bassa.
Per exemple, Bagdad, situada a mai de 300 km de la mar, a una altitud mejana de
34 m. Pasmens, son relèu presenta d'accidents topografics que son a l'origina de
la formacion de zònas palunencas importantas, especialament dins la region pus
bassa dau plan. Lei limits d'aquela cònca son ben definidas au nòrd e a l'èst
per lei montanhas de Taurus e de Zagros e, au sud-èst, per lo Golf Persic. En
revènge, a l'oèst e au sud-oèst, lo limit geografic es mens clar e es format de
platèus que se dreiçan lentament au dessüs dau plan mesopotamian. Se destria
donc tradicionalament quatre regions principalas que son lo desèrt (a l'oèst
d'Eufrates), Curdistan (dins lei montanhas dau nòrd), la Mesopotamia Auta (entre
lei vaus superiors dei dos fluvis) e la Mesopotamia Bassa (lo plan alluviau eu
meme).

L'idrografia d'Iraq es dominada per Eufrates e Tigre. Lei fònts d'aquelei rius
son situats dins lo sud-èst anatolian e son traçat passa per Siria avans
d'intrar sus lo territòri iraquian per lo nòrd. Rajan en direccion dau sud-èst
onte forman un deltà comun dins la region pus bassa de Mesopotamia. Lo canau
principau d'aquelei bòcas es lòng d'aperaquí 200 km e es dich Chatt el-Arab. Es
un axe de comunicacion fluviau important. La quantitat d'aiga drenada per
aquelei fluvis es fòrça variabla dins lo corrent de l'annada. Es maximala en
abriu-mai (mai de 2 500 m3/s dins la Vau Bassa de Mesopotamia) e minimala entre
aost e novembre (mens de 500 m3/s). Aquò es a l'origina de vengudas deis aigas
que pòdon èsser importantas e de còps entraïnar de modificacions dau traçat dei
rius, especialament dins lei regions bassas.

Lo clima iraquian es principalament desertic e caud. Leis excepcions se troban
dins lei regions meridionalas onte l'influéncia dei montanhas modera l'efèct de
l'ariditat. Ansin, en direccion dau nòrd, lo clima vèn pauc a pauc plus clement
e evoluciona vèrs la semi-ariditat e lo freg dins lei zònas pus autas dau
Curdistan Iraquian. Lei temperaturas presentan de variacions fòrça importantas
ambé de valors sovent superioras a 40°C durant la sason pus cauda (junh-aost) e
inferioras a 0°C pendent lei mes pus fregs (decembre-març). La topografia plana
e bassa dau país geina lei movements atmosferics e l'èr caud pòu estacionar
lòngtemps dins lo plan alluviau pendent lei mes cauds, çò que renfòrça
l'importància dei temperaturas pus autas (lo maximom es estat observat en 2011 e
es egau a 52°C). Lei precipitacions son generalament feblas e compresas entre
100 e 180 mm sus la màger part dau territòri. An luòc entre novembre e abriu,
magerament entre decembre e març. Lo nivèu aumenta dins certanei còlas dau sud e
dins l'estèpa onte pòu agantar de valors situadas entre 320 e 570 mm, çò que
permet la transicion dau clima desertic vèrs un clima semi-desertic. Enfin, dins
lei montanhas, l'altitud favoriza mai lei precipitacions que pòdon de còps
agantar 1 000 mm anuaus.

En causa de la situacion caotica dau país dempuei 2003, l'estructura de la
populacion iraquiana es mau coneguda. En 2014, la populacion serà estada de
32,58 milions d'abitants. Aperaquí 75% deis abitants èran installadas dins lei
regions bassas de Mesopotamia. Pasmens, fau tenir còmpte de l'existéncia d'un
nombre important de refugiats (au mens 1,3 milions de personas en 2011) qu'an
quitat Iraq. Estimada a 2 milions en 1878 e a 4,8 milions en 1947, aquela
populacion a aumentat d'un biais important dempuei la Segonda Guèrra Mondiala e
agantèt 12 milions d'abitants en 1977 e 22 milions en 1997 amb un taus de
creissença anuau superior a 3%. En 2014, consequéncia dau nombre aut de
naissenças qu'a sostengut aquela tendància, lo temps mejan èra relativament
feble (21,5 ans) e 92,8% deis abitants avián mens de 55 ans.

Lei vilas pus importantas son lei ciutats istoricas dau nòrd e leis
aglomeracions majoras dau plan alluviau. La capitala Bagdad (9,5 milions
d'abitants en 2009) es la pus gròssa e gropava dos tèrç de la populacion. En
2009, cinc autre vilas passavan un milion d'abitants : Mossul (3 milions), Basra
(2,3 milions), Arbil (2 milions), As Sulaymaniyah (1,6 milions) e Kirkuk (1
milion). Lo taus d'urbanizacion èra aut (66,5% en 2014) e lo país tèn plusors
autrei vilas gropant de desenaus ò de centenaus d'abitants.

En causa de la situacion dau país e dei revendicacions politicas dei comunautats
principalas, lo recensament lingüistic d'Iraq es l'objècte d'estimacions
variablas. L'arabi e lo curd èran oficiaus sus tot lo territòri e l'aramèu
(tanben dich assirian) e l'azèri (localament dich turcmèn) avián un estatut
cooficiau dins certanei regions. Divèrsei lengas èran tanben parladas per de
minoritats pichonas e avián ges d'estatut.

L'arabi es la lenga iraquiana principala. Es parlada dins lei regions centralas
e meridionalas e èra en 2014 la lenga mairala de 80 a 85% de la populacion dau
país. Quatre dialèctes arabis i èran parlats : l'iraquian en Mesopotamia, lo
nòrd-mesopotamian en Mesopotamia Auta, lo dialècte dau Golf dins lo sud e
l'arabi de Nejd dins lo sud-oèst. Lo curd èra la lenga mairala de la màger part
dei Curds iraquians, çò que representava 10 a 15% de la populacion. Es parlat
dins lo Curdistan Iraquian au nòrd d'Iraq.

Lo nombre de locutors dei doas lengas cooficialas serà inferior a 5%. En 2014,
èran installats dins lo nòrd. L'aramèu es eissida dei minoritats crestianas de
la region. Un recensament de 1994 li donava 220 000 locutors dins tot lo sud-èst
anatolian (Turquia, Iran, Iraq e Siria). Es una lenga que presenta un gròs
nombre de dialèctes mai una fòrma comuna s'es desvolopada, especialament dins
lei zònas urbanas (Bagdad, Kirkuk, Basra e Habbaniya). L'azèri parlat en Iraq es
eissit dau dialècte meridionau d'aquela lenga. Es subretot parlat dins la zòna
situada au limit entre lei regions arabofona e curdofona, especialament dins la
vila de Kirkuk.

Iras es un país musulman e l'islam èra la religion d'aperaquí 99% de la
populacion en 2014. Pasmens, lei musulmans iraquians èran devesits entre chiitas
(entre 60 e 65% de la populacion) que se troban principalament dins lo sud-èst e
sunitas (entre 30 e 35%) que se troban subretot dins lo nòrd. Lei regions
centralas èran partejadas entre lei doas tendàncias. Coma Mesopotamia es
l'endrech d'origina dau chiisme, plusors luòcs sacrats chiistas majors
(sanctuaris de Nadjaf, Karbala, Samarra e d'Al Khadimiya) se troban sus son
territòri e son l'objècte de romavatges e de celebracions importantas. En causa
de la lònga dominacion politica dei sunitas qu'an generalament tengut lo poder
centrau, lei relacions entre lei doas comunautats èran marridas e d'afrontaments
recurrents e murtriers leis opausan dempuei la creacion dau país.

En fòra de l'islam, la religion pus importanta èra lo cristianisme. Gropava en
majoritat de nestorians e d'ortodòxs. Lei crestians iraquianas son dichs
assirians qu'es un tèrme que designava a l'origina unicament lei nestorians
d'Orient mai que s'aplica d'ara endavant a totei lei glèisas d'Orient Mejan.
Aquela comunautat es principalament installada dins lo plan de Niniva (onte
demandan l'establiment d'una region autonòma) e dins lei vilas principalas dau
centre e dau nòrd. Son importància demografica a pauc a pauc declinat dins lo
corrent dau sègle XX de 10% de la populacion en 1950 a 6% en 2003 en despiech
d'una politica favorabla au desvolopament de la lenga aramèa e de la proteccion
dau cristianisme per lo regime baasista. Dempuei l'invasion estatsunidenca de
2003, la disparicion d'aquela politica e l'acomençament de persecucions an
accelerat lo declin dau cristianisme iraquian en causa de la fugida d'un nombre
important de crestians a l'estrangier. Ansin, en mens de cinc annadas, lo nombre
de fidèus dau cristianisme es passat de 6% a mens de 1% (0,8% en 2010).

L'autra religion minoritària importanta en Iraq èra l'iazidisme qu'es una
religion monoteista liada au zoroastrisme. Pasmens, son origina sembla pus
anciana car presenta tanben de trachs eissits dei religions ancianas de
Mesopotamia. Dempuei l'islamizacion d'Orient Mejan, a tanben adoptat certanei
rites musulmans. En 2014, reunissiá aperaquí 0,2% deis abitants, principalament
installats dins l'oèst dau Curdistan Iraquian. Son l'objècte de persecucions
imortantas organizadas per lei movements jihadistas presents dins la region.

Lei recèrcas arqueologicas dins la region an mostrat una preséncia umama datant
d'au mens 450 000 ans per Homo erectus, 65 000 ans per Homo neanderthalensis e
per Homo sapiens. Lei premierei traças d'agricultura e de terralha apareguèron
vèrs 7 000 av. JC. A partir de 6 000 av. JC, lo melhorament dei tecnicas
agricòlas e de domesticacion favorizèt la produccion de viures e lo regropament
deis abitants au sen d'aglomeracions. Lo periòde veguèt tanben lo desvolopament
de l'utilizacion dau coire, de la pintura (muralha, terralha...) e de la brica.

Au començament dau milleni VI av. JC, la difusion d'aquelei progrès favorizèt
l'emergéncia de practicas comunas que formèron lei premierei culturas de
l'Istòria umana : Periòde de Hassuna (5 800 - 5 500 av. JC), Periòde de Samarra
(5 600 - 5 000 av. JC) e Periòde de Halaf (5 500 - 4 700 av. JC). Puei, a
l'acomençament dau milleni V av. JC, lei procès de complexificacion de la
ierarquia sociala s'accelerèron fins a la formacion dei premiers estats
vertadiers dins lo corrent dei Periòdes d'Obeïd (4 700 - 4 100 av. JC) e Uruk
(4 100 - 2 900 av. JC).

La Mesopotamia Antica a una istòria lònga que se pòu devesir entre plusors
periòdes diferents :

Nascut vèrs 570 a La Mèca, Maomet capitèt d'i fondar e d'i impausar l'islam. A
sa mòrt, sei successors capitèron d'assegurar sa posicion dins la Peninsula
Aràbia. Puei, a partir de 634, acomencèron la conquista dei regions aràbias
situadas entre l'Empèri Bizantin e l'Empèri Sassanida. Pasmens, en causa de
l'afebliment bizantin e sassanida consecutiu a la guèrra de 602-628,
l'expansionisme musulman trobèt ges de limit en Orient Mejan e la region de
l'Iraq actuala foguèt conquistada dins lo corrent de la fin deis annadas 630 e
dau començament deis annadas 640. Pasmens, l'islam i venguèt pas la religion
majoritària avans lei sègles IX e X.

Pasmens, de tensions importantas apareguèron au sen dei premierei comunautats e
aristocracias musulmanas (autoritats califalas de Medina, conquistaires arabis
installats dins lei territòris novèus, tribüs aràbias rivalas...). En 656, après
l'assassinat dau califa Othman, sa succession foguèt l'objècte de tensions
importantas entre Ali ibn Abi-Talib, cosin de Maomet, e Muàwiya, governador de
Damasc. Ali èra opausat a l'institucionalizacion de l'islam e a la
transformacion dau califa en sobeiran temporau. Criticava ansin lo regime creat
per Othman que fasiá partida dau clan de Muàwiya. En 657, lei dos pretendents
reüniguèron sei tropas avans d'acceptar finalament un arbitratge. Aquò
afebliguèt la posicion d'Ali que foguèt assassinat quatre ans pus tard laissant
lo poder a son rivau.

Muàwiya fondèt lo Califat Omeia e installèt sa capitala a Damasc. En 680, deguèt
faciar una revòuta menada per Al-Hussayn ibn Ali, fiu d'Ali, que foguèt batut a
executat a Kerbala (680). Dins leis annadas 740, d'insureccions originàrias de
Pèrsia afebliguèron la dinastia omeia. En 750, leis Abbassidas prenguèron lo
poder e fondèron lo Califat Abbassida. En 762, fondèron una capitala novèla a
Bagdad. Fins a la premiera mitat dau sègle IX, lo Califat demorèt una poissança
importanta e foguèt lo centre culturau, religiós e scientific pus important de
son epòca. Pasmens, a partir deis annadas 820, foguèt a cha pauc afeblit per de
conflictes intèrnes e per l'influéncia mai e mai importanta dei mercenaris
turcs. Perdiguèt pauc a pauc lo contraròtle dei territòris periferics e en 935,
èra reduch a la region de Bagdad. En 946, Bagdad foguèt conquistat per lei
Buyídes que gardèron lo califa coma figura religiosa, fònt de prestigi e fònt de
legitimat. En 1055, lei Turcs Seldjokides remplacèron lei Buyídes fins a la
restauracion de l'independéncia de la dinastia abbassida per una tiera de
califas energics a partir de 1152, especialament lo califa An-Nasir (1180-1225)
que conquistèt la màger part de Mesopotamia. Dins aquò, dins l'encastre de sa
lucha còntra lo Sultanat de Khwarezm, An-Nasir aviá favorizat l'expansion de
l'Empèri Mongòl. En 1258, l'aliança entre Abbassidas e Mongòls èra rompuda.
Bagdad e seis abitants foguèron anientats en febrier entraïnant la fin dau
Reiaume Abbassida.

Après la conquista de Bagdad, Mesopotamia foguèt dominada per de nomadas liats
ai Mongòls e a de tribüs d'origina turca fins au sègle XVI. Pasmens, en causa de
la destruccion dau ret d'aigatge qu'èra a la basa de l'agricultura locala
dempuei l'Antiquitat, la region conoguèt un declin important e sa
desertificacion s'accelerèt. Premier, foguèt integrada au sen de l'Ilkhanat que
sa formacion acomencèt en 1256 a partir de la fragmentacion progressiva de
l'Empèri Mongòl. Aquel estat mancava d'estabilitat e deguèt faciar de crisis
religiosas grèvas ambé la difusion de l'islam dins l'aristocracia mongòla e una
tiera de còps d'estat e d'insureccions dirigits còntra lei musulmans ò còntra
lei tenents de la religion tradicionala. L'Ilkhanat s'afondrèt donc rapidament e
dispareguèt en 1335.

Quatre dinastias musulmanas d'origina mongòla se partejèron lei vestigis de
l'Ilkhanat. La màger part de l'Iraq actuau passèt sota lo contraròtle de la
dinastia jalaírida. Lo fondator de la dinastia, Hassan Buzurg (1336-1356),
installèt sa capitala a Bagdad. Son fiu Uways Ièr (1356-1374) capitèt d'estendre
son territòri fins a Mossul. Pasmens, après sa mòrt, foguèt remplaçat per de
successors pus febles ò devesits per de querèlas de succession. En mai d'aquò,
l'estat jalaírida foguèt menaçat per l'emergéncia de la Confederacion dau Moton
Negre e de l'Empèri Timurida. Dins lo corrent dau sègle XV, Iraq conoguèt donc
un periòde fòrça agitat e foguèt partejat entre lei Jalaíridas (dispareguts en
1432), lo Moton Negre (disparegut en 1475), lei Timuridas (dispareguts en 1507)
e lo Moton Blanc (disparegut en 1508). En 1501, Iraq foguèt brèvament integrada
au sen de l'Empèri Safavida. Pasmens, lei Safavidas chiitas intrèron rapidament
en conflicte ambé leis Otomans sunitas e perdiguèron lo país en 1555.

Après la conquista otoman, lo territòri foguèt devesit entre tres províncias
centradas sus Mossul, Bagdad e Basra. En causa de sa situacion periferica au sen
de l'Empèri Otoman e dau declin irremediable de la Rota de la Seda dempuei lo
sègle XV, la region retrobèt pas sa prosperitat anciana e demorèt paura.
Pasmens, au contrari d'autrei regions marginalizadas de l'espaci otoman, la
senhoriá otomana se mantenguèt maugrat lo declin de l'Empèri dins lo corrent dei
sègles XVIII e XIX.

Premier, la region venguèt un luòc d'afrontament privilegiat durant lei
conflictes entre l'Empèri Otoman e Pèrsia (dètz guèrras majoras entre 1514 e
1823). Aquelei guèrras cambièron pas l'equilibri entre lei dos empèris e la
frontiera s'estabilizèt pauc a pauc. Pasmens, per faciar la menaça pèrsa
(ocupacion de Bagdad de 1622 a 1638 ò de Basra de 1775 a 1779), lei pachas de
Bagdad aguèron mai e mai d'autonòmia dins lo corrent dei sègles XVII e XVIII. Au
començament dau sègle XIX, lo governador Daud (1817-1831) assaièt d'aprofichar
aquela situacion per venir independent avans l'arribda d'una expedicion militara
turca que restabliguèt aisament la senhoriá otomana.

L'autra caracteristica majora d'aqueu periòde foguèt la manca de dinamisme
economic ò intellectuau deis elèits de la region. Aquò entraïnèt la formacion
d'una societat dominada per leis elèits turcas e caucasica liadas au poder
militar e politic otoman. Quauquei comunautats josievas gardèron un ròtle
economic important mai assaièron pas de s'implicar dins la vida politica dau
país. Leis elèits chiistas adoptèron una posicion similara e gardèron solament
una influéncia religiosa. De mai, leis influéncias estrangieras penetrèron pas
lo bacin mesopotamian e la societat iraquiana evolucionèt ansin gaire fins a la
Premiera Guèrra Mondiala.

En novembre de 1914, l'Empèri Otoman intrèt en guèrra còntra l'Entenduda.
Mesopotamia venguèt rapidament un teatre d'operacions ambé la presa de Basra per
lei Britanics en novembre de 1914. Fins a 1917 e la conquista de Bagdad en març,
lei combats demorèron concentrats en Mesopotamia Bassa. Puei, lei Britanics se
dirigiguèron vèrs lo nòrd d'Iraq e agantèron pauc a pauc lei frontieras
d'Anatolia avans la fin de la guèrra (presa de Damasc e de Mossul en 1918).

A la fin de 1918, una tiera d'acòrds entre lo Reiaume Unit, França e Itàlia
organizèt lo partiment d'Orient Mejan entre aquelei poissanças. La prioritat
foguèt inicialament donada au partiment de la region palestiniana e la question
iraquiana foguèt alora segondària per lei Britanics que laissèron Mossul ai
Francés per leis Acòrds Sykes-Picot. Aquela region èra tanben revendicada per
lei Turcs e per lei Curds. L'Iraq actuau foguèt finalament donada ai Britanics
en 1920 mai la question de la sobeiranetat sus Mossul foguèt pas reglada avans
1924 e son atribucion ais Iraquians per la SDN.

Regardant l'administracion dau territòri, lei Britancis pensavan installar un
sistèma dirècte. Pasmens, en julhet de 1920, una revòuta tribala degenerèt en
insureccion nacionalista dins lei regions sunitas e religiosa dins lo sud
chiita. Londres abandonèt alora son projècte au profiech d'un regime arabi
plaçat sota son influéncia. En 1921, creèron un Reiaume d'Iraq dirigit per
Faisal Ièr (1921-1933). Maugrat l'abolicion dau mandat britanic sus Mesopotamia
en 1922 per la SDN, la tutèla britanica demorèt en plaça fins au 3 d'octòbre de
1932, data oficiala de l'independéncia iraquiana.

De 1932 a 1958, lo Reiaume d'Iraq independent demorèt sota l'influéncia dau
Reiaume Unit. Pasmens, la posicion de Londres s'afebliguèt a cha pauc ambé lo
declin de la poissança britanica e lo periòde veguèt tanben l'emergéncia
d'actors novèus, especialament l'armada, qu'anavan promòure la defensa d'idèas
modèrnas e entraïnar la fin de la monarquia.

D'efèct, dins leis annadas 1920, l'estructura de la societat iraquiana èra
totjorn similara a aquela dau sègle XIX. Leis elèits sunita d'origina otomana,
tribala ò hachemita contunièron de dominar l'economia dau país principalament
gràcias a l'importància de sei proprietats agricòlas. Lei fònts principalas
d'oposicion èran lei nomadas arabis dau desèrt (mai ò mens contraròtlats a
partir deis annadas 1930) e leis organizacions curdas que contunièron de refusar
son integracion au sen d'un estat dominat per leis Arabis. Aquò entraïnèt la
formacion de fòrças armadas iraquianas que venguèron rapidament una fòrça pron
eficaça per protegir la monarquia. Lei Britanics retirèron alora la màger part
de sei garnisons d'Iraq e en 1930, i gardèron solament doas basas aerianas.

Après la mòrt de Faisal en 1933, la vida politica foguèt dominada per lei
militars e per lo politician probritanica Nuri al-Said que foguèt uech còps cap
dau govèrn entre 1930 e 1958. La tutèla de Londres demorèt importanta fins a la
fin de la Segonda Guèrra Mondiala. En particular, en 1941, l'armada britanica
ocupèt tornarmai Iraq per destituir lo Premier Ministre Rachid Ali al-Gillani
favorable a un raprochament amb Alemanha. Pasmens, après 1945, l'independéncia
progressiva dei territòris de l'Empèri Britanic aguèt per consequéncia la
demenicion progressiva dau ròtle dau Reiaume Unit dins leis afaires intèrnes
d'Iraq. Leis annadas 1940-1950 foguèron tanben marcadas per l'emergéncia d'idèas
novèlas e modernisatritz inspiradas per lo nacionalisme arabi (en particular lo
panarabisme) e lo comunisme. Se turtèron rapidament au conservatisme de la
dinastia hachemita entraïnant d'esmogudas grèvas en 1948, en 1952 e en 1954.

De 1958 a 1979, Iraq conoguèt una tiera de còps d'estat e d'insureccions
popularas qu'entraïnèron la fin de la monarquia e la formacion d'un estat
autoritari basat sus una ideologia nacionalista aràbia. D'efèct, en julhet de
1958, un còp d'estat militar menat per un grop d'oficièrs progressistas se
transformèt rapidament en revolucion republicana. Lo generau Abdul Karim Kassem
prenguèt lo poder e formèt un regime s'apielant sus lei comunistas e lei
nacionalistas. Son govèrn ordonèt divèrsei refòrmas socialas, compres una
refòrma agrària, demeniguèt la poissança economica de l'Iraq Petroleum Company e
assaièt de negociar ambé lei Curds (fins a 1961).

Pasmens, lei dissensions entre movements revolucionaris entraïnèron un còp
d'estat militar novèu en 1963 dirigit per lei nacionalistas, especialament lo
Baas. Kassem foguèt executat e remplaçat per lei fraires Abdel Salam Aref e
Abdul Rahman Aref. La presa dau poder per lei nacionalistas entraïnèt una onda
de repression anticomunista. Dins aquò, lo regime dei fraires Aref foguèt a son
torn reversat per un còp d'estat en 1968 menat per lei baasistas. Sa politica
foguèt principalament centrada sus la secularizacion de la societat, lo
desvolopament de l'ensenhament e lo renfòrçament de l'aparelh d'Estat. En 1972,
nacionalizèt l'IPC, çò que li permetèt de desgatjar de revenguts importants e
d'accelerar la modernizacion dau país.

Lo decenni 1970 veguèt l'emergéncia progressiva de la figura de Saddam Hussein
que venguèt oficialament cap de l'Estat en 1979 e lo demorèt fins a 2003. Sota
sa direccion, lo regime baasista venguèt mai e mai autoritari e corromput. Lei
membres de sa tribü e de sa familha ocupèron divèrsei pòstes importants. Una
Garda Republicana, còrs militar ben equipat que seis oficièrs èran pereu
recrutats au sen de la tribü de Saddam Hussein, foguèt tanben creada per aparar
lo regime.

La politica de Saddam Hussein foguèt principalament marcat per la guèrra
Iran-Iraq (1980-1988) e la guèrra de Kuwait (1990-1991) e sei consequéncias. La
premiera foguèt entraïnada per la volontat iraquiana d'aprofichar lei
dificultats iranianas consecutivas a la Revolucion Islamica de 1979. Leis
objectius iniciaus de Saddam Hussein semblan pauc precís (reversament dau regime
islamic, modificacion a son avantatge deis acòrds de navigacion frontaliera,
annexion dei províncias aràbias d'Iran... etc.) mai son armada, mau preparada,
se turtèt a una resisténcia acarnada. Sostenguda per l'URSS, França, leis Estats
Units d'America e per lei monarquias petrolieras, Iraq capitèt de resistir ai
còntra-ofensivas iranianas. Pasmens, lo conflicte s'acabèt per la restauracion
dau statu quo ante bellum e Iraq èra estat obligat de s'endeutar pesentament per
crompar d'armas.

Après aquela guèrra, Iraq èra vengut la premiera poissança militara aràbia. Òr,
aquò inquietava lei monarquias petrolieras (principalament l'Arabia Saudita e
Kowait) que decidèron d'aumentar la produccion de petròli per demenir lo pretz
dau barriu, complicar lo remborsament dau deute de Bagdad e afeblir son
potenciau militar. Saddam Hussein assaièt de negociar una solucion puei decidèt
d'utilizar la fòrça. En aost de 1990, sei tropas envaïguèron Kowait. Lo govèrn
iraquian pensava tenir l'aprovacion dau govèrn estatsunidenc. Pasmens, aquò èra
pas lo cas e leis Estats Units refusèron de reconóisser l'invasion. Au contrari,
formèron ambé lo sostèn de l'ONU e de l'Arabia Saudita una coalizacion fòrça
importanta (34 país) per reconquistar lo territòri kowaitian. Après una guèrra
brèva (17 de genier - 28 de febrier de 1991), Kowait foguèt liberat. L'armada
iraquiana perdiguèt de desenaus de milièrs e leis infrastructuras dau país
foguèron durament bombardats. En mai d'aquò, un embarg economic estrict foguèt
mes en plaça per leis Estats Units e l'ONU.

Après 1991, Iraq conoguèt un periòde malaisat. D'efèct, tre lo mes de març,
d'insureccions acomencèron dins lei regions chiistas e curdas. La Garda
Republicana reagiguèt rapidament ambé l'acòrd tacit de Washington que voliá pas
reversar Saddam Hussein e lo laissèt liurament reprimir lo movement chiista.
Entre lo 7 e lo 14 de març, prenguèt l'avantatge sus l'insureccion chiista que
mancava d'organizacion e d'armament. Lo 17 de març, lo fugau de l'insureccion
(Basra) èra sota contraròtle (de combats limitats contunièron pasmens fins au
començament d'abriu). Puei, l'armada iraquiana se dirigiguèt còntra lei Curds e
reconquistèron lei vilas principalas dau nòrd (28 de març - 3 d'abriu). Lei
combats s'arrestèron lo 5 d'abriu sota la pression estatsunidenca e lei
territòris encara tenguts per lei Curds formèron un Curdistan Iraquian autonòm.

Après aquelei combats, Iraq demorèt sota embarg e leis Estats Units e seis
aliats defendiguèron tanben l'utilizacion d'avions militars dins la màger part
de l'espaci aerian iraquian. Aquel embarg entraïnèt una crisi economica e
sanitària grèva ambé l'afondrament de l'economia dau país e la reaparicion de
malautiás grèvas coma lo colerà. Pasmens, Saddam Hussein capitèt de se mantenir
au poder fins a 2003 e una guèrra novèla còntra leis Estats Units d'America.

Après leis atemptats dau 11 de setembre de 2001, leis Estats Units d'America
accusèron lo govèrn de Saddam Hussein de sostenir lo terrorisme islamista a
d'aver reconstituit un arsenau d'armas de destruccion massiva. Maugrat lei
criticas regardant lei « pròvas » avançadas per Washington e lo refús de França
e de Russia d'avalizar una intervencion militara, leis Estatsunidencs e lei
Britanics ataquèron e conquistèron aisament Iraq (19 de març - 9 d'abriu de
2003). Saddam Hussein foguèt capturat lo 13 de decembre, jutjat per sei crimes
de guèrras e crimes còntra l'Umanitat e executat en 2006.

Pasmens, après aquela victòria rapida, la politica estatsunidenca mau capitèt
d'estabilizar. Au contrari, exarcerbèron lei tensions entre Curds, sunitas e
chiistas, s'alienèron l'elèit sunita e baasista ambé lo licenciament de totei
lei fidèus (militars, foncionaris... etc.) dau regime de Saddam Hussein e
deguèron faciar l'arribada de combatents islamistas venguts ajudar lei movements
de resisténcia locaus. En mai d'aquò, l'adopcion d'una constitucion basada sus
lo modèl estatsunidenc entraïnèt la formacion d'un estat federau feble. Dins lo
nòrd, aquò permetèt ai Curds de mantenir son independéica de facto obtenguda en
1991. Dins lei regions centralas, aquò causèt un conflicte saunós entre sunitas
e chiistas per lo contraròtle de certanei territòris. Lo poder centrau foguèt
ocupat per lei chiistas que sei relacions ambé Washington se desgradèron a
mesura qu'Iran renforcèt son influéncia.

En 2011, leis Estats Units retirèron sei tropas en causa de l'impossibilitat de
conclure un acòrd ambé lo govèrn iraquian regardant la creacion de basas
estatsunidencas permanentas. Aquela partença agravèt lei dificultats dau govèrn
centrau. En 2014, deguèt faciar l'emergéncia dau movement Estat Islamic que
conquistèt lo nòrd-oèst e la vila de Mossul. Menaça tanben lei vilas principalas
dei regions centralas, compres Bagdad. Dins lo nòrd, lei Curds an aprofichat la
situacion per ocupar Kirkuk, centre major de l'industria dau petròli.

Iraq es una republica federala parlamentària multipartita qu'aplica lo principi
de separacion dei poders. Leis institucions iraquianas son definidas per una
constitucion adoptada en 2005. Redigida dins lo corrent de l'ocupacion
americana, aqueu tèxte es inspirat per la constitucion deis Estats Units
d'America e organiza un poder centrau feble per defugir la restauracion d'una
dictatura e per laissar una autonòmia locala pron larga ai minoritats sunitas e
curdas. Lo cap de l'Estat es lo President de la Republica que sa fonction es
subretot simbolica.

Lo poder executiu es principalament tengut per lo Premier Ministre que noma lei
ministres dau govèrn. Lo poder legislatiu es teoricament dins lei mans d'un
parlament bicamerau format d'una chambra bassa dicha Conseu dei Representents
(325 deputats elegits au sufragi universau per un mandat de quatre ans) e d'una
chambra auta dicha Conseu de la Federacion. Pasmens, dempuei 2005, ges de Conseu
de la Federacion es estat elegit e son ròtle es pas clarament definit dins la
constitucion. Ansin, lo parlament iraquian es de facto monocamerau. Enfin, lo
poder judiciari es plaçat sota la direccion d'una Cort Suprèma Federala
(unicament cargada dei questions constitucionalas) e d'una Cort de Cassacion.

Lo territòri iraquian es devesit entre 19 governorats que son d'entitats fòrça
autonòmas. Aquelei governorats son a son torn devesits entre quatre e dètz
districtes, en sota-districtes e en vilatges. Recebon son budget de l'Estat en
foncion de sei ressorsas, de sei besonhs e de son importància demografica. Son
dirigits per un conseu de governorat, independent dau govèrn centrau, que
designa un governador. Lei competéncias dau governador son definidas per lo
conseu de governorat. Lei domenis de competència dei governorats regardan la
gestion dei doanas, la regulacion dei fònts d'energia electrica, la gestion de
l'environament, la planificacion dei politicas de desvolopament locau, la santat
publica, l'ensenhament e l'educacion, la gestion dei ressorsas idricas.

De mai, plusors governorats pòdon se gropar entre elei per formar una region
qu'es dotada de poders suplementaris coma la possibilitat de constituir lei
sieunas fòrças de seguritat. A l'ora d'ara, i a unicament una region que gropa
lei governorats que fan partida dau Curdistan Iraquian. Son existéncia es
reconeguda per la constitucion e divèrseis acòrds suplementaris li donan una
quasi independéncia dins l'encastre d'un Govèrn Regionau Curd.

Dempuei l'adopcion de la constitucion de 2005 e la fin de l'ocupacion militara
estatsunidenca, la diplomacia iraquiana es principalament dominada per la
volontat de reïntegrar son environament regionau e la necessitat d'establir de
relacions amaisadas ambé sei vesins. Lo país a tanben una relacion complèxa ambé
leis Estats Units d'America que demoran un protector important dau regime en
despiech dau retirament de sei tropas per Washington. Pasmens, lei dificultats
intèrnas grèvas au sen dau país minan aquela politica car cada comunautat es a
assaiar de trobar lo sostèn de protectors estrangiers. Ansin, Iraq es pus un
enjòc per lei poissanças regionalas d'Orient Mejan (Iran, Arabia Saudita e
Turquia) qu'un actor diplomatic vertadier.

Iran es un partenari important dau govèrn centrau e Teheran a una influéncia
politica, economica e religiosa importanta dins lei regions chiistas gràcias ai
liames establits ambé lei caps chiistas iraquians dins lo corrent de la
dictatura de Saddam Hussein. L'armada iraniana participa tanben a la lucha
còntra lei movements jihadistas que menaçan Bagdad. Dins aquò, maugrat aquelei
relacions bònas, divèrsei subjèctes potenciaus de tension existisson entre lei
dos país coma la concuréncia sus lo mercat deis idrocarburs, la rivalitat entre
clergats chiistas iranians e iraquians ò la question dau partiment deis aigas
dau Chatt el-Arab.

Lei relacions ambé Turquia demoran malaisadas. Lo sostèn turc ais autoritats dau
Curdistan Iraquian, en particular lo desvolopament de liames economics regardant
leis idrocarburs, es un subjècte de tension car lo govèrn centrau redobta leis
ambicions dei Curds sus Mossul e Kirkuk. Lei relacions ambé l'Arabia Saudita,
protectritz de plusors movements sunitas, son tanben fòrça marridas car lei
regions sunitas son vengudas la basa de movements jihadistas (Estat Islamic...)
que representan d'ara endavant la menaça principala per Bagdad.

Enfin, lei relacions ambé leis Estats Units d'America son fòrça variablas en
causa de la volontat dei dos país de virar la pagina de l'ocupacion. En 2011,
Washington retirèt ansin sei tropas après lo refús de Bagdad d'acceptar lo
mantenement de basas estatsunidencas permanentas sus son territòri. Lo
raprochament dau govèrn centrau amb Iran es estat tanben un motiu de
maucontentament per Washington. Pasmens, lo renfòrçament dei guerilhas
jihadistas a permes un amaisament dei relacions entre lei dos país e l'armada
estatsunidenca participa activament a la lucha còntra l'Estat Islamic.

Lei fòrças iraquianas gropavan en 2014 teoricament 272 000 òmes amb un budget
d'aperaquí 6 miliards. Pasmens, an subit de pèrdas importantas dins lo corrent
d'aquela annada e sa situacion vertadiera es desconeguda. Èran devesidas entre
cinc brancas principalas qu'èran una fòrça terrèstra, una fòrça aeriana, una
fòrça de defensa antiaeriana, una pichona marina militara e un còrs de fòrças
especialas. L'armament es principalament d'origina sovietica ò russa e
estatsunidenca.

En mai dei fòrças regularas dau govèrn centrau, divèrsei milícias existisson sus
lo territòri iraquian. Aquelei dau Curdistan Iraquian alinhavan aperaquí 200 000
òmes amb un equipament e un entraïnament variable. Dins aquò, certaneis unitats
son fòrça ben equipadas e organizadas. En 2014, an per exemple capitat de
resistir ais ofensivas de l'Estat Islamic. Dins lo sud dau país, i a pereu mai
d'una milícia chiita. Aquelei tropas gropavan 30 000 òmes e semblavan tenir de
liames amb Iran regardant son entraïnament e son armament.

Iraq es lo teatre de mai d'un conflicte intèrne dempuei l'afondrament dau regime
de Saddam Hussein en 2003. Lo pus important es la guèrra còntra l'Estat Islamic
qu'ocupa una partida importanta dau país dempuei junh de 2014. Pasmens, se fau
nòtar la persisténcia de combats entre comunautats sunitas e chiitas e
l'existéncia de tensions importantas entre lo govèrn centrau dominat per lei
chiitas e l'autoritat regionala curda.

Lo conflicte pus important a luòc dins lo nòrd e lo nòrd-oèst dau país e opausa
lo movement islamista dich Estat Islamic, sostengut per divèrsei guerilhas
sunitas e d'èx-quadres dau Baas, au govèrn centrau e a seis aliats (fòrças
curdas e milícias chiitas). D'efèct, dins lo corrent de 2014, l'Estat Islamic a
infligit una tiera de desfachas grèvas ai fòrças regularas entraïnant la presa
de Mossul e la conquista d'aperaquí un quart dau territòri iraquian. Aqueu
conflicte se superpausa en partida a l'antagonisme entre sunitas e chiitas qu'es
la fònt de combats recurrents dempuei 2006.

Lei tensions regardant lo traçat dau Curdistan Iraquian son una fònt potenciala
de conflicte. D'efèct, lei Curds revendican lei doas vilas de Mossul e de Kirkuk
que son de centres importants de l'industria petroliera d'Iraq. Pasmens, se
troban divèrsei minoritats dins aquelei ciutats que son gaire desirosas de faire
partida de Curdistan. De mai, lo govèrn centrau es opausat a la presa de
contraròtle per lei Curds dei jaciments petroliers de la region que son pron
importants per permetre l'existéncia d'un estat curd independent.

En 2013, lo PIB iraquian èra d'aperaquí 221 miliards de dolars e lo país, poblat
de 34 milions d'abitants, representa un mercat important dins la region. Lo
sector agricòla ne'n formava 3,3%, l'industria 64,6% e lei servicis 32,1%. Son
economia es dominada per lo sector deis idrocarburs qu'èra a l'origina de 93%
dau budget de l'Estat e de la mitat dau PIB. Iraq dispausava tanben dei
quatrenei resèrvas mondialas confirmadas de petròli. Pasmens, en causa dei
sancions internacionalas e dei conflictes intèrnes, l'industria petroliera
iraquiana fonciona en sota-regime dempuei la fin de la Guèrra de 1991.

Brèç de civilizacions urbanas fòrça ancianas, Iraq a un patrimòni arquitecturau
fòrça ric que s'estend sus mai d'un millenari. D'efèct, lei civilizacions dau
nòrd e dau sud de Mesopotamia desvolopèron lei sieus estiles arquitecturaus tre
lo millenari III av. JC. Au servici dau poder, l'arquitectura dau periòde es
caracterizada per de monuments massís qu'avián de foncions institucionalas
(palais... etc.), religiosas (zigorats, temples, santuaris... etc.) ò militaras
(barris... etc.). Pasmens, gràcias ai progrès tecnics, de preocupacions novèlas
apareguèron a cha pauc dins lo corrent de l'Antiquitat mesopotamiana e leis
Assirians foguèron la premiera civilizacion que desvolopèt de politicas de
planificacion urbana.

Après l'afondrament de l'Empèri Assirian, Iraq faguèt generalament partida deis
empèris pèrsas successius (Empèri Aquemenida, Empèri Seleucida, Empèri Part e
Empèri Sassanida) fins a la conquista de la region per leis Arabis musulmans.
Dins lo corrent d'aqueu periòde, l'arquitectura gardèt son ròtle d'illustracion
dau poder dau sobeiran. Pasmens, Cir II i introguèt una dimension novèla
destinada a mostrar la diversitat culturala dei pòbles somés a son autoritat.
Ansin, d'estiles eissits de pòbles periferics (Fenicians, Egipcians) faguèron
son aparicion en Iraq. Lei Parts gardèron lei trachs arquitecturaus aquemenidas
mai lei mesclèron ambé l'arquitectura grèga qu'aviá fach son aparicion dins la
region ambé l'invasion d'Alexandre lo Grand. Aquela permeabilitat ais
influéncias exterioras contunièt durant lo periòde sassanida qu'adoptèt divèrsei
trachs arquitecturaus romans.

L'eiretatge sassanida venguèt per la seguida la basa de l'arquitectura abbassida
après la conquista d'Iraq per leis Arabis. Pasmens, en causa dei conquistas
nombrosas deis Abbassidas, d'influéncias novèlas foguèron importadas, magerament
a partir d'Asia Centrala. Pasmens, d'innovacions pròprias apareguèron
rapidament, especialament per ornar lei mosquetas qu'èran alora de bastiments
novèus en Iraq. En particular, apareguèt l'arabesc que conoguèt un succès
important e foguèt adoptat per lei regions vesinas. L'art abbassida participèt a
l'emergéncia de l'art islamic que dominèt Iraq fins ai sègles XVIII-XIX.

Au sègle XX, la fin de l'isolament dau país entraïnèt l'aparicion deis estiles
arquitecturaus occidentaus, especialament dins lei vilas pus importantas, que
foguèron liats ai politicas de modernizacion dei govèrns successius. Aquelei
corrents foguèron de còps importats dirèctament (Haifa street) ò mesclats ambé
d'estiles locaus (Musèu Nacionau d'Iraq, mosquetas de la segonda mitat dau sègle
XX... etc.)

Dins lo corrent dau sègle XX, un art plastic e esculturau iraquian modèrne es
aparegut ambé d'artistas coma Jawad Saleem (1920-1961) ò Habbah (1927-1998) ben
integrats au sen dei corrents internacionaus principaus.

La musica faguèt son aparicion sus lo territòri de l'Iraq actuau tre
l'Antiquitat. Pasmens, la tradicion musicala eissida de Mesopotamia dispareguèt
largament ambé la conquista aràbia. En revènge, aquelei de Pèrsia e de Grècia
gardèron un ròtle significatiu dins l'aparicion de la musica islamica. Leis
Abbassidas favorizèron son desvolopament e aquò foguèt a l'origina de la musica
aràbia sabenta qu'es basada sus de concèptes matematics e sus un sistèma musicau
dich maqam qu'es una escala melodica non temperada onte leis intervals avesinan
3/4 de ton. Aquela musica conoguèt una modernizacion importanta au sègle XIX que
li donèt sa forma actuala. En fòra dei maqams, utiliza divèrseis instruments
pròpris coma lo qanun, lo riq, lo santur ò lo darbuka.

En parallèl de la musica sabenta classica, existís mai d'una musica populara e
tradicionala que se joga generalament per lei celebracions importantas
(maridatges... etc.). Lo pareu aubòi-tambor i a un ròtle primordiau. Enfin, dins
lo corrent de la segonda mitat dau sègle XX, la musica eissida dei corrents
internacionaus dominants (hip hop, rap, musica celtica... etc.) s'es difusada a
cha pauc au sen de la societat e a influenciat mai d'un artista locau. Pasmens,
dempuei 2003, lei musicians e cantaires iraquians conoisson de dificultats
importantas per s'exprimir e certanei son estats victimas d'atacas de part de
grops islamistas.

Coma per d'autreis arts majors, lo territòri iraquian es lo brèç d'una tradicion
literària fòrça anciana que remonta a la Mesopotamia Anciana. Una partida
importanta d'aquela literatura es encara conservada gràcias a un trabalh de
traduccion. Pèrsia, que conquistèt la region au sègle VI av. JC, e seis estats
successors aguèron tanben una literatura viva e ben conservada. Aguèt una
influéncia importanta sus la literatura abbassida que reprenguèt certaneis òbras
majoras de la literatura pèrsa coma Lei Mila e una nuech.

La literatura iraquiana modèrna es apareguda dins lo corrent dau sègle XX e es
fòrça influenciada per l'istòria e la politica dau país. Foguèt tanben cargada
de sostenir la propaganda dau regime. Dos corrents principaus son donc
apareguts. Lo premier caracterizat per d'òbras patrioticas foguèt important
durant lo periòde Saddam Hussein e sostenguèt la politica dau Baas. Lo segond
assaièt au contrari de se desgatjar deis ideologias e se concentrèt sus de
descripcions realistas de la societat. Mai d'un autor d'aquela segonda tendància
es estat obligat de s'exilar en causa de la repression ò de la manca de
seguretat.

Lo cinèma faguèt sa premiera aparicion en Iraq en 1909 mai i venguèt pas una
activitat culturala vertadiera avans leis annadas 1920. Lei premierei
produccions iraquianas apareguèron dins lo corrent deis annadas 1940. Lei films
d'aqueu periòde èran principalament comerciaus (romança, dança e musica...
etc.). Pasmens, Haidar Al-Omar Hassan wa Fitna, adaptacion locala de Romèo e
Julieta, conoguèt un succès internacionau en 1955.

A partir deis annadas 1950, l'influéncia de l'Estat venguèt pus importanta e lo
cinèma iraquian acomencèt de servir leis objectius dau regime. Ansin, lei
documentaris e lei ficcions foguèron centrats sus lei tecnologias novèlas
(fòrças militaras, aviacion... etc.) e lei progrès tecnics (generalizacion de
l'irrigacion... etc.). Aquela tendància se renforcèt ambé la presa dau poder per
lo Baas. Puei, après 1979, lo cinèma deguèt glorificar Saddam Hussein e sostenir
sa propaganda. Dins aquò, lei dificultats economicas liats ai guèrras limitèron
lo nombre de films produchs e dempuei 1991, lo cinèma iraquian es plus capable
de produrre d'òbras novèlas.



https://oc.wikipedia.org/wiki/Hait%C3%AD_(estat)

Haití (en creòl haitian Ayiti, var. Aïtí) es un estat d’America Centrala e de la
Cariba qu’ocupa l’oèst de l’illa d’Haití o Espanhòla. La capitala n’es Pòrt del
Prince.

L'istòria de l'illa d'Hispaniola es mau coneguda avans l'arribada deis Europèus
a la fin dau sègle XV. Cristòl Colomb i desbarquèt lo 12 de decembre de 1492 e i
trobèt de pòbles arawak, caribes e tainos. La colonizacion de l'endrech comencèt
tre leis annadas 1490 mai la descubèrta de Mexic li faguèt concurréncia. Ansin,
lei colons espanhòus limitèron sa preséncia au litorau sud onte visquèron dau
norigatge de bovins e de la produccion de tabac e de sucre. La conquista
d'aquela region e l'introduccion de malautiás europèas decimèron la populacion
indigèna qu'èra quasi anientada a la fin dau sègle XVI. D'esclaus africans
foguèron donc importats tre leis annadas 1510-1520 per compensar la disparicion
de la man d'òbra locala.

A partir de 1523, de corsaris francés s'installèron dins leis Antilhas per
atacar lei naviris espanhòus. A tèrme, foguèron jonhats per d'aventuriers,
generalament fòrabandits per la justícia, dichs flibustièrs e bocanièrs. Lei
premiers se concentravan sus l'organizacion d'expedicions còntra lei possessions
espanhòlas e lei segonds caçavan puslèu lei bovins fèrs per ne vendre la carn ai
naviris de passatge. Pasmens, la distincion entre lei dos grops èra pas totjorn
tant clara.

Dins aqueu contèxte, lo nòrd d'Hispaniola inocupat per leis Espanhòus venguèt
una basa importanta per lei flibustiers francés. En particular, de 1639 a 1653,
un grop de protestants dirigits per François Levasseur fortifiquèt l'illa de
Tartuga que venguèt un refugi inexpugnable de flibustiers. Aquò permetèt ai
Francés de fondar plusors pòrts au nòrd-oèst d'Hispaniola. Espanha reconoguèt
oficialament aquela preséncia en 1697 e França establiguèt sa sobeiranetat sus
la mitat occidentala de l'illa.

Après lo partiment de l'illa, lo governador Jean-Baptiste Ducasse metèt
rapidament fin ais activitats dei flibustièrs e encoratjèt en plaça la creacion
de plantacions de cana de sucre (dins lo nòrd) e de cafè (dins lo sud).
Necessitant l'importacion d'un nombre important d'esclaus africans, aqueleis
activitats assegurèron lo desvolopament de la colonia. En 1789, la colonia
francesa de Sant Domingo èra ansin la pus poblada deis Antilhas ambé 520 000
abitants (6% de Blancs e 89% d'esclaus) e lo premier productor mondiau de sucre
(75% de la produccion).

Au començament de la Revolucion Francesa, lei Blancs de l'illa demandèron
l'instauracion d'una assemblada elegida a son profiech. Pasmens, en 1791,
l'Assemblada Constituenta estendèt lo drech de vòte a totei leis òmes liures de
l'illa. Lo refús dau governador e dei Blancs d'aplicar aqueu decret entraïnèt
alora una insureccion dei mulastres. Pasmens, lei dos camps foguèron susprés per
l'insureccion deis esclaus dau Nòrd que comencèt lo 22 d'aost de 1791. En
quauquei setmanas, leis insurgents cremèron lei plantacions dau Nòrd e chaplèron
lei Blancs que gardèron solament lo contraròtle de Cap-Français. Dins lo Centre,
lei Blancs se mantenguèron tanben a Port-au-Prince mai deguèron combatre plusors
grops de mulastres poderós dins lei regions ruralas. Enfin, dins lo sud, lei
mulastres prenguèron l'avantatge e lei Blancs ne foguèron reduchs a donar
d'armas a seis esclaus per contuniar lo combat.

A la fin de 1792, una armada francesa revolucionària dirigida per Léger-Félicité
Sonthonax desbarquèt dins l'illa per i restablir l'òrdre e i combatre lo
governador reialista. S'alièt ambé leis esclaus en revòuta e proclamèt
l'abolicion de l'esclavatge (oficialament votada per la Convencion en 1794).
Puei, dins l'encastre dei guèrras revolucionàrias, deguèt defendre l'illa còntra
d'atacas anglesas e espanhòlas.

En 1794, un còrs de mercenaris negres dirigit per Toussaint Louverture au
servici d'Espanha se ralièt a la França Republicana. Aquela fòrça permetèt ais
autoritats republicanas de prendre lo contraròtle de l'illa en 1798 e Espanha
n'abandonèt la mitat orientala. Lei combats entraïnèron l'exili de la màger part
dei Blancs e lo chaple d'un nombre important de mulastres. Pasmens, lo caòs
permetèt tanben a Toussaint Louverture de renfòrçar son poder e d'assaiar de
venir independent. En 1801, promulguèt una constitucion que li donava de poders
fòrça importants e comencèt de restablir lo foncionament normau de l'economia.

En 1802, Napoleon Bonaparte mandèt una fòrça expedicionària (60 000 òmes) per
tornar prendre lo contraròtle de Sant Domingo e i restablir l'esclavatge.
Dirigida per lo generau Charles Leclerc, l'operacion obtenguèt inicialament de
succès importants ambé la captura de Toussaint Louverture e lo raliment de
plusors caps militars negres. Pasmens, l'anóncia dau restabliment de
l'esclavatge entraïnèt una insureccion generala. Puei, una epidemia de fèbre
jauna decimèt l'armada francesa e tuèt lo generau Leclerc. Ansin, lo 29 de
novembre de 1803, leis insurgents comandats per Jean-Jacques Dessalines
obtenguèron la capitulacion d'un còrs expedicionari reduch a quauquei miliers
d'òmes. L'independéncia foguèt proclamat lo 1èr de genier seguent.

Après l'independéncia, Jean-Jacques Dessalines prenguèt lo títol d'emperaire e
dirigiguèt lo país d'un biais autoritari. Aquò mau contentèt l'elèit novèu (lei
mulastres dau Sud, lei veterans de l'armada de Toussaint Louvertura dins lo
Nòrd) e Dessalines foguèt assassinat en 1806. Aquò entraïnèt lo partiment d'Aïtí
entre un reiaume (au nòrd) dirigit per lo Negre Henri Christophe e una republica
(au sud) presidida per lo mulastre Alexandre Pétion. En 1818, Pétion foguèt
remplaçat per Jean-Pierre Boyer que tornèt unificar lo país en 1821 avans de
conquistar la partida orientala en 1822. Aquela ocupacion, fòrça dura, durèt
fins a 1844 e foguèt a l'origina d'un òdi duradís entre lei dos país. En 1825,
França reconoguèt oficialament l'independéncia de son anciana colonia. Boyer
gardèt lo contraròtle dau país fins a un còp d'estat en 1843.

Après lo reversament de Boyer, la question de la pauretat dei zònas ruralas
entraïnèt d'insureccions recurrentas fins a 1870. En parallèl, plusors caps
despotics prenguèron lo poder, especialament Faustin Soulouque que dirigiguèt lo
país de 1849 a 1859 e que foguèt proclamat emperaire en 1852. Pasmens, a partir
de 1870, la situacion economica comencèt de se melhorar, çò que permetèt de
redurre lei trèbols intèrnes. En revènge, la situacion politica demorèt totjorn
instabla ambé mai d'un quinzenau de govèrns diferents fins au començament dau
sègle XX.

Au començament deis annadas 1910, lo govèrn estatsunidenc assaièt de prendre la
plaça de la comunautat de marchands alemands que dominava lo comèrci haitian.
Aprofichant de trèbols intèrnes entraïnats per un movement païsan (lei
« Cacos »), leis Estats Units d'America desbarquèron de fòrças dins la capitala
en 1915 avans de reprimir la rebellion cacos. Aquela ocupacion durèt fins a 1934
e permetèt a Washington de plaçar lo país sota sa dependéncia. Ansin, maugrat
certaneis aspècts positius (construccion d'infrastructuras, reorganizacion de
l'administracion fiscala...), l'ocupacion suscitèt l'ostilitat de la populacion.

Après lo retirament dei fòrças d'ocupacion, leis Estatsunidencs gardèron lo
contraròtle dei doanas haitianas e sostenguèron de govèrns favorables a seis
interès. De 1946 a 1950, Dumarsis Estimé assaièt de menar una politica favorabla
ai païsans amb una reforma agrària que li donèt una gròssa popularitat. Pasmens,
foguèt reversat per un còp d'estat militar organizat per Paul Magloire que
gardèt lo poder fins a sa demission en 1956 après una grèva generala.

La grèva de 1956 entraïnèt un periòde d'instabilitats que s'acabèt l'annada
seguenta ambé l'eleccion de François Duvalier. Cap d'un corrent politic negre
ostil ais Estatsunidencs, ai Francés, ai mulastres e au catolicisme, defendiguèt
la mesa en plaça d'un regime « autentic » basat sus la ruralitat, lo creòl e lo
vodó. Pasmens, lo regime se transformèt en dictatura violenta ambé la formacion
de la fòrça paramilitara dei « Volontaris de la Seguretat Nacionala »
(subrenomada lei « Tontons macoutes »). Après sa mòrt en 1971, foguèt remplaçat
per son fiu Jean-Claude. Fins a 1977, lo president novèu contunièt la politica
de son paire. Puei, menèt una politica de dubertura politica — fòrça limitada —
dins un contèxte de crisi economica. En 1986, d'esmogudas entraïnèron son exili.

Après la casuda dei Duvaliers, Haití conoguèt un periòde d'alternància de
govèrns civius e militars fins a l'eleccion de Jean-Bertrand Aristide en 1991.
Pasmens, sa politica, jutjada tròp a senèstra (reforma agrària, augmentacion dau
salari minimom...), entraïnèt un còp d'estat militar e son exili. En 1994, una
fòrça estatsunidenca, sota mandat de l'ONU, ocupèt l'illa per i restablir la
democracia. De retorn, Aristide decidèt de dissòuvre lei fòrças armadas
haitianas. Batut en 1996 per René Preval, foguèt tornat elegir en 2000.

En 2003, una rebellion prenguèt lo contraròtle dau nòrd dau país. En febrier de
2004, una novèla intervencion estatsunidenca entraïnèt la demission d'Aristide.
En 2006, René Preval venguèt tornarmai president dins un contèxte de crisi
prefonda agravat quatre ans pus tard per un tèrratrem que tuèt au mens 300 000
personas. Aquò entraïnèt una novèla ocupacion estatsunidenca per mantenir
l'òrdre. L'annada seguenta, 7 000 abitants suplementaris foguèron tuats per una
epidemia de colerà e la situacion sembla pas se melhorar en causa de
l'afondrament de l'Estat e de la pression environamentala sus lei tèrras
agricòlas.



https://oc.wikipedia.org/wiki/Gr%C3%A8cia_antica

Grècia antica es l'ensems dei civilizacions que visquèron sus lo territòri grèc
fins a la fin de l'Antiquitat. Acomencèt son desvolopament tre lo sègle XVI avC
amb la civilizacion micenèa qu'existiguèt fins vèrs la mitat dau sègle XII avC.
Aquela disparicion foguèt marcada per de migracions dau pòple dorian que
marquèron lo començament d'una èra novèla en Grècia. L'apogèu d'aquela
civilizacion aguèt luòc durant lo sègle V avC amb la resisténcia a l'invasion de
l'Empèri Pèrsa puei lo raionament culturau dau periòde classic. Pasmens, lei
ciutats-estats principalas de Grècia s'encalèron dins de conflictes intèrnes per
l'egemonia. Tre la mitat dau sègle IV avC, lo país passèt sota la dominacion de
Macedònia puei de l'Empèri Roman.

La produccion scientifica e cultura de la Grècia antica aguèt un ròtle
primordiau dins l'aparicion e la formacion de la cultura occidentala modèrna.
Ansin, lei Grècs ancians son generalament considerats coma leis inventors de la
filosofia o de la recèrca scientifica en astronomia, en matematicas o en
medecina. La literatura grèga joguèt tanben un ròtle major especialament au
nivèu dau teatre o de la poesia (epopèias d'Omèr).

L'expression « Grècia antica » designa l'ensems dei civilizacions anticas de
lenga e de cultura grègas. Se pòu tanben restacar a l'epòca de la Grècia
classica, especialament ai sègles V e IV avC. Pasmens, la cultura grèga antica
s'estend sus un periòde pus important, probablament dempuei lo sègle IX avC fins
ai premiers sègles de l'èra crestiana. Sa zona d'influéncia s'estend en Grècia e
tanben en delà, sus l'ensems dau bacin de la Mar Mediterranèa e dins l'Orient
Pròche onte d'estats grecs existiguèron durant l'Antiquitat. Se mesclèt amb lei
culturas localas coma aquelei de Roma o dei país conquists per Alexandre lo
Grand.

Lo començament d'una ocupacion umana permanenta de Grècia, demostrat per de
cavaments, aguèt luòc vèrs 40 000 avC durant lo Paleolitic. Foguèt lo fach d'
Homo neanderthalensis e d' Homo sapiens. Demorèt principalament concentrada dins
lo nòrd dau país e relativament limitada car lei traças de sites preïstorics son
fòrça raras.

Lo passatge dau Paleolitic au Neolitic aguèt probablament luòc entre lei
millenaris V e III avC. Vèrs la fin d'aqueu periòde, la region foguèt poblada
per una migracion indoeuropèa provenent d'Anatolia o de la region situada entre
lei mars Caspiana e Negra. Lo nombre de sites d'installacions venguèt important,
especialament en Tessàlia. Aquela civilizacion èra basada sus l'agricultura e lo
norrigatge. Tenguèt de relacions comercialas amb sei vesinas deis illas Cicladas
o de l'illa de Milo.

L'usatge dau metau comencèt vèrs 3 000 avC a partir d'un pople novèu
qu'envaïguèt lei Cicladas. Enterin, una ierarquia se formèt a l'entorn d'una
classa aristocratica coma o mòstra la descubèrta d'armas e d'objèctes decorats
probablament reservats a l'elèit. Aqueu periòde es marcat per una expansion
demografica fins vèrs 1 950 avC onte se debanèt una crisi caracterizada per la
destruccion de sites importants. La rason d'aquelei cambiaments sembla d'èsser
l'arribada d'un pòple novèu, leis Ellens.

Vèrs lo sègle XVI avC, un ensems de centres de civilizacions apareguèron vèrs
Tròia, a Chipre e dins lo sud de Grècia (Peloponès, Beocia...). Tre lo sègle
seguent, capitèron d'envaïr lei palais de Creta de la civilizacion minoïca.
Aquela invasion influencièt leis Ellens qu'adoptèron lo sistèma d'escritura
minoïc sillabic per lor lenga. Enterin, de reiaumes poderós se formèron en
Grècia a l'entorn dei centres de civilizacions existent dempuei lo sègle
precedent coma Peloponès (Micenas, Pilos, Tirint) e Beocia (Gla). Aquela
civilizacion es dicha « civilizacion micenèa » segon lo nom de son site
principau. Formèt un ensems unit au nivèu economic e tecnologic amb la difusion
d'una ceramica similara e de cambis comerciaus amb de regions alunchadas per
obtenir certanei materiaus coma lo coire o l'estam. Son influéncia èra presenta
dins leis illas de la Grècia modèrna, a Chipre e dins una partida dei Balcans.

Lo periòde situat entre lo sègle XIII avC, après l'arribada dei Dorians, e lo
sègle VIII avC, es fòrça mau conegut en causa de la disparicion de l'escritura
micenèa e de l'abséncia d'un sistèma de remplaçament. Es per aquò, es
generalament dich « periòde sorn ». Dins aquò, es una epòca de cambiaments
importants au nivèu demografic, tecnologic, economic e politic.

Dins lo corrent dau sègle VIII avC, l'economia dau país venguèt pus
diversificada enterin que lo poder dei rèis foguèt pauc a pauc pres per l'ensems
de l'aristocracia. Aqueu cambiament acomencèt dins lei ciutats d'Anatolia e
causèt, ai sègles VII e VI, la confiscacion dei tèrras per una minoritat. Puei,
aquò entraïnèt una crisi agricòla e de trébols sociaus, especialament a Milet e
a Focèa. Foguèt donc lo començament d'una tièra de migracions per colonizar e
poplar de territòris novèus, resòuvre lo problema de la subrepopulacion puei
desvolopar lei liames comerciaux entre vilas. Ansin, Milet creèt divèrsei
ciutats a l'entorn de la mar de Marmara enterin que Focèa s'installèt solidament
dins la partida occidentala de la Mar Mediterranèa.

Pasmens, lei tensions entre lei classas diferentas dei vilas grègas contunièron
maugrat la colonizacion, especialament aquelei causadas per lei crisis
agricòlas. De mai, lo comèrci novèu amb lei colonias entraïnèt l'aparicion de
classas novèlas, marchandas e richas, qu'aspirèron au poder. Ansin, la
dominacion de l'aristocracia foguèt estrementida a partir dau sègle VI. Certanei
ciutats assaièron de nomar un legislator, coma Solon a Atenas o Pittacos a
Mitilene, per escriure una lèi comuna, valabla per l'ensems deis abitants.
Pasmens, aquelei refòrmas mostrèron lèu sei limits e unei govèrns son reversats
e remplaçats per de regims de tirania s'apielant mai o mens sus lo pòple per
dirigir la vila. Lei tirans, coma Pisistrate a Atenas, permetèron d'equilibrar
lei relacions entre lei diferentei classas socialas mai subrevisquèron rarament
a la mòrt de lor creator, ais esfòrç de l'aristocracia per reprendre lo poder e
ai desirs politic de la màger part dei ciutadans. Se desvolopèron, especialament
a Atenas, lei premierei formas de govèrn democratic conegudas.

Lei guèrras medicas, que leis accions principalas se debanèron entre 490 e 479
avC, marquèron lo passatge de l'epòca arcaïca au periòde classic. Aquelei
guèrras son lo produch de la resisténcia grèga a l'expansion de l'Empèri Pèrsa
vèrs Grècia. D'efèct, lei Pèrsas capitèron la conquista dei ciutats grègas
d'Anatolia durant leis annadas 540 avC. Puei, Pèrsia contunièt de desvolopar son
influéncia dins la region. Ansin, per exemple, en 513 avC, lo rèi de Macedònia
venguèt son vassau e, en 508 avC, Atenas mandèt una aliança comuna còntra leis
Escites.

Pasmens, a partir de 512 avC, una taxacion novèla dei vilas d'Anatolia,
conjuguada amb lei dificultats comercialas de la region, entraïnèt un
maucontentament important. La revòuta acomencèt en 499 avC a Milet e foguèt
malaisament vencuda per lei Pèrsas en 493 avC. Durant lo conflicte, Atenas e
Eretria mandèron una flòta per ajudar la revòuta entre 499 e 498 avC. Aquò
atirèt l'atencion de l'Empèri Pèrsa sus l'ostilitat de certanei ciutats grègas e
sus lei menaças pesant sus sa frontiera nòrd-occidentala.

Una premiera expedicion militara pèrsa aguèt donc luòc en 492 avC. L'objectiu
èra de reprendre lo contraròtle dei territòris nòrd de Grècia, teoricament
vassaus dempuei lo sègle precedent, evacuats per l'armada pèrsa pendent la
revòuta dei Grècs anatolians. Pasmens, après quauquei succès iniciaus, la
campanha foguèt una revirada en causa de la destruccion de la màger part de la
flòta pèrsa per una tempèsta au mont Athos. En 490, una segonda expedicion
foguèt donc mandada. Capitèt de prendre leis illas Cicladas e Eubèa, que Eretria
après un sètge de sièis jorns. En revenge, leis assais realizats per desbarcar
una fòrça sus lo territòri d'Atenas foguèron severament replegats per una
aliança deis Atenencs e dei Plateans durant la Batalha de Maraton.

Après lor revirada de Maraton, lei Pèrsas foguèron ocupats durant dètz ans per
una revòuta intèrna d'Egipte puei per la mòrt dau rèi Dàrius Ièr en 486 avC. En
fàcia, la màger part dei ciutats grègas (Esparta, Atenas, Corint, Megara...)
avián format una aliança defensiva au congrès de Corint en 481 avC enterin que
la preparacion pèrsa anoncièt un assaut imminent. D'efèct, en 480 avC, lei
Pèrsas mandèron una tièra d'ofensivas amb una armada e una flòta importantas.
Capitèron de forçar lei posicions defensivas grègas ai batalhas dei Termopilas e
d'Artemision permetent la presa d'Atenas, evacuada per seis abitants. Pasmens,
la flòta grèga averèt un succès decisiu pendent la Batalha de Salamina marcada
per la destruccion de son omològ pèrsa. Lo comandament pèrsa deguèt donc evacuar
Atenas e mantenir sei posicions au centre de Grècia durant l'ivèrn sensa atacar
lo sud dau país.

De son caire, lei Grècs renforcèron sei fòrças e capitèron de reünir l'armada
pus importanta de l'Antiquitat grèga. Poguèron donc atacar en 479 avC a Platea
onte lei fòrças pèrsas foguèron esquichadas e compelidas a una retirada fòra
d'Euròpa. Puei, la darriera flòta pèrsa foguèt incendiada au cap Mícale a la fin
de l'an e lo pònt de batèus bastit sus lo destrech dei Dardanèls destruch. La
victòria deis Atenencs a Sestos marquèt la fin deis operacions de l'aliança de
Corint còntra lei Pèrsas.

Per Grècia, lei consequéncias dei guèrras foguèron lo renforçament de la
poissança e dau prestigi d'Atenas e d'Esparta que serà la caracteristica
principala de la fin dau sègle V avC. D'efèct, lei doas ciutats prenguèron la
direccion d'alianças rivalas que foguèron :

La fin dau sègle V avC se caracteriza per la dominacion d'Atenas fins a sa
desfacha de 404 avC durant la Guèrra de Peloponès (431-404 avC). L'apogèu
d'Atenas es tanben considerat coma aqueu de la civilizacion grèga antica gràcias
a la represa dei ribatges de la mar Egèa encara tenguts per lei Pèrsas en 479,
la formacion d'un « empèri » maritim, una produccion intellectuala fòrça
importanta, l'esplendor dei monuments construchs e la reüssida de son sistèma
democratic. Pasmens, la dominacion d'Atenas se tuerta au poder d'Esparta que
capitèt de reünir lei vilas opausadas a Atenas dins una aliança. La guèrra entre
lei doas ciutats acomençèt en 431 avC e s'acabèt en 404 avC per la desfacha deis
Atenencs.

D'efèct, après la Segonda Guèrra Medica, leis Atenencs contunièron la lucha
còntra lei Pèrsas qu'ocupavan totjorn Anatolia e un nombre important d'illas de
la mar Egèa. En 477, se formèt donc una aliança de ciutats desirosas de combatre
lei Pèrsas e Atenas foguèt designada per prendre la direccion d'aqueu ensems
dich Liga de Delos. Capitèt de rebutar lei Pèrsas dei vilas grègas d'Anatolia
après sa victòria de l'Eurymedon en 469 avC. Pasmens, lei relacions entre lei
membres de la liga cambièron pauc a pauc e leis aliats d'Atenas venguèron sei
vassaus a partir de la mitat dau sègle V avC. Lei revòutas dei ciutats aliadas
principalas de la Liga coma Tassos o Samos foguèron donc reprimidas. Ansin en
431 avC au començament de la guèrra còntra Esparta, la màger part dei vilas
grègas de la mar Egèa fan partida de l'Empèri Atenenc. Enterin, gràcias au
tesaur de la Liga de Delos, Atenas poguèt abelir la vila amb la construccion de
monuments coma l'Acropòli, atirar d'intellectuaus nombrós e melhorar son sistèma
de democràcia. De mai, expòrta son sistèma politic dins leis autrei membres de
la Liga de Delos e consèrva la premiera flòta militara de Grècia.

Pasmens, la dominacion atenenca s'opausa a la confederacion d'Esparta e ai
desirs d'independéncia dei membres de la Liga de Delos. Un tièra de batalhas
aguèt luòc entre 460 e 445 avC. Lo resultat foguèt la signatura d'un tractat de
patz vèrs 446-445 avC e la reconoissença de la division de Grècia entre esfèras
d'influéncia atenenca e espartana. Lo conflicte recomencèt en 431 avC après
divèrsei diferents entre Megara e Corint d'un caire, qu'èran aliadas d'Esparta,
e Atenas d'autre caire.

La guèrra s'estendèt rapidament a totei lei regions de Grècia. L'estrategia
d'Atenas es de resistir a l'interior de sei fortificacions enterin que sa flòta
ataque Peloponès. Pasmens, la ciutat foguèt devastada per una epidemia de pèsta
en 430-429 avC. En 425 avC, leis Atenencs capitèron d'averar la batalha
d'Esfacteria e de menaçar Messenia mai Esparta prenguèt la vila d'Anfipolis,
important centre de provesiment atenenc dins lo nòrd de Grècia, l'an seguent.
Ansin, en 421 avC, lei dos camps signèron una patz novèla.

Aqueu tractat dura pas lòngtemps. Leis Atenencs assaièron de sostenir leis
esfòrç d'Argos de crear una liga rivala d'aquela d'Esparta en Peloponès.
Pasmens, Esparta averèt la batalha de Mantinèa en 418 avC restaurant sa
dominacion sus lo sud dau país. En 415, Atenas mandèt una expedicion en Sicília
per luchar còntra Siracusa que s'acabèt en 413 avC per un desastre militar amb
la pèrda de la flòta atenenca e d'aperaquí 40 000 òmes. De mai, en consequéncia,
lei membres de la Liga de Delos aprofichèron la desfacha en Sicília per tornar
prendre lor indepéndencia.

Ansin, leis Atenencs foguèron reduchs a la defensiva enterin que seis enemics
ataquèron sei proviments. Una tièra de còntraofensivas permetèron ais Atenencs
de conservar lo contraròtle dei destrechs. Pasmens, Esparta obtenguèt lo sostèn
dei Pèrsas per equipar de flòtas novèlas. Ansin, en 405 avC, la darriera flòta
atenenca foguèt destrucha a la Batalha d'Aegospotami e la vila foguèt assetjada
per lei tropas de la Liga de Peloponès. Deguèt capitular en 404 avC marcant la
victòria d'Esparta e la fin de la dominacion deis Atenencs.

Lo periòde après la Guèrra de Peloponès es caracterizat per la lucha entre lei
ciutats principalas per obtenir la supremacia. D'efèct, après sa victòria,
Esparta es venguda la poissança dominanta de la region. Dins aquò, son poder es
rapidament concurrenciat per Tebas e tornarmai per Atenas enterin que lei Pèrsas
assaian d'afeblir lei ciutats grègas e d'arbitrar sei conflictes. Pasmens, lei
conflictes incessants entre ciutats desboquèron sus un equilibri fragil
caracterizat per l'afebliment dei poissanças principalas de Grècia.

D'efèct, en 395 avC, Atenas, Tebas, Argos e Corint formèron una aliança per
luchar còntra l'egemonia d'Esparta. Leis aliats capitèron de véncer sus la mar
onte leis Atenencs construguèron una flòta novèla amb l'ajuda de l'Empèri Pèrsa
mai lei combats s'encalèron sus la tèrra. La patz foguèt realizada en 387 avC :
Esparta capitèt de tenir la màger part de son poder sus Grècia gràcias au sostèn
dei Pèrsas, finalament inquiets de la poissança novèla d'Atenas, en cambi de
l'abandon dei ciutats grègas d'Anatolia. Aqueu tractat foguèt aculhit per la
desaprovacion generala dei Grècs e la guèrra recomencèt vèrs la mitat deis
annadas 370 avC. Opausèt una aliança formada per Atenas e Tebas a la liga deis
aliats d'Esparta. S'acabèt per la victòria de Tebas a Leuctra onte lei fòrças
d'Esparta foguèron espoutidas.

Aquela batalha marca lo començament dau declin d'Esparta e un periòde de dètz
ans de dominacion tebana. Entraïnèt un novèu cambiament d'aliança amb lo
raprochament d'Atenas e d'Esparta. La guèrra foguèt marcada per la Batalha de
Mantinea en 362 avC e l'afebliment generau dei ciutats principaus de Grècia.
D'efèct, leis Atenencs e leis Espartans foguèron desfachs severament enterin que
la màger part dei caps de Tebas èran tuats dins lei combats. De mai, lei tropas
tebanas s'encalèron dins la malaisada tresena guèrra santa a partir de 357 avC.

D'efèct, capitèt de conquistar lei vilas minieras dau nòrd de la region puei
l'ensems dei territòris au nòrd dei Termopilas. En 346 avC, Tebas deguèt
demandar son ajuda per contuniar la tresena guèrra santa. Aquò permetèt ai
Macedonians d'intervenir dins leis afaires interiors grècs puei d'intrar dins
l'Amfictionica grèga. En 339 avC, Tebas e Atenas formèron donc una aliança per
resistir ai progrès de Felipe II vèrs lo sud. La batalha entre lei dos camps
aguèt luòc en 338 avC a Queronea e foguèt una victòria dei Macedonians. Après
aquela batalha, Tebas deguèt abandonar sei pretencions sus Beocia e Atenas
deguèt intrar dins la Liga de Corint, un ensems d'estats favorables ai
Macedonians. Ansin, Felipe II installèt sa dominacion sus Grècia.

Entre 334 e 323, un nombre important de soudats participèt ai conquistas de
l'Empèri d'Alexandre. Aquò permetèt d'estendre la cultura grèga sus un territòri
important a l'èst enterin que certanei cultes orientaus arribèron vèrs lei
territòris grècs. lo començament d'aqueu periòde veguèt la destruccion totala de
Tebas après una revòuta còntra l'òrdre macedonian. En revenge, Atenas foguèt
esparnhada e sa flòta gardarà una poissança significativa fins a la conquista
romana.

La dominacion de Macedònia demorèt maugrat divèrseis assais de revòutas deis
Atenencs o de temptativas d'Esparta per restaurar son poder ancian en Peloponès.
Lei principalas aguèron luòc en 336 avC amb la revòuta de Tèbas, la guèrra
d'Esparta còntra Antipater en 331 avC e la Guèrra Lamiaca en 323-322 avC,
totjorn còntra Antipater. Puei, Macedònia e Grècia son partejats entre leis
oficiers d'Alexandre coma lo rèsta de son Empèri.

Lei rivalitats entre leis estats grècs entraïnèron l'intervencion dei Romans a
partir de 229 avC. Puei, l'aliança entre Cartage e Macedònia durant la Segonda
Guèrra Punica (218-202 avC) causèt una degradacion dei relacions amb la
Republica Romana. Una premiera guèrra comencèt en 215 fins a 205 avC entre lei
Macedonians d'un caire e leis Etolians, aliats ai Romans, d'autre caire.
S'acabèt per una victòria macedoniana.

Pasmens, après la desfacha de Cartage en 202 avC, Roma mandèt una armada novèla
per ajudar Rodes e Pèrgam còntra Macedònia. En 197 avC, l'armada dau cònsol
Titus Quinctius Flamininus ganhèt la Batalha de Cinoscèfales. La patz foguèt
signada en 196 avC : Macedònia deguèt abandonar sei posicions en Grècia centrala
e venir un aliat dei Romans. Lei Romans venguèron donc leis arbitres deis
afaires interiors grècs, especialament en Peloponès entre Esparta e Achaïe.

En 27 avC, l'Empèri creèt la província d'Achaïe per dirigir lei territòris
grècs. Pasmens, certanei vilas, coma Esparta o Atenas, gardèron una autonomia
teorica durant la màger part de l'Empèri.

L'economia de Grècia es caracterizada per lo ròtle primordiau de l'agricultura e
deis esclaus. La màger part de la populacion es rurala e l'ensems de mecanismes
de produccion faiçonan lei relacions entre lei membres dei societats dei
diferentei ciutats-estats. Ansin, lei ciutadans de la vila son generalament lei
proprietaris dei tèrras e la proprietat agricòla es un ideau. En fòra d'aqueleis
activitats, existís tanben de cambis comerciaus e un artisanat. Lei cambis
comerciaus son liures, levat dau comèrci dei grans estrictament contraròtlat per
lei vilas principalas coma Atenas o Corint que son dependentas d'aproviments
luenchs. Leis activitats artisanalas principalas son lo trabalh dei teissuts, de
la fusta, dei metaus e de la terralha. Per permetre lo desvolopament d'aqueu
comèrci, lei vilas adoptèron pauc a pauc l'utilizacion de la moneda a partir dau
sègle VI.

Lei sciéncias de Grècia antica son principalament lo fach dei filosòfs que
realizèron de recèrcas e de tractats dins divèrsei domenis coma lei matematicas,
la fisica e l'astronomia, la biologia e la medecina. Lo país assostèt tanben lei
premiers istorians e un nombre important de geografs.

Ansin, leis escòlas de filosofia, l'Acadèmia de Platon o dau Licèu d'Aristòtel,
coma son lei centres de recèrcas principaus dau país. Lor ròtle es important per
lei matematicas o l'astronomia, per exemple amb lo desvolopament d'un sistèma
astronomic eliocentric. De descubèrtas majoras foguèron tanben fachas en
mecanica (Arquimèdes) e en medecina (Heròfil). De mai, lei trabalhs dei sabents
grècs gardaràn una influéncia capitala durant lei sègles seguents. Es lo cas dau
sistèma astronomic Ptolemèu serà utilizat fins ai trabalhs de Nicolau Copernic
au sègle XVI.

D'autra part, en fòra dei sciéncias « duras », lei premiers istorians coneguts
assaièron de recensar leis eveniments d'una epòca per articular e raportar la
veritat sus lei fachs istorics. Lei mai coneguts son Erodòt e Tucidides
qu'estudièron respectivament lo periòde situat entre lo rèine de Cir II lo Gran
e lei guèrras medicas e la Guèrra de Peloponès. Lei viatges grècs entraïnèron
egalament l'aparicion d'una geografia activa e d'autors nombrós. Aquò comencèt
durant lo sègle VI avC e prenguèt vam gràcias a l'exploracion dei mars d'Euròpa
Occidentala e per lei conquistas d'Alexandre. Ansin, au sègle III avC,
Eratostènes capitèt de mesurar lo diamètre de la Tèrra.

L'arquitectura grèga fa son aparicion tre lo periòde micenèu vèrs lo sègle XII
avC. Pasmens, lei construccions d'aquela epòca èran principalament realizadas en
materiaus gaire solids coma la fusta. Ansin, la màger part dei monuments
micenèus son perduts. Ansin, l'arquitectura grèga coneguda es aquela de l'èra
classica que foguèt descricha per d'autors, qu'inspirèt l'arquitectura romana e
que certanei de sei monuments existisson totjorn a l'ora d'ara. Es per exemple
lo cas dau Partenon d'Atenas, construch durant lo sègle V avC o de monuments
romans coma lo Panteon de Roma, bastit segon lei règlas arquitecturalas grègas.

Lo materiau de construccion principau èra la pèira, especialament per leis
estructuras sostenent la bastida. Lo marbre èra rar e limitat ai partidas
decorativas en causa de son còst important. Lei formas son generalament cubicas
o en forma de parallelepipède. Leis construccions avián una autor febla. En
consequéncia, lei costats èran finits per una forma triangulara, dicha
« fronton », que podiá èsser adornada d'esculturas.

Lei temples son lei bastiments pus coneguts de l'Antiquitat grèga. Èran
utilizats per lo culte dei dieus mai certanei avián d'autrei foncions coma la
proteccion dau tesaur associat au dieu. Cada ciutat grèga aviá tanben una
palestra o un gimnasi qu'èran de luòcs a cèu dubèrt e enviroutats per una paret.
Aqueleis endrechs èran utilizats per l'entraïnament fisic. Lo teatre èra
egalament un bastiment comun. Èran generalament situats a l'exterior dei vilas
per lei representacions teatralas e tanben per certanei reünions publicas.
Enfin, i aviá un bastiment, generalament rectangular, que servissiá de centre de
reünion per lo govèrn e per la justícia.

Lo genre de l'epopèia es principalament representat per leis òbras d'Omèr que
son l'Iliada e l'Odissèa (s. VIII avC) que l'influéncia demorèt durant lei
sègles seguents. Una epopèia es compausada d'una tièra de poèmas que son lo
racònte d'un ensems de fachs e d'accions eroïcs e mitics d'un pòple o d'un eròi.
Lo genre existissiá durant tota l'Antiquitat grèga mai foguèt concurrenciat per
d'autrei formas de poesia a partir dau sègle V avC.

La poesia, en fòra deis epopèias, es un genre fòrça escampat en Grècia antica
dempuei lo sègle VII avC pendent lo periòde arcaïc. Se diversifica rapidament.
D'efèct, au sègle VII avC, leis estils principaus son la poesia iambica e
elegiaca. Lo premier es generalament ironic e satiric enterin que lo segond
tracta puslèu de tèmas guerriers. Vèrs la fin dau sègle VI avC, apareis lo genre
de la corala lirica que foguèt fòrça present durant l'èra classica enterin que
divèrseis autrei tipes de poesia fan lor aparicion au sègle V avC. Aqueu darrier
sègle veguèt tanben lei premiers poètas « professionau » demandant de sòus per
l'exercici de lor art. A partir dau sègle III avC, quand Alexàndria venguèt pauc
a pauc lo centre principau de la cultura grèga, lei poetas foguèron inspirats
per lei recèrcas scientificas de la vila. Lei poemas venguèron generalament pus
corts (Teocrit) e mai se leis òbras d'inspiracion epica son totjorn presentas
(Leis Argonautas). En revenge, lo genre liric venguèt pauc a pauc marginau amb
l'arribada dei Romans a partir dau sègle II avC.

Lo teatre foguèt un aspèct important de l'Antiquitat grèga, especialament entre
550 e 220 avC. Tres genres principaus de pèças i existisson que son la tragedia,
apareguda vèrs la fin dau sègle VI avC, la comedia, a partir dau començament dau
sègle V avC, e la satira. La ciutat-estat d'Atenas joguèt un ròtle capitau dins
son desvolopament, magement durant lo periòde classic amb la cracion de fèstas
publicas centradas sus lo teatre. Ansin, lo teatre atenenc es a l'origina dau
teatre occidentau modèrne.

D'efèct, tre lo periòde arcaïc, lei filosòfs presocratics (Tales de Milet ai
sègles VIII e VII avC) acomencèron d'estudiar l'òrdre dau monde e sei lèis
politicas o matematicas. Lo movement se desvolopèt ai sègles VI e V avC amb lei
sofistas puei de filosòfs coma Pitagòras, Parmenides o Eraclit. Pasmens, la
conoissença dirècta de seis òbras es limitada a quauquei fragments. Lo sègle IV
avC marquèt una etapa importanta amb lei trabalhs de Platon e d'Aristòtel e la
naissença de divèrsei movements coma l'epicurisme e l'estoïcisme en 306 e 301
avC.

Forman una societat ierarquizada dirigida per un rèi. Lei membres de sa familha
son lei dieus pus poderós de la societat grèga e son venerats dins la màger part
dei vilas. Vivon a la cima dau Mont Olimp. Lei principaus son Zèus (rèi dei
dieus e dau cèu), Poseidon (rèi dei mars), Ades (rèi deis infèrns), Èra (frema
de Zèus), Atenas (filha de Zèus e divessa de la guèrra e de la saviesa), Apollon
(dieu de la poesia) o encara Afrodita (divessa de l'amor e de la beutat).

Leis oracles son un autre aspècte important de la religion e de la cultura
grègas. Es la respònsa donada per un dieu a una question d'un individú, pus
rarament per un ensems de personas. Aqueleis oracles son solament lo fach de
certanei dieus dins de luòcs precís, sus de subjèctes determinats e d'un biais
particular. L'interpretacion dei respònsas necessita sovent un aprendissatge car
son generalament fòrça enigmaticas. L'oracle principau de Grècia èra situat dins
lo temple d'Apollon de Dèlfes. Tèn un ròtle politic important, especialament
durant la colonizacion, lei guèrras medicas e pendent lei guèrras per l'egemonia
sus lo país.



https://oc.wikipedia.org/wiki/Gov%C3%A8rn

Lo govèrn es l'institucion d'un Estat encargada del poder executiu. Los membres
d'un govèrn son generalament designats jos lo nom de ministre o de secretari
d'Estat e plaçat jos l'autoritat d'un Cap de govèrn. Lo govèrn decidís e
entrepren las accions necessàrias per conduire de l'Estat. Es responsable davant
los ciutadans.

Politicament, dins un regim parlamentari, lo govèrn parteja lo poder executiu
amb lo cap de l'Estat que pòt èsser un monarca (coma en Espanha e al Reialme
Unit) o un president elegit al sufragi universal dirècte (coma en França) o
indirècte. Es responsable davant lo Parlament dins un regim parlamentari o
semipresidencial.

Un govèrn se constituís generalament, jos l'autoritat d'un Cap de govèrn, que
pòt èsser nomenat Primièr ministre (coma en França), President del Conselh (coma
en Itàlia e en França jos la IIIa e la IVa Republica), o encara Cancelièr (coma
en Alemanha), e de ministres. Es responsable politicament davant lo parlament
dins un regim de tipe parlamentari. Cada ministre es titular d'un pòrtafuèlha
ministerial. Los ministres son solidaris e lo govèrn es doncas un organ
collegial. La demission del cap del govèrn entraina aquela de tot lo govèrn.

Dins un regim presidencial (coma als Estats Units d'America), lo govèrn se plaça
jos l'autoritat dirècta d'un cap de l'Estat e es pas responsable davant lo
Parlament. Los ministres compausant lo govèrn son individualament responsables
davant lo cap de l'Estat ; s'agís doncas pas d'un organ collegial.

Dins un sens larg, lo govèrn designa l'ensemble dels poders publics
constitucionals, es de dire de las institucions centralas previstas par la
Constitucion e dispausant del poder politic. Par exemple per la França, lo
govèrn de la Cinquen Republica francesa se constituís del president de la
Republica, del govèrn stricto sensu, del Parlament e del Conselh Constitucional.
Es dins aquel sens del tèrme de govèrn que se pòt dire qu'un Estat se compausa
d'un territòri, d'una populacion e d'un govèrn. Es tanben dins aquel sens que lo
« mode de govèrn » designa lo regim politic d'un Estat.



https://oc.wikipedia.org/wiki/Georgia_(Cauc%C3%A0s)

Georgia (en georgian საქართველო Sak'art'velo) es un país dau sud-èst d'Euròpa,
au sud-oèst de Caucàs e ai confinhas d'Asia. Es la pàtria dau pòble georgian.
Forma un estat qu'es limitròf amb Turquia e Armenia au sud, Azerbaitjan a l'èst,
Russia au nòrd e qu'es en riba de la mar Negra a l'oèst. Sa superfícia es de
69 700 km2 e sa populacion es de 4 677 401 estatjants (2005). Sa capitala es
Tbilissi (ò Tiflis).

Georgia es magerament situada dins la region montanhosa de Caucàs. Dins lo nòrd
dau país, si troba la cadena dau Caucàs Grand que sèrve de frontiera entre
Georgia e Russia. De cimas l’i passan 5 000 mètres d’altitud coma lo mont
Chkhara (5058 m) e lo mont Kazbek (5047 m). Dins lo sud dau territòri georgian,
si situa la cadena de Caucàs Pichon que certanei cimas pòdon passar 3000 mètres
coma lo mont Abouli (3300 m). Un nombre non negligible de vilatges ò de pichonei
vilas son donc d’accès malaisats d’ivèrn.

L’i a un nombre important de rius sus lo territòri georgian. Lei pus importants
son lo fluvi Mtkvari (longor : 1515 km), lo fluvi Rioni (327 km) e lo riu Alazni
(351 km). Traversan la vau entre lei doas cadenas de Caucàs. Mtkvari vèn de
Turquia, passa per la capitala Tbilissi e intra en Azerbaitjan fins a sa boca
dins la Mar Caspiana. Alazni es un riu dau centre de Georgia que jonh Mtkvari.
Rioni passa dins l’oèst de Georgia fins a sa boca dins la Mar Negra.

Tres zònas climaticas principalas existisson en Georgia. La premiera es de tipe
subtropicau e si situa dins l’oèst dau país. La segonda es de tipe mediterranèu
e si situa dins l’èst. Dos paramètres (altitud, distància de la mar) entraïnan
dei variacions climaticas au sen d’aquelei zònas. La tresena si situa dins lei
regions d’altitud que lo clima es de tipe alpin a partir de 2100 m. Dins la
mitat occidentala, lei precipitacions anualas son importantas entre 1000 e 2500
mm. Son pus feblas dins la mitat orientala ambé 500-800 mm. Aumentan ambé
l’altitud. La temperatura anuala varia entre 2-4°C d’ivèrn e 20-24°C d’estiu.

En 2011, la populacion de Georgia, levat d’Abcazia (240 000 abitants en 2011) e
de l’Ossetia dau Sud (70 000 en 2007), èra de 4,585 milions d’abitants. En causa
dei guèrras, de l’emigracion de certanei minoritats e de la crisi economica, es
en demenicion regulara dempuei son maximom de 1992 après l’independéncia (5,5
milions). Lei Georgians representan la màger part d’aquela populacion (83,7% en
2002). Lei principalei minoritats etnicas son d’Azèris (6,5%), d’Armenians
(5,7%) e de Rus (1,5%).

En Abcazia, lei populacions son fòrça mescladas e leis Abcazs representavan en
2003 solament 44% de la populacion. Tres grops l’i representavan de minoritats
de remarca : Georgians (21,3%), Armenians (20,8%) e Rus (10,9%). Lei donadas en
Ossetia dau Sud son fòrça ancianas e datan de 1989. Dempuei la guèrra de 2008,
s’estima una reparticion entre aperaquí 75% d’Ossetians e 25% de Georgians.

La vila pus importanta de Georgia es la capitala Tbilissi amb una populacion
egala a 1,172 milions d’abitants en 2012. Tres autrei vilas passavan 100 000
abitants en 2012 : Kutaisi (197 000), Batom (126 000) e Rustavi (122 500).
D’autrei vilas de remarca son Zugdidi (76 000), Gori (55 000) e Poti (48 000).

La lenga oficiala de Georgia es lo georgian qu’es la lenga principala de 71% de
la populacion. Leis autrei lengas importantas son lo rus (9% de la populacion),
l’armenian (7%) e l’azèri (6%). Dins la republica de facto independenta
d’Abcazia, l’abcaz es tanben reconeguda coma lenga oficiala.

En 2002, la màger part de la populacion de Georgia èra crestiana ortodòxa
(83,9%). D’efècte, la Glèisa Ortodòxa de Georgia si formèt a partir dau sègle IV
e aguèt un ròtle important dins l’unificacion dau reiaume d’Ibèria a l’origina
de l’estat modèrne de Georgia. Abolida après l’annexion per l’Empèri Rus, foguèt
restaurada en 1917. Lo Concordat de 2002 reconoisse aqueu ròtle dins l’istòria
dau país e sa posicion au sen de la societat georgiana es reconeguda
oficialament per la constitucion.

Tres minoritats religiosas de remarca existission en Georgia. La pus importanta
es constituida per lei musulmans sunitas (9,9% en 2002). Leis autrei son
compausadas d’autrei cultes crestians, magerament armenian (3,8% en 2002) e
catolic (0,8% en 2002). Existiá una minoritat josieva importanta durant lo
periòde sovietic qu’a emigrat en direccion d’Israèl dempuei la fin de l’Union
Sovietica.

Lo pòblament preistoric de Georgia es mau conegut. Lei vestigis umans (Homo
erectus) pus ancians descubèrt sus son territòri datan de 1,8 milion d’annadas.
Lo Paleolitic s’acabèt entre 10000 e 8000 avC. Lei signes premiers d’aparicion
d’una cultura neolitica e d’una transicion entre una societat basada sus la caça
e una societat basada sus l’agricultura datan de 3000 avC. Aquela cultura es
dicha cultura Kura-Araxes ò premiera cultura transcaucasiana.

Dins lo corrent dau milleni I avC, la region de Caucàs foguèt conquistada e
ocupada per unei pòbles nomadas (Escites, Medes…). Lo territòri de la Georgia
actuala èra alora en marge deis estats mesopotamians coma l’Urartu e l’Empèri
Assirian. Après la disparicion de l’estat assirian en 609 avC, la region passèt
sota la dominacion dei Medes e rapidament sota aquela de l’Empèri Aquemenida
unificat per Cir II après lo reversament d’Astíages. L’i demorèt fins a son
afondrament en fàcia de l’invasion grèga d’Alexandre lo Grand. Pasmens, au
contrari de la màger part dei possessions pèrsas, la region de Caucàs passèt pas
sota l’autoritat dei Macedonians e venguèt independenta.

L’unitat de la region èra febla e si formèt rapidament unei reiaumes
independents. Dins la mitat occidentala dau territòri georgian actuau, apareguèt
lo reiaume de Còlchida tre lo sègle VI a partir dei vestigis d’un estat locau
(format probablement au milleni II avC) annexat per lei Medes. Conoguèt una
influéncia grèga fòrça importanta. Dins la mitat orientala, si formèt pauc a
pauc lo reiaume d’Ibèria a partir de 300 avC. Vassalizèt lo reiaume de Còlchida
e d’autrei reiaumes vesins gràcias a una tièra de campanhas militaras
victoriosas durant lo rèine de Parnabaz Ièr (302-237 avC).

A sa mòrt, Ibèria èra un reiaume poderós de la region. Pasmens, sei successors
abandèron pauc a pauc lei conquistas dau sud per si concentrar sus la region dei
Portaus de Caucàs. Aquò afebliquèt la dinastia que foguèt reversada en 189 avC
per una dinastia armeniana. Au sègle I avC, aquela relacion amb Armenia
entraïnèt una invasion romana en 65 avC. Còlchida venguèt una província romana e
Ibèria un protectorat fins au sègle III.

La fondacion de l’Empèri Sassanida en 224 entraïnèt un cambiament politic
important per Ibèria que venguèt un enjòc de la rivalitat entre Roma e
Ctesifont. Passèt sota l’influéncia sassanida fins a 298. Puei, la conversion
dau país au crestianisme vèrs 317 dau rèi Mirian III renforcèt lo liame ambé lei
Bizantins fins a 363 que Constantinòple reconoguèt l’influéncia sassanida sus la
mitat orientala de la Georgia actuala. Fins a l’abolicion de la monarquia en 580
per lei Sassanidas, Ibèria alternèt de periòdes d’independéncia e de vassalitat.
Lei Bizantins foguèron pas capables de lo reconquistar totalament mai ocupèron
pauc a pauc la província anciana de Còlchida. Dins lo corrent d’aqueu periòde,
la vila de Tiflis foguèt fondada e la Glèisa georgiana estendèt son influéncia
au sen de la populacion maugrat lo sostèn pèrsa a la religion zoroastriana.

Au començament de l’Edat Mejana, la region de Caucàs foguèt l’objectiu d’una
invasion aràbia menada dins l’encastre de la conquista de l’Empèri Sassanida.
Tiflis foguèt conquistada en 645 e mai que d’un senhor locau acceptèt la
senhoriá maugrat de revòutas localas. Tiflis venguèt lo sèti d’un emirat que
dominava dirèctament ò indirèctament la màger part de Caucàs.

La dominacion aràbia comencèt de declinar a partir de la mitat dau sègle IX.
L’emirat de Tiflis foguèt reduch a la region a l’entorn de la vila e la màger
part de Caucàs foguèt devesit entre de principats locaus. En particular, la
dinastia Bagratida formèt una tièra de principats centrats sus Armenia. A la fin
dau sègle X, un senhor d’aquel ostau, Achot Ièr, capitèt d’unificar Georgia
(levat de la region de Tiflis) sota sa direccion. Pasmens, lo reiaume foguèt
pilhat mai d’un còp dins lo corrent dau sègle XI per de pòbles turcs (en
particular, lei Seldjokides) ò turcomans.

Lo rèine de David IV (1089-1125) marquèt la restauracion dau reiaume. Per
començar, capitèt d’impausar son autoritat a la noblesa e a la Glèisa. Puei,
creèt una administracion e una armada permanentas que li permetèron de
conquistar Tiflis en 1122 e la region de Chirvan. Sei successors contunièron sa
politica e dominèron tota la Transcaucàsia dins lo corrent dau sègle XII.
Resistèron tanben ai temptativas d’invasion dei Seldjokides de Rüm.

Pasmens, au sègle seguent, lo reiaume de Georgia foguèt conquistat e pilhat per
lei Mongòls. Georgia perdèt unei territòris e deguèt acceptar la dominacion
mongòla a partir de 1238. Venguèt una region periferica de l’Ilkhanat e, au
sègle XIV, poguèt aprofichar lo declin rapide dau poder mongòl per restaurar son
independéncia durant lo rèine de Jòrge V (1314-1346).

La feblessa e la division deis estats eissits de la scission dau reiaume de
Georgia foguèron rapidament aprofichadas per leis Empèris Otoman e Safavida
qu’èran lei doas poissanças majoras de la region. Maugrat una resisténcia
feròça, lei caps georgians deguèron reconóisser la senhoriá otomana ò safavida e
lo partiment de Georgia (e pus generalament de Caucàs), venguèt un enjòc de la
rivalitat entre lei dos empèris.

Un premier partiment foguèt conclut en 1555 (tractat d’Amasya) laissant la mitat
occidentala de Georgia sota la dominacion otomana e la mitat orientala sota la
dominacion safavida. Pasmens, a partir de 1578, una guèrra novèla si debanèt
entre lei dos empèris. La totalitat de Georgia foguèt conquistada per leis
Otomans fins a un retorn ofensiu dei Pèrsas en 1603. Puei, de 1614 a 1616, una
repression saunosa permetèt au govèrn safavida de restaurar son autoritat sus lo
país. Aquò causèt un declin economic important dins lo corrent dau sègle.
Pasmens, lei Safavidas deguèron acceptar de fisar sa direccion a un vicerèi
georgian (e musulman).

Au començament dau sègle XVIII, la revòuta afgana entraïnèt l’afondrament de la
dinastia safavida. Leis Otomans aprofichèron lei guèrras civilas intèrnas de
Pèrsia per atacar unei regions frontalieras, compres la Georgia safavida en
1723. Pasmens, Nadir Chah, qu’unifiquèt tornarmai Pèrsia fins a son assassinat
en 1747, capitèt de lei repossar dins leis annadas 1730 ambé l’ajuda dei
Georgians. Dins aquò, la region foguèt destrucha per la guèrra. Per assaiar de
reglar lo problema de l’agitacion regulara dei populacions georgianas, Nadir
Chah ne restaurèt la monarquia e la fisèt a un Bagratida que venguèt Heraclius
II.

En causa dei dificultats intèrnas de Pèrsia dins lo corrent dau sègle XVIII,
l’autonòmia de Heraclius II aumentèt e lo rèi georgian poguèt desvolopar una
politica estrangiera diferenta de Pèrsia. En particular, si raprochèt de
l’Empèri Rus e un protectorat foguèt signat en 1783.

Agha Mohammad Chah, fondator de la dinastia Qajara e cap novèu de Pèrsia après
sa victòria de 1796 còntra sei rivaus, decidèt de tornar contraròtlar Georgia.
Ordonèt l’abandon de l’aliança russa e la reconaissança de son autoritat.
Pasmens, en causa de sei metòdes fòrça violents dins lo corrent dei guèrras
civilas pèrsas, aquela decision entraïnèt au contrari un renovelament de la
demanda de proteccion de Heraclius II au govèrn rus, renfòrçada per la
destruccion de Tiflis en 1795.

Dins aquò, lei projèctes rus èran diferents deis esperanças georgianas.
D’efècte, après la mòrt de Heraclius II en 1798 e de son successor en 1800, lei
tsars Paul Ièr e Alexandre Ièr annexèron Georgia, desportèron leis eiretiers
potenciaus e placèron la Glèisa Georgiana sota l’autoritat de la Glèisa Russa.
De 1800 a 1830, tres guèrras victoriosas còntra lei Pèrsas (1804-1813 e
1826-1828) e leis Otomans (1828-1829) permetèron de conquistar la quasi
totalitat de Georgia. D’aqueu temps, una tièra de campanhas intèrnas
someteguèron lo país (levat de Svanètia que resistèt fins a 1858) au govèrn dau
tsar.

Après aquelei conflictes, Georgia conoguèt un periòde de desvolopament economic
important. L’aristocràcia georgiana foguèt integrada a l’elèit de l’Empèri Rus.
Mai d’un estudiant georgian poguèt tanben estudiar dins leis universitats
russas. Pasmens, a la fin dau sègle XIX, l’autoritarisme dau govèrn rus causèt
l’emergéncia d’un sentiment nacionalista en Georgia. Prenguèt la forma d’un
sostèn politic fòrça important au menchevisme, tendància reformista dei sociaus
democrats rus, que venguèt majoritari.

Durant la Premiera Guèrra Mondiala, Georgia demorèt alunchada dau prat batalhier
de Caucàs entre l’Empèri Rus e l’Empèri Otoman mai la majoritat politica dei
Menchevics dins la region l’i causèt una agitacion revolucionària importanta.
Tre març de 1917 e lo començament de la Revolucion Russa, un Comitat Especiau
per Transcaucàsia foguèt format a Tiflis. Gropèt lei revolucionaris de Caucàs e
venguèt rapidament autonòm en causa dei luchas intèrnas per lo contraròtle de
l’autoritat centrala de Russia. En novembre, refusèt d’acceptar la presa dau
poder centrau per lei Bolchevics e acampèt la sieuna assemblada constituenta en
febrier a Tiflis.

Una tièra de negociacions comencèt entre lei poissanças centralas e d’un caire,
lo govèrn sovietic, e d’autre caire, l’assemblada constituenta de Transcaucàsia.
Lo tractat de Brèst-Litovsk (3 de març de 1918) signat per lei Bolcheviks
acceptèt la pèrda de Batom, Ardahan e Kars au profiech de l’Empèri Otoman. En
Transcaucàsia, lei deputats si devesiguèron entre partisans de la patz
(Georgians) e de la contuniacion de la guèrra (Armenians). Aquò causèt la
revirada e la separacion de l’assemblada lo 26 de mai de 1918. Georgia signèt un
alta-au-fuec ambé leis Otomans, proclamèt son independéncia e si placèt sota la
proteccion de l’Empèri Alemand.

Après la desfacha alemanda en novembre de 1918, de tropas britanicas arribèron
dins la region. Sostenguèron lei revendicacions territòrialas georgianas còntra
l’Empèri Otoman. Lo país obtenguèron lei vilas de Batom, Ardahan e Akhatsikhe.
Pasmens, un conflicte si debanèt amb Armenia per la possession d’Akhatsikhe.
S’acabèt per una mediacion britanica mai portèt tòrt ai relacions entre
Armenians e Georgians.

Lei fòrças britanicas quitèron Tiflis en setembre de 1919. Dins lo corrent de la
guèrra civila, Georgia foguèt dirigida per un govèrn menchevic estable que
capitèt de redreiçar l’economia dau país. Dins aquò, la revirada de l’ofensiva
de l’armada blanca de Denikine a la fin de 1919 permetèt ai Bolchevics d’intrar
dins la region de Caucàs e de conquistar Bako en abriu de 1920. Maugrat la
reconoissança de l’independéncia de Georgia per leis Aliats, lo país poguèt pas
resistir a la pression militara simultanèa dei Turcs e dei Bolchevics. Començada
lo 16 de genier, l’ataca còntra Georgia s’acabèt per una victòria rapida.

Après la desfacha en fàcia de l’invasion turcobolchevica, Georgia foguèt
partejada entre lei venceires lo 13 d’octòbre de 1921. Kars tornèt venir turca e
un estatut autonòm foguèt previst (au sen de l’URSS en formacion) per la region
musulmana de Batom. La partida sovietica formèt una republica de l’Union
Sovietica. La presa de contraròtle sovietica foguèt per Grigol Orjonikidze. En
1924, reprimèt una insureccion, dicha Insureccion d’Aost, e formèt l’aparelh
sovietica dins la region. En 1931, foguèt remplaçat per Lavrenti Beria que
dirigiguèt uneis operacions de repression dins lo país, especialament còntra
leis elèits georgianas, dins l’encastre de la politica generala de Stalin.

Après la fin de l’èra estaliniana, una revòuta si debanèt a Tiflis lo 9 de març
de 1956. Foguèt aisament reprimida per l’Armada Roja La restauracion de l’òrdre
sovietic foguèt fisada a Vassil Mjavanadze que deguèt, per calmar l’agitacion,
demenir la pression dau contraròtle dau govèrn sus l’economia. Aquò capitèt mai
entraïnèt tanben lo desvolopament rapide d’una corrupcion endemica fòrça
importanta. En 1972, causèt lo remplaçament de Mjavanadze per Edoard
Shevardnadze que venguèt popular après lo succès de son oposicion a un projècte
que son objectiu èra de suprimir l’estatut oficiau de la lenga georgiana. En
1985, foguèt nomat ministre deis afaires estrangiers de l’Union Sovietica.

Dins aquò, la politica de Shevardnadze poguèt pas evitar l’emergéncia novèla dau
nacionalisme dau pòble georgian e dei minoritats etnicas de la republica. Après
sa partença, leis autoritats perdèron pauc a pauc lo contraròtle de la situacion
e unei manifestacions nacionalistas (subretot georgianas e abcazas) si
debanèron. En abriu de 1989, leis autoritats localas demandèron l’intervencion
de l’Armada Roja per reprimir una grèva majora que paralizava Tiflis. Pasmens,
Shevardnadze sostenguèt lei caps de la grèva e demetèt lei responsables
sovietics locaus entraïnant lo començament dau procediment d’independéncia.

Après l’eliminacion dei caps sovietics georgians sostenguda per Edoard
Shevardnadze, lo parlament georgian votèt l’illegalitat dei tractats signats
durant la Guèrra Civila Russa que fondava l’integracion de Georgia au sen de
l’URSS. En aost, lo multipartisme foguèt autorizat e d’eleccions organizadas a
la fin de l’annada. Foguèron averadas per lei nacionalistas e un referendum
proclamèt l’independéncia de Georgia lo 9 d’abriu de 1991.

En mai de 1991, Zviad Gamsakhórdia foguèt elegit president de la republica.
Establiguèt rapidament un regime fòrça autoritari que causèt una guèrra civila
entre sei partisans e seis adversaris a la fin de l’annada. Deguèt finalament
quitar lo país en genier de 1992 e Shevardnadze prenguèt lo poder en març.

D’aqueu temps, l’afebliment dau govèrn de Tiflis permetèt ai republicas
autonòmas d’Abcazia e d’Ossetia dau Sud de si proclamar independentas a la fin
de 1990. Aquò foguèt refusat per Georgia e lo parlament agravèt la situacion en
votant la supression de l'autonòmias locala d’Ossetia. Aquò entraïnèt lo
començament de doas guèrras e l’armada georgiana ataquèt Abcazia e l’Ossetia dau
Sud. Pasmens, sostenguda per Russia, lei doas republicas resistèron fins a la
signatura d’ acòrds d’alta-au-fuec en 1992 e en 1993. Reglèt pas la situacion e
permetèt ai territòris secessionistas de venir de facto independents. Au
sud-oèst, la region d’Adjaria venguèt tanben de facto independenta en 1991 sensa
combat. Lo demorèt fins a 2004 e l’afondrament dau govèrn locau en fàcia dau
maucontentament de la populacion.

Après aquelei reviradas militaras, lo govèrn de Shevardnadze deguèt faciar una
crisi economica lònga que va far tòrt a sa popularitat. Assaièt sensa succès de
dubrir Georgia a l’influéncia occidentala e foguèt finalament reversat per una
revòuta populara en novembre de 2003. Foguèt remplaçat per lo nacionalista
pro-occidentau Mikheil Saakashvili. Demandèt son intrada au sen de l’OTAN e
signèt divèrseis acòrds ambé de país europèus e arabis per redreiçar la
situacion economica de Georgia. Pasmens, venguèt rapidament impopular e foguèt
accusat d’autoritarisme. En 2008, assaièt de reglar per fòrça la question dei
doas republicas separatistas. Pasmens, l’ataca georgiana dei fòrças russas e
sud-ossetianas lo 7 d’aost de 2008 entraïnèt una repòsta rapida de Moscòu. Lo 16
d’aost, l’armada georgiana èra destrucha e lei vilas de Gori, de Poti e de
Senaki conquistadas per lei tropas russas. En parallèl, lei tropas georgianas
foguèron totalament expulsadas d’Abcazia e d’Ossetia dau Sud que l’independéncia
foguèt reconeguda per Russia.

Après aquela guèrra, lei tensions demorèron importantas ambé Moscòu e lei
projèctes d’adesion a l’OTAN totalament arrestats. Lo govèrn venguèt fòrça
impopular e, en 2012, Saakachvili perdèt leis eleccions legislativas. Reconoguèt
sa desfacha que venguèt la premiera transicion democratica dau país dempuei son
independéncia.

Lo drapèu georgian actuau foguèt adoptat après la Revolucion de 2004 per
remplaçar lo drapèu de la Republica Democratica de Georgia (1918-1921) tornat
adoptat en 1991. Es inspirat dau drapèu supausat dau reiaume d’Ibèria.
L’armoriau dau país foguèt tanben adoptat en 2004. Es inspirat per lei legendas
de l’istòria georgiana, especialament dau ròtle de proteccion ocupat per Sant
Jòrge. L’imne nacionau es dich « Tavisoupleba » (en occitan : La Libertat) e la
devisa es « La fòrça es dins l’unitat ».

Georgia es una republica semipresidenciala multipartista. Lo poder executiu es
dirigit per lo govèrn. Lo poder legislatiu es assegurat per lo Parlament e
tanben per lo govèrn. Lo poder judiciari es independent es dirigit per una Cort
Suprèma. Pasmens, aqueleis institucions foguèron sovent dominadas per lo poder
executiu permetent l’installacion d’un regime autoritari. Lei dos premiers
presidents, Zviad Gamsakhórdia e Edoard Shevardnadze, foguèron ansin reversats
per de revolucions e lo tresen, Mikheil Saakachvili, es regularament accusat
d’autoritarisme. La democracia s’installa lentament dempuei lo començament dau
sègle XXI e si debanèt en 2012 la premiera transicion democratica dau poder de
l’istòria georgiana.

L’organizacion territòriala actuala de Georgia, adoptada entre 1994 e 1996, es
considerada provisòria en causa dei crisis d’Abcazia e d’Ossetia dau Sud. Es
compausada de doas regions autonòmas (Abcazia e Adjaria), de nòu regions e dau
territòri de la capitala. Pasmens, si fau nòtar l’independéncia de facto
d’Abcazia e d’Ossetia dau Sud dempuei leis annadas 1990. Lo sistèma es fòrça
centralizada e lei regions son dirigidas per un comissari nomats per lo
president de la republica.

Georgia es lo centre d’unei questions territòrialas internacionalas majoras
eissidas de l’afondrament de l’Union Sovietica entre 1988 e 1991. D’efècte, doas
regions (Abcazia e Ossetia dau Sud) son desirosas de venir independentas dempuei
lo començament deis annadas 1990. Après doas guèrras còntra Georgia entre 1991 e
1993, lei doas regions capitèron de venir de facto independentas gràcias a un
sostèn rus. En 2008, après sa desfacha consecutiva a la Segonda guèrra
d'Ossetia, Tbilissi perdèt la possession dei darrierei zònas dei regions
separatistas encara sota lo contraròtle de son armada. Aqueu còp,
l’independéncia d’Abcazia e de l’Ossetia dau Sud foguèt recogenuda per Russia (e
sièis autrei país internacionalament reconeguts en 2013) mai Georgia revendica
totjorn aquelei regions e lei tensions militaras l’i son totjorn importantas.

Existisse un conflicte frontalier d’importància mendra entre Georgia e
Azerbaitjan a prepaus de la zòna dau monastèri de David Garedja qu’es revendicat
per Bakó. Enfin, una partida de la minoritat armeniana dau sud dau país
(Samtskhe-Djavakheti) es tanben desirosas d’obtenir un estatut d’autonòmia.

Georgia fa partida deis organizacions internacionalas ò europèas principalas
coma l’ONU, lo Conseu d’Euròpa ò l’OSCE. En causa de sa posicion estrategica a
l’èst de la Mar Negra entre Turquia e Russia e sus lo passatge d’un oleoducte
important, fa partida dei zònas d’influéncia estatsunidenca e russa. Dempuei son
independéncia, Georgia es desirosa de si durbir ai país occidentaus (temptativa
d’adesion a l’OTAN, acòrds ambé l’UE…). En particular, Tbilissi si presenta coma
un aliat e un sostèn deis Estats Units d’America e participèt a la guèrra d’Iraq
ò a la Segonda Guèrra d'Afganistan. Pasmens, dèu totjorn prendre en còmpte leis
interès rus dins la region, especialament per assaiar de contenter sei
revendicacions sus Abcazia ò l’Ossetia dau Sud. Dempuei 2008, Georgia refusèt de
mantenir de relacions dirèctas ambé lei país aguent acceptat de reconóisser
l’independéncia dei doas regions seccessionistas.

Dempuei l’independéncia, l’armada georgiana participèt a unei conflictes amb un
succès fòrça limitat. De 1991 a 1993, foguèt pas capabla de tornar conquistar
lei regions d’Abcazia e d’Ossetia dau Sud maugrat una superioritat numerica.
Puei, en 2008, ataquèt lei fòrças ossetianas e russas de Tskhinvali. Pasmens,
maugrat quauquei succès iniciaus, foguèt esquichada per lei Rus après solament
cinc jorns de guèrra.

L’economia de Georgia es una economia en transicion vèrs un modèl liberau amb
una demenicion fòrça importanta dei formalitats administrativas e de
l’importància dau contraròtle de l’Estat. Per exemple, 1800 companhiás foguèron
privatizadas de 2004 a 2008. En 2012, son PIB èra de 27,2 miliards de dolars amb
una creissança mejana de 6% entre 2010 e 2012.

Lei ressorsas naturalas dau país son fòrça feblas e limitats a l’agricultura que
representava 7,8% dau PIB en 2012 e 55% deis emplechs. L’industria representava
23% dau PIB e 8,9% de la populacion activa. Enfin, lei services representavan
69,2% dau PIB e 35,5% deis emplechs.



https://oc.wikipedia.org/wiki/Eritr%C3%A8a

Eritrèa es un país de la Bana d'Africa, vesin de Sodan a l'oèst, d'Etiopia al
sud e de Jiboti al sud-èst. Es limitat per la mar Roja a l'èst. Aquel país a
obtengut son independéncia d'Etiopia en 1993. Dempuèi, aqueles dos païses se
liuran una guèrra esporadica.

La region d'Eritrèa foguèt mencionada per lo premier còp dins un document
egipcian dau sègle XXV av. JC. Assostava alora divèrsei reiaumes que
participavan au trafecs comerciaus de la Mar Roja a partir dau pòrt d'Adulis. Lo
pus ancian foguèt lo Reiaume de D'mt que se situava dins lo nòrd de l'Etiopia
actuala e dins lei regions centralas d'Eritrèa. Dins lo corrent dei sègles
seguents, foguèt remplaçat per d'autrei reiaumes centrats sus aquelei regions.
Lo pus important foguèt lo Reiaume d'Aksum que dominèt la region dau sègle I ap.
JC au sègle X.

Après la disparicion d'Aksum, la region passèt dins l'esfèra d'influéncia de
l'Empèri Etiopian que l'utilizan coma accès a la mar. En parallèl, lo pòrt de
Massaua remplacèt lo pòrt d'Adulis coma centre economic. Ocupat per leis Otomans
en 1560, foguèt utilizat per organizar d'incursions còntra lei populacions
crestianas dei regions interioras. Aqueleis expedicions, conjugadas ambé
l'influéncia dei marchands musulmans entraïnèron l'islamizacion progressiva dei
plans e dei regions litoralas.

En 1882, aprofichant lo declin otoman e la volontat britanica de blocar leis
ambicions francesas en Jiboti, Itàlia poguèt crompar Assab. Puei, tres ans pus
tard, totjorn ambé lo sostèn de Londres, ocupèt Massaua. Aquel ensems formèt en
1890 la colonia d'Eritrèa. Leis Italians prenguèron pauc a pauc lo contraròtle
dau litorau e l'utilizèron coma basa per envaïr Etiopia en 1896. Pasmens, aqueu
projècte mau capitèt totalament e l'armada italiana subiguèt una desfacha
restontissenta a la batalha d'Adua.

Après la revirada de l'invasion d'Etiopia, leis Italians negocièron ambé lei
poissanças vesinas la definicion dei frontieras de sa colonia. Puei, ne
comencèron lo desvolopament e l'esplecha ambé l'objectiu de'n faire una colonia
« modèl ». Ansin, organizèron la construccion d'infrastructuras importantas coma
un camin de fèrre entre Massaua e Asmara, un ret de rotas ò un ret d'aigatges.

Durant la Segonda Guèrra Mondiala, Eritrèa foguèt ocupada per lei Britanics a
l'eissida de la batalha de Keren (28 d'abriu de 1941). A la fin de la guèrra,
Roma perdiguèt sei colonias e lei venceires deguèron resòuvre la « question
d'Eritrèa ». En 1947-1948, una enquista internacionala foguèt organizada per
estudiar l'existéncia d'un sentiment nacionau eritrèu. Pasmens, sei conclusions
foguèron negativas e la region foguèt donc restacada a Etiopia amb un estatut
d'autonòmia. Ansin, en 1952, maugrat l'oposicion de la màger part deis abitants,
l'ONU creèt una federacion gropant Etiopia e Eritrèa sota la direccion dau
negus.

Etiopia adoptèt una politica d'assimilacion de la populacion eritrèa e anullèt
son estatut autonòm en 1962. Pasmens, aquela politica agravèt l'ostilitat de la
populacion. Ansin, en 1961, un Frònt de Liberacion d'Eritrèa (FLE), gropant
sustot d'etnias musulmanas, comencèt de menar una guerilha còntra lei tropas
etiopianas. Puei, dins lo corrent deis annadas 1970, una segonda guerilha, lo
Frònt Popular de Liberacion d'Eritrèa (FPLE) d'inspiracion marxista, jonhèt a
son torn lo combat. En 1977, ocupavan la màger part dei zònas ruralas.

Pasmens, lo regime de Haile Mariam Mengistu refusèt de laissar l'independéncia.
Gràcias au sostèn de l'URSS, organizèt en 1978-1979 d'ofensivas per reconquistar
lei regions tengudas per lei guerilhas. Lo FPE foguèt durament desfach durant
aquelei combats e perdiguèt son importància. En revènge, lo FPLE capitèt de
gardar lo contraròtle de la region de Nafka. En 1982, i arrestèt una novèla
ofensiva. Puei, abandonèt son ideologia socialista per se raprochar deis
Occidentaus en 1987. L'annada seguenta, enregistrèt una victòria importanta a
Afabet avans de conquistar Massaua (febrier de 1990) e Asmara (mai de 1990). Son
cap, Issayas Afeworki, formèt alora un govèrn provisòri que proclamèt
l'independéncia lo 27 d'abriu de 1993 a l'eissida d'un referendum.

Après l'independéncia, lo FPLE venguèt lo Frònt Popular per la Democracia e per
la Justícia (FDPJ). Pasmens, aqueu nom empachèt pas Issayas Afeworki d'establir
un regime fòrça autoritari. En parallèl, Eritrèa deviá faciar de problemas
economics fòrça important per menar la reconstruccion d'un país devastat per un
trentenau d'annadas de guèrra. Ansin, de tensions l'opausèron rapidament au
govèrn etiopian a prepaus de questions economicas e de la definicion de la
frontiera entre lei dos estats.

En mai de 1998, una guèrra comencèt après l'ocupacion de certanei sectors
contestats per de soudats eritrèus. Fòrça saunós, aqueu conflicte s'acabèt en
mai de 2000 per una desfacha eritrèa que perdiguèt pauc a pauc lei territòris
revendicats per lei dos país. L'armada etiopiana ocupava alora un quart dau
territòri etiopian entraïnant la fugida de 650 000 abitants. De mai, de 19 000 a
69 000 soudats èran estats tuats durant lei combats (còntra 34 000 a 70 000
mòrts per l'armada etiopiana) e 75 000 Eritrèus foguèron expulsats d'Etiopia.
Una fòrça internacionala foguèt creada per assegurar lo mantenement de
l'alta-au-fuòc mai sa mission s'acabèt en 2008. Dempuei sa partença, de tensions
vivas demòran lòng de la frontiera.

Dempuei la fin de la guèrra, lo regime d'Issayas Afeworki es relativament isolat
en causa de son autoritarisme que li vau l'ostilitat dei poissanças
occidentalas. D'efèct, la constitucion de 1997 e leis eleccions previstas son
totjorn suspendudas per lo govèrn e leis accusasions de violacion dei Drechs de
l'Òme se multiplican. De mai, dempuei 2009, lo país es somes a de sancions dei
Nacions Unidas en causa de son sostèn a diferentei guerilhas d'Africa de l'Èst.
Franc de Qatar e quauqueis estats interessats per lei ressorsas minieras dau
territòri eritrèu (Sud-Africa, China, Canadà...), Asmara a donc gaire d'aliats.

L'armada e lo FPDJ son donc lei dos pielons dau desvolopament nacionau e son
cargats de desvolopar l'industria miniera, leis activitats portuàrias e lo
torisme. Durament tocada per la crisi economica de 2008 e la demenicion dei
prètz dei matèrias premieras, l'economia eritrèa se redreiça dempuei 2012.
Pasmens, aquò es pas encara sufisent per redurre la pauretat e plusors miliers
d'abitants contunian de s'enfugir cada annada en direccion d'Euròpa ò d'Orient
Mejan.



https://oc.wikipedia.org/wiki/Emp%C3%A8ri_Roman

L'Empèri Roman (Imperium romanum en latin) foguèt un periòde de la civilizacion
romana entre 27 avC e la fin dau sègle V. Creat après la crisi deis institucions
de la Republica, l'Empèri capitèt de conquistar totei lei territòris de
Mediterranèa per venir una dei poissanças pus importantas de l'Istòria. Pasmens,
après son apogèu au sègle I, l'Empèri conoguèt una tièra de crisis e de guèrras
civilas entraïnadas per de dificultats de successions au tròne imperiau.
D'efèct, l'Emperaire, qu'es lo cap unic de l'Empèri ai nivèus militar, civil e
religiós, deguèt sovent luchar còntra l'influéncia creissenta de l'armada que
venguèt pauc a pauc la fònt de legitimat dau poder. A partir dau sègle III, lei
dificultats de l'Empèri entraïnèron sa division entre uneis emperaires e
adjonchs per melhorar sa defensa. Aquela division venguèt permanenta après 395
entre Occident e Orient. L'Empèri Roman d'Occident dispareguèt en 476 après leis
invasions barbaras enterin que l'Empèri Roman d'Orient capitèt de resistir per
venir l'Empèri Bizantin.

L'evolucion entraïnada per la guèrra civila entre Marius e Sulla foguèt
renforçada per la perseguida de trebols grèus (revòuta de partisans en Espanha,
revòuta d'esclaus de Spartacus), menaças dei piratas...). Lei generaus
venceires, Pompeu e Crassus, venguèron consuls puei partejèron lo poder ambé
Juli Cesar, consul, a partir de 59 avC. Aquela aliança es dicha lo premier
triumvirat.

En 49 avC, la mòrt de Crassus après la batalha de Carrhes en 53 avC, lo prestigi
de Cesar après la conquista de Gaula (58-51 avC) e l'agitacion permanenta de la
capitala decidiguèron lo Senat de donar lo poder a Pompeu. Aquò causèt una
guèrra civila novèla que la conclusion foguèt la victòria de Cesar en 46 avC e
lo venceire venguèt lo mèstre de Roma. Reorganizèt donc lo Senat a sa
convenéncia, practiguèt una politica favorabla ai paures e obtenguèt la màger
part dei poders detenguts per leis institucions republicanas e la mestreja dau
govèrn. Lo regim de Cesar se transformèt donc pauc a pauc en monarquia e foguèt
assassinat per una conjuracion desirant sauvar la Republica en 44 avC.

Pasmens, lei partisans e luòctenents de Cesar capitèron de descreditar puei de
batre militarament lei conjurats a Phillipes. Un segond triumvirat foguèt creat
ambé Octavian, Marc Antoni e Lèpid mai aquela patz foguèt solament provisòria.
Rapidament, Lèpid foguèt despulhat de son estatut de triumvir per una intriga
d'Octavian. Ansin, lo territòri de la Republica foguèt devesit entre Marc
Antoine e Octavian fins a una guèrra novèla entre lei dos camps. Lei tropas
d'Octavian avèron la batalha d'Actium en 31 avC entraïnant la capitulacion de la
màger part dei fòrças de Marc Antoine. Aqueu darrièr se suicidèt en 30 avC e
Octavian venguèt donc lo mèstre unic de Roma.

D'efèct, lo Senat e lei magistrats jurèron d'observar e de respectar sei
decisions. Puei, lo Senat lo donèt lo poder consulaire per dètz annadas. En 27
avC, Octavian venguèt August ambé lo comandament suprèm deis armadas. Son poder
aumentèt tanben fòrtament en 23 avC quand obtenguèt dau Senat e dau pòple de
Roma la poissança dau tribunat e un imperium' proconsulaire superior a aquelei
deis autrei proconsuls. Enfin, la mòrt de Lèpid en 12 avC foguèt l'occasion
d'ajustar lo poder religiós suprèm dau Pontifex maximus.

La dinastia julio-claudia reinèt entre 27 avC e 68 apC. Capitèt de renforçar
leis institucions novèla durant lei rèines d'August (27 avC - 14 apC) e de de
successor Tibèri (14-37). De mai, après la desfacha de Teutoburg, lei dos
emperaires acomencèron de limitar l'expansion de l'Empèri e de realizar de
trabalhas de proteccion dei frontieras. Enfin, a l'interior, assaièron
d'associar lo Senat a la politica de l'Empèri e d'assegurar la patz.

Lo rèine de Caligula (37-41) marquèt una rompedura amb aquela politica.
Ridiculizèt lo Senat e leis institucions republicanas e assaièt d'èsser venerat
coma un rèi orientau. Lo tesaur imperiau foguèt gamachat e l'Emperaire
reprimiguèt una tièra de conjuracions mai o mens imaginarias fins a son
assassinat per un membre de sa garda personala. Pasmens, a sa mòrt,
l'institucion imperiala es pron poderosa perqué lo poder sigue donat a son oncle
Claudi. Aquest darrier reinèt de 41 fins a empoisonament per sa frema en 54.
Foguèt un emperaire capable e un grand constructor public. Mandèt tanben
divèrseis expedicions militaras, especialament en Grand Bretanha que lo sud
foguèt conquist.

Son successor foguèt Neron (54-68) que lo començament de son rèine es
generalament coma prospèr amb una associacion importanta dau Senat a la politica
de l'Empèri. Pasmens, pauc a pauc, Neron venguèt pauc a pauc tiranic e sa
popularitat foguèt severàment tocada per l'incendi major de Roma en 64. Divèrsei
conjuracions assaièron donc d'eliminar l'emperaire fins au succès d'un còp
d'estat militar, ajudat per lo sostèn dau Senat. Lo sucidi de Neron causèt la
fin de la dinastia enterin qu'unei generaus èran proclamats emperaire per sei
tropas.

Après la fin de la dinastia julio-claudia, l'Empèri foguèt devesit per la guèrra
civila durant doas annadas. En 69 avC, Vespasian venguèt emperaire e creèt la
dinastia flàvia que reinèt fins a 96 avC e l'eliminacion de Domician (81-96).
Aquela dinastia capitèt de restaurar lei finanças e la poissança de l'Empèri que
poguèt mandar uneis ofensivas en Grand Bretanha e còntra lei Germans. De mai, de
construccions publicas importantas foguèron realizadas coma lo Coliseu a Roma.
Enfin, lo poder imperiau es precisat enterin que lo ròtle de l'armada dins la
designacion de l'emperaire aumentèt.

En 96 avC, la dinastia flàvia foguèt reversada per una revòuta de palais e la
guèrra civila foguèt evitar de pauc per lo nominacion au tròne imperiau dau
generau Trajan. Aquò marquèt lo començament de la dinastia antonina e l'apogèu
de l'Empèri. D'efèct, lo rèine de Trajan (98-117) es principalament
caracterizada per un esfòrç militar còntra lei Germans e dins lei regions
orientalas. Ansin, entre 101 e 106, Dàcia es conquista. L'annada 106 veguèt
tanben la presa dau territòri nabatean. Enfin, entre 113 e 114, Mesopotàmia es
presa per lei legions romanas. Pasmens, aquela darriera conquista èra malaisada
de defendre e lo successor de Trajan, Adrian (117-138), abandonèt la region.
Aquela retirada entraïnèt un cambiament important dins l'estrategia militara de
l'Emperaire. D'ara endavant, sei successors van assaiar de defendre lei
frontieras sensa mandar de conquistas d'envergadura. Ansin, Adrian realizèt de
trabalhs de fortificacions (Muralha d'Adrian en Grand Bretanha...) e Marc Aureli
diriguèt unei guèrras per pacificar la frontiera ambé Germània.

La fin de la dinastia antonina entraïnèt un periòde de trebols. En 193 avC,
Septimi Sevèr fondèt la dinastia Severa que reinèt fins a 235. La màger part dei
sobeirans d'aquela dinastias foguèron assassinats e l'anarquia militara
aumentèt : 64 emperaires o usurpators se succediguèron entre 235 e 286. Enterin,
la poissança deis estats enemics de l'Empèri aumentèt, magement dins lei
províncias orientalas. Per exemple, l'emperaire Valerian foguèt capturat per lo
rèi sassanida en 260. L'Empèri es donc sovent devesits entre lei diferents
pretendents au tròne. Entre 260 e 268, Gallian decidiguèt una tièra de refòrmas
deis armadas. Cambièt lo posicionament dei legions per assegurar una defensa en
prefondor dau territòri en plaça d'una defensa unicament centrada sus lei
frontieras. Un impòst especiau es creat per finançar lei despensas militaras e
lo recrutament de soudats barbars es autorizat. Lei fòrças armadas venguèron
donc lo centre de la vida politica romana e la fònt principala de legitimitat
d'emperaires que lo ròtle major es vengut la defènsa de l'Empèri.

En 274, Aurelian (270-275) realizèt tornarmai l'unitat de l'Empèri e
restabliguèt sei mejans financièrs e militars gràcias a un ensems de decisions
que desboquèron sus la Tetrarquia creat per Dioclecian (284-305). D'efèct, nomèt
Maximian Cesar en 285 puei August en 286 per dirigir especialament Gaula còntra
lei Germans e l'usurpator Carausius. Puei, en 293, nomèt un tornarmai dos
adjonchs suplementaris que portavan lo títol de Cesar e assistèron un dei dos
August. Ansin, lei quatre òmes se partajèron lo comandament dei tropas. Aqueu
sistèma permetèt de melhorar la seguritat dei frontieras. De mai, Dioclecian
reformèt la ierarquia militara e levèt lo comandament dei legions ai governadors
dei províncias per limitar lei risques de secession.

En 305, Dioclecian e Maximian abandonèron lo poder e lei dos Cesar venguèron
August. Dos Cesar novèus foguèron chausits. L'objectiu èra de clarificar lei
règlas de succession e d'empachar lei guèrras civilas aguent luòc après la mòrt
d'un emperaire. Pasmens, lo sistèma mau capitèt en causa deis ambicions de fius
dei Cesar ancians exclús de la succession maugrat sei capacitats. Ansin, una
guèrra civila novèla se debanèt entre 306 e 313.

En 313 avC, la guèrra civila de la Tetrarquia ambé la desfacha e l'eliminacion
dei dos Cesar. L'Empèri èra adonc devesit entre dos August. L'unificacion aguèt
luòc en 324 après doas guèrras suplementàrias e la victòria de Constantin Ier
còntra Licinus. Lo venceire assaièt tornarmai de reformar l'organizacion de
l'Empèri e de limitar l'influéncia deis armadas. Especialament, la garda
pretoriana dispareguèt e una resèrva militara estrategica foguèt creada. La
capitala foguèt egalament desplaçada de Roma a Constantinòple, pus aisada de
defendre còntra una invasion. A sa mòrt, en 337, partegèt l'Empèri entre sei
tres fius Constantin II, Constanci II e Constant Ièr.

Lei dos darriers moriguèron lèu e Constantin II recuperèt lei dos domenis de sei
fraires. Pasmens, de generaus assaièron de prendre la plaça de l'Emperaire e
Constantin II deguèt dirigir unei guèrras per assegurar sa posicion. Son Cesar
Julian II li succediguèt en 360-361. Sa politica foguèt caracterizada per sa
volontat de restaurar la religion politeïsta còntra lo desvolopament dau
cristianisme. Moriguèt en 363 durant una campanha còntra lei Pèrsas.

Lei successors de Julian foguèt Valentinian Ièr, fondator de la dinastia
valentiniana, que realizèt la premiera division complèta de l'Empèri ambé son
fraire Valens. Lei dos òmes se partajèron « l'armada, lei foncionaris, lei
ressorsas de l'Estat ». Valentinian Ièr assaièt de realizar d'autrei refòrmas e
de bastir tornarmai lei fortificacions de lòng de Ren e de Danubi. Pasmens,
moriguèt en 375 e foguèt remplaçat per son fiu Gratian. A l'èst, Valens deguèt
faciar la menaça dei Pèrsas, dei Gòts e l'usurpacion de Procopi.

Après la mòrt de Valens durant la batalha d'Adrianopòlis en 378, l'Empèri
traversèt tornarmai un periòde agitat. D'efèct, Gracian nomèt Teodòsi Ièr August
de l'Empèri d'Orient mai foguèt assassinat en 383. Son fraire demorèt Emperaire
d'Occident ambé lo sostèn d'un generau barbar, Arbogast, mai moriguèt tanben
rapidament en 392. Arbogast nomèt adonc un professor, Eugèni, coma Emperaire.
Enterin, Teodòsi Ièr decidiguèt d'enebir la religion politeïsta e d'atacar
l'usurpator en Occident. La batalha decisiva aguèt luòc en 394 e li permetèt
d'unificar l'Empèri. A sa mòrt, lo 17 de genier de 395, Teodòsi devesiguèt
l'Empèri entre sei dos fius : Arcadi venguèt Emperaire d'Orient e Onori
Emperaire d'Orient. Pasmens, a l'invèrs dei divisions precedentas, aquela va
venir definitiva en causa dei circonstàncias.

Durant son existéncia (395-476), l'Empèri d'Occident conoguèt totjorn de
dificultats importantas e un declin, especialament economic, progressiu. Ansin,
foguèt plus capable de contraròtlar sei frontieras e sei províncias en causa
d'una armada afeblida. De mai, lo poder de l'Emperaire èra tanben feble e leis
usurpacions fòrça nombrosas fins a la fin oficiala de l'Empèri en 476.

Ansin, Onori (395-423) deguèt faciar uneis usurpacions e lo pilhatge de Roma per
lei Wisigòts en 410. Aquelei darriers formèron un reiaume independent en Espanha
e dins lo sud de Gaula vèrs 414. A partir de 407, lei Vandals mandèron una tièra
d'invasions en Gaula, en Espanha puei en Africa onte prenguèron Cartage e una
partida de la flòta imperiala. I formèron un reiaume poderós que menaçèt Roma e
venguèt la poissança navala principala de Mediterranèa Occidentala.

Entre 450 e 470, l'Empèri d'Occident capitèt de replegar l'invasion dei Huns
assaièt de reconquistar la region de Cartage. Pasmens, lei Vandals foguèron
venceires en 461 e 468. Puei, lei darriers emperaires foguèron reversats e, en
476, lo cap barbar Odoacre mandèt leis ensenhas imperiaus d'Occident a
l'Emperaire d'Orient marcant la fin de l'Empèri.

Au contrari de l'Empèri d'Occident, l'Empèri d'Orient èra pus poderós amb una
populacion e de ressorsas pus importantas. Son govèrn foguèt capable de
renforçar sei capacitats militaras e financieras. Ansin, venguèt pauc a pauc un
estat distint que capitèt de resistir ais invasions barbaras dau sègle V.
Inicialament simpla continuacion de l'Empèri Roman, l'Empèri se transformèt pauc
a pauc per venir l'Empèri Bizantin qu'existèt fins a 1453 e la presa de
Constantinòple per lei Turcs.

L'Emperaire es lo cap de l'Empèri dau rèine d'August fins ais afondraments deis
Empèris d'Occident e Bizantin. Lo tèrme definís pas una foncion precisa mai
puslèu un ensems de poders variables dins lo corrent dei sègles. Pasmens, lo
poder imperiau foguèt totjorn fòrça important. Seis atribucions principalas
èran :

De mai, l'emperaire a drech de vida o de mòrt sus totei sei subjèctes. Fins a
l'aveniment dau Cristianisme, es tanben l'objecte d'un culte e un personatge
sacrat.

La demografia de l'Empèri Roman es mau coneguda. A son apogèu, l'estimacion
tradicionala es d'aperaquí 55 milions d'abitants. Pasmens, existís tanben
d'estimacions situadas entre 60 e 100 milions d'abitants. L'Empèri Roman foguèt
donc l'ensems demografic pus important de la planeta fins a la fin dau millenni
I.

Ansin, l'agricultura representa l'activitat de la màger part de la populacion.
Per exemple, au sègle Ièr, Itàlia tenguèt aperaquí 6,5 milions d'abitants que
2,5 milions trabalhavan dins la produccion agricola. Lei produccions principalas
èran lei cerealas (òrdi, blat...), lo vin e l'òli d'oliva. Lo norrigatge regarda
lei chivaus, leis ovins, lei bovins, leis ases e lei pòrcs. Certanei regions de
l'Empèri èran especializadas dins un tipe d'agricultura, magement aquelei en
carga de l'avitalhament de la capitala, coma Egipte.

D'efèct, la mestria de tecnicas d'explecha miniera e de tractament dei mineraus
relativament avançadas permetèt una produccion d'un nombre important de metaus
en quantitats importantas. Lei principaus metaus èran lo fèrre, lo coire e lo
plomb. Au maximau de l'activitat, la produccion annuala de fèrre èra egala a
82 500 t, aquela de coire a 15 000 t e aquela de plomb a 80 000 t. Leis
utilizacions d'aquelei metaus èran variadas coma per la fabricacion d'armas, de
bornèus o joèias.

L'artesanat èra especializat car aperaquí 500 noms existisson per designar lei
diferenteis activitats e 200 per lei diferents mestiers. La màger part deis
obradors avián una dotzena de trabalhadors, generalament d'esclaus.
L'ensenhament dei tecnicas es realizat per un sistèma que prefigura lo
companhonatge de l'Edat Mejana. Ansin, lo mèstre ensenha solament a seis
aprendís per limitar la concurréncia e assegurar sa reputacion.

Lei monedas de l'Empèri Roman son estrechament liadas ais institucions de
l'Empèri, especialament l'emperaire. D'efèct, en fòra de son ròtle economic, la
moneda es un ótis politic important. Ansin, lo drech de batre moneda es fòrça
enquadrat e reservat a l'emperaire, au Senat e a certanei ciutats d'influéncia
grèga.

La moneda imperiala èra generalament en aur o en argent enterin que lo Senat
difusava de pèças en bronze. Lei monedas fabricadas dins l'Empèri èran
generalament en bronze e pus rarament en argent. Per l'emperaire, la difusion de
moneda aviá un ròtle politic important car lei pèças èran batudas ambé son
retrach o amb aquelei de membres de sa familha coma sa frema o son eiretar.
Ansin, la moneda èra un ótis per mostrar la legitimat d'un poder o assegurar una
succession. De mai, certanei pèças comportavan de messatges de propaganda coma
la commemoracion d'una victòria.

Lo crestianisme es aparegut dins lo corrent dau sègle I. Durant lo sègle II,
aquela religion capitèt de s'estendre dins lo rèsta de l'Empèri. Leis autoritats
imperialas consideravan alora lo crestianisme coma una sècta dau judaïsme e
gaire de mesuras foguèron presas còntra son expansion. Lo rèine de Neron foguèt
una excepcion après de persecucions après l'incendi de Roma enterin que
l'Emperaire èra confrontat a de trebols en Judèa. Lei premierei campanhas de
persecucions organizadas a una escala importanta acomencèron a la fin dau sègle
II. Èran generalament d'operacions dirigidas per lo poder locau. Pasmens,
certanei periòdes foguèron caracterizadas per de persecucions ordonadas per
l'Emperaire, especialament entre 246 e 251 o entre 303 e 311, menaçant la
ierarquia crestiana dins lei ciutats principalas de l'Empèri.

Dins aquò, lo crestianisme venguèt pauc a pauc tròp important per èsser
eliminat. En 313, un edicte autorizèt aquela religion. Puei, Constantin Ièr
(324-337) venguèt lo premier emperaire crestian. Enfin, Teodòsi Ièr establiguèt
lo crestianisme coma religion oficiala de l'Empèri. Ansin, au sègle V, lo
crestianisme aviá prefondament transformat la societat romana enterin que la
religion politeïsta anciana èra d'ara endavant reprimida per lo poder.

Lei lengas pus importantas de l'Empèri foguèron lo latin e lo grèc. Pasmens,
certanei províncias conservèron sei lengas pròprias, magerament dins lei regions
orientalas.

Lo grèc aviá tanben un ròtle important dins la societat romana, especialament
après la conquista de la màger part de Grècia en 146 avC. Venguèt la lenga de
l'elèit e de la cultura. De mai, lo grèc èra conegut per un nombre important
d'abitants dei províncias orientalas coma lingua franca. Ansin, la
correspondéncia oficiala èra generalament escricha en latin a l'Oèst e en grèc a
l'Est. Aquela situacion permetèt lo mantenement d'unei lengas dins la mitat
orientala, coma lo còpte, lo fenician o encara l'aramèu, car lo grèc èra pas
pron fòrt per s'impausar coma lenga unica.

La literatura romana foguèt influénciada per la literatura de l'Antiquitat
grèga. Tenguèt un ensems fòrça variat d'òbras coma de tractats de filosofia, de
discors, de trabalhs istòrics... etc. Foguèt principalament escricha en latin e
venguèt donc una fònt d'inspiracion importanta durant l'Edat Mejana.



https://oc.wikipedia.org/wiki/Crisi_economica_de_1929

La Crisi economica de 1929 tanben coneguda coma la Granda depression comencèt en
1929 amb la recession economica mondiala màger de l'istòria modèrna, tant en
prigondor coma en durada. La manca de planificacion del sistèma capitalista
menèt a l'aparicion de crisis ciclicas: a una fasa de pujadas del prèses,
beneficis e produccion, ne succedissiá una autra de depression, amb casuda dels
prèses e de la produccion, qu'ocasionava lo caumatge forçat. Al cors del sègle
XIX aquelas crisis anèron en se succedir, mas la de 1929 foguèt quicòm de mai
qu'una frenada del sistèma, l'impacte foguèt tant prigond qu'arribèt a cambiar
la situacion economica mondiala, que repausava sus la fisança illimitada dins lo
capitalisme liberal.

I a pas un consens sus las causas de la crisa, mas la majoritat dels autors
pensan qu' aguèt las siás originas dins la subreproduccion de merças e la fòrta
especulacion de capitals que caracterizavan l'economia mondiala après la
Primièra Guèrra Mondiala. Comencèt inicialament als Estats Units d'America, a
comptar del crac de la borsa de Nòva York lo 24 d'octòbre de 1929 (lo famós
"Dijòus Negre") de Wall Street.

A partir dels Estats Units s'estendèt a la rèsta del mond capitalista. La crisi
provoquèt un creis mondial del caumatge: catorze milions de personas als Estats
Units, sièis milions en Alemanha e tres milions al Reialme Unit. En Austràlia,
l'aumentacion del caumatge foguèt quitament mai granda que las dels Estats Units
e del Reialme Unit amassa. S'estima que la cinquena part de la populacion
britanica viviá jol lindal de pauretat a la mitat del decenni de 1930.

L'eleccion del president Franklin Delano Roosevelt e l'establiment del New Deal
en 1932 marquèron la debuta de la fin de la Granda Depression als Estats Units.
Pasmens, en Alemanha, la desaparicion del finançament exterior, a la debuta del
decenni de 1930, e l'aumentacion de las dificultats economicas, favorizèron
l'aparicion del nacional-socialisme e a l'arribada al poder d'Adolf Hitler.

A comptar de 1925 l'economia mondiala visquèt dins un ambient d'optimisme,
malgrat los problèmas grèus de subreproduccion e d'especulacion .

La subrerproduccion es considerada unanimement coma la causa de la depression
que comencèt en 1929. Durant la Primièra Guèrra Mondiala los estats d'Otramar
avián desvolopat d'unes sectors industrials determinats amb la tòca de remplaçar
las importacions europèas. Acabada la guèrra, la produccion industriala europèa
e extraeuropèa s'adicionèron, sens que parallèlament aumentèsse la consomacion;
aquel estat de subreproduccion general provòquèt una aumentacion continua dels
stocks de produches. En 1925 d'unes produches basics son pas obtenguts en
quantitats fòrça superioras las de l'epòca d'abans guèrra; per contra d'unes
autres, coma lo petròli, los instruments electrics, la seda artificiala,
soslinhan d'indèxes fòrça pus elevats. De las estatisticas se dedusís que
l'aumentacion de produccion europèa fins a 1925 manten un ritme regular; per
contra a comptar de 1925, amb una Euròpa ja recuperada, s'aumenta la siá
produccion dins un contèxte mondial de creissença continua.

En mai de la subreproduccion industriala cal apondre las recòltas agricòlas
excepcionalas. Los prèses se poguèron manténer mercé als acòrdis internacionals,
mas la crisi financièra metèt fin a aqueles acòrdis e apareguèron sul mercat
subtament los excedents acomolats, çò que menèt a una casuda catastrofica dels
prèses. Jacques Neré parteja pas aquelas tèsis e documenta que qualques stocks
foguèron aumentats, es lo cas del coton, mas que la crisi es puslèu deguda a una
sosconsomacion relativa que non pas auna subreproduccion: las siás originas
serián mai socialas qu'economicas. En quin cas que siá, siá que la produccion
agricòla foguèsse excessiva, siá que la capacitat aquerida foguèsse flaca e la
consomacion bassa, los excedents agricòlas se venguèron apondre als excedents de
produches industrials.

L'ondada d'especulacion comencèt amb los terrens que permetián de plusvaluas
dins de zònas de vacanças : lo boom especulatiu de Florida n'es un clar exemple
pr'amor que l'aumentacion de las transaccions immobiliàrias foguèt notabla entre
los ans 1925 e 1926. Los investisseires, obsedats pels ganhs a cort tèrme,
investissèron dins de sectors abans deprimits coma los camins de fèrre o los
servicis publics, ont espèravan una fasa d'expansion e de beneficis enauçats.
Bona part de las crompas se fan a sosta, es a dire, amb un prèst. Los capitals
flotants, a la recèrca del ganh maximal, passavan de Londres a Nòva York.
L'interès pugèt de 3,32 a 8,62 durant lo periòde entre 1925 e 1929; fach que
faguèt venir malaisits d'autres prèsts productius e, doncas, drenèt de capitals
non pas cap a d'investiments, mas cap a de prèsts especulatius. La moneda de las
bancas sosteniá mai que mai los brokers, los corratièr en borsa. En consequéncia
la depression ganhèt lo sistèma bancari qu'orientava sos fons per sosténer los
especuladors enlòc d'investir dins de sectors vertadièrament productius.

Progressivament, los Estats pus importants fixèron la paritat de sa moneda amb
l'aur. Mas fòrça, acostumats a son prestigi monetari passat, subrevalorèron sas
monedas respectivas. Foguèt principalament lo cas de la liura esterlina, degut
principalament a las pressions de Winston Churchill. Amb unas monedas europèas
subrevaloradas, s'aumentèt lo flús d'aur cap als Estats Units.

De mai, los importants ganhs que l'especulacion a la Borsa generava menèt fòrça
personas a s'endeutar per crompar d'accions, de tal biais que pauc a pauc
pugèron los tausses d'interès e s'aumentèt encara mai lo flús d'aur. Aquel
investiment creissent en Borsa daissèt sens finançament los sectors de la
consomacion e de la produccion (mai que mai los europèus) qu'èran ligats a las
accions. La borsa contunhèt aital dins sa tendéncia d'aumentacion, e de
subrevaloracion de las accions.

Pasmens, dempuèi 1928, l'industria del bastiment subissiá una cèrta contraccion,
pas alarmanta, mas qu'èra ja lo primièr signe de la recession. Totun l'euforia
d'aumentacion de la borsa contunhèt de manièra generala. Al mes de setembre de
1929 la tendéncia generala de la Borsa de Nòva York, orientada fins aquel moment
a l'auça, s'estabilizèt. Èra un rebat de la baissa de qualques prèses, coma los
de l'acièr e del coire, e de la reduccion del benefici de qualques entrepresas.
Se comencèt de vendre, mas los especuladors crompavan encara. La darrièra
setmana d'octobre, inesperadament, esclata. Dempuèi lo jorn 21 l'acumulacion
d'òrdres de venda fan davalar las valors, mas aquela tendéncia es encara
mantenuda per las òrdres de crompa de la Banc Morgan. Lo 24 d'octobre ("dijòus
negre"), 13 milions de títols son lançats al mercat a bas prètz e tròban pas
crompador; aital, dins paucas oras, milièrs d'accions se convertiguèron en
papièr chaupat, per causa de l'avalanca de vendeires que volián se desprene de
las valors e davant la inexistencia de crompadors. Lo jorn 29 son 16 milions de
valors los qu'apareisson dins lo mercat; lo panic a provocat una fèbre vendeira;
dins fòrça paucs jorns, segon l'indèx de valors industrialas del «New York
Times», las cotizacions pèrdon 43 ponches, anullant los ganhs dels dotze meses
precedents.

La prima de 1930 lo Banc Morgan decidís vendre las accions qu'a acumulat e se
produsís un excès d'ofèrta que genèra un nòu panic. L'enfonzament de la Borsa
provòca la ruïna de milièrs de modèstes accionaris. Las grandas entrepresas
contemplan impotentas coma davalan de forma contunhada la cotizacion de las siás
valors, fins l'an 1932 las accions de la United States Steel sufriguèron una
caiguda de 250 a 22, la Chrysler de 135 a 5. La consequéncia: milièrs de pichons
estalvis destruits e milièrs de personas endeutadas sens possibilitat de tornar
los credits.

L'esbaussament de la Borsa foguèt lo primièr simptoma d'una crisi prigonda, la
de tot lo sistèma economic. Lo sistèma bancari foguèt lo primièr afectat, doncas
que davant l'inseguretat generala, los clients retiravan los sieus depauses
massivament e los deutors qu'avián demandat un prèst se declaravan insolvents e
quitèron de pagar. Los bancs comencèron a aver de problèmas de liquiditat e
contribuiguèron a l'enfosament de la borsa amb la venta de los sieus títols per
aténher la liquilitat. Lo resultat foguèt la suspension de pagaments e la
falhida de fòrça bancs, que lor calguèt barrar las siás pòrtas. La falhida del
29 es una demostracion que l'economia pòt pas se fondamentar preferentament en
monedas en desbrembant los mecanismes de produccion e de consomacion.



https://oc.wikipedia.org/wiki/Birmania

Birmania (en birman: Myanma o Bama, transcrich inexactament Myanmar*) es un
estat del sud-èst d'Asia que confronta al nòrd-èst China, a l'èst Laos e
Tailàndia, al nòrd-oèst Bangladèsh e Índia e a l'oèst la mar d'Andaman e lo golf
de Bengala.

Dempuèi lo còp d'Estat militar de 1990, lo regim promòu lo nom de Myanmar dins
las lengas qu'utilizan l'alfabet latin, en luòc dels noms abituals de las lengas
occidentalas coma Birmania en occitan o Burma en anglés. Totun Myanmar es una
transcripcion inexacta del nom birman real qu'es Myanma. A mai, la diplomacia
internacionala accèpta pas unanimament lo nom de Myanmar.

Lei traças pus ancianas indicant la preséncia d’Homo sapiens sus lo territòri
birman datan d'au mens 11 000 ans. Dins lo corrent dau millenari III av. JC,
apareguèt la premiera cultura organizada qu'èra liada au pòble mon. Foguèt
benlèu a l'origina de la fondacion dau premier estat de la region, Suvarnabhumi,
a l'enton dau pòrt de Thaton vèrs lo sègle III av. JC. Gràcias au desvolopament
dau comèrci, aqueu sègle veguèt tanben l'arribada e la difusion de la cultura
indiana. Favorizada per lo mandadís de monges bodistas per lo sobeiran indian
Ashoka, entraïnèt la naissença d'una cultura pròpria, pròcha d'Índia, dicha
civilizacion de Dvaravati que dominèt lo sud de la Birmania actuala fins au
sègle IX. La vila de Thaton sembla dominar lo periòde mai la manca de documents
escrichs limita lei conóissenças.

Lei Birmans migrèron dempuei lo nòrd en direccion dau bacin d'Irrawaddy a partir
dau sègle IX. Aprofichant l'afebliment progressiu de la civilizacion de
Dvaravati que dispareguèt definitivament entre lei sègles XI e XII, fondèron la
vila de Pagan en 849 onte foguèt installada la capitala. Venguts pauc a pauc una
poissança militara importanta, conquistèron lo territòri mon durant lo rèine
d'Anawratha (1044-1077). Au contacte dei populacions localas, adoptèron lo
bodisme theravada coma religion.

Pasmens, en 1253, la conquista de Nanzhao per lei Mongòls destabilizèt la
region. Accelerèt la migracion dei Tais vèrs lo sud puei permetèt ai Mongòls
d'organizar d'atacas còntra lei reiaumes d'Asia dau Sud-Èst. Dins lo corrent
deis annadas 1280, Pagan subiguèt una tiera de desfachas còntra seis armadas e
son rèi deguèt acceptar la senhoriá mongòla. Afeblit, lo reiaume birman deguèt
alora faciar de crisis de succession e de trèbols liats a l'arribada dei Chans,
una populacion tai, dins lo bacin d'Irrawaddy. En 1299, sa capitala foguèt
cremada per leis envaïsseires e lo Reiaume de Pagan dispareguèt.

Après la casuda de Pagan, lo territòri birman se fragmentèt politicament. Dins
lo sud, lei Mons reprenguèron son independéncia e fondèron en 1287 lo Reiaume
d'Hanthawaddy. Centrats sus lei ciutats de Martaban e de Pegu, respectivament
capitala en 1287 e en 1369, aquel estat resistiguèt ai temptativas de conquista
dau Reiaume d'Ava. Fondat en 1364 per lei Chans, aqueu reiaume aviá la vila
d'Ava coma capitala e èra principalament poblat de Birmans. Assaièt mai d'un còp
de conquistar lo sud mai mau capitèt en causa de la resisténcia dei Mons e de
revòutas recurrentas entre lei pòbles chans pus septentrionaus. Enfin, entre
aquelei reiaumes, se mantenguèt un estat pichon dirigit creat en 1347 per la
dinastia Taungoo.

L'unificacion de Birmania foguèt un procès lòng. La dinastia Taungoo ne'n foguèt
lo premier animator a partir dau sègle XVI. D'efèct, en 1527, Ava foguèt pilhada
per lei Chans dau Nòrd permetent au rèi Tabinshweti (1530-1550) d'atacar son
vesin septentrionau en 1535. Durant lo rèine de son successor Bayinnaung
(1550-1581), lei Birmans conquistèron Ava e Chiang Mai, capitala de Lanna, e
ataquèron Siam. En 1564, una partida importanta dau territòri siamés, compres la
capitala Ayuthia, èra ocupada mai la mòrt de Bayinnaung permetèt ai Tais de
finalament rebutar l'invasion dins lo corrent deis annadas 1590.

La disparicion de Bayinnaung entraïnèt lo declin de la poissança birmana que
conoguèt una crisi intèrna fins au rèine d'Anaukpetlun (1606-1628). Foguèt
obligat de tornar conquistar la Birmania Bassa e de tornar sometre Chiang Mai.
Pasmens, son òbra subrevisquèt pas a sa mòrt e tre 1629, Birmania èra tornarmai
en crisi. En 1740, lei Mons se revoutèron e proclamèron un rèi a Pegu avans
d'ocupar Ava en 1752. Aquò entraïnèt la disparicion de la dinastia Taungoo.

Foguèt remplaçada dins son ròtle unificator en 1752 per la dinastia Konbaung.
Son fondator, Alaungpaya (1752-1760), capitèt de reconquistar lo territòri mon
permetent d'acabar l'unificacion dau país. Puei, sei successors restaurèron la
poissança militara birmana que poguèt tornar rivalizar ambé Siam. En particular,
en 1767, Ayuthia foguèt destrucha per una armada birmana e lei Siamés
preferiguèron alunchar sa capitala de la frontiera e la transferir a Bangkòk.
Pendent lo rèine de Bodawpaya (1781-1819), una capitala novèla, Amarapura,
foguèt fondada e lo litorau sud-oèst, dich Arakan, foguèt conquistat. Pasmens,
aqueu entraïnèt un raprochament frontalier ambé l'Índia Britanica e, rapidament,
de tensions ambé Londres.

Lei tensions aparegudas entre Birmania e lo Reiaume Unit a la fin dau sègle
XVIII degenerèron en guèrra dins lo corrent de la premiera mitat dau sègle XIX.
Aquò foguèt causat per d'intervencions birmana en Cachar en 1817 e en Assam en
1824. Òr, una avançada dins aquela region èra considerada per lei Britanics coma
una menaça dirècta per sei possessions en Bengala. En 1824, Londres decidèt donc
d'intervenir militarament còntra Birmania entraïnant la Premiera Guèrra
Anglobirmana (1824-1826) que s'acabèt per la cession d'Arakan e de Tenasserim e
per l'abandon de tota revendicacion sus Cachar e Assam.

Pasmens, lei tensions s'amaisèron pas e d'incidents entre marchands britanics e
autoritats birmanas a Rangon en 1851 entraïnèron una guèrra novèla (Segonda
Guèrra Anglobirmana, 1852). L'armada britanica ocupèt la totalitat de la
Birmania Bassa que foguèt annexada per Londres. L'annada seguenta, una patz
precària foguèt restablida per lo rèi Mindon Min (1853-1878). En 1862, l'ensems
dei conquistas britanicas foguèt gropat au sen d'una entitat territòriala unica
ambé Rangon coma capitala.

Mindon Min assaièt de reorganizar lo reiaume ambé la fondacion d'una capitala
novèla, Mandalay e amb un raprochament ambé França qu'èra a conquistar lei
regions lòng de Mekong. En revènge, refusèt de reconóisser leis annexions
britanicas de 1852. Foguèt remplaçat per Thibaw Min (1878-1885) que deguèt
faciar de revòutas au sen dei Kachins e dei Chans. En 1883, demandèt una ajuda
francesa per obtenir d'armas modèrnas.

Pasmens, en 1885, un incident novèu opausèt lo poder birman a una companhiá
britanica. Londres prepausèt un arbitratge favorable a seis interès. Foguèt
refusat per lo govèrn birman que pensava poder obtenir un sostèn francés. En
fàcia d'aqueu refús, lei Britanis exigiguèron lo contraròtle de la diplomacia
birmana e ataquèron Mandalay. Thibaw Min capitulèt sensa combat e la Birmania
Auta foguèt annexada a l'Empèri Britanic.

L'administracion britanica entraïnèt de cambiaments importants au sen de la
societat birmana qu'aguèron de consequéncias importantas per la seguida.
Premier, lei comunautats dei montanhas obtenguèron de facto un estatut
d'autonòmia car foguèron geridas en despart dau rèsta dau país. Venguèron
rapidament satisfachas d'aquela situacion. D'autra part, lo bodisme perdiguèt sa
posicion de religion d'Estat car lo poder coloniau introduguèt la neutralitat
religiosa en vigor dins leis Índias Britanicas. Pasmens, aquela neutralitat
foguèt parciala car de missions crestianas aguèron lo drech de crear lei sieunas
escòlas, especialament au sen dei pòbles animistas. Enfin, la dubertura de
l'economia birmana au comèrci mondiau e lei besonhs de foncionaris per
l'administracion novèla entraïnèron l'arribada d'Indians e de Chinés. Aquò
foguèt fòrça acceptat per lei Birmans e favorizèt l'emergéncia d'un corrent
nacionalista.

L'emergéncia dau nacionalisme birman se debanèt dins lo corrent deis annadas
1920. L'ostilitat dei monastèris bodistas au poder coloniau e l'influéncia
importanta deis estrangiers dins leis afaires economics ne'n foguèron lei dos
factors principaus. Per ne'n tenir còmpte, lei Britanics fondèron un conseu
legislatiu e decidèron de separar Birmania d'Índia en 1937. Puei, una
constitucion foguèt adoptada creant un regime parlamentari amb un governador
totjorn dotat de poders importants. Aquò suscitèt la fondacion de divèrsei
partits politics nacionalistas coma lo Sinyetha de Ba Maw e lo Thakin de Ba
Sein. Lo premier ganhèt leis eleccions de 1937 e son cap venguèt cap dau govèrn
de la colonia. En 1938, d'esmogudas antiestrangieras aguèron luòc causant la
partença de plusors Chinés e Indians.

Birmania foguèt un teatre de combats de la Segonda Guèrra Mondiala opausant
principalament lei fòrças de l'Empèri Britanic a aquelei de Japon. De movements
birmans jonhèron lei dos camps. Lei Japonés ataquèron la region a la fin de
decembre de 1941 e prenguèron Rangon tre lo mes de març. Dos mes pus tard,
ocupavan la màger part dau territòri birman mai l'armada britanica s'afondrèt
pas totalament. Gràcias au renfòrç de soudats mobilizats en Índia, capitèt
d'estabilizar un frònt dins lo nòrd-oèst dau país. Lei regions ocupadas foguèron
plaçadas sota administracion militara japonesa fins a 1943 e la proclamacion de
l'independéncia. Un govèrn birman fantòche foguèt alora installat per Tòquio,
sostengut per lo Thakin qu'organizèt l'Armada de l'Independéncia Birmana
comandada per Aung San.

De 1943 a l'estiu de 1944, de combats violents opausèron Aliats e Japonés.
S'acabèron per lei victòrias britanicas d'Imphal e de Kohima onte la màger part
dei fòrças japonesas de Birmania foguèron anientadas. Ajudats per lei tropas
d'Aung San, que cambièt de camp en març de 1945 e que fondèt la Liga
Antifaissista per la Libertat dau Pòble (AFPFL) d'inspiracion nacionalista e
democratica, lei Britanics reconquistèron Rangon en mai. L'AFPFL estendiguèt
alora pauc a pauc son influéncia au sen de la populacion.

Après la guèrra, Birmania, largament destrucha per quatre annadas de combats,
foguèt dirigit per un govèrn format per Aung San, en 1946, que revendiquèt
l'independéncia. Un an pus tard, una assemblada constituenta dominada per
l'AFPFL, foguèt elegida. U Nu (Thakin) remplacèt Aung San assassinat a
l'instigacion de l'èx-Premier Ministre U Saw per de rasons mau conegudas.
Birmania foguèt dotada d'institucions federalas laissant una certana autonòmia
ai diferentei minoritats etnicas e venguèt independenta en genier de 1948.

U Nu mau capitèt de gardar l'unitat nacionala qu'inspirava Aung San. Tre 1948,
lei Karens se revoutèron rapidament imitats per d'autrei pòbles maugrat la
repression de l'armada dau generau Ne Win. En revènge, lo pòble birman eu meme
contunièt de sostenir U Nu qu'adoptèt divèrsei mesuras eissidas dau programa de
« socialisme bodista ». Pasmens, aquò permetèt pas de redreiçar l'economia
minada per la partença de la màger part dei foncionaris coloniaus e per lei
despensas militaras liadas ai conflictes intèrnes. A partir de 1958, lei trèbols
economics favorizèron lei comunistas e U Nu deguèt proclamar l'estat d'urgéncia
per restablir l'òrdre. Puei, acomencèt de negociacions ambé leis insurgents ambé
la possibilitat d'establir un regime pus federau. Mau acceptat per lei militars,
aquò entraïnèt un còp d'estat en 1962 e la presa dau poder per lo generau Ne
Win.

Lo generau Ne Win instaurèt una dictatura militara ambé la suspension de la
constitucion e la dissolucion dau Parlament. Lo regime novèu decidiguèt
d'adoptar una « via birmana vèrs lo socialisme » e fondèt lo Partit dau Programa
Socialista Birman (BSPP), partit unic a partir de 1964. Pasmens, se turtèt a
l'ostilitat dei comunistas, de la borgesiá e dei minoritats etnicas e ai
dificultats liadas a l'organizacion marrida dau socialisme birman (inflacion,
manca de certanei bens... etc.). Per assegurar son poder, la junta organizèt la
repression dei diferenteis oposicions aprofichant leis interès divergents de
seis adversaris.

Ansin, dins leis annadas 1960, lei comunistas, sostenguts per China, èran
poderós dins lo centre dau país. Leis insureccions dei minoritats èran fòrtas
dins lei regions perifericas onte trobavan de ressorsas gràcias a la còntrabanda
ambé Tailàndia (Karens, Mons, Kayahs), la produccion d'òpi (Chans) ò un sostèn
chinés (Kachins). A partir deis annadas 1970, la situacion militara se melhorèt
per lo regime que capitèt de desgatjar lei regions centralas. Menaçats a son
torn, leis insureccions etnicas se reüniguèron au sen dau Frònt Nacionau
Democratic (NDF) en 1975. En 1980, una temptativa de negociacions ambé Ne Win
mau capitèt. En 1985, lei Karens subiguèron una desfacha grèva mentre que lei
comunistas, raliats au federalisme, foguèron acceptats au sen dau NDF. En
parallèl, lo desvolopament de la criminalitat organizada liada au narcotrafec
venguèt una fònt de trèbols au sen dei Chans.

Dins lo corrent deis annadas 1980, la situacion economica contunièt de s'agravar
en causa de la guèrra civila e dei carestiás. En març de 1988, aquò entraïnèt de
manifestacions d'estudiants. Maugrat la repression dei militars, lei tensions
demorèron vivas e Ne Win foguèt obligat de demissionar en julhet. Puei, en fàcia
de l'extension de la contestacion, la junta fisèt lo poder a un civiu dich Maung
Maung. Pasmens, aquò contentèt pas l'oposicion que formèt la Liga Nacionala per
la Democracia (NLD) dirigida per U Nu e Aung San Suu Kyi, filha d'Aung San. U Nu
assaièt de formar un govèrn provisòri mai lo 18 de setembre, l'armada reagiguèt
e dispersèt lei manifestacions.

Un Comitat d'Estat per la Restauracion de la Lèi e de l'Òrdre (SLORC) foguèt
creat per lei militars. Arrestèt plusors caps de l'oposicion coma Aung San Suu
Kyi e afirmèt son nacionalisme mai deguèt prometre l'organizacion d'eleccions
liuras. En particular, cambièt lo nom dau país en Myanmar, tèrme eissit dau
birman ancian. En 1990, perdiguèt largament leis eleccions (392 deputats sus 485
per la Liga Nacionala per la Democracia) e proclamèt la lèi marciala per se
mantenir au poder. Intensifiquèt alora la repression còntra la Liga.

Lo SLORC dirigiguèt lo país fins a 1997 avans son remplaçament per lo Conseu
d'Estat per la Patz e lo Desvolopament (SPDC) que gardèt lo poder fins a 2011.
Dins lei fachs, lei militars gardèron la direccion dau país. Tocats per de
sancions internacionalas a partir de 1996, la junta capitèt d'obtenir l'ajuda de
China, de Tailàndia e finalament de l'ASEAN per ne'n limitar lei consequéncias.
En revènge, lo govèrn birman deguèt pauc a pauc alinhar sa diplomacia sus aquela
de Pequin. Regardant leis afaires interiors, la junta assaièt de liberalizar
l'economia dau país mai la situacion evolucionèt gaire. Sei succès principaus
foguèron finalament obtenguts còntra leis insureccions ambé de victòrias còntra
lei Karens e lei Chans que sei guerilhas foguèron fòrça afeblidas. En 2005, la
capitala foguèt transferida de Rangon a Naypyidaw.

En 2007, la desgradacion de la situacion economica s'agravèt amb una aumentacion
dau pretz de l'essença. Aquò entraïnèt una insureccion novèla de la populacion
que manifestèt per carrieras. Durament reprimidas, foguèron pasmens a l'origina
d'una dubertura politica dau regime ambé l'adopcion d'una constitucion novèla en
2008. Lo tèxte organiza un regime ibrid permetent ai militars d'obtenir un
nombre minimom de parlamentaris e organizant liurament l'eleccion dau rèsta. En
2010, la Liga Nacionala per la Democracia refusèt de participar a aqueleis
eleccions avans de participar a un escrutinh parciau en 2012. Aung San Suu Kyi e
son partit i ganhèron 41 deputats mai lei militars gardan lo contraròtle de 80%
dau Parlament.

L'estat de Birmania es dirigit per una dictatura militara dempuèi lo còp d'Estat
de setembre de 1988. Lo general Than Shwe, president de la junta e cap de las
fòrças armadas, daissa la plaça de president a Thein Sein en març de 2011. Lo
partit d'oposicion menat per Aung San Suu Kyi (Liga Nacionala per la Democracia
o NLD) aviá ganhat las eleccions de mai 1990 amb mai de 80% de las voses, mas la
junta invalidèt las eleccions prenguèt lo poder. Lo NLD lucha per far tornar la
democracia dins lo país. Aung San Suu Kyi, que foguèt Prèmi Nobel de la Patz en
1991, es sempre detenguda per la junta militara.

En setembre de 2007, de manifestacions popularas apareisson contra lo regim
militar, a l'iniciativa dels monges bodistas, per protestar contra l'auça dels
prèses e las dificultats de la vida vidanta.

Birmania es lo pus grand país de l'Asia del Sud-Èst continentala, e lo 40en del
mond en superfícia. Al nòrd del país la frontièra amb la Republica Populara de
China es bordada per las montanhas Hengduan Shan. Lo punt mai naut del país es
la montanha Hkakabo Razi, amb 5881 m.



https://oc.wikipedia.org/wiki/August

August, en latin Imperator Caesar Divi F. Augustus, (23 de setembre de 63 avC,
Roma - 19 d'aost de 14 apC, Nola) foguèt lo fondator de l'Empèri Roman e son
premier sobeiran de 27 avC a sa mòrt.

Nascut dins una familha rica, August foguèt remarcat e adoptat coma eiretier per
son oncle Juli Cesar. Après son assassinat, August revendiquèt l'eiretatge
politic de son oncle e formèt lo Segond Triumvirat ambé Lepidus e Marc Antòni en
43 avC. De 43 a 30 avC, una tièra de guèrras li permetèt d'eliminar sei rivaus
politics (Republicans, Senat, triumvirs...) e de venir l'autoritat unica de Roma
après lo suicidi de Marc Antòni. Puei, après la fin dau Segond Triumvirat,
restaurèt d'institucions republicanas de façada. Ansin, refusèt de restaurar la
monarquiá per respectar la tradicion e lei sentiments romans fòrça ostils a la
reiautat. En plaça, capitèt de renfòrçar pauc a pauc son autoritat, de
concentrar lei cargas decisivas e de vujar lo rèsta deis institucions de sei
poders.

A l'exterior de l'Empèri, lo rèine d'August veguèt lo debanament d'una tièra de
conquistas coma Egipta, Dalmàcia, Illiria, Panònia, lo nòrd d'Espanha, la màger
part deis Aups, una partida d'Anatòlia, una partida dau nòrd d'Africa e Judèa.
En revènge, aqueu periòde foguèt tanben lo començament d'un periòde de patz
intèrna que va venir la Pax Romana dins lo corrent dei rèines seguents. Au nivèu
economic, capitèt tanben de redreiçar l'economia de l'Empèri e de sa capitala
après d'annadas de dificultats causadas per la guèrra civila quasi permanenta de
44 a 30 avC.

Dins lo corrent de sa vida, lo nom d'August conoguèt una tièra d'evolucions e de
modificacions successivas causadas per l'evolucion de son estatut familiau o
politic. A l'ora d'ara, lei noms latins Octavius o Augustus, o de formas
occitanizadas, son generalament utilizats per leis istorians per destriar entre
lei periòdes situadas avans e après la creacion de l'Empèri Roman. Pasmens, aquò
es solament una simplificacion :

La jovença d'August es lo periòde avans son intrada dins l'esfèra politica
romana. Se debanèt de 63 a 48 avC. August nasquèt lo 23 de setembre de 63 avC.
Son paire èra dich Gaius Octavius e sa maire èra Atia Balba Caesonia. Aquela
darriera èra la nebota de Juli Cesar. August teniá una mièja sòrre dicha Octavia
Major e una sòrre dicha Octavia Minor. Sa familha èra fòrça rica gràcias a
d'activitats financieras basadas dins la vila de Velitrae situada dins la region
de Roma. Aquela riquessa aviá permés l'intrada de la familha dins l'òrdre
senatoriau e Gaius Octavius paire poguèt venir questor en 70 avC. En 61 avC,
foguèt elegit pretor e venguèt governador de la província de Macedònia. I
demostrèt sei capacitats d'administrator e poguèt rintrar en Itàlia en 59 avC.
Podriá d'ara endavant se presentar au consulat mai moriguèt subitament a Nola.

En causa d'aquela carriera politica fòrça importanta e de sa mòrt subita, August
conoguèt gaire son paire. Foguèt educat per sa maire e un esclau dich Sphaerus.
Aqueu darrier aguèt una influéncia importanta sus l'enfant e foguèt finalament
liberat en regraciament de son òbra. Son educacion foguèt aquela de
l'aristocràcia romana de son epòca : apprendissatge dau latin, dau grèc e deis
arts dau discors.

En 57 avC, Atia Balba Caesonia se mariguèt tornarmai ambé Lucius Marcius
Philippus, sostèn dau partit de Juli Cesar, que venguèt cònsol en 56 avC durant
lo periòde dau Premier Triumvirat. Adoptèt aisament August coma son fiu. A
partir de la mòrt de Crassus en 53 avC, l'aliança politica entre Cesar e Pompèa
s'esclapèt pauc a pauc per entraïnar la guèrra civila deis annadas 49-45 avC.
August faguèt sa premiera aparicion publica dins aqueu contèxte en 52 avC durant
lei funeralhas de sa grand Julia Caesaris.

Tre 52 avC, Juli Cesar remarquèt son nebot e decidiguèt de favorizar sa carriera
politica. Maugrat la neutralitat de Lucius Marcius Philippus durant la guèrra
civila, aquel interés demeniguèt pas e lo començament de la carriera politica
d'Octavius foguèt marcat per lo sostèn de Cesar. En 48 avC, Octavius venguèt
sòci dau Collègi Pontificau gràcias a son oncle. Obtenguèt tanben la carga
onorifica de Prefèct urban fins au retorn de Cesar. Aquelei pòstes avián pas de
poders importants mai permetèron a Octavius de se familiarizar ambé lo monde
politic. En 46 avC, èra vengut fòrça pròche de Cesar e s'acomencèt de li sometre
de demandas de son oncle.

Son influéncia èra donc venguda fòrça importanta e Cesar decidiguèt de li
preparar ai cargas pus importantas de Roma. Per aquò, Octavius deguèt complir
una carriera militara. Maugrat quauquei tensions entre Cesar e Atia, Octavius
deguèt jónher son oncle per participar a la campanha d'Africa. Pasmens, una
malautiá l'empachèt. Tre son restabliment, reüniguèt un grop d'amics, de cu
Marcus Vipsanius Agrippa, e anèt en Espanha per jónher l'armada de Cesar en
campanha còntra lei luòctenents de Pompèa. Dins aquò, son naviri deguèt faciar
de dificultats de navigacion e Octavius desbarquèt en territòri enemic. Capitèt
de lo traversar per arribar au camp de Cesar. Puei, demorèt auprès de son oncle
fins a junh de 45 avC que li donèt de basas en estrategia e en gestion
administrativa.

Au retorn d'Espanha, Octavius participèt au trionf de son oncle e Cesar
modifiquèt en secrèt son testament en favor d'Octavius. Puei, Cesar contunièt de
s'ocupar de l'educacion e de la formacion de son nebot que foguèt mandat ambé
seis amics Agrippa Gaius Maecenas e Salvidienus Rufus en Macedònia. De mai, en
fòra de la question educativa, lo grop deviá tanben preparar cinc legions per
acomençar una guèrra còntra lei Partes. Octavius deviá venir en 43 avC lo Mèstre
de Cavalariá de Cesar, es a dire lo segond personatge de l'Estat Roman après son
oncle. L'assassinat de Cesar en març de 44 avC empachèt lo debanament d'aqueu
plan mai permetèt a Octavius de recuperar una partida granda de la fortuna e de
la clientèla de son oncle.

Quand Cesar foguèt assassinat lo 15 de març de 44 avC, Octavius èra a Apollonia
per estudiar e preparar sa campanha a partir de Macedònia. Refusèt d'escuchar
lei conseus d'anar en Macedònia per jónher sei legions e preferiguèt desbarcar
dins lo sud d'Itàlia per avalorar la situacion e sei possibilitats. Demonstrant
de capacitats politicas fòrça importantas, va aprofichar lei tensions entre Marc
Antòni e leis assassins de Cesar per formar un partit e una armada poderosa
favorables a seis interés. Ansin, a la fin de 44 avC, èra vengut un òme
incontornejable de la politica romana.

D'efèct, quand desbarquèt a Brundisium, aprenguèt lo contengut dau testament de
Cesar e poguèt donc aprofichar la fortuna de son oncle per servir seis interés.
La situacion politica èra tanben favorabla : una trèva mau-segura existiá entre
Marc Antòni e leis assassins de Cesar. De son caire, lo Senat esperava
reconquistar son poder ancian. Lo senator Ciceron èra un dei caps dau Senat. Per
eu, Octavius èra l'otís permetent de complir lei projèctes senatoriaus. Una
aliança se formèt donc entre Ciceron e Octavius que poguèt aprofichar una
partida dau budget previst per la guèrra còntra lei Partes per recrutar de
soudats veterans deis armadas de Cesar per formar una armada privada.

D'autra part, sa posicion d'eiretier oficiau de Cesar li permetèt d'acampar lo
sostèn de mai d'un cap dau partit de son oncle. Per aquò, poguèt aprofichar leis
errors de Marc Antòni que s'èra opausat a la divinacion de Cesar au contrari de
la màger part dei partisans dau dictator ancian. Poguèt tanben aprofichar la
campanha dau Senat menada per Ciceron per descreditar Marc Antòni depintat coma
la menaça pus gròssa còntra l'òrdre public roman. Aital, quand Octavius arribèt
a Roma lo 6 de mai de 44 avC, teniá una armada de 3 000 òmes e lo sostèn d'un
nombre important de partisans de son oncle e de senators. En novembre, la
poissança d'aqueu partit foguèt encara renfòrçada quand doas legions fidèlas a
Marc Antòni cambièron de camp au profiech d'Octavius.

L'annada 43 avC foguèt marcada per lo premier conflicte entre Octavius e Marc
Antòni. Sensa venceire vertadier, aquela guèrra entraïnèt lo partiment dau poder
entre lei tres caps pus poderós de Roma (Octavius, Marc Antòni e Lepidus) e la
formacion dau Segond Triumvirat. Lo plan dau Senat per reconquitar son autoritat
anciana s'acabèt per una revirada totala e l'institucion perdiguèt son
influéncia.

Pasmens, au començament de l'annada, lei senators menats per Ciceron podián
esperar de retrobar aqueu poder. Octavius èra jove e la posicion de Marc Antòni
mau-segura en fàcia de la poissança politica creissenta de son advèrsari.
Inquiet per sa seguritat, Marc Antòni preferiguèt se retirar dins lo nòrd
d'Itàlia e assaièt de prendre lo contraròtle de la region a son governador. Lo
Lo refús d'aqueu darrier entraïnèt un conflicte e lo Senat aprofichèt la
situacion per condamnar oficialament Marc Antòni e demandar a Octavius
d'eliminar aquela menaça. Aperavans, gràcias au sostèn de Ciceron, Octavius
obtenguèt l'imperium, permetent de venir lo cap legau de fòrças militaras, un
pòste de senator e lo drech de votar ambé leis ancians cònsols.

Leis operacions militaras acomencèron en abriu e lei fòrças d'Octavius e dau
Senat bateguèron lei tropas de Marc Antòni au Forum Gallorum e a Mutina.
Pasmens, lei dos cònsols comandant l'armada d'Octavius foguèron tuats dins lei
combats e l'armada de Marc Antòni capitèt de se retirar dau prat batalhier e de
defugir la destruccion. Lei manòbras maladrechs dau Senat, qu'assaièt de retirar
son comandament a Octavius, van entraïnar un cambiament d'alianças. Lo nebot de
Cesar refusèt de contuniar lo combat còntra Marc Antòni puei ataquèt e
conquistèt la capitala. Lo 19 d'aost de 43 avC, se faguèt elegir cònsol enterin
que Marc Antòni s'aliava ambé Marcus Aemilius Lepidus que foguèt Mèstre de
Cavalariá de Cesar.

De negociacions acomencèron entre lei tres òmes a partir d'octòbre de 43 avC.
Sus lo modèl de Cesar, Pompèa e Crassus, formèron un Triumvirat per dirigir e se
partejar l'empèri. Lo perdeire d'aquel acòrd èra lo Senat e l'aristocràcia
abitualament elegida ai pòstes pus importants de la Republica. Lei triumvirs
decidiguèron donc d'organizar una repression feròça e de listas de proscripcion
foguèron realizadas. Aital, 300 senators e 2 000 equites foguèron fòrabrandits o
assassinats coma Ciceron lo 7 de decembre. En fòra dau renfòrçament politic dau
Triumvirat, aquela operacion permetèt tanben ai tres triumvirs de restaurar de
finanças tocadas per lei despensas de guèrra. A la fin de l'annada, la poissança
dau Senat èra fòrça demenida e leis institucions aguèron plus de ròtles decisius
dins lo debanament deis afaires politics que van entraïnar la fin de la
Republica e la formacion de l'Empèri.

En 42 avC, lei triumvirs ataquèron lei fòrças acampadas per leis assassins de
Cesar en Macedònia. Gropant lei darriers partisans de la Republica tenent de
fòrças militaras importantas, leis assassins de Cesar foguèron desfachs a
Philippi en octòbre de 42 avC. Aquò permetèt au Triumvirat d'eliminar son
darrier advèrsari perilhós e de realizar un partiment novèu de l'empèri.
Permetèt tanben a Octavius d'aumentar sa popularitat entre lei soudats gràcias a
sa politica de distribucion de tenements ai veterans dei doas armadas.

D'efèct, après lo còp d'estat d'Octavius, son eleccion coma cònsol e la
conclusion dau Segond Triumvirat, una partida dei senators preferiguèt abandonar
la capitala avans lo començament de la repression dei listas de proscripcion.
Jonhèron leis assassins de Cesar — Brutus e Cassius — que formavan una armada
dins lei províncias orientalas per defendre la Republica. Vèrs la fin de 43 avC,
lei fòrças orientalas dei partisans de Cesar foguèron vencudas a Laodicea e una
armada importanta foguèt creada per lei republicans. Una fòrça compausada dei
legions de Marc Antòni e d'Octavius foguèt donc mandada en Macedònia. Lei doas
batalhas de Philippi (3 e 23 d'octòbre de 42 avC) s'acabèron per la desfacha e
lo suicidi de Brutus e de Cassius. D'ara endavant, lo Triumvirat aviá plus
d'enemics interiors vertadiers e un partiment novèu de l'empèri se debanèt entre
Marc Antòni, Octavius e Lepidus. Lo premier obtenguèt lei províncias orientalas,
lo segond Gàllia, Espanha e Itàlia e lo tresen lei províncias africanas.

De mai, Octavius capitèt d'aprofichar la situacion per ganhar lo sostèn d'un
nombre gros de soudats. D'efèct, après la batalha, unei miliers de soudats
rintrèron en Itàlia e demandèron lei tenements promés avans la guèrra coma
pagament de sei servicis. Mèstre d'Itàlia, Octavius s'ocupèt de cumplir aquela
promessa. S'ocupèt tanben de cumplir lei promessas similaras realizadas per
Brutus e Cassius. Ansin, obtenguèt lo sostèn de la màger part dei veterans dei
doas armadas installats en Itàlia. Una temptativa de rebellion de certanei
soudats en 40 avC aguèt donc pauc de succès e Octavius foguèt aisament venceire.

La politica militara d'Octavius aviá de limits en causa de sa manca — relativa —
de gost per leis afaires militars. Per exemple, durant lei batalhas, Octavius
fisèt lo comandament de sei tropas a son amic Agrippa e foguèt accusat de
coarditge per Marc Antòni. De mai, assaièt tanben en 40 avC de formar d'alianças
novèlas gràcias a un cambiament de frema. Aquò causèt la revòuta de 40 avC
aisament vencuda. En revènge, sa repression saunosa demeniguèt la popularitat
d'Octavius e li causèt de dificultats novèlas. Marc Antòni assaièt d'aprofichar
la situacion e desbarquèt dins lo sud d'Itàlia. Pasmens, lei dos camps èran pas
capables de menar una guèrra lònga e un acòrd foguèt donc negociat assaiant
sensa succès de renfòrçar l'aliança entre Octavius e Marc Antòni.

La crisi foguèt causada per lo volontat d'Octavius de divorciar de sa frema
Clodia Pulchra, filha de Fulvia Pulchra qu'èra la frema de Marc Antòni.
Maucontenta, Fulvia capitèt de formar una aliança ambé Lucius Antonius per crear
una armada en Itàlia e se revòutar còntra Octavius. Pasmens, aquela armada aguèt
de dificultats per acampar un nombre sufisent de soudats e foguèt finalament
enceuclada e vencuda a Perusia en 40 avC. Durant lei combats, la màger part dei
soudats demorava fidèla a Octavius que teniá de finanças capablas de suportar un
esfòrç de guèrra important au contrari de sei dos advèrsaris. Lei dos caps de
l'insureccion, pròches de Marc Antòni, foguèron esparnhats mai seis aliats
deguèron faciar una repression saunosa : 300 senators o nobles romans foguèron
tuats e Perusia foguèt pilhada e cremada per servir d'avertiment au rèsta
d'Itàlia.

Octavius e Marc Antòni deguèron donc tornarmai negociar e un tractat, dich
tractat de Brundisium, foguèt finalament signat. Lo partiment de l'empèri èra
mantengut segon lo sistèma adoptat après Philippi : Lepidus en Africa, Octavius
a l'Oèst e Marc Antòni a l'Èst. Puei, un maridatge foguèt conclut entre Marc
Antòni e Octavia Minor, la sòrre d'Octavius. L'idèa d'aqueu maridatge èra de
renfòrçar lei ligams entre lei dos triumvirs. Maugrat la relacion entre Marc
Antòni e Cleopatra VII, doas filhas, dichas Antonia Mayor e Antonia Minor,
nasquèron d'aquela union. Aquela patz va oficialament durar fins a 32 avC mai
Octavius va l'aprofichar per afeblir la posicion de Marc Antòni e renfòrçar la
sieuna.

La conquista de Sicília se debanèt en 36 avC a l'iniciativa d'Octavius e de
Lepidus. Permetèt tanben a Octavius d'eliminar Lepidus dau Triumvirat. L'illa
èra dirigida per Sextus Pompeius, fiu de Pompèa, qu'aviá pres son contraròtle
durant lei trebols causats per la mòrt de Cesar. Aprofichant sa posicion
estrategica, sa produccion agricòla necessària a l'avitalhament de Roma, una
flòta poderosa e lei tensions regularas entre triumvirs, Sextus Pompeius aviá
negociat una tièra d'acòrds amb Octavius per assegurar sa posicion e estendre sa
dominacion sus divèrseis illas de Mediterranèa (Corsèga, Sardenha...) e dins
Peloponés en 39 avC. Aperavans, aviá negociat un maridatge entre Octavius e sa
filha adoptiva.

Dins aquò, aqueu sistèma diplomatica se fragilizèt en 38 avC quand Octavius
divorcièt tornarmai per esposar Livia. Pus grèu, un generau de Sextus Pompeius
se revoutèt en Corsèga e Sardenha per se plaçar sota la proteccion d'Octavius.
La guèrra acomencèt en 36 avC. Lo 3 de setembre, la flòta d'Agrippa aprefondèt
aquela de Pompeius a Naulochus dins lo nòrd de Sicília. Lo cap de l'illa assaièt
de resistir ambé sei tropas terrèstras mai foguèt capturat e executat en 35 avC.
Octavius prenguèt lo contraròtle de l'illa.

Pasmens, la conquista de l'illa foguèt pas lo solet succès d'Octavius durant
aquela guèrra. D'efèct, capitèt de prendre a la leca Lepidus sota l'accusacion
d'entenduda ambé Sextus Pompeius e d'usurpacion de poder en Sicília. Lo Senat,
contraròtlat per Octavius, votèt l'accusacion e Lepidus perdèt sa carga de
triumvir. Lo mèstre dei províncias africanas preferiguèt negociar amb Octavius.
Finalament, en cambi de l'abandon de sa carga, gardèt sei foncions — fòrça
onorificas — de Pontifex Maximus e foguèt exilat a Circeii au sud de Roma.

La preparacion de la guèrra se debanèt a partir de l'expulsion d'Octavia vèrs
Roma per Marc Antòni. La propaganda d'Octavius poguèt alora aprofichar la
relacion entre Marc Antòni e Cleopatra VII coma contrari ai mors romans. De mai,
a partir de 34 avC, lei succès romans en Armenia permetèron a Marc Antòni lo
títol de rèi a son fiu qu'èra tanben prince egipcian. En 33 avC, Octavius
dirigiguèt una campanha de propaganda fòrça violenta còntra son rivau e
l'accusèt de donar de territòris romans ais Egipcians o de menaçar la dominacion
de Roma sus la Mar Mediterranèa. Octavius capitèt tanben de raliar mai d'un
ministre o d'un oficièr de Marc Antòni. Venguèron au Senat confirmar leis
accusacions d'Octavius e, a la fin de l'annada 32 avC, lo Senat acceptèt de
declarar la guèrra a Cleopatra VII e de retirar sei títols e cargas a Marc
Antòni.

Leis operacions militaras comencèron l'annada seguenta en Grècia. Agrippa
capitèt de devesir lei fòrças de Cleopatra VII e de Marc Antòni. Puei, anientèt
la flòta dei dos aliats a Actium benlèu ambé l'ajuda de certanei generaus de
Marc Antòni ja raliats en secrèt a Octavius. Marc Antòni e Cleopatra VII se
retirèron a Alexàndria. De son caire, Octavius capitèt de raliar a son camp la
màger part dei fòrças terrèstras de Marc Antòni situadas en Grècia e dins
certanei províncias orientalas. Lo 1èr d'aost de 30 avC, conquistèt Alexàndria e
sei dos enemics se suicidiguèron. Leis enfants dau pareu e lo fiu de Cleopatra e
de Juli Cesar foguèron assassinats per defugir l'emergéncia d'un eiretier novèu
de Cesar.

Aital, la batalha d'Actium e sei consequéncias permetèt d'unificar la direccion
de l'empèri roman per lo premier còp dempuei la mòrt de Juli Cesar en 44 avC.
Octavius ne'n èra lo mèstre solet e sa dinastia èra d'ara endavant renfòrçada
per l'eliminacion de sei rivaus o deis eiretiers possibles. Son poder èra tanben
fòrça superior a aqueu deis institucions romanas e leis annadas après Actium van
veire la fondacion de l'Empèri Roman.

Après la desfacha de Marc Antòni, Octavius venguèt lo cap unic de Roma e de son
empèri. Pasmens, maugrat lo periòde lòng de guèrras civilas dins lo corrent dau
sègle I avC, leis institucions republicanas e lo pòble èran pas lèst a acceptar
una restauracion de la monarquiá. Ansin, en 44 avC, l'objectiu de l'assassinat
de Juli Cesar èra justament d'empachar Cesar, ja dictator a vida, de venir rèi.
Octavius decidiguèt donc d'adoptar una autra estrategia basada sus lo
mantenement, au mens de façada, deis institucions republicanas e sus la creacion
d'una posicion novèla per eu li permetent de venir de facto lo rèi de Roma sus
una apelacion diferenta e totjorn dins lo respèct de la tradicion romana. Autre
ponch important, privilegièt tanben lo redreiçament economic de Roma per limitar
lei riscs de rebellion còntra son autoritat.

Aital, doas tièras de reformas constitucionalas foguèron adoptadas en 27 e en 23
avC per fondar l'òrdre novèu desirat per Octavius que va lèu venir August.
Reformèt tanben prefondament la politica urbana de Roma per assegurar
l'avitalhament e l'economia de la capitala.

La premiera tièra de reformas se debanèt en 27 avC. Octavius fenhiá de rendre
sei poders au Senat mai gardèt son ret d'influéncia sus l'administracion dei
províncias o sus lei fòrças armadas e son contraròtle sus sei ressorsas
financieras. Ansin, lo Senat, afeblit après la tièra de guèrras civilas dau
sègle e la repression saunosa dei complòts de senators, foguèt pas capable
d'assegurar la gestion dei províncias romanas e de l'Estat. Deguèt donc
finalament, gràcias a la complicitat de certanei senators, de rendre seis
atribucions a Octavius.

Lei províncias foguèron partejadas entre Octavius que s'ocupava de zonas pus
expausadas ai menaças exterioras e lo Senat. Aqueu partiment permetiá a Octavius
de gardar lo contraròtle dirèct de la màger part dei legions (20 sus 26). De
mai, la poissança financiera d'Octavius li permetèt de realizar divèrsei
trabalhs sensa lo sostèn dau Senat. Pasmens, aqueu sistèma, fòrça a l'avantatge
d'Octavius, permetiá de presentar un poder partejat ambé lo Senat tradicionau.
De mai, lei províncias sota la diraccion d'Octavius avián ja conegudas un govèrn
militar durant lei periòdes precedents, especialament sota l'epòca de Pompèa.
Ansin, lo sistèma format en 27 avC permetiá de gardar una Republica de façada
amb un Senat autonòm mai sensa la capacitat militara de rebutar Octavius.

La segonda tièra de reformas se debanèt a partir de 23 avC per corregir lei
limits e leis abús tròp vesedors dau sistèma de 27 avC.

Lo pus important èra lo consulat permanent d'August. Aquò èra necessari per
intervenir dins leis afaires intèrns dei províncias dirigidas per de procònsols.
Pasmens, èra un limit ais ambicions deis òmes politics romans desirós d'agantar
la carga supausada pus auta de l'Estat Roman. L'objectiu d'August foguèt donc
d'abandonar aquela carga venguda geinanta au profiech d'una carga novèla tenent
de poders similars. Per aquò, deguèt donc obtenir dau Senat la definicion e lo
vòte d'aquela posicion. Aquela aliança foguèt obtenguda gràcias a una aliança
ambé certanei senators republicans. De mai, l'abandon de la carga de cònsol
permanent èra puslèu una novèla bòna per lei senators car aumentava lei
possibilitats de venir cònsol e de complir lo cursus honorum. En cambi, August
venguèt imperium proconsulare maius, es a dire « premier dei procònsols » ambé
de poders identics au periòde avans 23 avC. Venguèt tanben censor e tribun.
Aquelei pòstes li permetián de tenir un drech de veto sus leis afaires de
l'Estat, de presidir leis eleccions e de contraròtlar la nominacion dei
senators. Enfin, totei lei tropas militaras romanas, i comprés la miliciá urbana
de Roma, èra d'ara endavant sota son comandament.

Dins lei fachs, aquela tièra de reformas permetèt a August de vujar lo sens de
la foncion de cònsol e d'assegurar sa posicion gràcias a la creacion de la carga
novèla de proconsulare maius. De mai, renforcèt tanben sa dominacion sus
l'aparelh militar de l'Estat (legions, miliciás...) per limitar lo risc de
revòuta. Dins leis annadas seguentas, quauquei mesuras mens importantas
completèron aquel ensems de lèis :

La transformacion de Roma foguèt una deis òbras principalas d'August que
designèt especialament son amic Agrippa per dirigir la capitala e acomençar lei
trabalhs durant son absència. Fòrça riche après lei guèrras civilas, lo generau
aviá ja acomençat de modernizar la vila en 33 avC. Sa politica èra basada sus
tres principis :

Per aquò, Agrippa s'ocupèt inicialament d'acabar lei projèctes acomençats durant
lo periòde de Cesar. Puei, bastiguèt de termes e melhorèt l'avitalhament en aiga
gràcias a la bastida d'un aqüeducte suplementari. Enfin, organizèt la
construccion d'un Panteon, destruch en 80 avC, per celebrar la victòria
d'Actium.

Après la formacion de l'Empèri, August decidiguèt d'una politica estrangiera
agressiva e adoptèt lo nom Imperator (en occitan : « comandant victoriós ») coma
premier nom per associar a la nocion de victòria militara. Fins a l'an 13,
foguèt proclamat vingt-e-un còps imperator per sei tropas e divèrsei conquistas
avián aumentat la superficia de l'Empèri Roman dins lo nòrd d'Espanha, dins leis
Aups, en Illiria, en Panònia e dins lei províncias africanas e orientalas. Sa
revirada quasi unica foguèt la resisténcia dei pòbles germanics que
resistiguèron a la conquista romana a Teutoborg.

Lei conquistas foguèron dirigidas per de generaus o per de mejans diplomatics.
Ansin, la victòria còntra Marc Antòni e Cleopatra aviá permés d'ocupar Egipte e
Siria. En 25 avC, l'estat de Galatia venguèt una província romana sensa combat
après l'assassinat de son rèi legitim per un complòt de Cort. Judèa conoguèt un
sòrt similar a la fin dau rèine d'Eròde lo Grand (73-4 avC). D'operacions
militaras foguèron necessàrias per esquichar l'insureccion dau nòrd d'Hispania e
ocupar tota la peninsula en 19 avC, conquistar lei pòbles deis Aups entre 16 avC
e Panònia entre 12 e 9 avC. En revènge, lei pòbles germanics, inicialament
vencuts per Drusus, se revoutèron en 9 avC e anientèron tres legions durant la
batalha de Teutoborg. August deguèt mandar d'urgéncia de renfòrç e ordonar
l'abandon de la província de Germania. A l'Èst, la menaça dei Partes demorèt mai
lei relacions se melhorèron e August obtenguèt en 20 avC deis emblèmas de
legions capturats en 53 avC après la batalha de Carrhae.

La question de la succession d'August apareguèt en 23 avC quand l'emperaire
foguèt grèvament malaut. Per assegurar l'estabilitat de la societat romana e de
seis institucions, deguèt designar un eiretier a sa posicion unica dins
l'istòria de Roma. Pasmens, aquò deviá pas suscitar la crenhença d'una
restauracion de la monarquiá.

Lo premier eiretier possible foguèt son nebot Marcellus que moriguèt tre 23 avC.
Après sa mòrt, semblèt designar son amic Agrippa coma eiretier. Lo mariguèt ambé
sa filha unica e li donèt l'autoritat d'un procònsol e la direccion de
províncias orientalas per una durada de cinc ans. De mai, Agrippa èra lo
comandant en segond de l'armada après August. Pasmens, sa mòrt en 12 avC
entraïnèt un cambiament novèu dins la succession de l'emperaire ambé la
nominacion de Tibèri. A son torn, deguèt esposar la filha d'August e recebiguèt
a partir de 6 avC una partida dei poders d'August. En paralèl, August adoptèt
sei felens Gaius e Lucius Caesar, fiu d'Agrippa e de Julia l'Ainada, coma
eiretiers oficiaus que foguèron cònsol gràcias au sostèn de l'emperaire.
Pasmens, la mòrt dei dos òmes en 2 e en 4 laissèt Tibèri coma eiretier quasi
unic. Finalament, lo testament d'August designèt coma eiretier Tibèri e sa
frema, lo pòble de Roma e lei soudats dei legions.

La mòrt d'August se debanèt en 14. Après una reünion sus l'illa de Capri ambé
Tibèri, es victima d'una malautiá e moriguèt a Nola. Son felen Agrippa Postumus,
darrier fiu d'Agrippa e de Julia l'Ainada, foguèt assassinat lo jorn de sa mòrt
mai lo responsable (probablament August espereu, Livia o Tibèri) es totjorn
desconegut. Lo 17 de setembre, Tibèri reüniguèt lo Senat per organizar lei
funeralhas dau defunt que foguèt cremat sus lo prat de Mart. Après la ceremonia,
lo Senat demandèt a Tibèri de venir emperaire, ço que foguèt acceptat permetent
de mantenir lo sistèma imperiau definit per August.



https://oc.wikipedia.org/wiki/Armada

Una armada es una organizacion autorizat per un estat d'utilizar la fòrça armada
per defendre son territòri. Segon lei país, l'armada pòu tanben tenir d'autrei
foncions coma la direccion dau govèrn (junta...), lo sostèn a l'economia
nacionala (expansion imperialista, investiment dins lo capitau d'una
companhiá...) o lo contraròtle de la populacion (polícia d'estatut militara...).
De mai, certanei còrs de l'estat o organizacions pòdon tenir una organizacion de
tipe militar sensa faire oficialament partida dei fòrças armadas.

Lei cavaments menadas per leis arqueològs an mostrat l'existéncia
d'infrastucturas militaras, coma de barris, avans l'aparicion de l'escritura e
es fòrça possible que leis armas de caça de la Preïstòria poguèsson tanben
servir d'armas de guèrra. Per exemple, la mòmia d'Ötzi, mòrt vèrs 2500 avC,
presentèt una bleçadura causada per una sagita. Ansin, la necessitat de formar
d'armadas, au mens non permanentas, foguèt probablament una caracteristica
precòça dei societats umanas.



https://oc.wikipedia.org/wiki/1973

Guèrra de Kippour (6-24 d'octòbre) còntra Israèl amb Siria. Fòrça ben preparada,
l'ofensiva iniciala foguèt un succès important que permetèt a l'armada egipciana
de passar lo Canal de Suèz e de blocar lei còntra-ofensivas israelianas.
Pasmens, la posicion egipciana se desgradèt pauc a pauc en causa de la
destruccion dei batariás de defensa antiaeriana e anticarri que permetián
d'assegurar la defensa de sei tropas. Entre lo 16 e lo 17, de tropas israelianas
s'infiltrèron dins lei linhas egipcianas entraïnant l'enceuclament de la IIIa
Armada Egipciana maugrat de pèrdas importantas. Aquò entraïnèt de negociacions
que s'acabèron per la signatura d'un alta-au-fuòc impausat per lei Sovietics e
leis Estatsunidencs lo 25.

Tiera de manifestacions importantas dins la capitala. Agravada per la famina
apareguda au sud de Sahara dins lo corrent de l'annada, prenguèron un aspèct
revolucionari que menacèt rapidament lo regime imperiau.

Moammar al-Gaddafi decidiguèt de renfòrçar la revolucion libiana gràcias a una
tiera de mesuras destinadas a assegurar mai de mejans a l'Estat. En particular,
nacionalizèt a 51% l'industria petroliera dau país. Pasmens, aquò creèt de
tensions ambé sei partenaris de l'Union dei Republicas aràbias e, en decembre,
l'union èra subretot venguda simbolica.

Adopcion d'una constitucion que creèt un regime republican presidenciau. Aquò
permetèt a Gaafar Nimeiry de legalizar son govèrn eissit dau còp d'estat de
1969.

Suspension de la constitucion de 1968 per lo rèi Sobhuza II que gardèt la
totalitat dau poder fins a sa mòrt en 1982.

Perseguida de la crisi economica fomentada per leis organizacions politicas
ostilas au president Salvador Allende ambé lo sostèn deis Estats Units
d'America. Lo 29 de junh, una temptativa de còp d'estat mau capitèt en causa de
la resisténcia d'unitats de soudats fidèus a la constitucion menats per lo
generau Carlos Prats. Pasmens, aqueu generau intrèt au govèrn dins lo corrent
dau mes d'aost e foguèt remplaçat per son luòctenent Augusto Pinochet. Òr,
Pinochet se raprochèt rapidament de l'oposicion e deis Estatsunidencs. Organizèt
un segond còp d'estat e alunchèt lei soudats fidèus au govèrn de la capitala.
Ansin, lo 11 de setembre, lei partisans dau president foguèron rapidament
vencuts e Salvador Allende se suicidiguèt pendent l'assaut dau palais
presidenciau. Una junta militara presidida per Pinochet foguèt creada per
dirigir lo país.

Au començament de l'annada, Washington, minat per d'annadas de contestacion
intèrna e de blocatges militars sus lo terren, acceptèt de signar un acòrdi de
retirament de sei tropas de Vietnam (27 de genier). Aquò entraïnèt
l'acomençament de l'afondrament finau dau regime de Saigon que dispareguèt en
1975. Puei, en octòbre, leis Estats Units d'America deguèron sostenir Israèl
(mandadís d'armaments per remplaçar lei pèrdas infligidas per leis armadas
arabias) e negociar ambé Moscòu la fin dei combats. Enregistrant lo redreiçament
militar israelian e lei victòrias inicialas de la coalicion arabia, lei dos
Grands impausèron un retorn au statu quo ante.

Guèrra de Kippour (6-24 d'octòbre) còntra una coalicion d'estats arabis (Egipte,
Siria, Jordania, Iraq...) ajudada per l'URSS. Maugrat de dificultats importantas
e unei desfachas inicialas, l'armada israeliana, ben sostenguda per leis Estats
Units d'America, capitèt d'arrestar leis atacas aràbias e d'organizar una tiera
de còntra-ofensivas qu'obligiguèron la coalicion aràbia de demandar un
alta-au-fuòc. Pasmens, lei progrès dei fòrças armadas èran clars a respèct de la
victòria israeliana aisada de 1967. Ansin, dins lo corrent deis annadas
seguentas, Israèl acceptèt de negociar l'abandon de Sinaï en cambi de la
signatura d'un tractat de patz amb Egipte.

Arribada en decembre d'un còrs expedicionari iranian per luchar còntra la
rebellion de Dhofar. Lei Britanics, aliats tradicionaus de la monarquia omanesa
dempuei lo sègle XIX, encoratjèt e sostenguèt aquela intervencion que s'acabèt
per una victòria en 1976.

Guèrra de Kippour (6-24 d'octòbre) còntra Israèl amb Egipte. Pasmens, l'armada
siriana deguèt faciar una còntra-ofensiva rapida. Lo 14 d'octòbre, l'armada
israeliana èra a 40 km de Damasc entraïnant l'intrada en guèrra de Jordania e
d'Iraq que mandèron de fòrças importantas en Siria. Aquò permetèt de blocar
l'avançada dei soudats israelians e d'estabilizar lo frònt. Leis armadas aràbias
assaièron alora d'organizar una còntra-ofensiva d'amplor gràcias au sostèn de
l'URSS que remplacèt lei pèrdas materialas mai l'operacion foguèt annulada en
causa dei dificultats egipcianas. Finalament, Siria acceptèt l'alta-au-fuòc e lo
retirament israelian sus lei posicions inicialas dau 6 d'octòbre.

Comercializacion dau premier micro-ordinator per la companhiá francesa R2E. Èra
desvolopat dempuei 1971 per l'engenhaire François Gernelle a partir dau
microprocessor Intel 8008.



https://oc.wikipedia.org/wiki/1941

Regardant la politica antisemita dau govèrn nazi, la segonda mitat de l'annada
marquèt una evolucion importanta car lo regime decidèt de començar l'eliminacion
fisica sistematica de la comunautat josieva. Ansin, l'emigracion dei Josieus
vèrs lei país estrangiers, encoratjada per la violéncia dempuei 1937-1938,
foguèt enebida lo 23 d'octòbre e lei premierei desportacions generalas
acomencèron lo 28 de novembre. La conferéncia de Wannsee organizada au
començament de l'annada seguenta confirmèt e organizèt lei premiereis execucions
dins lei camps d'exterminacion coma Auschwitz II que foguèt dubert lo 8
d'octòbre.

Invasion de l'URSS per l'armada alemanda lo 22 de junh. Mobilizant de fòrças
fòrça importanta (3,8 milions de soudats, 4 300 carris e 4 400 avions), leis
Alemands intrèron aisament sus lo territòri sovietic car l'Armada Roja mau
capitèt d'organizar una repòsta ò una retirada organizada. En plaça, laissèt de
milions d'òmes enceuclats dins lei regions de Bialystok-Minsk (22 de junh - 9 de
julhet), Smolensk (8 de julhet - 5 d'aost) e de Kiev (7 d'aost - 26 de
setembre). Per faciar aquela situacion grèva, lo govèrn ordonèt una tiera de
mesuras d'urgéncia coma lo desplaçament deis usinas vèrs l'èst ò la destruccion
deis infrastructuras e dei recòltas (tactica de la tèrra cremada).

Au començament d'octòbre, après aquelei desfachas e lei pèrdas suplementàrias de
Viazma e d'Orel, lei Sovietics deguèron faciar una ataca en direccion de Moscòu.
Lo 1èr de novembre, leis Alemands èran a 90 km de la capitala. Pasmens,
l'Estat-Major sovietic capitèt de rassemblar de fòrças importantas e ben
equipadas a l'entorn de la vila. Sota la direccion dei generaus Gueorgui Júkov e
Aleksandr Vassilevski, una tiera de còntra-ofensivas permetèt de blocar
l'avançada alemanda a 22 km de Moscòu lo 5 de decembre. Victimas dei condicions
climaticas marridas e de la resisténcia acarnada dei Sovietics que perdiguèron
entre 500 000 e 1 200 000 òmes dins lo corrent de la batalha, l'armada alemanda
deguèt finalament se retirar dins de condicions malaisadas e perdiguèt a son
torn de centenaus de milièrs d'òmes (entre 250 000 e 750 000 segon leis
estimacions).

Lo 7 de decembre, bombardament per suspresa de la basa de Pearl Harbor per
Japon. Lo bilanç foguèt de 2 403 soudats ò marins tuats, 2 cuirassats destruchs,
6 cuirassats endomatjats, 5 autrei naviris mens importants endomatjats, 188
avions destruchs e 155 endomatjats. Aquò marquèt l'intrada deis Estats Units
dins la Segonda Guèrra Mondiala e la generalizacion dau conflicte a tota la
planeta car lo 9, lei Britanics declarèron la guèrra ai Japonés e lo 11,
Washington recebèt la declaracion de guèrra d'Alemanha e d'Itàlia.

Dins l'Ocean Pacific, tre lo 8 de decembre, divèrsei posicions estatsunidencas
foguèron atacadas coma l'illa de Wake, que foguèt conquistada lo 23 de decembre
après una resisténcia acarnada de sa garnison, e Filipinas.

Coma leis annadas precedentas, lei Chinés – principalament lei nacionalistas e
lei senhors de guèrra aliats – menèron divèrsei batalhas defensivas còntra
l'armada imperiala japonesa. Dins lo nòrd dau país, aquò comencèt mau amb una
desfacha dins lo sud de Shanxi (7 - 27 de mai) que permetèt ai Japonés de
prendre lo contraròtle de plusors aisses de comunicacion dins la mitat
septentrionala dau país. Pasmens, dins lei fachs, lei Nipons podián solament
tenir lei vilas e lei rotas pus importantas e avián pas lei capacitats
sufisentas per tenir d'un biais eficaç lei regions ruralas onte se turtavan a la
guerilha acarnada menada per lei comunistas e lei païsans. La repression saunosa
e violenta empachava pas aquela resisténcia.

Dins aquelei condicions, leis autreis ofensivas japonesas s'acabèron ambé de
desfachas dins lo sud de Henan (30 de genier - 1èr de març), a Shanggao (14 de
març - 9 d'abriu) e per lo segond còp de la guèrra a Changsha (6 de setembre - 8
d'octòbre). pasmens, dins aqueu darrier sector, lei Japonés comencèron una
tresena ataca a partir dau 24 de decembre (→ 1942).

En revènge, en despiech d'aquelei succès, lei Chinés podián pas s'opausar a
l'aviacion japonesa que bombardava sei vilas. En particular, 4 000 abitants
moriguèron lo 5 de junh a Chongqing.

Ocupacion dau país lo 25 d'aost per lei Britanics e lei Sovietics per melhorar
lei comunicacions entre lei dos aliats e empachar leis Alemands d'estendre son
influéncia dins aquela region.



https://oc.wikipedia.org/wiki/1922

Contuniant sei reformas economicas inspiradas per lei principis de la NEP, lo
govèrn adoptèt dins lo corrent de mai un Còde agrari permetent de trobar un
compromés ambé lei païsans. Totei lei tenements èran oficialament nacionalizats
mai lei païsans avián lo drech de'n contuniar l'esplecha ò de la transmetre en
eiretatge coma un ben privat. Criticats coma una desfacha novèla de la
Revolucion, aquelei mesuras permetèron de redreiçar rapidament la produccion
agricòla e renforcèron lo prestigi de Lenine ja afeblit per la malautiá. Puei,
dins lo corrent de l'annada, la NEP foguèt estenduda a l'industria onte la
restauracion de la produccion foguèt mens rapida. Dins totei lei cas, aquelei
mesuras de retorn parciau vèrs lo capitalisme empachèron la perseguida de la
socializacion dau país ambé la creacion de tenements collectius (kolkhores) e
estatics (sovkhozes) ò de la planificacion (Gosplan).

Regardant leis afaires estrangiers, signatura dau tractat de Rapallo amb
Alemanha que permetèt ai dos país de contornejar certanei restriccions impausats
per lo tractat de Versalhas.

A la fin de l'annada, lo govèrn proclamèt oficialament la formacion de l'Union
Sovietica ambé la reünion de Russia, de Bielorussia, d'Ucraïna e de
Transcaucàsia. Cada republica aviá la sieuna constitucion e de drechs egaus. En
particular, podiá faire secession (drech utilizat en 1991 pendent l'afondrament
de l'URSS).

Començament de cavaments menats per Leonard Woolley dins lei vestigis de la
ciutat d'Ur.

Premiera descripcion de l'estructura dei polimèrs a l'origina dei matèrias
plasticas per lo quimista alemand Hermann Staudinger (1881-1965). Aquò li
permetèt de recebre lo Prèmi Nobel de Quimia 1953.



https://oc.wikipedia.org/wiki/1917

Perseguida dei combats de la Premiera Guèrra Mondiala sus lo frònt balcanic ambé
lei fòrças aliadas.

Perseguida de la Premiera Guèrra Mondiala sus lo frònt balcanic onte de combats
importants aguèron luòc a l'entorn de la vila de Monastir (12 de març - 26 de
mai). Permetèron ais Aliats, principalament lei Francés e lei Sèrbes dins aquel
endrech dau frònt, de desgatjar en partida la vila. Dins aquò, poguèron pas
empachar l'artilhariá germanobulgara de contuniar de la bombardar
ocasionalament.

Oficializacion de la cession deis Illas Verges ais Estats Units en cambi dau
pagament de 25 milions de dolars aur.

Après lei combats de decembre de 1916 e la declaracion de guèrra dau govèrn
d'Elefthérios Venizélos ais Empèris Centraus, leis Aliats se preparèron a una
ataca alemanda sus lei Balcans. Coma Londres e Roma volián desplaçar sei tropas
dau frònt balcanic, l'engatjament de Grècia dins lo camp aliat venguèt una
necessitat. Lo 11 de junh, un ultimatum foguèt mandat au Premier Ministre dau
govèrn reialista demandant l'abdicacion dau rèi. Constantin Ièr acceptèt e
laissèt lo tròne a son fiu segond. Lo 21, Venizélos desbarquèt au Pirèu e lo 26,
lo govèrn reialista d'Aléxandros Zaïmis demissionèt laissant la totalitat dau
poder au govèrn de Tessalonica, çò que marquèt la fin de l'Esquisme Nacionau.

Lo govèrn novèu confirmèt la declaracion de guèrra a Alemanha e recebèt una
ajuda militara e financiera de França per reorganizar e equipar l'armada grèga.
Pasmens, foguèt obligat de passar la fin de l'annada en França e au Reiaume Unit
per obtenir mai d'ajuda.

Perseguida de la Premiera Guèrra Mondiala sus lo frònt italian ambé doas
ofensivas italianas majoras (10a batalha de l'Isonzo dau 10 de mai au 8 de junh
e 11a batalha de l'Isonzo dau 18 d'aost au 12 de setembre). Aquelei batalhas
s'acabèron per d'avançadas fòrça limitadas de l'armada italiana que perdiguèt
317 000 òmes dins lei combats còntra solament 195 000 per son adversari
austrian. Pasmens, après lei pèrdas catastroficas de 1914 e 1916, aquò
representava de pèrdas duras per Viena que deguèt demandar lo mandadís de tropas
alemandas per contuniar de tenir sei posicions. Tre son arribada, leis Alemands
decidèron d'organizar una ofensiva d'amplor dins lo sector de Caporetto. Aquela
ataca (24 d'octòbre - 9 de novembre) foguèt un succès totau que permetèt ais
Austro-alemands d'avançar de 100 quilomètres en direccion de Venècia e de
capturar mai de 250 000 presoniers. Pasmens, leis Italians recebèron de renfòrç
francobritanics e capitèron de restablir una linha de defensa lòng de Piave.
Après aquela desfacha, lo generau Luigi Cadorna deguèt quitar lo comandament de
l'armada italiana e foguèt remplaçat per Armando Diaz.

Perseguida dei combats de la Premiera Guèrra Mondiala sus lo frònt balcanic ambé
lei fòrças aliadas.

Extension dau drech d'eligibilitat ai fremas. En revènge, lo drech de vòte li
serà pas donada avans 1919.

Perseguida de la Premiera Guèrra Mondiala sus lo frònt de l'Èst. Aprofichant lo
caòs intèrne de Russia, leis Empèris Centraus organizèron una gròssa ofensiva
còntra l'armada romanesa per l'eliminar dau conflicte d'un biais definitiu.
Pasmens, lei soudats romanés resistèron amb acarnament a la batalha de Mărăşeşti
(6 d'aost - 8 de setembre) e l'ataca foguèt finalament rebutada laissant Romania
dins la guèrra fins a l'afondrament definitiu de Russia au començament de 1918.

Au començament de l'annada, l'agitacion au sen de l'armada russa, que s'èra
agravada après l'ofensiva Brussílov, aumentèt d'intensitat en causa dau caòs de
l'economia russa. Petrograd èra plus avitalhat e de manifestacions importantas
se debanèron dins la capitala. Lo 25 de febrier, lo tsar Nicolau II (1894-1917)
ordonèt de restablir l'òrdre per fòrça. Pasmens, la garnison de la vila refusèt
d'obeïr e se mutinèt lo 27. L'ostau imperiau e l'Estat Major faguèron pression
sus lo tsar per exigir son abdicacion e lo 2 de març, Nicolau II abdiquèt en
favor de son fraire Miquèu. Pasmens, sota la pression populara, Miquèu abdiquèt
après mens d'un jorn de rèine. L'Ancian Regime rus s'afondrèt alora totalament e
foguèt remplaçat per una Republica. Un Govèrn Provisòri ne'n prenguèt.

Dirigit per Gueorgui Lvov (23 de març - 7 de julhet) e Aleksandr Kerenski (7 de
julhet - 8 de novembre), aqueu govèrn assaièt de contuniar la guèrra. Dins aquò,
la situacion contunièt de se desgradar e la volontat de Kerenski de contuniar lo
conflicte èra fòrça impopular. La manca de refòrmas vertadieras minèt pereu pauc
a pauc la posicion de Kerenski e renforcèt lei movements pacificistas que se
trobavan principalament au sen dei corrents revolucionaris (anarquistas,
bolchevics... etc.). Enfin, la perseguida de la guèrra se faguèt sensa objectiu
clar (respectar leis obligacions de Russia a respèct de França e dau Reiaume
Unit), çò que permetèt pas de redreiçar lo morau de l'armada. Ansin, en despiech
d'un començament prometeire, l'ofensiva Kerenski (1èr-19 de julhet) s'acabèt per
un desastre e lei fòrças armadas russas s'afondrèron totalament. Refusèron d'ara
endavant lo combat e leis Austroalemands avancèron a cha pauc vèrs l'èst fins a
la signatura dau Tractat de Brèst-Litovsk en març de 1918.

La situacion dins la capitala venguèt alora encara pus marrida e lo Govèrn
Provisòri foguèt menaçat per lei faccions revolucionàrias e
còntra-revolucionàrias. En aost-setembre, lo generau Lavr Kornilov assaièt de
prendre lo poder mai Kerenski, ajudats per lei gardas roges, capitèt de resistir
e de l'arrestar. Pasmens, aquò permetèt tanben ai Bolchevics de venir la
premiera fòrça de la capitala. Lo 25 d'octòbre, lei Bolchevics organizèron un
còp d'estat que li permetèron de prendre lo contraròtle de la capitala (24-26
d'octòbre). En parallèl, capitèron egalament d'ocupar Moscòu (28 d'octòbre - 4
de novembre). Lei Bolchevics acomencèron de negociar la patz ambé leis Empèris
Centraus e, en parallèl, acomençava la Guèrra Civila Russa qu'anava apondre
aperaquí 2,8 milions de mòrts ai 4,95 milions de tuats dei combats còntra leis
Alemands, leis Austrians e lei Turcs.

Perseguida de la Premiera Guèrra Mondiala sus lo frònt balcanic. L'armada sèrba
participèt a de combats importants a l'entorn de la vila de Monastir (12 de març
- 26 de mai). Permetèron ais Aliats, principalament lei Francés e lei Sèrbes
dins aquel endrech dau frònt, de desgatjar en partida la vila. Dins aquò,
poguèron pas empachar l'artilhariá germanobulgara de contuniar de la bombardar
ocasionalament.

Après la destruccion de plusors naviris brasilièrs per de sosmarins alemands, lo
país declarèt oficialament la guèrra a l'Empèri Alemand (26 d'octòbre). Pasmens,
Rio de Janeiro aviá pas l'intencion de participar d'un biais vertadier au
conflicte e limitèt sa participacion a de patrolhas maritimas dins l'Ocean
Atlantic.

Declaracion de guèrra cubana a l'Empèri Alemand (7 d'abriu) e a l'Empèri
d'Àustria-Ongria (16 de decembre). Pasmens, en causa de son industria limitada,
Cuba podiá pas participar au conflicte avans 1919 — èra alora previst de mandar
un còrs expedicionari de 25 000 òmes en Euròpa — e l'intrada en guèrra demorèt
subretot simbolica.

Au començament de l'annada, la decision alemanda de generalizar la guèrra
sosmarina ai naviris neutres (31 de genier) entraïnèt una desgradacion rapida
dei relacions entre Washington e Berlin. De mai, lei temptativas alemandas de
negociar una aliança ambé Mexic còntra leis Estats Units agravèron la situacion,
especialament après la publicacion dau contengut d'aquelei discussions per la
premsa estatsunidenca. Lo 6 d'abriu, lo Congrès acceptèt donc la demanda dau
president Wilson de declarar la guèrra a Alemanha. Un còrs expedicionari
important (aperaquí 1,9 milions d'òmes) foguèron organizat dins lo corrent de
l'annada. Gràcias au sostèn francés que li donèt la màger part de seis
armaments, lei tropas estatsunidencas foguèron operacionalas en 1918 sus lo
frònt de l'Oèst.

Dins la Mar Cariba, crompa definitiva deis Illas Verges Americanas après la
signatura d'un acòrdi ambé Danemarc dins lo corrent de l'annada 1916.

Declaracion de guèrra a Alemanha lo 27 d'abriu. Pasmens, aquò èra subretot
destinat a gardar de relacions bònas ambé leis Estats Units d'America car lo
govèrn guatemalenc aviá ges d'intencion de participar ai combats.

Adopcion d'una constitucion novèla que permetèt d'acomençar lo reglament
definitiu dau conflicte. D'efècte, permetèt de renfòrçar l'autoritat dau govèrn
federau e de contentar certanei revendicacions popularas (possibilitat de
restituir de tèrras ais Indians, drech de grèva, jornada de trabalh d'uèch oras,
separacion de la Glèisa e de l'Estat, limits impausats a l'influéncia dau
clergat...). Ansin, la màger part de la populacion, lassada de la guèrra,
sostenguèt lo govèrn e lei darriers caps revolucionaris (Villa, Zapata...)
foguèron pauc a pauc vencuts.

Declaracion de guèrra a Alemanha lo 18 de mai. Aquela intrada en guèrra demorèt
unicament formala car èra subretot destinada a gardar de relacions bònas ambé
leis Estats Units d'America.

Declaracion de guèrra a Alemanha (7 d'abriu) e a Àustria-Ongria (10 de
decembre). Pasmens, aquela intrada en guèrra èra destinada a gardar de relacions
bònas ambé leis Estats Units d'America e demorèt formala.

Per melhorar sei relacions ambé leis Estats Units d'America, Libèria rompèt sei
relacions diplomaticas amb Alemanha (5 de mai) avans de li declarar la guèrra (4
d'aost). Aquò li permetèt de sasir lei bens de la comunautat alemanda installada
dins lo país. Pasmens, aviá en realitat ges d'intencion de participar activament
ai combats.

Per sostenir lei Britanics, lei Francés e leis Italians qu'èran menaçats per la
guèrra sosmarina alemanda, Japon acceptèt de mandar una flòta de 15 naviris en
Mediterranèa (1 crosaire e 14 destroièrs) per escortar lei convòis aliats.

Per melhorar sei relacions ambé lo Reiaume Unit e França, poissanças colonialas
principalas dau Sud-Èst Asiatic, Siam declarèt la guèrra a l'Empèri Alemand e
jonhèt lo camp de l'Entenduda (22 de julhet). Aquò li permetèt de sasir lei bens
alemands sus lo sieu territòri mai lo govèrn aviá ges d'intencion de participar
d'un biais vertadier ai combats. Pasmens, acomencèt d'organizar un pichon còrs
destinat au frònt francés.

Dins l'encastre de la Premiera Guèrra Mondiala e de la recèrca d'armaments
novèus, de progrès importants foguèron realizats dins lo corrent de l'annada :

Publicacion de l'estudi de la lenga itita de Bedřich Hrozný acomençat en 1914.
Permetèt de tradurre aquela lenga e de desvolopar lei recèrcas regardant aquela
civilizacion.



https://oc.wikipedia.org/wiki/1897

Dissolucion dau Reiaume Merina per leis autoritats francesas e arrestacion de la
rèina Ranavalona III. Madagascar venguèt oficialament una colonia francesa

Acomençament de la construccion dau camin de fèrre franco-etiopian entre Jiboti
e Addis Abeba e creacion d'un obrador dins la capitala permetent de batre
dirèctament sus lo territòri etiopian lo moneda novèla adoptada en 1894. Aquò
fasiá partida de la politica de modernizacion dau país acomençat per lo negus
Menelik II. Dins lo sud e l'èst, acceleracion de la politica d'expansion
militara. D'efècte, après la guèrra còntra Itàlia, lo negus Menelik II èra
desirós de conquistar lo maximom de territòris periferics per alunchar lei
poissanças colonialas dau centre d'Etiopia. En particular, leis armadas
etiopianas conquistèron e annexèron lo Reiaume de Kaffa (fin dei combats lo 11
de setembre).

Invasion dau reaiume per doas armadas etiopianas sostengudas per lei fòrças dau
Reiaume de Jimma. Lo rèi Gaki Sherocho (1890-1897) assaièt de resistir mai
foguèt capturat après quauquei mes de combats (11 de setembre) marcant la fin de
l'independéncia dau Reiaume.

Adopcion dau premier canon de campanha modèrne (lo canon de 75 modèl 1897
francés) equipat d'un fren de reculament permetent d'immobilizar la pèça
d'artilhariá sus sa posicion pendent lo tir. En Índia, l'armada britanica
realizèt divèrseis assais de tirs de balas Dum-Dum. Aquelei municions son fòrça
eficaças. Dins aquò, entraïnan de bleçaduras orriblas e foguèron enebidas tre
1899 — mesura totjorn mai ò mens respectada per totei lei país.

Desvolopament dau motor Diesel per l'engenhaire Rudolf Diesel (1858-1913). Fòrça
adaptat ai capacitats e ai besonhs de l'industria ò dei veïculs, aqueu motor
prenguèt una importància majora tre son invencion. Autra invencion importanta
regardant lo desvolopament dei motors, lo premier radiator permetent de refrejar
un motor d'un biais eficaç foguèt concebut per l'engenhaire alemand Wilhelm
Maybach (1846-1929).

Publicacion de dos trabalhs importants per lo desvolopament de la teoria atomica
per lo Francés Jean Perrin (1870-1942) — que rececèt lo Prèmi Nobel de Fisica
1926 — e lo Britanic Joseph Thomson (1856-1940) — que rececèt lo Prèmi Nobel de
Fisica 1906. Permetèron de descubrir l'indivisibilitat de l'atòm e l'existéncia
de l'electron (supausada dempuei 1875 per Thomson).

Descubèrta dau premier vaccin còntra la pèsta bubonica per lo mètge rus Waldemar
Haffkine (1860-1930). En parallèl, un grop de mètges dirigits per l'Alemand Emil
Adolf von Behring (1854-1917) capitèt de fabricar lo premier serum còntra lo
tetanòs (→ 1924 e 1926).



https://oc.wikipedia.org/wiki/1895

Dins lo nòrd, Tigre, dirigit per Mengesha Yohannes que refusava de reconóisser
la senhoriá dau negus Menelik II, deguèt faciar d'atacas italianas marcant la
represa dei combats entre Etiopia e Itàlia. Entre lo 13 e lo 15, lei fòrças de
Mengesha Yohannes foguèron vencuts a Coatit e a Senafe. Pasmens, aquelei
desfachas renforcèron l'unitat etiopiana car decidèron lo ras de Tigre de se
sometre au negus qu'èra a reünir sei tropas per arrestar l'invasion enemiga.

Perseguida e fin de la guèrra còntra França. D'efèct, en mai, lei Francés
acomencèron d'avançar en direccion de la capitala e trobèron ges de resisténcia
importanta sus son camin maugrat de pèrdas importantas liadas ai malautiás
tropicalas . Antananarivo tombèt lo 30 de setembre. Lo Premier Ministre
Rainilaiarivony foguèt exilat en Argier onte moriguèt en 1896 e Ranavalona III
deguèt signar un tractat transformant l'illa en protectorat francés vertadier (→
1897).

Depaus de brevet depintant lo premier revòuver semi-automatic per l'oficièr
britanic George Fosbery (1832-1907).

Descubèrta dei rais X per lo fisician alemand Wilhelm Röntgen (1845-1923.
Recebèt lo Prèmi Nobel de Fisica 1901.

Identificacion d'un gas rare novèu (èli) per William Ramsay (1852-1916) e per
Per Theodor Cleve (1840-1905) dins un minerau de coire. De son caire,
l'engenhaire e quimista Karl von Linde (1842-1934) realizèt la premiera
liquefaccion d'èr.

Consequéncia de la descubèrta dei rais X e seis aplicacions medicalas per
Wilhelm Röntgen, aparicion de la radiologia.



https://oc.wikipedia.org/wiki/1200

Intrat progressivament en vigor dempuei dos ans (→ 1198), l'interdich prononciat
per lo legat pontificau Pèire de Càpoa acomençava de venir un problema important
per lo rèi Felip II. Premier, reglèt son conflicte ambé lo còmte Baudoïn de
Flandra e li abandonèt Douai, Aire, Saint-Omer e Béthune. Puei, lo 21 de mai,
signèt una trèva novèla ambé Joan Ièr. I obtenguèt de condicions relativament
favorablas ambé la cession dau comtat d'Evreux, de Graçay e d'Essaudun. Joan
abandonèt tanben son aliança ambé lo Sant Empèri e sa senhoriá sus Bretanha
promesa a Artús de Bretanha. Enfin, acceptèt oficialament la decision papala de
reprendre Ingeborg de Danemarc coma frema permetent la levada de l'interdich e
un procès novèu regardant son divòrci (→ 1201). Pasmens, dins lei fachs, Agnès
de Merània demorèt la frema vertadiera dau rèi.

D'autra part, Felip II contunièt sa politica de modernizacion de París ambé la
reconóissença de l'Universitat de París.

Observacion d'esqueletas de victimas d'una famina grèva per lo mètge e istorian
egipcian Abd al-Latif al-Baghdadi. Aquò li permetèt d'identificar d'errors dins
l'òbra de Galen qu'èra la basa de l'ensenhament de la medecina dempuei
l'Antiquitat.



https://oc.wikipedia.org/wiki/Tail%C3%A0ndia

Lo Reialme de Tailàndia (ราชอาณาจักรไทย en tai) es un estat del sud èst d'Asia.
Confronta a l'èst Laos e Cambòtja, al sud lo Golf de Tailàndia e Malàisia, e a
l'oèst la Mar d'Andaman e Myanmar.

Lei vestigis umans pus ancians descubèrts sus lo territòri tailandés datan
d'aperaquí 700 000 ans e son atribuits a Homo erectus. La cultura coneguda pus
anciana i data dau Temps dau Bronze (vèrs 4 000-2 500 av. JC). Apareguda dins la
region de Ban Chiang, desvolopèt la metallurgia de bronze, la cultura de ris e
aviá lo mestritge de la terralha. Aquò indica l'existéncia d'una societat
organizada mai lo pòble que ne'n foguèt a l'origina es totalament desconegut.

Per la seguida, l'Istòria de la region es mau coneguda fins au sègle III e la
formacion dau reiaume de Funan. Èra una poissança maritima, probablament
d'origina mon, que dominèt a son apogèu lo centre de la Tailàndia actuala e lo
sud d'Indochina. Son centre economica èra la region d'Oc Eo dins lo sud dau
Vietnam modèrne. A la fin dau sègle V, foguèt remplaçat per lo reiaume de
Chenla, lo precursor de Cambòtja, que se formèt a partir dei províncias
meridionalas dau Laos actuau.

Dau sègle VI au sègle IX, lo centre dau territòri tai foguèt dominat per la
civilizacion de Dvaravati. Fondada per lei Mons, aquela civilizacion sembla
relativament prospèra gràcias a sa participacion au comèrci dau sud-èst asiatic.
Lo declin de la civilizacion de Dvaravati, politicament fragmentadas entre
plusors reiaumes, se debanèt au sègle IX ambé la formacion de l'Empèri Khmer
qu'impausèt sa dominacion ai Mons. Aqueu periòde veguèt tanben l'arribada dei
premierei populacions tais, en provenença dau sud de China. S'installèron
premier au nòrd dei Monts Dangrek onte venguèron majoritaris dins lo corrent dei
sègles XI e XII.

Segon la tradicion, lei caps de clan tais s'afranquiguèron de la senhoriá khmer
en 1238 e elegiguèron un rèi. Lo declin de la poissança khmer e la destruccion
dau reiaume de Nanzhao per lei Mongòls en 1253 accelerèron lei migracions tais
vèrs lo sud. En 1238, foguèron ansin fondat lo reaiume de Sukhotai en 1238 e lo
reiaume de Lanna a la fin dau sègle XIII. Rama Khambeng (1283-1317) donèt de
basas solidas a l'estat de Sukhotai ambé la somission dei Mons dau bacin de
Menam e una expansion territòriala vèrs l'èst e lo sud au detriment de l'Empèri
Khmer. A mesura que sei tropas avancèron, son reiaume adoptèt lo modèl politic
khmer e la cultura dei Mons, en particular lo bodisme theravada. Puei, dins lo
corrent dei sègles seguents, lei Khmers e lei Mons d'aquelei regions foguèron
assimilats per lei populacions tais.

En 1350, una capitala novèla, Ayuthia, foguèt fondada per un prince que se
proclamèt rèi sota lo nom de Ramathibodi Ièr (1350-1369). Aquò foguèt l'acte de
creacion de Siam (que prenguèt per la seguida lo nom de Tailàndia en 1939). Lei
fòrças d'Ayuthia annexèron lo reaiume de Sukhotai dins lo corrent deis annadas
1430 e conquistèron Angkor en 1431. En revènge, mau capitèron de conquistar
Lanna e deguèron conclure la patz ambé lo Sultanat de Malacca, poissança
comerciala dominanta dins la Peninsula Malaia, dins lo corrent deis annadas
1450. Durant lo rèine de Trailok (1448-1488), lo reiaume se dotèt d'una
administracion centralizada que venguèt un factor important d'estabilitat
intèrna.

Au sègle seguent, lei Siamés deguèron se defendre còntra leis ambicions dei
Birmans qu'èran venguts una poissança importanta a l'oèst. Dins lo corrent deis
annadas 1560, agantèron Ayuthia ont installèron un principat vassau. Pasmens,
foguèron rebutats a partir de 1584 per lo prince puei rèi Naresuen (1590-1605).
Aqueu darrier capitèt tanben d'infligir una desfahca ai Khmers qu'avián
restaurat una partida de sa poissança anciana. En particular, en 1594,
conquistèt Lovek, capitala de l'Empèri Khmer dempuei la casuda d'Angkor, e
impausèt sa senhoriá sus lo país. En 1595, impausèt tanben sa senhoriá au
reiaume de Lanna. Fòrça importantas, aquelei victòrias marquèron l'acomençament
d'un lòng periòde de patz que durèt fins au sègle XVIII.

Periòde de patz dins lo país, lo sègle XVII foguèt marcat per una dubertura
economica de Siam e de contactes ambé d'Europèus qu'èran arribats dins la region
dempuei lo sègle XVI. Fòrça dinamics, leis Olandés aquistèron rapidament una
plaça importanta dins lo comèrci siamés, çò que suscitèt certanei crenhenças au
sen dau govèrn tai. Ansin, leis autoritats encoratjèron l'installacion de
Francés coma lo missionari Pierre Lambert de Lamothe. Una ambaissador foguèt
mandat per Loís XIV e un acòrd francosiamés signat en 1685. Pasmens, lei
relacions se desgradèron en causa dei campanhas de conversion au catolicisme
menadas per lei missions. Ansin, en 1688, lei Francés foguèron expulsats e la
maufisança venguèt la nòrma a respèct deis estrangiers e subretot deis Europèus.

Lo periòde de patz dubèrt per lei victòrias militaras de Naresuen s'acabèt dins
lo corrent deis annadas 1750 quand lei Birmans venguèron tornarmai una poissança
militara importanta dins la region. En 1759, ataquèron sensa succès Ayuthia mai
capitèron de la destrurre en 1767. La resisténcia foguèt animada per lo generau
Taksin que se proclamèt rèi. Combateguèt victoriosament còntra lei Khmers e lei
Birmans mai venguèt finalament fòl. Foguèron remplaçat per lo generau Chakri que
se proclamèt rèi sota lo nom de Rama Ièr (1782-1809). Capitèt de reconquistar
mai d'un territòri en Laos (Viengchan en 1778) en Cambòtja (províncias de
Battambang e de Siem Reap en 1795) e installèt la capitala a Bangkòk — Ayuthia
foguèt jamai tornada bastir.

Au sègle XIX, la menaça birmana dispareguèt pauc a pauc car lei Birmans deguèron
mobilizar sei fòrças còntra lei Britanics. Pasmens, lei Siamés deguèron faciar
leis ambicions vietnamianas, unificat en 1802, en Laos e en Cambòtja. Aquò
entraïnèt mai d'una revòuta dins la region e lei Siamés destruguèron Viengchan
en 1730 avans de menar una guèrra per lo contraròtle de Cambòtja de 1741 a 1745.
Equilibrat, aqueu conflicte s'acabèt per l'establiment d'un protectorat comun
sus lo país.

Dins lo corrent de la segonda mitat dau sègle XIX, Siam deguèt faciar lei
premiereis ambicions dei poissanças colonialas francesa e britanica que
s'interessavan au sud-èst d'Asia. Dos rèis cultivats e partisans de la dubertura
dau país, Mongkut (1851-1868) e son fiu Chulalongkorn (1868-1910) capitèron de
limitar lei pèrdas e lei concessions per mantenir l'independéncia siamesa.

Mongkut èra a l'origina un monge bodista qu'aviá apres l'anglés ambé de
missionaris. Sa politica favorizèt la dubertura dau país e lo mantenement dei
tradicions. Durant son rèine, deguèt faciar l'arribada de França en Cochinchina.
Favorizèron una revòuta de Cambòtja que se placèt sota protectorat francés. Siam
foguèt obligat de reconóisser aquela situacion en 1867 e foguèt protegit deis
ambicions francesas fins ais annadas 1880 car París s'interessèt puslèu a la
conquista de Vietnam. De mai, Mongkut assaièt d'utilizar lei rivalitats entre
Francés e Britanics. Ansin, signèt en 1855 un tractat d'amistat ambé Londres.
Aqueu tractat èra « inegau » car donava d'avantatges importants ai Britanics mai
permetèt de leis implicar en Siam. Puei, de tractats similars foguèron signats
ambé França e leis Estats Units d'America.

Chulalongkorn conoguèt un rèine pus malaisat car la pression dei poissanças
colonialas venguèt pus importanta. Capitèt de modernizar l'educacion, lei
finanças publicas e la justicía ambé l'ajuda de conselhiers estrangiers. En
revènge, modifiquèt pas lo modèl politic que laissava lo poder a l'aristocracia.
Regardant leis afaires estrangiers, perdiguèt tota la riba senèstra de Mekong en
1893 que foguèt plaçada sota protectorat francés après de trèbols encoratjats
per París. Pasmens, aquò suscitèt l'inquietud dau Reiaume Unit e un acòrd foguèt
signat en 1896 entre lei doas poissanças europèas. Fòrça dur, entraïnava la
creacion d'una zòna d'influéncia francesa dins lei províncias orientalas de Siam
mai lo bacin de Menam foguèt declarat neutre, çò que permetèt de sauvar
l'independéncia. Dins aquò, empachèt pas quauquei rosegatges suplementaris de la
periferia dau territòri siamés en 1902-1904 per lei Francés lòng de la riba
drecha de Mekong e en 1907 per lei Reiaume Unit dins la Peninsula Malaia.

Lei rèines de Rama VI (1910-1925) e de Rama VII (1925-1935) confirmèron leis
aquists dau periòde precedent e permetèron pauc a pauc de restaurar la plena
sobeiranetat de Siam. Rama VI èra un incompetent e un excentric e deguèt laissar
la màger part dau poder a son oncle Devawongse Varopakarn qu'èra ministre deis
afaires estrangiers. Sota sa direccion, lo país jonhèt lo camp deis Aliats en
1917 e faguèt partida dei venceires de la Premiera Guèrra Mondiala. Aquò li
permetèt de venir membre de la Societat dei Nacions e d'obtenir a partir de 1922
la fin dei clausas « inegalas ».

Sota Rama VII, se contunièt la modernizacion de l'estat mai lo poder demorèt
concentrat entre lei mans de l'aristocracia. Pasmens, lei progrès realizats
dempuei lo sègle XIX avián entraïnants l'emergéncia de dos grops, d'un caire lei
marchands, d'autre caire lei foncionaris e lei militars, que volián tenir un
ròtle politic pus important. Òr, la crisi economica de 1929 causèt una grèva
demenicion deis exportacions e dei revenguts de l'Estat. Lo govèrn assaièt de
resòuvre la crisi amb una demenicion dei despensas mai agravèt la situacion. En
1932, entraïnèt un còp d'estat pacific organizat per lei foncionaris e lei
militars.

Leis autors dau còp d'estat de 1932 volián principalament contuniar e accelerar
la modernizacion dau país. Lo prefessor de drech, reformator, Pridi Phanamyong e
lo coronèu Phibun Songkhram, nacionalista, n'èran lei doas personalitats
principalas. Mantenguèron la monarquia mai limitèron lei poders dau rèi e Rama
VII foguèt obligat d'abdicar en 1935. Puei, en 1939, Tailàndia remplacèt Siam
coma apelacion oficiala dau país.

Enterin, una constitucion, fòrça autoritari, èra estada adoptada en 1932. Gaire
estable, lo regime foguèt pontuat per divèrsei còps d'estat. En 1938, Phibun
Songkhram venguèt Premier Ministre e se raprochèt de Japon. En 1940, aprofichèt
lo sostèn de Tòquio per reclamar a França lei territòris cedits en 1902-1904. En
despiech d'una desfacha militara, obtenguèt contentament en març de 1941 a
l'eissida de la Guèrra Francotailandesa. Aqueu succès favorizèt un raprochament
suplementari ambé Japon e Tailàndia declarèt la guèrra ais Estats Units
d'America e au Reiaume Unit en 1942. Aquò permetèt la reconquista dei territòris
malais laissats ai Britanics. Dins aquò, Bangkòk deguèt laissar ai Japonés lo
drech d'utilizar lo territòri tailandés coma basa d'operacions. Lei soudats
nipons i foguèron responsable d'abüs fòrça importants que suscitèron l'ostilitat
de la populacion.

Pasmens, en secrèt, lo regent Pridi Banomyong organizèt un ret de resisténcia
favorable ais Aliats. Après la demission de Phibun Songkhram en julhet de 1944,
Pridi Banomyong venguèt lo cap vertadier dau país e capitèt de negociar la patz.
Tailàndia deguèt solament restituir sei conquistas de la guèrra e tornar prendre
lo nom de Siam fins a 1948.

Après la guèrra, una constitucion democratica foguèt adoptada en 1946 mai lo
regime manquèt d'estabilitat en causa d'una instabilitat fòrta ministeriala e
d'una corrupcion importanta. En 1947, Pridi Banomyong foguèt obligat de s'exilar
après lo decès violent de Rama VIII. Puei, en 1948, lei militars e Phibun
Songkhram reprenguèron lo poder. Instaurèron un regime autoritari dirigit per
Phibun Songkhram reversat en 1957 per Sarit Thanarat. Lo cap novèu moriguèt en
1963 e foguèt remplaçat per lo manescau Thanom Kittikachorn.

Lei militars mantenguèron un regime democratic de façada per obtenir lo sostèn
deis Estats Units d'America e venir un bastion de l'anticomunisme en Asia dau
Sud-Èst. Ansin, Tailàndia s'alièt ambé Washington de l'Organizacion dau Tractat
de l'Asia dau Sud-Èst (OTASE). Bangkòk participèt a la lucha còntra leis
insureccions comunistas d'Indochina. En reaccion, China e Vietnam sostenguèron
de guerilhas dins lo nòrd dau país.

En mai de la lucha militara còntra lo comunisme dins l'encastre de la Guèrra
Freja, lo regime militar deguèt pauc a pauc se preocupar dei revendicacions
intèrnas d'una elèit novèla subretot interessada per lei questions economicas.
En octòbre de 1973, de grandei manifestacions d'estudiants se debanèron dins la
capitala. Foguèron durament reprimidas mai lo rèi refusèt de sostenir l'accion
de l'armada e Thanom Kittikachorn foguèt constrench a l'exili.

En 1975, una constitucion democratica foguèt restablida mai ges de majoritat
clara emergiguèt deis eleccions. Un govèrn centrista prenguèt la direccion de
Tailàndia mai foguèt rapidament menaçat per de manifestacions d'estudiants de
senèstra e per un durciment dei partits politics de drecha. D'eleccions novèlas
en 1976, marcadas per de violéncias grèvas, s'acabèron per una victòria de la
drecha. Pasmens, aquò amaisèt pas la situacion ambé leis estudiants e lei
militars proclamèron una constitucion pus autoritària en octòbre de 1976. Puei,
exerciguèron de facto la realitat dau poder ambé l'ajuda de la drecha. Ansin, lo
generau Prem Tinsulanonda foguèt Premier Ministre de 1980 a 1988.

A partir de 1991, de tensions apareguèron entre l'armada e lei mitans d'afaires.
Après un còp d'estat militar suplementari en 1991, leis eleccions de març de
1992 permetèron ai partits promilitars de ganhar una majoritat parlamentària e
de nomar lo generau Suchnda Krapayoon coma cap dau govèrn. Aquò entraïnèt
d'importantei manifestacions. La repression foguèt saunosa e causèt una
intervencion dirècta dau rèi per restablir l'òrdre. D'eleccions novèlas aguèron
luòc e lo conservator Chuan Leekpai venguèt Premier Ministre. Sota sa direccion,
Tailàndia conoguèt un desvolopament economic important en despiech de violacions
dei drechs de l'Òme e d'una corrupcion importanta.

Dempuei 2001, Tailàndia es tocada per de tensions intèrnas grèvas entre dos
movements politics dichs « camisas rojas » e « camisas jaunas ». Aquò acomencèt
en 2001 ambé la victòria ais eleccions legislativas de Thaksin Shinawatra, un
òme d'afaires acusat de populisme. Adoptèt una politica de reformas en favor dei
classas popularas e dei regions ruralas orientalas que son sa basa electorala.
Pasmens, foguèt reversat per un còp d'estat militar en 2006 en causa
d'accusasions de corrupcion. Lo generau Sonthi Boonyaratglin proclamèt la lèi
marciala e prenguèt lo poder.

La junta laissèt rapidament lo poder mai lei trèbols contunièron entre « camisas
rojas », partisans de Thaksin Shinawatra, e « camisas jaunas », adversaris de
l'èx-Premier Ministre. En 2010, lo camp roge organizèt de manifestacions que
bloquèron una partida de Bangkòk e entraïnèron l'intervencion dei militars. Un
an pus tard, Yingluck Shinawatra, sòrre de Thaksin Shinawatra, venguèt a son
torn cap dau govèrn mai se turtèt a l'ostilitat dei Jaunes. En 2013, deguèt
faciar de manifestacions jaunas dins la capitala e lo refús de l'armada de
prendre posicion. Decidèt finalament d'organizar d'eleccions novèlas en febrier
de 2014 que li permetèron de se mantenir a la tèsta dau país. Pasmens, aquelei
resultats foguèron pas acceptats per l'armada e un còp d'estat novèu aguèt luòc
en mai de 2014. Lo generau Prayuth Chan-ocha proclamèt tornarmai la lèi
marciala. Elegit president de l'Assemblada Nacionala ambé lo sostèn dau rèi Rama
IX, adoptèt rapidament de mesuras per redurre l'influéncia dei « camisas
rojas ».



https://oc.wikipedia.org/wiki/Somalia

Somalia es un estat de la Bana d'Africa situat lòng dau Golf d'Adèn e de l'Ocean
Indian qu'es frontalier de Jiboti au nòrd, d'Etiopia a l'èst e de Kenya au
sud-èst. Son clima es umid lòng de l'ocean mai rapidament sec e mai desertic
dins lei regions interioras. La populacion es estimada a 10 milions d'abitants.
Aperaquí 85% es compausada de Somalis (85%). Lo somali e l'arabi son lei doi
lengas principalas de la populacion e l'islam es quasiment la religion unica
deis abitants (99,8%).

Lentament poblada per lei Somalis dins lo corrent dau millenari II ap. JC, la
region foguèt colonizada per Itàlia e lo Reiaume Unit a la fin dau sègle XIX. En
1960, lei Somalia Britanica e Italiana foguèron unificadas e venguèron
independentas lo 1èr de julhet. En 1969, Siad Barre prenguèt lo poder amb un còp
d'estat e va gardèt fins a 1991. Sota sa direccion, Somalia ataquèt sensa succès
Etiopia en 1978 (Guèrra d'Ogaden) e s'enfonsèt pauc a pauc dins una tiera de
guèrras civilas qu'entraïnèron l'afondrament totau deis institucions centralas.
Dempuei lo començament deis annadas 1990, lei regions meridionalas e centralas
son tengudas per diferentei faccions dirigidas per de senhors de guèrra e au
nòrd, Somaliland es de facto independent dempuei 1991 e assaia d'obtenir la
reconeissença de la comunautat internacionala.

Somalia si situa a la poncha de la Bana d'Africa. Es enviroutada per Jiboti au
nòrd-oèst, lo Golf d'Aden au nòrd, l'Ocean Indian a l'èst, Kenya au sud-oèst e
Etiopia a l'oèst. La superficia de son territòri es de 637 657 km². Au nòrd, lo
relèu es dominat per lo plan litorau que sa largor varia entre 2 e 13 km e per
un plan semi-desertic dich Guban qu'ocupa lei regions interioras. Au nòrd-èst,
si troban entre lei vilas de Bosaso e d'Erigavo una cadena montanhósa dicha Cal
Madow. Sa cima pus importanta (2 416 m) es la montanha pus auta dau país. Au
nòrd, si troba tanben una segonda cadena montanhósa, dicha Monts Karkaar, que
s'estend segon un axe èst-oèst au sud dau Golf d'Aden. Pasmens, son altitud es
pus febla. Aquelei montanhas son a l'origina de platèus dins lei regions
centralas que son altitud demenisse a cha pauc en direccion dau sud.

En causa de son clima arid, l'idrografia de Somalia es limitada. Li a solament
dos rius permanents que vènon d'Etiopia. Lo pus important es Juba que si gita
dins l'Ocean Indian a Kismayo. L'autre es Chebele que si gita teoricament dins
l'ocean dins lo relarg de Mogadisho. Pasmens, dins lei fachs, l'aiga s'arresta
dins la region de Jilib.

Somalia a un clima fòrça caud qu'es umid lòng dau litorau e sec dins lei regions
interioras. D'efèct, en causa de sa proximitat ambé l'eqüator terrèstre, lei
temperaturas li son fòrça importantas. Certaneis endrechs fan partida dei luecs
pus cauds de la planeta coma la region de Berbeira onte la temperatura li passa
reguralament 45°C. Quauqueis excepcions existisson dins lei zònas d'altitud mai
d'un biais generau, lei temperaturas minimales dins lo corrent de la jornada son
situadas entre 15 e 30°C e lei maximalas entre 30 e 40°C.

La feblessa dei precipitacions es l'autra caracteristica dau clima somalian car,
au contrari de mai d'un país tropicau, lei pluièas pòdon èsser fòrça raras sus
lo territòri. Es magerament lo cas dei regions dau nòrd-èst ambé mens de 100 mm
anuaus de precipitacions e dau plan centrau leugierament mens sec ambé de valors
situadas entre 200 e 300 mm. Dins aqueleis endrechs, lo clima li es desertic e
sovent caud. Lei regions pus umidas si troban lòng dau litorau (en partida
gràcias a la condensacion de l'evaporation de l'aiga oceanica) e dins lo
sud-oèst e lo nòrd-oèst (entre 510 e 610 mm) que son pus sovent tocadas per la
mosson.

La populacion somaliana es estimada a aperaquí 10 milions d'abitants. Aquò
indica l'existéncia d'una creissença demografica fòrça importanta car li aviá
solament 3,3 milions d'abitants en 1975. Pasmens, en causa de l'afondrament deis
institucions, es pas possible d'organizar un recensament precís. Lei Somalis
forman la màger part de la populacion (probablament 85%). Divèrsei minoritats
etnicas existisson, principalament dins lei vilas dau sud dau país. Son
principalament liadas ai pòbles bantós, indians e etiopians. Lei Bantós son lei
descendents d'esclaus importats per lei marchands arabis. Leis Indians son
principalament eissits de marchands originaris d'Índia e installats dins lei
pòrts dau litorau de l'Ocean Indian. Avans 1991, li aviá tanben de minoritats
europèas (subretot italiana) qu'an quitat lo país dins lo corrent de la guèrra
civila. Lo taus d'urbanizacion de la populacion es desconegut. Dins aquò, leis
aglomeracions de la capitala Mogadisho e de Hargeisa passan lo milion
d'abitants. Uech autrei vilas an mai de 100 000 abitants.

Lo somali e l'arabi son lei doi lengas oficialas de Somalia. Lo somali es una
lenga cushitica qu'es la lenga mairala dei Somalians que forman la màger part de
la populacion (aperaquí 85%). Tres dialèctes principaus existisson que son dichs
somali septentrionau, benadir e maay. Lo dialècte septentrionau es parlat dins
lei regions dau nòrd e dau centre. Es utilizat coma basa dau somali estandard.
Lo benadir (ò somali costier) es parlat lòng dei regions maritimas d'Adale au
sud de Merca. En particular, es la forma de la lenga que si parla en Mogadisho.
Enfin, lo maay es principalament parlat dins lei regions pus meridionalas dau
país. Dins lo corrent de l'Istòria, divèrseis alfabets diferents son estats
utilizats per escriure lo somali. Dempuei 1972, es un alfabet latin inspirat per
l'anglés qu'es oficialament utilizat. Pasmens, existisse tanben de sistèmas
basats sus d'alfabets eissits d'autrei lengas, especialament l'arabi, ò sus
d'alfabets inventats localament (sistèmas Osmanya, Borama ò Kaddare).

L'arabi es parlat per una partida importanta de la populacion, principalament
coma lenga segonda, en causa dei liames istorics importants entre Somalia e lei
país arabis. Es fòrça utilizat per lei medias ò dins lei mitans religiós. Dins
aquò, l'abséncia de recensament permet pas d'estimar d'un biais precís lo nombre
de locutors. L'anglés a ges d'estatut mai es pereu fòrça utilizat per la
populacion, magerament per lei cambis economics. En revènge, l'italian
dispareissèt après la colonizacion.

Somalia es un país que la quasi totalitat de sa populacion es musulmana
(probablament a 99,8%). L'islam li es considerat coma religion d'Estat e la lèi
islamica es la basa dau sistèma judiciari. Leis autrei religions son donc fòrça
raras (0,1% per lo catolicisme e 0,1% per l'animisme). La libertat religiosa es
pas assegurada, compres per lo govèrn provisòri qu'an per exemple enebit de
celebracions crestianas en 2013.

L'origina dau poblament dau territòri somalian actuau es mau coneguda en causa
de la manca de documents escrichs ò de vestigis. Segon l'ipotèsi pus frequenta,
lei Somali serián originaris de la riba sud dau Golf d'Aden. Sa migracion vèrs
la Somalia actuala auriá començada vèrs la fin dau milleni I ap. JC. D'aqueu
temps, lo mòde de vida dei Somali èra aqueu de norriguiers nomadas. Au sègle
XIII, agantèron la region de Mogadiscio. Èran devesits entre cinc grops
principaus. Lei Dir s'installèron dins la region de Zeila, leis Issak dins
aquela de Berbera, lei Darod en Ogaden e fins au riu Djouba, lei Hawiye e lei
Sab entre Ogaden e l'Ocean Indian. Dins lei regions de Chebeli e de Djouba, lei
Somalis trobèron de populacions bantós probablament installadas dempuei la fin
dau milleni I ap. JC. D'afrontements s'acabèron per la desfacha dei Bantós que
foguèron somes per lei senhors somalis.

L'islam èra veïculat dins lei regions occidentalas de l'Ocean Indian dempuei lo
sègle VIII per lei marchands arabis que dominavan lo comèrci regionau. Lei pòrts
de Zeila e de Berbara, escalas importantas au sud de la Mar Roja, èran ansin
venguts de centres comerciaus importants e de relèus majors de la difusion de
l'islam en Africa Orientala. Lei Dir e leis Issak foguèron donc lei premiers
Somalis que venguèron musulmans. Puei, foguèron imitats per lei Darod dins lo
corrent dei sègles XV e XVI. L'islamizacion dei Sab e dei Hawiye foguèt pus
lònga. Si debanèt a partir dei pòrts dau sud e s'acabèt solament au sègle XIX.

Senhors de pòrts importants, lei Somalis intrèron en contacte ambé lei marchands
arabis e bantós que circulavan lòng dau litorau. Coma dins la region swahili,
leis Arabis si mestissèron pauc a pauc ambé lei populacions bantós e somalis.
Pasmens, en causa de son importància numerica, lei Somalis predominèron e sa
lenga finiguèt de venir la lenga de la region. Formèron de ciutats-estats
marchandas que venguèron generalament l'enjòc de conflictes entre lei poissanças
principalas dau litorau (subretot Oman e Portugal). Au començament dau sègle
XVI, d'atacas portuguesas còntra Mogadiscio mau capitèron e lei vilas marchandas
de Somalia demorèron sota lo contraròtle de senhors locaus fins au sègle XIX.
Vèrs 1840, foguèron obligidas de reconeisser la senhoriá dau sultan omanés de
Zanzibar. Pasmens, aquela tutèla demorèt febla en causa dau declin progressiu
deis Omanés.

Somalia foguèt colonizada per lo Reiaume Unit e per Itàlia qu'aprofichèron lo
declin dau Sultanat de Zanzibar a la fin dau sègle XIX. Interessats per la
region dau Golf Persic e per lo sud de la Peninsula Aràbia en causa de sa
posicion sus la rota d'Índia, lei Britanics ocupèron Zeila e Berbera en 1884.
Puei, establiguèron son protectorat dins lei regions interioras en 1887. De
negociacions amb Itàlia e Etiopia permetèron de fixar lo traçat dei frontieras
respectivas en 1894 e 1897.

Leis Italians arribèron dins la region entre 1887 e 1889 quand establiguèron un
protectorat sus lo Sultanat d'Obbia e sus la vila de Hafun. En 1892, negocièron
ambé lo Sultanat de Zanzibar la cession dei vilas de Brava, de Merca e de
Mogadiscio. Puei, establiguèron pauc a pauc de protectorats dins lei regions
continentalas. En 1897, un acòrdi amb Etiopia permetèt de defenir lo limit de la
Somalia Italiana que venguèt oficialament una colonia en 1905. Dins aquò, la
preséncia italiana foguèt pus malaisada d'impausar d'aquela dei Britanics.
D'efèct, de 1900 a 1920, lo cap somali Sayyid Muhammed menèt un movement de
resisténcia (Revòuta dei Derviches) que s'acabèt solament ambé sa mòrt.

En 1924, de negociacions novèlas entre Italians e Britanics entraïnèron la
cession de la riba drecha de Djouba a Itàlia. En 1935-1936, la Somalia Italiana
foguèt utilizada per l'invasion d'Etiopia. Puei, en 1941, la colonia foguèt
conquistada per leis Aliats (principalament representats per de fòrças
britanicas). Londres assaièt d'annexar una partida d'Etiopia (Ogaden) mai lo
projècte mau capitèt. Puei, au contrari d'Eritrèa, la Somalia Italiana foguèt
restituida a Roma.

En 1956, lo Reiaume Unit creèt un govèrn autonòm en Somalia Britanica. Puei, en
1960, quand la Somalia Italiana venguèt independenta, lei doas Somalia foguèron
unificadas per formar un estat unic. Lo partit Somali Youth League (SYL)
prenguèt lo poder sota la presidéncia d'Aden Abdullah Osman (1960-1967) e
Abdirachid Ali Shermarke (1967-1969). Tre l'independéncia, de tensions vivas
apareissèron amb Etiopia a prepaus d'Ogaden, region poblada per de populacions
d'origina somaliana e donc revendicada per Mogadiscio. En 1964, lo govèrn
somalian comencèt de sostenir de guerilhas antietiopianas en Ogaden.

En 1969, lo president Shermarke foguèt assassinat entraïnant la presa dau poder
per una junta militara dirigida per lo generau Siyyad Barré. Pròche deis idèas
socialistas, Barré adoptèt oficialament un programa de "socialisme scientifica"
en 1971 e si raprochèt de l'URSS. Una tiera d'acòrdis de cooperacion foguèron
signats entre lei dos país e, en particular, la flòta sovietica obtenèt de
facilitats navalas en Berbera e en Kismayo. Pasmens, aquelei relecions durèron
gaire car foguèron rompudas quand Somalia ataquèt Etiopia, autre aliat de
Moscòu, en 1977 per conquistar Ogaden. Gràcias au sostèn dau blòt sovietic,
l'armada etiopiana capitèt de rebutar l'ofensiva somaliana en 1978. Afeblit per
aquela desfacha, Barré decidèt alora de si raprochar deis Estats Units
d'America. Deguèt pereu luchar còntra de guerilhas sostengudas per leis
Etiopians.

L'insureccion pus importanta foguèt aquela dau Movement nacionau somalian (MNS)
basat dins la region d'Ogaden e sostengut per Etiopia. Fins a 1988 e la
signatura d'un acòrdi de patz ambé lo govèrn de Mengistu, demorèt una menaça
importanta. Après la pèrda de l'ajuda d'Abbis-Abeba, lo MNS assaièt d'organizar
una ofensiva generala còntra lo regime de Siyyad Baré. L'operacion s'acabèt per
una revirada e per la destruccion de la vila de Hargeisa bombardada per
l'armada. Pasmens, la victòria dau regime foguèt brèva. Tre 1990, una guerilha
novèla, dicha Congrès de la Somalia unida (CSU), si formèt dins lo sud dau país.
En genier de 1991, capitèt de conquistar Mogadiscio entraïnant l'exili de Siyyad
Barré e l'afondrament totau de l'Estat.

Après la partença de Siyyad Barré, lei venceires si devesiguèron entre elei e
ges d'autoritat novèla posquèt si formar per dirigir lo país. En Mogadiscio,
divèrsei clans luchèron entre elei per lo poder sensa trobar una solucion
militara au conflicte. Dins lo nòrd, lo MNS proclamèt l'independéncia de
Somaliland. Enfin, lei fòrças armadas si desintegrèron en foncion dei
solidaritats etnicas ò clanicas dei diferenteis unitats. Entre 1992 e 1994, una
mission internacionala de l'ONU dirigida per leis Estats Units assaièt de
restablir l'òrdre dins la capitala. Pasmens, leis Estatsunidencs subiguèron de
pèrdas importantas e si retirèron entraïnada la revirada de tota la mission. En
1998, la region de Puntland proclamèt a son torn la formacion dau sieu estat
autonòm.

En 2004, una temptativa novèla foguèt organizada per assaiar de resòuvre la
crisi. Un govèrn de reconcialicion nacionala foguèt creada e assaièt de
s'installar en Mogadiscio en 2005. Pasmens, la resisténcia dei senhors de guèrra
locaus l'obligiguèt de renonciar a aqueu projècte. Puei, en 2006, la situacion
s'agravèt ambé l'aparicion d'un movement islamista dich Union dei tribunaus
islamics. Fòrça dinamic e ben equipat, aqueu movement conquistèt la màger part
de la capitala entraïnant una intervencion militara de l'armada etioiana
sostenguda per leis Estats Units. Après de combats saunós, leis Etiopians
capitèron d'ocupar Mogadisho e Kismayo. Pasmens, l'Union demora poderosa dins
lei zònas ruralas, lo govèrn somalian format en 2004 mau capitèt de s'impausar e
de tensions son apareissudas entre leis armadas estrangieras (Etiopia, Tanzania,
Kenya... etc.) e la populacion. A l'ora d'ara, la guèrra contunia e si pòu
destriar tres zònas principalas :

Somalia a un patrimòni arquitecturau de remarca datant principalament dei
periòdes medievau e modèrne. D'efèct, una arquitectura de pèira si desvolopèt
rapidament — benlèu gràcias a de contactes amb Egipte — e foguèt a l'origina de
la bastida de construccions megaliticas e de fortificacions. Aquò sembla liat a
l'aparicion d'un ret urban e d'una societat agricòla. Entre lei construccions
d'aqueu periòde, si fau nòtar l'existéncia de monuments funeraris piramidaus
dichs taalos. Ambé l'emergéncia de ciutats-estats marchandas e l'islamizacion de
la region, l'arquitectura somaliana si diversiquèt ambé l'aparicion de
bastiments novèus coma de mosquetas ò de fortificacions pus complèxas, de
materiaus novèus (corau...) e l'adopcion d'estiles arabis e iranians.

La musisa somaliana tradicionala es caracterizada per l'utilizacion d'una gamma
pentatonica — coma leis autrei musicas de la region — e d'instruments pròpris
coma lo batar (un tambor) e lo kaban (un laüt). Dins lo corrent dau sègle XX,
son apareissudas de formas musicalas pus modèrnas a partir dei país estrangiers
(rock, jazz, bassa nova... etc.) que foguèron fusionadas amb aquela musica
(Ahmed Cali Cigal, Maryam Mursal).

La literatura somaliana es apareissuda ambé l'islamizacion de la region gràcias
a la difusion de la literatura aràbia e pèrsa. Aquò foguèt a l'origina de
l'adopcion d'estiles variats (de la poesia au hadith) e demorèt la fònt
d'inspiracion principala deis escribans somalians fins a la segonda mitat dau
sègle XX. En 1972, l'adopcion de l'alfabet latin favorizèt l'introduccion de
corrents e formas literaris modèrnes coma lo roman ò la novèla. Aquela
literatura conoissèt un succès internacionau de remarca ambé d'autors coma
Nuruddin Farah, Farah Mohamed Jama Awl e Mohamed Ibrahim Warsame que seis òbras
son sovent marcadas per una mescla entre tradicion somaliana (dervís... etc.) e
modernitat.



https://oc.wikipedia.org/wiki/Sodan

Sodan o oficialament Republica de Sodan (en arabi : السودان per Sūdān) es per la
superfícia lo tresen país pus grand d'Africa, e lo 16en dau mond. Confronta
Egipte au nòrd, la Mar Roja au nòrd-èst, Eritrèa e Etiopia a l'èst, lo Sodan del
Sud e Centreafrica au sud-oèst, Chad a l'oèst, e Libia au nòrd-oèst.

Lo sud de l'estat sodanés a votat per l'independéncia, que se proclamèt en
julhet de 2011.

Tresen país pus estendut dau continent african, Sodan a una superficia
d'aperaquí 1 886 068 km² e es enviroutat per Egipte au nòrd, la Mar Roja au
nòrd-èst, Eritrèa e Etiopia a l'èst, lo Sodan dau Sud au sud, la Republica
Centrafricana, Chad e Libia a l'oèst. Son relèu es dominat per lei Vaus de Nil e
de seis dos afluents principaus que son lo Nil Blanc que vèn dau sud e lo Nil
Blau que vèn dau sud-èst. Aquelei rius traversan de plans que son altitud
demenís de 1 200 a 300 m dau sud vèrs lo nòrd. Lo relèu sodanés es donc pauc
diferenciat dins aquelei regions e lei paramètres climatics i a donc un ròtle
important dins la definicion dei limits geografics de la zòna.

Lei montanhas importantas son situadas dins lei regions perifericas au sud-oèst,
au sud e lòng dau litorau de la Mar Roja. Sa cima pus auta es lo Djebel Marra
(3 042 m) qu'es un volcan situat dins lo sud-oèst. Es lo centre d'una region
montanhosa importanta que domina lo sud-oèst desertic dau país. Dins lo
nòrd-èst, lo relèu pus important es lo Djebel Oda (2 259 m). Dins lei regions
centralas, existís de cimas isoladas que son de vestigis dau sòcle geologic
ancian.

L'idrografia sodanesa es largament dominat per Nil e sei dos afluents. Lo pus
important es lo Nil Blau amb un debit mejan de 1 521 m3/s a Khartom. Lo Nil
Blanc i es leugierament mens important amb un debit mejan de 829 m3/s. Pasmens,
lei debits jornadiers son fòrça variables, especialament dins la Vau dau Nil
Blau, car lei dos rius son alimentats per lei pluejas de mosson. En fòra
d'aquelei cors d'aiga, i a gaire de rius permanents en Sodan. Se pòu citar
Atbara que son debit presenta pasmens de variacions fòrça importantas de 0,3
m3/s en març a mai de 2 000 m3/s en aost e qu'es lo darrier afluent important de
Nil. Per lo rèsta, l'idrografia dau territòri sodanés es compausada d'oeds.

En despiech dau fach que son territòri sigue principalament situat dins la
region dau Tropic dau Càncer, lo clima de Sodan es fòrça influenciat per
l'ariditat veïculada per lo Desèrt de Sahara. Ansin, lo país a un clima desertic
que presenta pauc a pauc de tendàncias tropicalas a mesura que demenís la
latitud. Regardant lei paramètres climatics, la temperatura mejana varia
relativament pauc dins lo corrent de l'annada e lei factors pus importants son
lo nivèu de precipitacions, la longor de la sason umida dins lo sud e
l'orientacion dei vents que favorizan ò desfavorizan l'arribada de corrents d'èr
umid.

De genier a març, la secaressa venguda dau nòrd e dei regions continentalas
deserticas predomina e lei precipitacions son quasi inexistentas franc dau
litorau de la Mar Roja onte lei vents pòdon atraire de nívols venguts de la mar.
En abriu, l'arribada de mosson sus lei regions orientalas d'Africa entraïna de
pluejas importantas (e de còps de tempèstas) dins lo sud. Dins lo corrent dei
mes seguents, lei massas d'èr umid migran pauc a pauc vèrs lo nòrd fins a
julhet-aost. Lo limit maximala d'aquela remontada se situa dins la region d'Abu
Hamad. Pasmens, es frequent d'observar de remontadas pus limitadas. Lei regions
au nòrd d'aquela vila son rarament arrosadas per lei pluejas e fan partida dei
zònas pus secas de la planeta. Lo retorn de la secaressa acomença en setembre
ambé lo retorn dei vents venguts dau desèrt.

La temperatura mejana varia pauc dins lo corrent de l'annada mai presenta
d'escarts importants dins lo corrent de la jornada, especialament pendent la
sason seca en causa de l'abséncia de nívols. Lei temperaturas maximalas
s'observan generalament a la fin de la sason seca.

Sodan a una demografia caracteristica d'un país en desvolopament amb una
populacion en aumentacion rapida, un temps jove, un taus de fertilitat
important, una esperança de vida mejana e una urbanizacion encara limitada.
D'efèct, la creissença dau nombre d'abitants èra de 1,8%/an en 2014 e 61% avián
mens de 24 ans. L'esperança de vida aumenta regularament (63,3 ans) e es
conjugada amb un mantenement d'un nombre aut de naissenças (aperaquí 30
naissenças/1000 abitants en 2014) e una demenicion de la mortalitat (aperaquí
7,9 naissenças/1000 abitants en 2014). La màger part de la populacion es
installada dins de zònas ruralas (66,8% en 2011). Pasmens, la migracion en
direccion dei vilas acomença de venir importanta e la metropòli principala dau
país, l'ensems Khartom-Omdurman-Bahri, agantava 4,5 milions d'abitants en 2014.
Lei capitalas provincialas conoissián una evolucion similara mai d'amplor mens
importanta ambé mai 560 000 abitants a Nyala, mai de 500 000 abitants a Pòrt
Sodan e mai de 420 000 a Kassala e a El Obeid. 13 autrei vilas avián mai de
100 000 abitants. En revènge, lei vilas mejanas èran relativament raras ambé
solament 6 vilas qu'avián una populacion entre 50 000 e 50 000 abitants.

A l'origina, Sodan èra un país amb una diversitat importanta. Dempuei
l'independéncia dei províncias meridionalas, aquela diversitat s'es reducha e la
preponderància dei populacions aràbias s'es renfòrçada (aperaquí 70% de la
populacion). Pasmens, aquelei populacions son subretot installadas dins lo
centre. En revènge, lei regions perifericas demoran una mosaïca etnica. Ansin,
de centenaus de pòbles diferents existisson en Sodan. La màger part son
numericament pauc nombrós. Dins aquò, lei Fors (Darfor), lei Baggaras (tanben en
Darfor), lei Bejas (litorau dau nòrd-èst), lei Nubians (Vau de Nil entre lo Lac
Nasser e la 4a cataracta), lei Nubas (Kordufan) formavan localament de
minoritats importantas.

Dempuei l'adopcion de la constitucion de 2005, l'arabi classic e l'anglés son
lei doas lengas oficialas de Sodan. Son utilizadas dins l'ensenhament e dins la
gestion deis afaires dau govèrn dau país. En mai d'aquò, l'anglés es tanben
fòrça utilizat per leis elèits economics. L'arabi classic es pauc escampat au
sen de la populacion que parla puslèu l'arabi sodanés (70%). Aqueu dialècte de
l'arabi èra estat influenciat per lei lengas parladas en Sodan avans lei
migracions aràbias dins la region, especialament lo nubian.

Dins aquò, existís mai d'una autra lenga en Sodan car au mens 114 èran
recensadas en 2011. Son protegidas per la constitucion que prevetz d'assegurar
son desvolopament e sa promoccion. De mai, pòdon èsser adoptada coma lenga
cooficiala per un estat federau. Aquelei lengas minoritàrias son d'origina fòrça
variada. Se troba de lengas fors, de lengas sodanesas centralas e orientalas, de
lengas saharianas, d'autrei lengas nilosaharianas, de lengas kordofanianas e de
lengas coshiticas.

Sodan es un país musulman e 93% a 97% de sa populacion se reclamava d'aquela
religion en 2011 après l'independéncia dei províncias dau sud. L'islam sodanés
es principalament sunita e es subretot dominat per l'escòla malikita. Pasmens,
leis escòlas hanafita e chafiita an una influéncia non negligibla dins certaneis
endrechs. Leis autrei religions èran fòrça raras en 2011 : lei crestians
gropavan entre 1% e 5% deis abitants (principalament de còptes) e lei religions
africanas tradicionalas (animisme) aperaquí 1,5%. La libertat religiosa es
teoricament assegurada per la constitucion. Dins aquò, dins la realitat, aquò es
limitat per la lèi islamica en vigor e per de persecucions còntra lei minoritats
religiosas. Per exemple, i a regularament de condamnacions a de penas
importantas, compres la pena de mòrt, que sancionan de conversions religiosas de
l'islam au cristianisme. L'ateïsme e l'agnosticisme son tanben oficialament
fòrça raras car pòdon entraïnar de sancions grèvas.

Lei recèrcas paleontologicas e arqueologicas an descubèrt de vestigis fòrça
ancian indicant una preséncia umana sus lo territòri actuau de Sodan datant d'au
mens 60 000 ans. La sedentarizacion acomencèt au milleni VIII av. JC gràcias au
desvolopament de l'agricultura e dau norigatge. Aquelei premierei societats
sedentàrias foguèron a l'origina de la bastida de vilatges enviroutats de
fortificacions de brica. De contactes existèron ambé l'Egipte Auta e la Nubia
Bassa foguèt d'ora influenciada per Egipte.

La populacion e leis estats sodanés de l'Antiquitat Auta son principalament
coneguts gràcias ai documents egipcians d'aqueu periòde. Formavan de principats
locaus qu'entretenián de liames comerciaus amb Egipte. Au sègle XVI av. JC, leis
Egipcians passèron la Ièra cataracta e conquistèron la region fins a la IVa
cataracta. I installèron un vice-rèi eissit de la dinastia faraonica. Aquò
favorizèt la difusion de la cultura e dau modèl estatic egipcians. Pasmens, mens
nombrós, leis Egipcians installats au sud de la Ièra cataracta, compres lei
vice-rèis, se mestissèron ambé lei pòbles nubians e integrèron a cha pauc son
aristocracia. Au sègle XI av. JC, aquò entraïnèt la formacion d'un reiaume
independent poderós dich Reiaume de Kush ambé Napata coma capitala. Lei rèis
kushitas installèron militarament sa dominacion au sud de la Ièra cataracta a la
fin dau sègle X av. JC. Puei, vèrs 750, capitèron d'agantar lo litorau
mediterranèu e de conquistar lo còr dau territòri egipcian eu meme. I prenguèron
lo títol de faraon e dirigiguèron lo país durant un sègle (XXVa dinastia).
Foguèron obligats de se'n retirar dins lo corrent dau sègle VII av. JC. Dins
aquò, gardèron lo títol de faraon e lo contraròtle de la Vau de Nil entre la
Ièra cataracta e lo nòrd dei montanhas etiopianas. Napata demorèt un temps la
capitala d'aquel ensems fins au transferiment dau poder reiau dins la vila de
Meroe.

Gràcias a sei tèrras drudas e sei jaciments de fèrre, lo Reiaume de Meroe
venguèt un actor important dau comèrci african e mediterranèu, especialament
après la conquista d'Egipte per Alexandre lo Grand que permetèt la
multiplicacion dei contactes ambé lei navigators grècs. Autra evolucion de
remarca, l'influéncia egipciana demeniguèt a cha pauc dins lo corrent dau sègle
III au profiech d'una cultura pròpria a Meroe. Per exemple, au sègle II av. JC,
lo reiaume aviá adoptat la sieuna escritura — totjorn pas deschifrada a l'ora
d'ara — per remplaçar l'escritura ieroglifica.

Per de rasons mau conegudas, lo Reiaume de Meroe acomencèt de declinar au sègle
I av. JC, belèu en causa d'una crisi agricòla entraïnada per l'agotament dei
tèrras. L'emergéncia dau Reiaume d'Aksum dins lo nòrd de l'Etiopia actuala
agravèt la situacion car la poissança aksumita venguèt rapidament un actor major
dau comèrci de la Mar Roja e un rivau seriós. La fin dau Reiaume de Meroe es
tanben mau coneguda e se situa entre lo sègle I ap. JC e lo sègle IV. D'efèct,
vèrs 350, leis Aksumitas semblan aver ganhat una batalha importanta còntra lei
Nubians que se devesiguèron alora, ò que s'èran ja devesits a una data
desconeguda, entre tres reiaumes independents : lo Reiaume de Nobatia entre lei
Ièra e IIIa cataractas ambé Faras coma capitala, lo Reiaume de Makuria entre lei
IIIa e Va cataractas ambé Dongola coma capitala e lo Reiaume d'Alodia au sud
ambé Soba coma capitala. Vengudas d'Egipte, de missions crestianas evangelizèron
pauc a pauc aquelei reiaumes a partir dau sègle VI.

Après la conquista d'Egipte dins lo corrent de la premiera mitat dau sègle VII,
leis Arabis assaièron d'avançar au sud de la Ièra cataracta. Pasmens, se
turtèron a una resisténcia acarnada dei tres reiaumes nubians e foguèron
finalament desfachs en 652. Après aquela revirada, de negociacions permetèron la
conclusion d'un acòrd de patz que restaurèt lei cambis comerciaus entre Nubia e
Mediterranèa. Aquel acòrd demorèt en plaça fins au sègle XIII.

Dins lo corrent dau sègle VII ò VIII e dins de circonstàncias desconegudas, lo
Reiaume de Nobatia foguèt integrat a aqueu de Makuria. L'ensems novèu formèt lo
Reiaume de Nubia. Gràcias a son agricultura e seis exportacions d'esclaus negres
vèrs Egipte assegurèron sa prosperitat economica. Pasmens, a partir de 1260,
leis ambicions dei Mamelocs d'Egipte d'estendre sa dominacion au sud de la Ièra
cataracta entraïnèron dei tensions novèlas. En 1272, una incursion nubiana
entraïnèt l'acomençament d'una tiera de guèrras vertadieras. Lei Mamelocs
prenguèron pauc a pauc l'avantatge e l'autoritat dei rèis nubians s'afebliguèt.
Coma per lo Reiaume de Meroe, lo procès de disparicion dau [Reiaume de Nubia]]
es fòrça mau conegut. Entre lei sègles XIV e XV, lo país sembla conóisser un
declin important que permetèt a de nomadas cushitics (dichs Funjs) e arabis
d'ocupar una partida de la region. Aquò i favorizèt la difusion de l'islam e la
disparicion progressiva dau cristianisme. L'afondrament de Nubia sembla donc se
debanar vèrs la fin dau sègle XV ò au començament dau sègle XVI. Dins totei lei
cas, en 1550, l'installacion de garnisons e d'un governador otoman trobèt ges de
resisténcia.

Au sud, l'istòria dau Reiaume d'Alodia es quasi totalament desconeguda. Demorèt
probablament en patz ambé lei Mamelocs mai, coma Nubia, deguèt faciar l'arribada
de nomadas musulmans entre lei sègles XIV e XV. Pasmens, lo reiaume e lo
cristianisme i subrevisquèron fins a la conquista militara de la region per lei
Funjs au sègle XVI (1504).

Lei Funj èran de nomadas d'origina cushitica ò nilotica venguts dau sud de la
region dau Nil Blau aprofichant probablament l'afebliment de Nubia per venir
s'installar dins la Vau de Nil. Foguèron imitats per de tribüs aràbias vengudas
d'Egipte. Militarament pus poderós, lei Funjs vassalizèron leis Arabis e
conquistèron pauc a pauc la region. La conquista d'Alodia foguèt probablament
l'eveniment major d'aquelei campanhas car un Reiaume Funj (tanben dich Sultanat
de Sennar) se formèt a partir de son eiretatge culturau e politic. Pasmens, lei
senhors novèus de la region adoptèron l'islam coma religion entraïnant la
disparicion dau cristianisme. Autra evolucion importanta, lei tribüs a l'origina
de la conquista gardèron un poder important. Ansin, ai sègles XVII e XVIII, la
senhoriá dirècta dei sultans funjs installats a Sennar s'estendiá solament dins
lo sud dau reiaume. Au nòrd, lei caps arabis gardèron son autonòmia.

Au començament dau sègle XVIII, de revòutas intèrnas dins lo sud afebliguèron la
dinastia dei sultans. Badi IV (1724-1747) assaièt de reformar l'armada ambé la
creacion d'un còrs important de soudats esclaus mai foguèt reversat per un
generau dich Abu Likaylik dau clan dei Hamaj. D'origina desconeguda, aqueu clan
— que fasiá partida ni dei tribüs aràbias ni dau pòble funj — gardèt la
direccion dau reiaume tot en mantenent oficialament au poder la dinastia funj.
Dins aquò, deguèron afrontar una tiera de contestacions intèrnas qu'afebliguèron
mai lo sultanat. Ansin, au sègle XIX, lei caps tribüs dau nòrd e lei senhors pus
importants dau reiaume èran de facto totalament independents.

Au sègle XVI, lo nòrd dau Sodan actuau interessèt pereu lei Turcs Otomans après
sa conquista d'Egipte en 1517. Vèrs 1550, avancèron donc au sud de la Ièra
cataracta e conquistèron tot lo territòri fins a la IIIa cataracta. Aquò formèt
la província de Berberistan onte foguèron installats un governador e de
garnisons. Dins aquò, coma la carga de governador venguèt rapidament ereditària,
la província se transformèt a cha pauc en estat de facto independent. Lòng dau
litorau de la Mar Roja, leis Otomans ocupèron tanben lei vilas e pòrts
estrategics de Suakin e de Massaua.

Enfin, dins l'oèst dau Sodan actuau, se formèt lo Sultanat de Darfor au sègle
XVII sota la direccion de Solongdungo. Coma l'indica son nom, aquel estat
s'islamizèt rapidament e sei caps prenguèron lo títol de sultan. A l'oèst, se
turtèt a la poissança militara d'Oaddaï, estat situat a l'èst dau Lac Chad e
poissança importanta au sud de Sahara. Au nòrd, deguèt s'aparar còntra leis
incursions dei tribüs nomadas dau desèrt e au sud, menava regularament
d'expedicions per capturar d'esclaus negres exportats vèrs lo mercat egipcian.
Aqueu trafeg assegurèt la prosperitat economica de Darfor qu'agantèt son apogèu
dins lo corrent dau decenni 1780 ambé la conquista de Kordufan.

En 1820, lo pacha turc d'Egipte Mehemet Ali decidèt de conquistar la Vau de Nil
per i recrutar d'esclaus destinats a son armada e car pensava i trobar de
jaciments d'aur importants. Dirigit per son tresen fiu Ismail, lo còrs
expedicionari turc rescontrèt ges de resisténcia importanta. Lei caps de
Berberistan èran tròp devesits per resistir e la cavalariá dei tribüs dau nòrd
dau Reiaume Funj poguèt pas s'opausar a la poissança deis armas de fuòc. Dins lo
sud, lo cap dei Hamaj s'enfugiguèt en direccion d'Etiopia e lo sultan Badi VI
prepausèt d'espereu sa somission en cambi d'una pension per eu e son ostau.
Puei, en 1821, una segonda expedicion turco-egipiciana ocupèt Kordufan onte lei
tropas dau sultan de Darfor foguèron vencudas. En revènge, lo còr de Darfor
foguèt pas atacat e demorèt independent.

Dins aquò, la somission dei tribüs de la region èra relativa e l'introduccion
dau sistèma fiscau egipcian entraïnèt l'insureccion dei clans pus poderós de la
Vau. Ismail assaièt de negociar mai foguèt tuat dins l'incendi de son camp. La
rebellion foguèt finalament reprimida l'annada seguenta e, en 1824, de renfòrç
importants foguèron mandats d'Egipte per installar de garnisons e tenir lo país.
En particular, foguèt fondat a la confluéncia dei Nil Blau e Blanc lo fòrt de
Khartom que conoguèt un desvolopament rapide e se transformèt en vila.

En 1826, Ali Khurshid Agha foguèt nomat governador de Sodan e lo demorèt fins a
1838. Gràcias a l'ajuda d'Abd al-Qadir wad al-Zayn, un captau locau bòn
diplomata qu'assegurèt la liason ambé l'aristocracia de la Vau, capitèt de crear
una estructura administrativa e d'estabilizar la situacion. En 1835, capitèt
tanben de defugir l'establiment dau sistèma de conscripcion egipcian en Sodan en
cambi de l'acòrd dei pòbles sodanés de fornir d'esperelei leis esclaus
necessaris a l'armada de Mehemet Ali.

Après la partença de Khurshid, l'administracion civila s'afebliguèt en causa de
cambiaments recurrents de governadors mai la dominacion militara turco-egipciana
se renforcèt gràcias a una tiera de conquistas novèlas. D'efèct, fondèron una
importanta basa militara a Kassala que permetèt de sometre pauc a pauc lei
Bedjas, pòble installat entre Nil e la Mar Roja, e d'arrestar leis incursions
etiopianas. Entre 1846 e 1849, lei Turco-Egipcians obtenguèron pereu lo
contraròtle dei pòrts de Suakin e de Massaua de part dau sultan otoman — son
senhor teoric — que foguèron dirèctament annexats en 1865. En mai d'aquela
expansion orientala, de marins e d'explorators turcs avancèron en direccion dau
sud. Aquò donèt naissença a un important comèrci d'evòri e d'esclaus negres en
direccion d'Egipte e d'Euròpa.

En 1863, sota la pression dei poissanças europèas, leis autoritats egipcianas
foguèron obligadas de prendre de mesuras còntra lo trafeg d'esclaus. Una gròssa
aumentacion dei drechs de navigacion sus Nil permetèt de descoratjar lei
marchands europèus mai leis Egipcians, que tenián de rets d'influéncia ben
implantats, poguèron contuniar la tracta sensa dificultat vertadiera. En 1869,
la lucha còntra lo comèrci d'esclaus foguèt fisada a un contingent de mercenaris
e d'explorators europèus. Aquela fòrça foguèt pereu utilizada per aumentar lei
possessions turco-egipcianas lòng de Nil. En particular, en 1871, una flòta
dirigida per lo Britanic Charles Gordon conquistèt lo territòri au nòrd dau Lac
Albèrt e i creèt una administracion entre 1874 e 1876. En parallèl d'aqueleis
operacions, lei Turco-Egipcians ataquèron Darfor que foguèt conquistat en 1874
sota lei conseus d'al-Zubayr Rahma, un marchand d'esclaus originari de la region
de Bahr el-Ghazal. Pasmens, al-Zubayr tombèt rapidament en desgràcia e ges de
cap foguèt trobat per lo remplaçar. La region tombèt donc dins lo caòs. Aquò
foguèt agravat per lei desfachas còntra Etiopia en 1875 e 1876 qu'èra venguda la
buta de la politica expansionista egipciana.

En 1877, Ismail nomèt donc Charles Gordon governador generau de Sodan per
restablir l'òrdre. Fòrça energic, lo Britanic reprimèt lei revòutas de Darfor e
de Bahr el-Ghazal. Pasmens, maucontentèt certanei tribüs en plaçant lo fiu
d'al-Zubayr Rahma a la tèsta de Bahr el-Ghazal e aqueu redreiçament foguèt
solament provisòri. En 1879, Ismail foguèt despausat e lei Britanics ocupèron
Egipte en 1883 que foguèt plaçada sota la tutèla de Londres en causa de sei
dificultats financieras. Enterin, Gordon aviá desmissionat en 1880 e
l'insureccion madista aviá començat l'annada seguenta.

En junh de 1881, un cap religiós influent dich Muhammad Ahmad ibn Abdallah
proclamèt èsser lo Madhi e anoncièt son intencion de restaurar la puretat
originala de l'islam. Leis autoritats turco-egipcianas assaièron de lo capturar
mai s'enfugiguèt en Kordufan onte son movement ganhèt rapidament de partisans au
sen dei religiós, dei marchands d'esclaus desirós de perseguir son comèrci e dei
nomadas ostils ai Turco-Egipicians e a son sistèma d'impòsts. En 1883,
conquistèron El Obeid, capitala de Kordufan, e infligiguèron una desfacha
saunosa a un còrs expedicionari egipcian dirigit per lo Britanic William Hicks.
En Darfor, lo governador austrian de la region se convertiguèt a l'islam e se
someteguèt au Madhi. Enfin, en 1884, una fòrça dirigida per Charles Gordon per
protegir la Vau de Nil foguèt assetjada dins Khartom e chaplada lo 26 de genier
de 1885. En abriu de 1885, Londres deguèt acceptar de laissar Sodan ai madistas.

Lo Madhi moriguèt en junh de 1885 e designèt Abdallah ibn Muhammad al-Taaishi
per lo remplaçar. Son successor prenguèt lo títol de califa, organizèt un estat
madista e assaièt de contuniar l'expansion territòriala dau movement. Sei fòrças
ataquèron ansin Darfor onte l'anciana dinastia èra a assaiar de restaurar son
autoritat, Etiopia e Egipte. Pasmens, aquelei temptativas s'acabèron per de
reviradas en 1889 a Wadi Halfa còntra leis Anglo-Egipcians e a Metemma còntra
leis Etiopians. Una crisi intèrna de 1889 a 1892, entraïnada per una famina
consecutiva a una secaressa, limitèt d'un biais definitiu l'Estat Madista au
territòri sodanés. Al-Taaishi organizèt un estat fòrça centralizat e burocratic
amb una fiscalitat importanta. Aquò l'alunchèt deis idèas originalas dau Madi
mai li permetèt de restablir l'òrdre dins lo país.

Pasmens, lo periòde d'existéncia de l'Estat Madista foguèt relativament brèu car
lei Britanics èran totjorn interessats per la Vau Mejana de Nil. En 1896,
aprofichant la desfacha italiana d'Adua còntra Etiopia e una opinion publica
demandant de venjar Charles Gordon, organizèron una expedicion ben preparada
dirigida per Horatio Kitchener. Gràcias a la construccion d'un camin de fèrre,
sei soudats ocupèron aisament la region de Dongola e prenguèron Berber en 1897.
L'annada seguenta, Abdallah dirigiguèt personalament sei tropas còntra Kitchener
mai foguèt durament desfach dins lo relarg d'Òmdurman per la disciplina e leis
armas modèrnas dei Britanics. Lo cap madista se retirèt en Kordufan onte foguèt
tuat ambé sei darrierei tropas un an pus tard.

Après sa victòria, Horatio Kitchener foguèt premier obligat de reglar la crisi
francobritanica entraïnada per l'arribada de l'expedicion Marchand dins la Vau
de Nil. Après un periòde de tension entre París e Londres, foguèt reglada per un
acòrd partejant la màger part d'Africa entre lei doas poissanças colonialas.
Sodan demorèt dins l'esfèra britanica e foguèt creat lo Condominium
Angloegipician per administrar e dirigir lo territòri. D'efèct, coma Sodan èra
la proprietat dau sobeiran d'Egipte, protectorat britanic dempuei 1882, lo
Reiaume Unit poguèt pas l'annexar dirèctament. En plaça, creèt un regime
especiau de sobeiranetat partejada que laissava nominalament la region sota
l'autoritat egipciana mai permetiá en realitat ai Britanics de lo dirigir segon
sei besonhs. Entre 1900 e 1914, una tiera d'acòrds ambé França, Itàlia, Etiopia,
Belgica e Alemanha permetèt de fixar lei frontieras sodanesas que son totjorn a
l'ora d'ara lei limits de la Republica de Sodan e dau Sud-Sodan. Enfin, fins a
1916 e una temptativa de rebellion encoratjada per leis Alemands e leis Otomans,
un Sultanat de Darfor, autonòm mai tributari, foguèt restablit.

Après la fin de la Premiera Guèrra Mondiala (1914-1918), Londres deguèt faciar
l'emergéncia de corrents nacionalistas au sen dei populacions egipcianas e
sodanesas. Lei tensions venguèt lèu vivas mai lei nacionalistas arabis foguèron
vencuts en 1924. Premier, Londres ordonèt l'expulsion dei soudats egipcians e
reprimèt lei mutinariás dei soudats sodanés sensibles ai tèsis independentistas.
Puei, lei Britanics negocièron lo sostèn dei caps religiós e tribaus dau país
per limitar lo nacionalisme ai classas mejanas dei vilas (foncionaris,
marchands... etc.). Ansin, a partir de 1924, lei caps tradicionaus obtenguèron
mai de poders, çò que permetèt ai Britanics de recrutar un nombre feble de
foncionaris locaus. La prosperitat economica dau periòde (desvolopament de
l'aigatge e de la cultura de coton) favorizèt tanben la politica britanica.

Pasmens, aquela administracion indirècta se turtèt a de dificultats qu'anavan
aver un ròtle important per la seguida. D'efèct, dins lo nòrd e lo centre,
l'autoritat dei caps tradicionaus, principalament lei cheikh dei tribüs, èra
afeblida per un sègle de centralizacion turca, egipciana e britanica. Dins lo
sud, la situacion èra encara pus malaisada car leis ierarquias tradicionalas
èran estadas destruchas per la conquista de la segonda mitat dau sègle XIX. Per
sostenir seis aliats sodanés, lei Britanics decidèron donc de renfòrçar — e dins
lo sud de crear — una identitat tribala sufisenta per restaurar lo poder dei
caps de tribü. Lei desplaçaments de populacion foguèron donc d'ara endavant
estrictament susvelhats e defenduts entre lo nòrd e lo sud entraïnant ansin la
formacion progressiva de la division futura de Sodan.

Lei dificultats recurrentas de l'administracion indirècta apareguèron clarament
tre leis annadas 1930. A la fin dau decenni, lei Britanics foguèron donc
obligats de recrutar tornarmai un nombre important de foncionaris locaus que
formèron una classa educada e favorabla au nacionalisme sodanés. Pasmens, en
causa dau mantenement de la sobeiranetat partejada, aqueu nacionalisme se turtèt
a un problema fondamentau : coma eliminar lei Britanics sensa restablir la
tutèla egipciana ò coma eliminar la preséncia egipciana sensa renfòrçar la
dominacion britanica ? Dos camps opausats se formèron donc dirigits per Ismail
al-Azhari (Congrès nacionau dei diplomats favorable a l'union amb Egipte) e per
l'eiretier dau madisme, Abd-al-Rahman (partit Umma defendent l'independéncia
totala).

De son caire, après la Segonda Guèrra Mondiala, lo Reiaume Unit acomencèt de
discutir amb Egipte de l'avenidor de Sodan. Pasmens, lei discussions s'encalèron
rapidament en fàcia deis exigéncias egipcianas e Londres decidèt alora
d'organizar l'autonòmia dau Condominium. En 1947, foguèt creada una assemblada
locala qu'adoptèt un estatut d'autonòmia en 1952. Lo partit Umma ganhèt leis
eleccions de 1948.

La situacion se desbloquèt en 1952 ambé lo còp d'estat dau generau Muhammad
Neguib en Egipte. D'origina sodanesa, prepausèt un periòde transitòri seguit per
un vòte d'autoderminacion. Aqueu plan foguèt acceptat per lei Britanics e la
durada de la transicion foguèt finalament limitada a tres ans. A la fin de 1953,
lo partit Umma perdiguèt leis eleccions còntra lo Partit nacionau unionista
(PNU), successor dau Congrès, e al-Azhari venguèt Premier Ministre. Pasmens,
après l'arribada au poder de Nasser en 1954, s'alunchèt a cha pauc de
l'unionisme amb Egipte. Sodan se dirigiguèt donc vèrs l'independéncia dins un
contèxte ja marcat per de crisis dins lei regions meridionalas onte lo
remplaçament dei foncionaris britanics per de Sodanés venguts dau nòrd entraïnèt
de mutinariás en 1955. Pasmens, aquò empachèt pas lo procès de transicion de
contuniar e Sodan venguèt oficialament independent lo 1èr de setembre de 1956.

Tre l'independéncia, lo PNU se fragmentèt e al-Azhari deguèt abandonar la
direccion dau govèrn. Foguèt remplaçat per una coalicion eterogenèa que foguèt
reversat per un còp d'estat militar dos ans pus tard en 1958. Lo generau Ibrahim
Abboud prenguèt lo poder mai deguèt faciar divèrsei movements d'oposicion coma
l'Umma d'ara endavant dirigit per Sadiq al-Madhi, lo Partit Comunista qu'èra
enebit dempuei 1946 mai fòrça actiu e l'organizacion dei Fraires Musulmans
dirigida per Hassan al-Turabi (a partir de 1964). Dins lo sud, sa politica
d'islamizacion e d'arabizacion se turtèt tanben a una oposicion viva. En 1963,
se fondèt l'Union Africana Nacionala de Sodan (SANU) per defendre leis interès
dei pòbles dei províncias meridionalas. Puei, en 1964, una guerilha, dicha Anya
Nya, i faguèt son aparicion marcant lo començament de la Premiera Guèrra Civila
Sodanesa.

En 1964, leis eveniments dins lo sud destabilizèron l'ensems de la societat
sodanesa e de manifestacions importantas, menadas per leis estudiants e lei
comunistas, se debanèron dins la capitala. En octòbre, leis esmogudas se
generalizèron e lei comunistas organizèron ambé succès una tiera de grèvas
generalas. Lo generau Abboud foguèt obligat de laissar lo poder a un govèrn
civiu gropant lei comunistas e lei partits tradicionaus. Tre 1965, lei
comunistas ne'n foguèron excluchs e son partit èra tornarmai enebit. Pasmens,
lei govèrns se succediguèron rapidament sensa èsser capables de resòuvre la
guèrra civila dins lo sud ni d'estabilizar lo país. En 1969, lei militars
dirigits per lo coronèu Gaafar Nimeiry reconquistèron lo poder amb un còp
d'estat.

Gaafar Nimeiry establiguèt un regime autoritari. Enebiguèt totei lei partits
politics e s'apielèt inicialament sus lei comunistas per faciar l'oposicion dei
Fraires Musulmans. Deguèt tanben faciar l'ostilitat dei madistas que se
reüniguèron sus l'illa d'Aba. En 1970, l'endrech foguèt pres d'assaut e
bombardada per l'aviacion (12 000 mòrts). Aquò neutralizèt una partida de
l'oposicion islamista mai suscitèt una ostilitat persistenta dins l'opinion.
Puei, en 1971, l'aliança ambé lei comunistas se rompèt e lo PC foguèt enebit un
còp de mai. Enfin, en 1973, Nimeiry legalizèt son regime ambé l'adopcion d'una
constitucion que creèt una republica presidenciala amb un partit unic.

Dins lo sud, Nimeiry obtenguèt un succès important ambé la signatura d'un acòrd
de patz ambé la guerilha Anya Nya. Signat en 1972, entraïnèt la creacion d'una
region autonòma dau Sud e l'integracion deis Anya Nya au sen dei fòrças
regularas. Pasmens, lei dificultats economicas minèron a cha pauc lo regime. En
1976, una temptativa de còp d'estat menat per l'Umma mau capitèt gràcias a una
intervencion militara egipciana. Aquò entraïnèt un cambiament important dins la
politica de Nimeiry que decidèt de s'apielar d'ara endavant sus leis islamistas.
Al-Turabi venguèt son conselhier permetent de neutralizar una partida de
l'oposicion.

Dins aquò, lo renforçament de l'autoritat de Nimeiry en Khartom permetèt pas de
resòuvre lei problemas economicas. En 1983, l'organizacion deis eleccions foguèt
marrit, especialament dins lo Sud. De trèbols i acomencèron e lo govèrn assaièt
d'amaisar la situacion en alunchant leis unitats militaras estacionadas dins lei
províncias meridionalas. Aquò entraïnèt de mutinariás e la desercion de mai d'un
soudat. Puei, se fondèt l'Armada Populara de Liberacion de Sodan dirigida per lo
coronèu John Garang. L'insureccion demandèt una autonòmia larga per lo Sud (mai
pas l'independéncia) e la partença de Nimeiry que refusèt. Au contrari,
renforcèt l'islamizacion dau regime (extension de la lèi islamica a la totalitat
de Sodan) entraïnant la Segonda Guèrra Civila Sodanesa (1983-2005).

La represa de la guèrra intèrna afebliguèt mai lo poder centrau. En 1984, una
famina agravèt mai son impopularitat e lei Fraires Musulmans venguèron pron
poderós per menaçar leis institucions. D'esmogudas grèvas aguèron luòc dins la
capitala en 1985 e l'armada prenguèt lo poder en abriu sota la direccion dau
generau Siwar al-Dahab.

Lo generau Siwar al-Dahab mantenguèt la natura autoritària dau regime mai
prometeguèt d'eleccions que foguèron ganhadas en 1986 per Sadiq al-Madhi. Lo
venceire gardèt lo poder fins a 1989. Gràcias a una ajuda libiana, poguèt
contuniar la guèrra còntra lo Sud mai assaièt tanben de negociar un reglament
dau conflicte. Aquò entraïnèt son reversament per d'oficiers pròches dei Fraires
Musulmans dirigits per lo generau Omar el-Bechir. Al-Turabi retrobèt un ròtle
important e lo regime novèu assaièt de formar una republica islamica.

En 1999, al-Turabi assaièt d'evincir Omar el-Bechir mai sa temptativa mau
capitèt. Lo president el-Bechir acomencèt alora de s'alunchar deis islamistas
radicaus. Aquò li permetèt de se raprochar pauc a pauc deis Occidentaus e de
negociar la fin de la guèrra civila ambé John Garang. Après de negociacions
lòngas de 2002 a 2005, una patz foguèt signada laissant au sud una autonòmia
fòrça larga e lo drech d'organizar un referendum sus sa sobeiranetat en 2011.
John Garang venguèt president dau sud mai moriguèt rapidament dins un accident
d'elicoptèr. Sa mòrt laissèt la preponderància ai partisans de l'independéncia
dau Sud-Sodan que foguèt votada sièis ans pus tard entraïnant la scission de
Sodan.

En parallèl dei negociacions e dau procès d'independéncia dau Sodan dau Sud,
Khartom deguèt faciar una multiplicacion dei conflictes intèrnes en Kordufan,
dins lei regions orientalas e en Darfor. Aquela darriera crisi èra la pus grèva
car opausava de movements fors a de milícias de nomadas baqqaras arabizats. En
febrier de 2003, la creacion d'una armada secessionista per leis insurgents
entraïnèt una repòsta d'amplor de l'armada sodanesa que comencèt una guèrra
vertadiera dins la region. Fòrça saunós, lo conflicte a renforçat l'ostilitat
deis Estats Units d'America e de seis aliats occidentaus. En despiech de la
signatura d'un acòrd de patz ambé certanei movements de la guerilha, èra totjorn
en cors a l'ora d'ara.

Sodan es actualament una republica federala presidenciala multipartita que seis
institucions son regidas per una constitucion de transicion adoptada en 2005
après la signatura dau tractat de patz ambé la rebellion independentista dau
Sodan dau Sud. Après de decennis de guèrra, èran destinada a assegurar la
representacion de totei lei pòbles sodanés e a assegurar l'autonòmia dei pòbles
dau sud. En 2011, lo tèxte subrevisquèt a l'independéncia dau Sodan dau Sud e
subiguèt solament quauqueis adaptacions ambé la supression dei sètis reservats
ai províncias vengudas independentas.

Aquela constitucion assegura la separacion dei poders e lo respèct dei drechs
umans fondamentaus e dona un ròtle primordiau a la lèi islamica. Pasmens, una
partida d'aquelei disposicions èran encara teoricas en 2014, especialament
regardant lo poder judiciari. De mai, dempuei lo conflicte de Darfor e leis
accusasions grèvas de violacion dei drechs umans per lo govèrn centrau — lo
president Omar al-Bashir es enseguit per la Cort Penala Internacionala per
crimes de guèrra, crimes còntra l'Umanitat e genocidi — un nombre important
d'estats consideran en realitat Sodan coma un regime autoritari.

Lo poder executiu es tengut per lo President de la Republica qu'es elegit au
sufragi universau dirècte per un mandat de cinc annadas. Lo mandat èra renovable
solament un còp. Cap de l'Estat, èra cargat d'assegurar la defensa de la
sobeiranetat dau país e lo respèct de la constitucion. Dempuei la supression dau
pòste de Premier Ministre en 1989, èra lo cap dau govèrn federau e ne'n nomava
liurament lei ministres qu'èran unicament responsables davant eu. Aviá lo drech
de prepausar de projèctes de lèi ai parlamentaris e un drech de vetò per
s'opausar ai vòtes dau Parlament (un vòte amb una majoritat dei dos tèrç èra
necessari per rompre aqueu vetò).

En 2013, lo poder legislatiu èra tengut per un parlament bicamerau eissit de
l'acòrd de patz de 2005 que sa chambra auta es dicha Conseu deis Estats e sa
chambra auta Assemblada Nacionala. Lo Conseu deis Estats èra format de 32
membres elegits au sufragi indirècte per lei legislaturas deis estats federats
per un mandat de cinc annadas. Es competent per lei questions regardant la
descentralizacion e leis estats federats. L'Assemblada Nacionala èra compausada
de 354 deputats elegits au sufragi universau dirècte per un mandat de sièis
annadas. Èra la chambra principala dau Parlament qu'èra competenta per leis
afaires federaus.

L'iniciativa parlamentària èra donada au poder executiu e ai parlamentaris mai
lo procès de vòte d'una lèi despendiá de la portada dau tèxte. Per leis afaires
regardant leis estats, èra unicament estudiat per lo Conseu deis Estats que
podiá l'emendar e l'adoptar amb una majoritat dei dos tèrç. Per leis afaires
regardant solament lo nivèu federau, la situacion èra parallèla mai la chambra
competenta èra l'Assemblada Nacionala que votava amb una majoritat simpla. Dins
lo cas d'un tèxte regardant lei doas chambras, èra premier debatut, emendat e
votat per l'Assemblada Nacionala. Puei, èra estudiat per lo Conseu deis Estats
que podiá adoptar dirèctament lo tèxte votat per lei deputats amb una majoritat
simpla ò emendar lo projècte de lèi amb una majoritat dei dos tèrç. Après
l'adopcion per lo Parlament, lo President deviá promulgar lo tèxte ò i opausar
un refús motivat. Sensa reaccion de sa part, lo tèxte intrava automaticament en
aplicacion 30 jorns après lo vòte. Dins lo cas d'un refús, lo tèxte èra alora
encara presentat au Parlament per estudiar leis observacions presidencialas.
Pasmens, lo vetò dau president podiá pereu èsser levat per un vòte dau Parlament
amb una majoritat dei dos tèrç.

Enfin, existiá dos limits particulars au poder legislatiu sodanés. Premier, en
fòra dei periòdes de vòte dau budget, un parlamentari aviá pas lo drech de
prepausar un tèxte susceptible d'aumentar ò de demenir lei recèptas ò lei
despensas de l'Estat. En mai d'aquò, entre doas sessions dau Parlament, lo
President podiá adoptar de decrèts provisòris (en fòra dei domenis seguents :
acòrd de patz, organizacion descentralizada de l'Estat, eleccions generalas,
budget, drech penau e definicion dei frontieras) qu'avián fòrça de lèi fins a un
vòte de ratificacion per lei parlamentaris. Dins lo cas d'un vòte positiu, lo
tèxte veniá definitiu sensa discussion suplementària e, dins lo cas d'un vòte
negatiu, èra anullat sensa efèct retroactiu.

En 2014, lo poder judiciari èra dirigit per una Cort Suprèma e una Cort
Constitucionala. La premiera estudiava lei recors formulats còntra lei decisions
dei Corts d'Apèu civila e penala e còntra lei decisions administrativas dau
president, dau govèrn centrau ò deis estats federats. La segonda èra cargada
deis afaires regardant l'interpretacion de la constitucion a la demanda dau
president, de l'Assemblada Nacionala, de la mitat dei governadors ò de la mitat
dei deputats deis assembladas federadas. Podiá pereu se sasir dei questions
regardant lei drechs fondamentaus deis individús, lei conflictes de juridiccion
entre entitats federalas e federadas e leis afaires criminaus implicant lo
president ò lei governadors. En dessüs, existiá divèrsei juridiccions e chambras
especializadas en foncion dei tipes diferents d'afaires que son organizats segon
una estructura piramidala dei tribunaus locaus ai Corts d'Apèu.

Lo drech sodanés a d'originas fòrça variadas en causa de l'istòria agitada dau
país dempuei la fin dau sègle XVIII. Sei basas principalas son la lèi islamica
apareguda dins la region au sègle XVI, lo drech costumier dau Reiaume Funj e dau
Sultanat de Darfor e la common law britanica. En mai d'aquò, se pòu trobar
d'influéncias egipcianas e francesas, especialament en matèria de drech civiu.

Per assegurar l'independéncia dau sistèma judiciari, la nominacion e la
destitucion dei jutges èran unicament realizadas per d'autrei magistrats.
Pasmens, dins lei fachs, l'influéncia dau poder executiu demora importanta,
especialament dins lo cas d'afaires pertocant la seguritat nacionala. Per
exemple, la justicía sodanesa foguèt acusada d'inaccion per l'ONU pendent la
crisi de Darfor. De mai, lo nivèu de corupcion dau país es considerat coma fòrça
important e lo respèct dei drechs umans fondamentaus èra assegurat ambé de
violacions multiplas e, de còps, fòrça grèvas (abús variats en Darfor e dins
d'autrei regions rebèlas, restriccions dau drech de reünion e d'associacion,
arrestacions politicas, restriccion a la libertat de premsa... etc.).

La Republica de Sodan es un estat federau qu'èra format de 18 estats devesits
entre 133 districtes. En Darfor e dins leis estats orientaus, d'acòrdis de patz
signats per reglar lei guèrras civilas que s'i debanavan, existián tanben
d'institucions supraregionalas. Enfin, lòng de la frontiera ambé lo Sodan dau
Sud, la region d'Abyei aviá un estatut particular car èra revendicada per
Khartom e per Juba.

Cada estat a lo sieu executiu e la sieuna chambra legislativa elegits per sei
ciutadans. An de competéncias regardant la seguritat, la fiscalitat, leis
ensenhaments primaris e segondaris, lo comèrci ò lei mèdias. En matèria de
religion e de justiciá, an le drech d'èsser exemptats totalament ò parcialament
de l'aplicacion de la lèi islamica. Un sistèma dirigit per lo poder centrau
permet de centralizar lei revenguts e de lei distribuir ai diferents estats.
Dins aquò, au començament dau sègle XXI, aquel esquèma èra en partida teoric car
l'influéncia dau govèrn centrau demorava fòrça importanta gràcias a son
contraròtle iniciau dau budget e de sa reparticion entre l'estat federau e leis
estats federaus.

Dins lei regions de Darfor e lei províncias orientalas, un nivèu intermediari
foguèt creat en 2006 e a cha pauc mes en plaça au començament deis annadas 2010.
Dichas Autoritat Regionala de Darfor e Conseu de Coordenacion deis Estats dau
Sodan Orientau, aqueleis entitats son formats per lei governadors deis estats
federaus locaus, de representents dau govèrn federau e dei partits d'oposicion
signataris deis acòrds de patz. Son destinadas a melhorar la coordenacion
regionala e a aumentar l'autonòmia locala.

Enfin, la region d'Abyei a lo sieu sistèma administratiu format d'un conseu
executiu dirigit per de representents dau govèrn centrau e dau Movement de
Liberacion dei Pòbles de Sodan - Nòrd (SPLM-N), d'un comitat d'observacion
gropant dei representents de Khartom e dau SPLM-N e d'un conseu gropant lei caps
de l'administracion e de la polícia localas.

Lei simbòls nacionaus principaus de Sodan son son drapèu, son blason, sa devisa
nacionala e son imne nacionau. Son drapèu actuau foguèt adoptat lo 20 de mai de
1970. Es compausat d'un triangle verd e de tres bendas orizontalas roja, blanca
e negra. Aquelei quatre colors son lei colors dau panarabisme. Pasmens, caduna a
tanben la sieuna significacion : lo roge representa lo socialisme, la lucha e lo
sang dei combatents sodanés e la nacion aràbia, lo blanc representa la puretat e
l'optimisme, lo negre representa lo país sodanés (País dei Negres en arabi) e la
Revolucion dau Madi e lo verd representa l'islam, la prosperitat e
l'agricultura. Aperavans, de 1956 a 1970, Sodan utilizèt un drapèu de tres
bendas orizontalas blava (simbolizant Nil), jauna (simbolizant Sahara) e verd
(simbolizant l'agricultura).

Lo blason actuau de Sodan foguèt adoptat en 1985. Dins aquò, es solament una
varianta d'un emblèm pus ancian adoptat en 1970. Son element centrau es un
aucèu, dich messatgier sagitari, amb una còsta de malha dau periòde dau Madi.
Sus lo listèu superior, es escrich la devisa nacionala e sus lo listèu inferior,
figura lo nom complèt dau país « Jumhuriyat as-Sudan » (Republica de Sodan en
occitan).

Enfin, la devisa nacionala es « An-Naṣr Linā » (La Victòria es a nosautres) e
l'imne nacionau es « Nahnu Djundulla Djundulwatan » (Siam l'armada de Dieu e dei
tèrras nòstras). Lo tèxte foguèt escrich per Sayed Ahmad Muhammad Salih e la
musica es l'òbra d'Ahmad Murjan.

La diplomacia sodanesa es principalament centrada sus sei relacions ambé leis
estats vesins, leis autrei país arabis e leis Estats Units d'America. D'efèct,
lo país a de relacions complèxas ambé la màger part deis autreis estats de la
region :

Lei relacions ambé lei país arabis èran malaisadas dins lo corrent deis annadas
1990 en causa dau sostèn de Khartom a divèrsei movements islamistas. Pasmens,
dempuei lo començament dau sègle XXI, Sodan a degut redurre son ajuda a aquelei
grops en causa de l'ostilitat deis Estats Units d'America. Aquò a permes de
normalizar a cha pauc lei relacions ambé leis autrei capitalas aràbias.

Enfin, la relacion ambé leis Estats Units d'America es malaisada e importanta
car Washington considerava Sodan coma un enemic important dins lo corrent dau
decenni 1990 e qu'es totjorn un sostèn dei rebellions ò de certaneis estats
opausats a Khartom. De mai, leis Estats Units an sostengut lo procès de
secession dei províncias dau sud qu'a afeblit Sodan en 2011. Leis Estats Units
ajudan tanben lo Sodan dau Sud qu'a de problemas frontaliers e economics ambé
Sodan. Ansin, leis Estats Units son de còps acusats de voler fragmentar Sodan
entre plusors estats pus pichons e pus febles. Pasmens, dempuei 2010 e la fin
dei guèrras civilas intèrnas, un procès de normalizacion a començat ambé
Washington mai sei progrès son fòrça lents.

En 2011, Sodan èra una poissança militara regionala de la Mar Roja e dau
nòrd-èst d'Africa. Sei fòrças armadas de Sodan alinhavan 109 300 òmes amb un
budget estimat a aperaquí 4 miliards de dolars. Èran devesits entre una fòrça
terrèstra, una fòrça aeriana, una pichona marina militara, una milícia
militarizada e una garda presidenciala. Leis equipaments pesucs utilizats èran
principalament originaris d'Union Sovietica, de Russia, d'Ucraïna e de China.
Existiá pereu una industria militara nacionala capabla de produrre d'armaments
leugiers e de municions. Lo nivèu tecnologic d'aqueleis armaments es variable
car, en causa dau conflicte còntra lo Sud-Sodan, l'armada sodanesa a gardat e
crompat d'armas tant ancianas que modèrnas :

En 2014, lo govèrn centrau sodanés deviá faciar plusors conflictes intèrnes dins
l'arc sud dau país en Darfor, en Kordufan e dins lei regions dau Nil Blau, dins
lei províncias orientalas e lòng de la frontiera ambé lo Sud-Sodan. La pus grèva
es l'insureccion independentista de Darfor qu'a entraïnat la mòrt de 180 000 a
450 000 personas e la fugida de 2,8 milions d'abitants dempuei 2003. Lo govèrn
sodanés es acusat de crimes de guèrra e de crimes còntra l'Umanitat dins la
region. En 2011, un acòrd de patz foguèt signat ambé certanei movements
secessionistas mai de combats contunian entre l'armada sodanesa e de guerilhas
totjorn ostilas au poder centrau.

Dins lei províncias orientalas, Eritrèa a longtemps sostengut una guerilha
independentista. Pasmens, dempuei la normalizacion e lo melhorament dei
relacions entre Khartom e Asmara, la fin d'aquela ajuda a permes de negociar un
acòrd de patz. Dempuei 2011, la situacion se normaliza pauc a pauc. Enfin, dins
lo sud, dos conflictes son en cors. Lo premier es centrat dempuei 2009 sus lei
tribüs nomadas de la region. Fòrça complèx car opausa lei nomadas entre elei e
còntra leis autoritats sodanesas e sud-sodanesas, es pauc saunós (3 000 mòrts
entre 2009 e 2013) mai a entraïnat lo desplaçament d'au mens 350 000 personas.
Lo segond a començat en 2011 dins lei províncias de Kordufan e dau Nil Blau. Una
partida d'aquelei zònas son sota lo contraròtle de guerilhas independentistas
qu'an infligit de pèrdas importantas ai fòrças sodanesas.

Sodan a dos desacòrdis frontaliers ambé lo Sodan dau Sud e amb Egipte. Lo pus
important regarda lo traçat de la frontiera ambé lo Sud-Sodan qu'es pas
totalament definit a l'ora d'ara. D'efèct, la sobeiranetat de la region d'Abyei
dèu faire l'objècte de discussions ambé lo govèrn de Juda que contesta
l'ocupacion de la zòna per l'armada sodanesa. Amb Egipte, lo desacòrdi pertoca
la region dau triangle de Hala'ib qu'es revendicat per lei dos estats en causa
de la manca de precision dau traçat dau periòde coloniau. Lo triangle es sota
contraròtle egipcian dempuei 2000 e la question avança lentament car es pas un
aspèct fòrça important dei relacions entre lei dos estats.

Sodan es un país paure, tocat per una tiera de guèrras civilas dempuei son
independéncia, que son PIB èra estimat a solament 52,5 miliards de dolars en
2013. Son economia es tanben victima dei consequéncias de sancions
estatsunidencas intradas en vigor en 1997 e de l'independéncia dei províncias
dau sud e de sei jaciments de petròli en 2011, de la manca d'infrastructuras e
de l'inflacion (+47% entre novembre de 2011 e de 2012 per exemple). Lo govèrn es
donc a assaiar d'estabilizar son economia e de desvolopar de fònts de revenguts
en fòra de l'esplecha petrolièra.

L'agricultura èra en 2013 lo centre de l'economia sodanesa que representava 26%
dau PIB sodanés e ocupava 80% de la man d'òbra. Lei zònas agricòlas son
principalament installadas lòng de Nil e dins lei zònas vesinas que pòdon èsser
aigadas. Gràcias a la regularitat dau debit dau fluvi, permet generalament de
produrre pron de viures per lo país e de produchs destinats a l'exportacion. Lei
culturas alimentàrias principalas èran lo sorgò, lo milhet, lo blat, lo gròs
blat, lo faiòu e l'òrdi. Dins aquò, lei culturas de cerealas son gaire
desvolopadas e d'importacions de blat son necessàrias per contentar la demanda
intèrna. Lo coton, la goma arabica e lo sesame èran de son caire lei produchs
principaus d'exportacion. Enfin, la cana de sucre, l'arachida, lo cafè, lo
tabat, divèrseis èrbas e fruchs (tomatas, mangas... etc.) son l'objècte de
culturas alimentàrias que son sovent a l'origina de sobras que son exportats.

L'esplecha petrolièra acomencèt en Sodan en 2000. Permetèt de redurre la
dependéncia dau país a l'estrangier e de desgatjar de revenguts importants.
Pasmens, l'independéncia dei províncias dau sud a entraïnat la pèrda dei dos
tèrç dei jaciments. Dins aquò, Sodan a gardat de resèrvas importantas dins lei
regions de Muglad e de Melut. Aquò permetiá au país de produrre aperaquí 130 000
barrius jornadiers en 2011. De mai, lo Sodan dau Sud despend de Sodan per
exportar la sieuna produccion, çò que permet au govèrn sodanés de levar una taxa
per l'utilizacion de seis oleoductes. Ansin, lo petròli a gardat una plaça
primordiala dins l'economia sodanesa que representava entre 70 e 90% deis
exportacions anualas.

Per diversificar sei fònts de revenguts, Sodan assaia tanben de desvolopar
l'esplecha d'autrei matèrias premieras. La principala es l'aur que sembla formar
de jaciments importants dins certanei regions. Ansin, lo govèrn a pres una tiera
de mesuras per demenir la còntrabanda e plaçar sota lo contraròtle deis
autoritats l'eplecha dau metau preciós. D'efèct, segon certaneis estimacions, la
produccion totala d'aur de Sodan serà la tresena dau continent mai una partida
importanta serà exportada illegalament en direccion d'Orient Mejan.

En fòra deis activitats minieras, l'industria sodanesa es pauc desvolopada franc
de la region de Khartom onte son installadas d'industrias agroalimentàrias,
d'industrias leugieras e d'industrias militaras.

En 2013, lo sector dei servicis representava 39% dau PIB e emplegava 13% de la
populacion activa. Es principalament basat sus lei comunicacions, leis
activitats financieras, lei transpòrts e lo comèrci locau. Lo desvolopament dau
torisme es un objectiu dau govèrn mai la manca d'infrastructuras e
l'instabilitat quasi permanenta de certanei regions limitan encara lei
resultats.

Sodan a un patrimòni arquitecturau fòrça ric que cuerb d'epòcas variadas dempuei
l'Antiquitat. D'efèct, la màger part dei civilizacions e deis estats sodanés an
laissat de vestigis impressionants que començan de faire l'objècte de recèrcas e
d'estudis sistematics.

Lo periòde pus famós es aqueu dau Reiaume de Kush (tanben dich Reiaume de Napata
e Reiaume de Meroe) que conoguèt d'annadas d'independéncia e de dominacion
egipciana. La cultura de l'Egipte antic s'i escampèt e venguèt dominanta fins au
sègle III av. JC. En fòra dei bastiments dirèctament construchs per leis
Egipcians, se formèt donc un estile arquitecturau pròche d'aqueu de la Vau Bassa
de Nil. Aquela influéncia es caracteristaca en matèria religiosa (temple similar
ais Egipcians) e funerària (necropòlis de piramidas).

Après lo sègle III av. JC, la region desvolopèt lei sieunas fòrmas artisticas
que son mau conegudas car correspondon a un periòde de declin qu'a laissat gaire
de traças. De mai, la preséncia e lo prestigi de Roma e de Constantinòple
entraïnèron la difusion progressiva deis arts romans e bizantins dins la region.
La crestianizacion dei reiaumes sodanés favorizèt la formacion d'un art nubian
que se mantenguèt fins a la fin de l'Edat Mejana. Pròche de l'art bizantin,
evolucionèt a cha pauc en causa de l'isolament de la region après la conquista
aràbia d'Egipte. Pasmens, es mau conegut en causa de la manca de recèrcas e de
la destruccion de plusors bastiments dins lo corrent dei guèrras còntra lei
musulmans qu'ocupèron definitivament Sodan au sègle XVI.

Après l'afondrament dei reiaumes crestians, l'influéncia aràbia se renforcèt
ambé l'aparicion de bastiments novèus coma de mosquetas. La vila portuària e
marchanda de Suakin venguèt alora un centre culturau de remarca ambé mai d'una
construccion facha de corau. Au sègle XIX, la colonizacion progressiva dau país
entraïnèt la difusicion de l'arquitectura egipciana e britanica modèrna dins lei
vilas principalas, especialament Khartom. Enfin, dempuei l'independéncia,
l'arquitectura modèrna a pres un ròtle primordiau.

Coma per l'arquitectura, Sodan a un patrimòni esculturau pron important
principalament eissit de l'eiretatge dei periòdes antic e medievau. D'efèct,
gràcias a la difusion de la cultura egipciana, l'escultura venguèt un art major
au sen dau Reiaume de Kush e lei vestigis dei capitalas successivas d'aquel
estat (Napata, Meroe) presentan un nombre important d'estatuas ò de gravaduras.
La màger part d'aqueleis òbras son fòrça pròchas de l'art egipcian. Après
l'afondrament dau Reiaume de Kush, leis estats nubians contunièron d'utilizar
l'escultura per ornar lei glèisas coma lo mòstra lei vestigis de colonas
descubèrts a Dongola. Pasmens, en causa de la manca de recèrcas sus lo subjècte,
l'importància de l'art estatuari dins lo corrent dau periòde es mau coneguda.
Aqueu ròtle decoratiu se mantenguèt après l'islamizacion e l'arabizacion de la
region, especialament per ornar lei bastiments novèus coma lei mosquetas.

L'aparicion de la pintura sus lo territòri dau Sodan actuau es fòrça anciana e
data de l'Antiquitat. D'èfect, èra ja coneguda durant lo periòde kushita que
seis artistas s'inspirèron d'Egipte per desvolopar un art picturau policròme
utilizat per ornar lei parets e lei bas-relèus dei tombas reialas, dei santuaris
e deis autrei bastiments importants. Ambé lo declin egipcian e l'arribada dei
Romans dins lo nòrd-èst d'Africa, la pintura kushita se raprochèt de l'art
roman. Aquela tendància se renforcèt dins lei reiaumes nubians e l'estile
bizantin venguèt la nòrma dins lo corrent de l'Edat Mejana coma lo mostra lei
pinturas de la catedrala de Faras. L'arribada de l'islam permetèt de donar
d'influéncias aràbias a la pintura sodanesa que foguèt fòrça utilizada en
calligrafia. Puei, a partir dau sègle XIX, la colonizacion dau país favorizèt la
difusion dei corrents picturaus europèus e l'adopcion de tecnicas novèlas per
lei pintors locaus. Dempuei l'independéncia, la pintura es demorada un art
important en Sodan e Khartom es un centre regionau important per la pintura
africana.

En parallèl d'aquelei tendàncias, existís un art de l'escarificacion qu'es
aparegut dins lo corrent de l'Antiquitat. Un dieu kushita dau periòde de Meroe i
presentava d'escarificacions importantas. Aquel art es totjorn practicat au sen
dei tribüs dau centre e dau sud onte permet de marcar l'apartenéncia e l'estatut
sociau de l'individú.

La diversitat etnica e culturala de Sodan favoriza l'existéncia d'estiles fòrça
variats de musica tant dins lei domenis tradicionaus que dins leis aspècts pus
modèrnes. Entre lei musicas tradicionalas pus importantas, se pòu citar :

Regardant lei fòrmas pus modèrnas de musica, se destrian dos movements centrats
sus lo hip-hop, fòrça popular au sen de la jovença sodanesa, e sus la musica
tribala modèrna.

Sodan a una tradicion literària fòrça anciana gràcias ai civilizacions e estats
que se succediguèron sus son territòri. Pasmens, en causa de la disparicion de
la màger part dei vestigis ò de la manca de conoissença (l'escritura meroitica
es totjorn pas deschifrada), es fòrça mau coneguda e la literatura sodanesa
modèrna es eissida de l'islamizacion dau país a la fin de l'Edat Mejana ò de sa
colonizacion. D'efèct, aqueleis eveniments favorizèron la difusion dei lengas
arabia e anglesa (que dominava subretot dins lei regions meridionalas vengudas
independentas) e permetèron lo passatge progressiu d'una literatura orala vèrs
una literatura escricha. En causa dau prestigi important d'aquelei lengas, leis
autrei lengas sodanesas son rarament utilizadas per d'òbras escrichas en
despiech de l'existéncia d'una òbra poetica rica e variada, especialament en
beja, en dinga e en nubian.

D'efèct, fins au sègle XX, la poesia dominèt largament la literatura dei pòbles
sodanés. La pròsa apareguèt a partir dau decenni 1940 ambé d'autors coma Osman
Ali Nour ò Ali Al-Makk. En causa dau desvolopament feble, lo sostèn deis
autoritats foguèt decisiu car permetèt de desvolopar lei premiereis estampariás
vertadieras dau país. Lo premier roman sodanés foguèt escrich en 1948 per Osman
Mohammad Hashim. Pasmens, l'escriban sodanés pus famós es Tayeb Salih que son
libre Sason de la migracion vèrs lo nòrd (1969) es vengut un obratge major de la
literatura internacionala dau sègle XX. Lei tematicas principalas deis autors
sodanés son generalament eissidas dei tradicions ò de l'Istòria dau país e dei
problemas de la societat sodanesa modèrna (racisme, emigracion, relacions entre
individús de culturas ò de religions diferentas... etc.).



https://oc.wikipedia.org/wiki/Siria

Siria (en arabi سوريا) que son nom oficial es Republica Aràbia Siriana (en arabi
الجمهوريّة العربيّة السّوريّة Al-Jumhuryiah al Arabiah al Suryiah) es un estat
de l'Orient Mejan situat a la broa de la Mar Mediterranèa, al sud de Turquia, a
l'oèst d'Iraq e al nòrd de Jordania, Israèl e Liban.

Los arqueològs demostrèron que Siria aculhiguèt una de las pus ancianas
civilizacions e los Amoritas (un dels pòbles pusancian de l'Antiquitat).

Dins la vila excavada d’Ebla, dins lo nòrd-oèst de Siria, los arqueològs
descobriguèron en 1975 los vestigis d’un grand empèri semita, que s'estendiá del
nòrd de la mar Roja a Turquia e fins en Mesopotamia dins sa part orientala.

Aquel empèri que remonta a 2500 a 2400 ans abans J.-C. fa de l'eblaïta la lenga
semitica la pus anciana. Siria compta d’autres grands sites arqueologics coma
Mari ont foguèt retrobat un còdi comparable al Còdi de Hammurabi a Babilònia,
Ogarit e Doura Europos.

Siria es un país mportant dins l'istòria del cristianisme. Pau de Tarse, lo
futur sant Pau, foguèt convertit al cristianisme sus la rota de Damasc, e
establiguèt una Glèisa d'en primièr a Antiòquia en Siria antica (uèi en
Turquia). D'aquel pòrt partiguèt per maites de sos viatges de mission.

Damasc foguèt fondada al IIIen millenni abans JC ; es una de las vilas pus
ancianas del monde e foguèt abitada sens interrupcion (coma Benarés e Jericó).
Après l’arrivada dels conquistaires musulmans, Damasc venguèt la capitala de
l’Empèri omeia, e atenguèt un prestigi e un poder encara inegalats dins
l'istòria siriana. Aquel empèri s'estendiá d’Espanha a l’Asia centrala (661 a
750 apr. J.-C.). Après la casuda dels omeiads, un empèri novèl foguèt creat a
Bagdad, l’Empèri abassida. En 1260, Damasc es venguda la capitala provinciala de
l’empèri dels Mamelocs. En 1400, la vila foguèt destruita en granda part per
Tamerlan : Damasc foguèt gaireben entièrament incendiada, e los artesans
damasquins foguèron enlevats per trabalhar a Samarcanda. Un còp tornar bastida,
Damas serviguèt de capitala entrò 1516. En 1517, la vila e lo país caiguèron jos
ocupacion otomana. Los otomans regnèron sul país pendent mai de 400 ans entrò
1918, levat una passa ont l’egipcian Ibrahim Pacha occupèt lo país de 1832 à
1840.

Lo país se desliurèt de l’ocupacion otomana après la Revòlta araba, las fòrças
arabas dintrèron a Damasc en 1918. Un reialme arab sirian independent foguèt
creat. Faisal, eissit de la familha ashemiti, fraire d’Abd Allah ibn Hussein, ne
serà lo primièr e darrièr rei.

D'efièch, l’independéncia del reialme s'acabarà amb l'ocupacion francesa en
1920. Après la batalha de Maisalon en julhèt de 1920, la colomna del general
Goybet, dintra a Damasc. Los franceses impausèron son mandat dins lo país, çò
qu'entrainèt l'exili de Faisal en Iraq. França e lo Reialme Unit, que se disián
aliats de las fòrças arabas de Faisal, s’èran mes d’accòrd per se partejar
l'Orient Mejan.

Après l’acòrd Sykes-Picot, los franceses e los britanics se repartisson
administrativament los territòris de l'Empèri otoman descaigut, en crear
artificialament de paises distints. L’acòrd acabèt amb la Siria istorica, Bilad
al-Cham, qu'amassava la Siria actuala, Liban, ([Jordania]], Palestina (actuals
territòris palestinian e israelian). Lo periòde del mandat vegèt la pojada del
nacionalisme e de la revòlta contra l’armada francesa. Siria faguèt partida, amb
Egipte, de la Republica Aràbia Unida entre 1958 e 1961.

Pendent un brèu periòde dins lo decenni de 1970, Siria amb Libia e Egipte formèt
una federacion que pretendiá d'èsser l'embrion de l'unitat aràbia definitiva.
Aquela federacion èra estada impulsada de manièra decidida pel cap libian
Moammar al-Gaddafi, mas fracassèt, per encausa dels conflictes d'interèsses
entre los tres païses que se vegèron dividits entre autres per sa postura fàcia
a Israèl. En 1970, après une seria de dictaturas militaras instablas, Hafez
el-Assad, alavetz ministre de la Defensa, prend lo poder per un nòu còp d'estat.
Son regim fortament autoritari, estructurat a l'entorn d'un partit unic, lo
partit Baas, a mes en plaça un contraròtle de l'ensemble de la vida politica
siriana. Es responsable del chaple de Hama.

A sa mòrt en 2000, son filh, Bashar al-Assad, li succediguèt e mantenguèt lo
regim instaurat per son paire, amb un certan destibament de las libertats al
començament del mandat.

De manifestacions comencèron en Siria lo 26 de genièr de 2011 influénciada per
las autres manifestacions de la region; lo meteis jorn, un cas d'autoimmolacion
foguèt raportat. Los manifestants demandavan de refòrmas politicas, lo retorn
dels dreches civils, e la fin de l'estat d'urgéncia mes en plaça dempuèi 1963.
Aquelas manifestacions contre lo govèrn de Bashar al-Assad, començadas dins lo
contèxte de la Prima aràbia foguèron reprimidas amb violéncia per las fòrças
governamentalas. Lo conflicte se transformèt pauc a pauc en rebellion armada
apès de meses de sètge militar.

L'oposicion armada consistís en divèrses grops que se formèron long del
conflicte, d'en primièr l'Armada Siriana Liura, que foguèt la primièra de prene
las armas en 2011, e lo Front Islamic format en 2013. En 2013, lo Hezbollah
dintrèt dins la guèrra en supòrt de l'armada siriana. A l'èst, l'Estat Islamic,
un grop jihadista militant originari d'Iraq, obtenguèt de victòrias rapidas a
l'encòp en Siria e en Iraq, dintrant tanben en conflicte amb los autres grops
rebels. En julhèt de 2014, contrarotlava un terç del territòri sirian e una
granda part de sa produccion de petròli e de gas, çò que ne fasiá de fach la
principala fòrça d'oposicion.

Dins lo país se destinguisson, d'oèst en èst, tres regions: a l'oèst se tròba
una plana litorala, separada de l'interior pel Jabal Ansaria, una doble serra a
l'interior de la qual sorgisson diversas vals; lo centre del país es format per
un plan accidentat amb diverses pics volcanics e qu'es traversat del nòrd-èst al
sud-oèst per una serra que i se destinguisson diversas formacions: Jabal Abd
al-Aziz, Jabal Visir, Jabal Buwaida, Jabal Saar, Jabal al Sarqi e Jabal Garbi;
la region de l'èst es constituïda per la val d'Eufrates. Aqueste es lo principal
riu que traversa lo país, que penetra per l'èst e sortís pel nòrd-oèst; son
importants tanben los afluents Jabur e Orontes, a l'oèst. A l'extrèm nòrd-èst,
la frontièra amb Turquia seguís Tigre. A la part oèst del país lo clima es
mediterranèu, mas en s'avançant cap a l'èst ven pus sec e caud.

Síria ten 14 províncias o governorats (muhafazat, singular: muhafazah),
devesidas en 60 districtes, manatiq (sing. mintaqah), que al seu torn se
subdevesisson en subdistrictes, o nawahi (sing. Nahia). Los nawahi se compausan
de vilas o ciutats, que son las unitats administrativas pus pichonas.



https://oc.wikipedia.org/wiki/Roma_antica

La Roma antica es a l'encòp la vila de Roma e l'Estat que fondèt dins
l'Antiquitat. L'idèa de Roma antica es inseparabla d'aquela de la cultura
latina. Aquel massatge de vilatges al sègle VII capitèt a dominar l'ensems del
bacin Mediterranèu e de l'Euròpa de l'Oèst del sègle I a V per la conquista
militara e per l'assimilacion dels elèits locals, sa dominacion daissèt
d'importants rèstes arqueologics e fòrça testimònis literaris, e dessenhèt per
sempre l'imatge de la civilizacion occidentala. Pendent aqueles sègles, la
civilizacion romana passa d'una monarquia cap a una republica oligarquic fins a
un empèri autocratic.

L'istòria de la vila seguèt pas una creissença de contunh: als progrèsses, amb
de ritmes fòrça variats, succediguèron d'estagnacions o quitament de retorn
enrè. Mas los Romans capitèron a resòlvre las dificultats intèrnas nascudas de
la conquista jos la Republica transformant las institucions republicanas. La
fondacion de l'Empèri per August marca lo començament d'un periòde que la
conquista romana tòca los tèrmes del mond conegut a l'epòca e que la
civilizacion romana, en partida influenciada pels Grècs, s'espandís durablament
las regions conqueridas. A partir del sègle III, lo mond roman patiguèt de las
grandas invasions dels Barbars venguts de l'Euròpa del Nòrd e de l'Asia, e per
lor resistir se fabreguèt una estructura burocratica e militara, çò qu'empachèt
gaire lo bèl reviscòl del sègle IV e l'establiment del cristianisme coma
religion d'Estat. Après la separacion de l'Empèri en 395, de novèlas invasions
sonan la fin a l'Empèri en Occident en 476.

Per causa de l'instabilitat intèrna e de las atacas de la migracion dels pòbles,
la partida occidentala de l'Empèri, que compren Ispània, Gàllia, Britània,
l'Africa del Nòrd e l'Itàlia, se separa en reialmes independents a la fin del
sègle V. La partida orientala de l'Empèri, governada dempuèi Constantinòple,
incluissent Grècia, Anatolia, Siria e Egipte, subrevisquèt a aquela crisi, e
malgrat la pèrda de Siria e d'Egipte al benefici profit de l'empèri araboislamic
naissent, contunhèt a viure encara un millenari, fins a que fin finala sa
destruccion per l'empèri Otoman. Aquel empèri medieval e crestian, nomenat
« Empèri Roman » per los quites abitants, mas que los istorians nomenat mai
sovent « Empèri Bizantin », es a mai d'un vejaire, eretièr de l'Empèri Roman.

La civilizacion romana es sovent ligada dins l'Antiquitat classica amb la Grècia
antica, una civilizacion qu'inspirèt una granda partida de la cultura de la Roma
antica. En mai del modèl de poder qu'aviá creat e que leguèt, e que fòrça
princes ensagèron d'imitar o se n'inspirèron, la Roma antica contribuiguèt fòrça
a bastir lo drech, las institucions e las leis, la guèrra, l'art e la
literatura, l'arquitectura e la tecnologia e las lengas dins lo mond occidental,
e son istòria contunha d'aver una influéncia majora sul mond fins ara.

Los primièrs Romans son organizats en grops ereditaris nomenats gentes o
« clans ». Pendent longtemps, aquel tipe de divisions es corrent pels
Indoeuropèus. Cada clan se compausa d’un massatge de familhas vivent jol cap
d’un patriarca, lo pater (mot latin per « paire »). Cada gens es una unitat que
s’autogovèrna e cada membre d’una gens particulara a los mèmes dreches e
responsabilitats que los autres membres. Cada clan se govèrna d'esperel de biais
democratic (cada membre pòt votar) o aristocratic (un grop d’ancians gerís los
problèmas). De longas abans la data tradicionala de la fondacion de Roma, una
comunautat aviá fusionat en confederacion, la vila d’Alba Longa essent lo punt
d'acamp. Mas, après un temps, lo sèti de la confederacion se desplacèt cap a
Roma.

La vila de Roma es situada al centre de la peninsula italiana, al sud d'Euròpa e
dins una posicion centrala del bacin mediterranèu. Lo quite site de la vila, amb
los seus sèt puèges e un espaci aigassós a la broa del Tibre, dins la plana del
Latium, es propici als escambis comercials. Los primièrs Romans se serián
installats sus la riba esquèrra del Tibre, a gaireben 20 km de la bòca del flum.
Lo primièr vilatge independent se trapariá sul Palatin. D’autras se formèron sul
Quirinal, l’Esquilin, lo Capitòli e suls puèges del Cèli. Al suc de cada puège i
a una ciutadèla aparant los abitants. !lèu, aqueles vilatges fan un sinecisme
(massatge d'ostals) per formar la vila de Roma. A l'entorn d'aquel periòde,
existiriá benlèu d'espandiments cap al sud e lo long de la riba esquèrra fins a
la bòca del Tibre.

La naissença de Roma es evocada dins de recits legendaris contats per Virgili,
Tit Livi e Denís d'Alicarnas, e mai. Dins l’Eneïda, long poèma a la glòria de
l'emperaire August, Virgili conta las aventuras del troïan Enèu, filh de Vènus.
Aquel capitèt a fugir de Tròia alara qu'aviá estat destrucha pels Aquèus amb son
filh Ascani (o Iul), un grop de Troians e portant lo seu paire Anquises sus
l'espatla. Après d'aventuras e d'amors contrariats amb Didon, la reina de
Cartage, desbarquèt en Latium ont fondèt la vila de Lavinium. Son filh Ascani
fonda Alba Longa. Aquela legenda permet de donar a Juli Cesar e son eretièr
August una origina divina perque se presentan coma descendents d'Ascani.

Après Ascani, dotze reis se succediguèron a Alba Longa. Lo tresen, Numitor,
foguèt destronat per son fraire Amuli. Per escartar tot futur rival, faguèt de
sa neboda, Rèa Silvia, una vestala, e avent donc l'obligacion de demòra verge.
Mas lo dieu Mart d'ela s'enamora e nasquèron los bessons, Romul e Rème.

Las recercas arqueologicas permetèron de trobar sul mont Palatin, d'ostalets de
pastres datant de la mitat del sègle VIII, çò que correspond a la data
legendària de la fondacion de Roma. Los rèstes mòstran qu'a partir d'aquel
moment, la ciutat se desvolopèt de contunh.

La Monarquia se divisa en dos periòdes. La primièra vei lo règne dels quatre
primièrs reis legendaris (Romul/Tit Tati, Numa Pompili, Tul Ostili e Anc Marci),
als quals lo sabent atribuisson la fondacion de las institucions politicas e
religiosas de la vila. Es organizada en curias, lo Senat e los comicis curiats
venguèron oficials. Roma s’engatja dins de guèrras de conquista. Seriá a aquel
epòca que se fondèt lo pòrt d’Ostia e que foguèt bastit lo primièr pont sul
Tibre.

Segon çò dich la tradicion, los ancians Romans son divisats en tres grops o
Tribús romulèas, los Tities, los Ramnes e los Luceres. L'origina e la
composicion d'aquelas tribús demòra en controvèrsia entre los istorians. Las
familhas apartenon a l’un d'aqueles tres grops constituisson las primièras
familhas patriciannas. Per d’organizar la vila, aquelas familhas patricianas la
divisèron en unitats nomenadas curias, pasmens se, segon la legenda, aquela
organizacion l'auriá creada lo primièr rei, Romul. Caduna de las tres tribús es
divisada en dètz curias.

Los primièrs Romans s'exprimissián democraticament mejans una comitia o un
« comici »). Las doas principalas assembladas formadas son conegudas jols noms
de comicis curiats e de comicis calats. Los comicis son l’incarnacion de las
tendéncias democraticas dels primièrs clans. Per respectar melhor la forma de
democracia dirècta utilizada pels clans confederats, los dos comicis son
organizats de biais a rebatre melhor las divisions tribalas de la vila. Los
comicis son donc organizats per curias. Los membres de caduna de las tres tribús
(Ramnes, Tities e Luceres) son distribuïts a una curia precisa, cadun dels grops
essent divisat en dètz curias.

L’equivalent aristocratic de las assembladas pren la forma d’un conselh
municipal dels ancians. Alara que los conselhs de cada clan se compausan dels
ancians de las familhas dirigentas del clan, lo conselh municipal se compausa
dels ancians apartenent als clans dirigents de la vila, conselh que vendrà lo
Senat. Aquel (segon la legenda) se compausa de 300 ancians (dels patres) venent
de caduna de las tres tribús e constituissent los primièrs senators romans.

Lo pòble e los ancians reconeisson la necessitat d’aver un dirigent politic
unic, nomenat lo rex. Lo pòble elegís lo rei alara que los ancians lo conselhan.

Lo segond periòde, mai ric en eveniments que la primièra, vei lo règne dels tres
darrièrs reis legendaris, lo grand espandiment del territòri roman e lo
desvelopament de la classa plebeïana amb son integracion parciala a l'estructura
politica de la vila. E aquel segond periòde vei los sols reis estrangièrs que
regnèron sus Roma amb lors successions basadas sus l’ereditat. Los tres reis
etruscs semilegendaris començon una politica de conquista. Es plan probable que
de talas conquistas se faguèron a la fin de la Monarquia. Se calguèt alara
determinar çò que se deguèt far dels pòbles conquerits.

Lo primièr rei etrusc de Roma, Tarquin l'Ancian, succedís a Anc Marci. Foguèt
suggerit que Roma èra estada envasida pels Etruscs, quitament s'es gaire
probable. La vila es situada sus una posicion aisidament de defendre e son
espandiment aviat atira las populacions de tota la region. La politica liberala
de la vila èra una escasença per un dirigent competent de ganhar lo tròn.

Mai sovent, los abitants que las vilas foguèron conqueridas i demorèron. Lor
vida quotidiana e lor sistèma de govèrn demòran identics, mas lors vilas perdián
lor independéncia al respècte de Roma. Pasmens, d'unes venon a Roma. Per prene
un estatut economic viable e legal, los nòus arribants devon acceptar una
dependéncia al respècte d'una familha patricianna o del rei (que el meteis es un
patrician); venon alara clients d’una familha patriciana. Fin finala, aqueles
qu'èran ligats al rei son liberats de lor dependéncia. Aqueles constituisson
alara los primièrs plebeïans.

Alara Roma grandissiá, demandava totjorn mai de soldats per las conquistas. Los
non patricians apartenon a la mèma curia que lors patrons. Dins aquel temps,
l’armada es organizada sus la basa de las curias, de biais que los individús
dependents de familhas deven se batre. Pasmens, quand son desliurats de lor
dependéncia, daissan la curia a la qual apartenon lor patron. Alara devon pas
mai se batre, mas perdon tot estatut politic o economic.

Per far tornar aqueles plebeïans dins l’armada, los patricians deguèron far de
concessions, que se sap gaire pauc sus la natura d'aquelas. Una de las
consequéncias es que los plebeïans an ara lo drech de possedir las lors tèrras.
Venguts proprietaris terrians, an ara tot interès a defendre la vila, car se
veniá a èsser conquerida, perdrián totas las lors tèrras. Mas pas cap de poder
politic lor èran balhats. Totes aqueles elements se realizant menèron a la
Guèrra dels òrdres jos la Republica.

Per far tornar los plebeïans dins l’armada, lo rei Servi Tulli aboliguèt
l’ancian sistèma qu'organizava las armadas sus la basa de las curias e lo
remplaça per un sistèma basat sus la proprietat terrenca. Seguent la nòva
organizacion de Servi Tulli, doas novèlas unitats foguèron creadas. L’armada
foguèt divisada en centurias (centuriae). De futuras organizacions novèlas seràn
mai eficàcia se basant sus las tribús. Las centurias s'acampan dins una
assemblada nòva nomenada comitia centuriata (comicis centuriats). A sa creacion,
aquela assemblada dispausa de cap de poder politic o legislatiu. Es simplament
utilizada coma punt de reünion de l’armada.

Lo filològ e comparatista Georges Dumézil vei dins la succession dels primièrs
reis un exemple de las foncions tripartitas indoeuropèas,: Romul lo fondator e
le piós Numa Pompili exerçan la foncion sobeirana, a l'encòp organizatritz e
sacerdotala, Tul Ostili la foncion guerrièra, Anc Marci la foncion productritz.
A cada sobeiran legendari, se dona una contribucion particulara dins la
naissença e la creacion de las institucions romanas e dins lo desvelopament
sociopolitic de la ciutat. Dels reis etruscs, Tarquin lo Vièlh urbaniza Roma,
Servi Tulli organiza la populacion ciutadina e militara e Tarquin lo Superb, per
son comportament, precipita l'instauracion de la Republica.

Lo mot « republica » ven del latin res publica, que significa « la causa
publica ». Governar la ciutat es donc un afar public e collectiu. La devisa de
la Republica es Senatus Populusque Romanus, « lo Senat e lo pòble roman ».
Simboliza l'union del Senat roman, ont tenián sesilha a l'origina las familhas
patricianas, e de l'ensems dels ciutadans romans; los Romans essent divisats en
dos grops, los patricians e los plebeïans. Aqueles darrièrs son la massa dels
artesans e païsans. Vivon fòra de l'organizacion patriciana e onoran pas cap
d'aujòl particular. Los patricians son sovent proprietaris de latifundis.
Apartenon a de celèbras familhas, los gentes. Cada gens a lo seus cultes coma
aquel dels aujòls e las sieunas tradicions. Son patrons d'un nombre mai o mens
grand de clients que devon obesissença e recebon en escambi ajuda e assisténcia
se cal.

L'istòria dels començaments de la Republica es plan escura: fòra de las
descobèrtas arqueologicas, que permeton sonque excepcionalament de contar los
eveniments, existís pas de fonts contemporanèas d'aquel periòde. Donc s'escriu
l'istòria pas qu'amb de recits istorics que ne donan los quita Romans, recits
sovent imprecises, a vegadas contradictòris, ont la legenda e l'escritura de
tòca politica se mesclan al sovenir dels eveniments mai ancians. Pasmens, se de
segur la tradicion embelís los fachs per donar pas a Roma lo ròtle marrit,
s'admet ara que la tradicion romana se basa sus de fachs istorics, quitament
s'es plan malaisit e sovent impossible de desmesclar çò vertadièr de çò fals.

Segon las traditions, Luci Juni Brut, lo nebot del darrièr rei Tarquin lo
Supèrb, es lo fondator legendari de la Republica Romana, en 509 AbC Tarquin es
capvirat, car utiliza los seus poders per instituir una tirania. Aqueles abuses
son tan fòrts que lo Senat e lo pòble de Roma veson lo quite concèpte de
monarquia coma odiós. Lo Senat perd lo contraròtle de l'eleccion dels novèls jos
la dinastia etrusca dels Tarquins, e es aquel prejudici a la sobeiranetat del
Senat, puslèu qu’una tiraniá intolerabla, que buta los patricians, puslèu que
tot lo pòble, a sacar lo darrièr rei. Tarquin lo Supèrb soslèva de vilas
etruscas conta la republica naissenta que los venç. Porsenna, rei etrusc de
Clusi, fa lo sètge de Roma per far tornar al tròn Tarquin, mas renóncia a causa
de l’obstinacion dels Romans. Los autors modèrnes tornan suls divèrs eveniments
escurs contats pels istoriografs romans, coma l'episòdi de Porsenna. Fòrça vilas
latinas sortisson del jo etrusc a la fin del sègle VI. Lo tiran se refugia
enseguida a Tuscul ont buta son gendre Octavi Mamili a la guèrra. Alliat dels
Latins, fa lo darrièr combat contra Roma al lac Regilli ont es vençut, puèi
morís d'unes ans mai tard a Cumes ont fa de son òste, lo tiran Aristodèma, son
eretièr.

La batalha del lac Regil, e lo fracàs de Porsenna, marca la fin del règne dels
Tarquins a Roma. En 493 AbC, una aliança se faguèt amb la Liga latina: lo fœdus
Cassianum. Es la fin de la guèrra entre Romans e Latins e plaça Roma a egalitat
de poder amb totes los membres de la Liga latina reünits. Se realiza alara a
l'entorn de Roma un barri contra los Volscs e los Eques perque Roma se liga
tanben als Ernics en 486 av. J.-C. L'istòria romana del sègle V es marcada per
de guèrras contra los Volscs e los Eques e tanben a vegadas los Sabins, mas Roma
resistís e rebuta los montanhòls, lor fasent de desfachas pesugas e de trèvas
mai o mens longas.

Roma e Veias s'opausan per de motius economics. Mercé a Fidenas, situada en
amont de Roma sul un ga del Tibre, Veias contraròtle la Via Salaria e lo trafec
de la sal dins la region,. Una primièra guèrra, privada, es menada pels Fabians,
chaplats a la batalha del Cremer. Enseguida, vèrs 435 AbC, Roma pren Fidenes un
primièr còp, que ven una colonia romana, puèi definitivament en 425 AbC, annada
ont una trèva de 20 ans foguèt decidida. En 406 AbC, Roma fa lo sèti de Veias.
La guèrra e lo sètge durèron dètz ans, fins a 396 AbC, La vila etrusca tomba
dins las mans dels Romans dirigits pel dictator Camil en 396 AbC. Aquela guèrra
e aquela presa son un eveniment màger dins l'istòria romana: pel primièr còp,
los soldats païsans demòran dins l'armada mai d'una annada entièra, sens tornar
a çò d'eles per l'ivèrn, e pel primièr còp, en pagament, recebon una sòlda
tirada d'un impòst nòu pagat pels proprietaris terrencs, lo tributum. Lo
territòri roman gaireben dobla de talha e Roma pren lo cap de l'aliança eternala
entre pars conclusa amb la Liga latina, dominant las autras ciutats. Atal, Roma
vengèt tan fòrta que jamai cap d'autra ciutat latina o etrusca li posquèt pas
far ombra.

Mas en 390 AbC, una òrda gallesa, menada per Brennus, espotiguèt l'armada
romana. Las instàncias religiosas e los objèctes sacrats son meses en seguretat
a Caere, una alida, abans que los Galleses prengan Roma e fagan lo sèti del
Capitòli, ont los darrièrs defensors resistiguèron. Segon las tradicions, Roma
es totalament destruïda e brutlada, sol lo Capitòli es salv (episòdi de las las
aucas del Capitòli). Aquel sac demorèt un traumatisme per la Republica Romana,
e, benlèu las tradicions exagèran la realitat. Lo sac de Roma es pas qu'un
eveniment minor dins una guèrra opausant los tirans de Siracusa, Denís lo vièlh
al començament del sègle IV, aliats dels Galleses qu'utilizan benlèu coma
mercenaris (segon (it) Marta Sordi) d'Etruscs de Caere), que son visats per
l'ataca gallesa, e que demòran de pèrdas gravas pertes coma a Roma.

L'endeman de la casuda de la monarquia, lo Senat e subretot los dos sols
magistrats tornan al poder suprème, e passam d'un sistèma monarquic fins a un
sistèma oligarquic. Aquel cambiament de govèrn profèita sonque a una minoritat,
lo novèl elèit: lo patriciat. Fòrça plebeïans son fòrça endeutat, e demòran donc
la lei del patriciat.

La primièra sesilha de la plèba se faguèt en 495 AbC e la plèba obten la
creacion de la magistratura del Tribun de la plèba enebit als patricians,
encargada de defendre son interès. Los tribuns de la plèba son inviolables.
Pòdon s'opausar a quina que siá lei prepausada pels autres magistrats: es
l’intercessio. Los tribuns de la plèba ganhan de poder pauc a pauc. Per la Lex
Publilia Voleronis, los plebeïans s'organizar pel tribú, se fasent politicament
independents dels patricians.

Enseguida, demandan que las leis sián escrichas, mejans lo projècte de la Lex
Terentilia, per que Roma s'estrifa pendent un decenni, fins a qu'una comission
extraordinària, los decemvirs, siá establida per redigir de leis escrichas. La
lei de las Dotze Taulas es redigida en dos còps. La segonda comission dels
decemvirs ensaja de mantenir son poder absolut, mas amb la segonda sesilha de la
plèba, retirada sul mont Sacrat, deguèron demissionar, e la lei es aprovada pel
pòble roman. Segon los estudis modèrnes, lo segond decemvirat jamai se seriá
acampat,. La lei de las Dotze Taulas constituís lo primièr còs de las leis
romanas escrichas. Lor redaccion es l'acte fondator del drech roman, de las
institucions de la Republica romana e del Mos majorum.

Una seria de leis es enseguida votada, amb que los plebiscites promulgats pels
comicis tributs an fòrça de lei jos resèrva que lo Senat las ratifica, lo drech
d'apellacion al pòble tornèt, la sacrosantetat e l'inviolabilitat dels tribuns
de la plèba son proclamadas: son las leges Valeriae Horatiae, e tanben la
supression de l'interdiccion de maridatge entre plebeïans e patricians: la lex
Canuleia. Lo Senat, per far fàcia a la demanda que lo consulat s'obrís als
plebeïans, prepausa la creacion del tribunat militar de poder consulari, obèrt a
totes, e avent gaireben totes los poders del consulat, levats aqueles donats a
una novèla magistratura patricianna, la censura. Al començament, los patricians
prenon la novèla magistratura, mas pauc a pauc, los plebeïans son totjorn mai
nombroses a accedir al tribunat militar de poder consulari, que venguèt gaireben
sistematic, remplaçant lo consulat.

En 376 AbC, una seriá de leis foguèt prepausada per melhorar la situacion de la
plèba a Roma. S'agís de leis politicas, economicas e socialas, per tòca de
partejar lo poder suprèma entre plebeïans e patricians, de lutar contra la presa
pels patricians de las tèrras recentament annexadas a l'entorn de Roma (ager
publicus), e a sostar la plèba qu'es aclapada per los deutes: las mesuras
prepausadas son lo restabliment del consulat, amb obligatòriament un elegit
plebeïan dins los dos consuls, l'interdiccion d’ocupar mai de 500 jugers sus
l’ager publicus e la deduccion del capital dels interèsses ja pagats e
l'escalonament del remborsament dels deutes sus tres ans, e tanben la supression
del nexum. Las tres leis, unidas en una sola pel vòte, son aprovadas. Lo
consulat plebeïan obrís implicitament l'accès a la dictatura e a la censura.
Pendent tot aquel periòde, la Republica romana enfrenta fòrça enemics, e es de
contunh en guèrra contra de pòbles italics, avent sovent recors a l'eleccion
d'un dictator per enfrentar la menaças exterioras, e es mai d'un còp pròcha de
la catastròfa, coma amb lo sac de Roma en 390 AbC

Lo sègle IV marca un cambiament màger dins l'istòria de Roma, perque se realizan
las basas de l'espandiment del territòri roman fins en Campània, malgrat la
resisténcia fòrta dels montanhòls samnits. Los istorians contemporanèus
identifican mai d'un factor qu'explican los cambiaments: lo traumatisme de las
invasions gallesas e las dificultats que seguèron amb los mejancièrs, semblan
aver persuadits los Romans d'acceptar pas mai las menaças e de començar un
espandiment qu'a vegadads se pòt qualificar d'« imperialisme defensiu ».

Lo periòde que seguís lo vòte de las leis liciniosexcianas vei l’emergéncia de
tendéncias alarmantas, coma l'aprochament de contunh dels tribuns e dels
senators. Al mitan del sègle IV, lo concili plebeïan ratifica la Lex Ovinia que
permet als censors de decidir de l'intrada de quin que siá magistrat nòu elegit
al Senat. Los plebeïans avent ja fòrça magistraturas, lor nombre al Senat podava
aumentar lèu. L'aprochament entre los tribuns e lo Senat facilita la creacion
d’una novèla aristocracia plebeïana. Aquela novèla aristocracia fondentse lèu
dins l’anciana aristocracia patriciana, creant una aristocracia combinada..

En 287 AbC, los plebeïans fan secession. Per acabar amb aquela novèla sedicion,
leis hortensianas son adoptadas, que donan fòrça de lei a la resolucions de
l’assemblada de la plèba (plebiscites) sens ratificacion del Senat. La
significacion fondamentala d'aquela lei dins los fachs es qu'empacha los
patricians tota possibilitat de s’opausar als plebeïans, aquò dona que los
senators plebeïans an alara los meteisses dreches que los senators patricians.
En consequéncia, lo contraròtle de l’Estat se fa pas mai per la democracia, mas
per aquela novèla aristocracia « patricio-plebeïana ».

Sols los ciutadan proprietaris an lo dever de se batre per la Republica. Los mai
rics combatan dins la cavaleriá (equites), los autres son fantassins (pedites).
Après las reformas de Camil, forman de legions d'unes 4 500 òmes, compausadas d'
hastati, los ciutadans joves (iuniores) plan entraïnats en primièra ligna, de
principes, tanben iuniores, mas mai experimentats, en segonda linha, e de
triarii, los seniores, que forman la linha darrièra e la resèrva. Los mai paures
combatan coma Velites. Existisson tanben de tropas auxiliaras compausadas de
soldats gausissent pas de la ciutadanetat romana qu'ajudan la legions. I a dins
la legion una disciplina rigorosa.

En 390 AbC, Roma es pres pels galleses e patiguèt de son primièr sac. Pels
romans es una catastròfa nacionala. La ciutat met de temps a se reviscolar.
Après de disputas amb los vesins, coma los etruscs de Tarquínia vençuts e de
vilas latinas rebèlas, e après aver enfrentat de nòus raids galleses, Roma
comença la conquista d'Itàlia.

Roma capitèt a calmar las divisions socialas e podèt prepausar un modèl politic
atractiu per las aristocracias de las autras ciutats mediterranèas. La
diplomacia ten dins la conquista romana un ròtle sovent negligit al benefici
dels aspècte sonque militars. La deditio de Capoa en 343 AbC n'es un dels
exemple melhor: per profeitar de la proteccion romana, la ciutat campaniana de
Capoa se liura completament a Roma que vei sa zona d'accion tradicionala subte
espandida a la rica region qu'es Campània,. L'interpenetracion dels eleits es
tan granda que se dich a vegada « estat romanocampanian », atal un mecanisme
essencial de las conquistas de venir se realizèt: Roma s'apièja sus las
aristocracias localas, o sus una partida dels aristocrats, per espandre son
territòri, en cambi ofrís a aqueles aristocratas l'estabilitat politica e
l'insercion valorizanta dins un ensems mai vast, l'accès a un escalon superior.
Atal, pendent la Primièra Guèrra Samnita, los Romans intervenon, en 343 AbC, per
aparar la Capoa dels Samnits. Los Samnits son vençuts en 341 AbC, mas Roma pòt
pas gausir del succès e deu far retirada a cause de la revòlta dels Latins, que
menaçan dirèctament Roma.

Seguisson las guèrras latinas, qu'opausan Roma a la Liga latina, en partida tot
a l'entorn del territòri roman. Un ensag dels pòbles latins de prene lor
independéncia de Roma es la causa màger de la guèrra. La desfacha dels Latins
vei la dissolucion de la Liga latina e l'incorporacion dels territòris dins
l'esfèra d'influéncia romana. A l'escasença los Latins obtenon de dreches
parcials e diferents nivèls de ciutadanetat e lors vilas son transformadas, o en
municipes, o en colonias romanas. Entre 336 e 327 AbC, Roma s'impausa mai al sud
d'Itàlia e en Campània, e estabiliza los territòris novèlament conquerits.

La fondacion romana de Fregellae al tèrme samnit e de gravas tensions a Nàpols
provòcan una reaccion ostila subte dels Samnits. Lo conflicte durèt près de 40
ans. Los Romans ganhan las primièras batalhas, mas après los ans de guèrras
frontalièras, los consuls romans decidisson, en 321 AbC, de portar la guèrra en
territòri samnit, iniciativa que s'acaba per la captura umilianta de doas
legions pel samnit Cai Ponti a la batalha de las Forcas Caudinas. Las ostilitats
s'acaban en 316 AbC e la trèva es al benefici dels Samnits, qu'obtenon dels
Romans la cession de la colonia romana de Fregellae. Las ostilitats tornan en
314 AbC, e Roma venç una vasta coalicion amassant los Samnits, los Etruscs, los
Ombrians, los Marses, los Ernics, los Pelinhians e los Salentins. En 304 AbC,
los Marses, los Pelinhians, los Marrucins e los Volscs son a lor torn espotits e
someses. Los Eques, vençuts per una campanha subte, son annexats. En 295 AbC,
los Samnits capitèron a far intrar una armada en Itàlia del Nòrd, secondats pels
aliats etruscs e ombrians, que son en guèrra contra Roma dempuèi 302 AbC. De
mai, fan benefici de la preséncia dels galleses que dempuèi 299 AbC intran de
contunh en Itàlia del Nòrd. Los Romans espotisson aquela coalicion e lo
territòri samnit es envasit: capitulan en 290 AbC, Roma asservís lors vilas e
annexa lor territòri.

Roma sortís de las Guèrras Samnitas mestressa d’Itàlia centrala e es en contacte
dirècte amb las ciutats grègas que bòrdan las còstas sud de la peninsula e que
contraròtlan una partida del comèrci mediterranèu. Tarent demanda ajuda al jove
rei d'Epir, Pirrus Ièr, per ralentir la progression romana. En 280 AbC Pirrus
debarca en Itàlia e venç los Romans. Las populacions encara independentas del
Bruttium (Calàbria) e de Basilicate (Lucània) se ligan a Pirrus, seguidas dels
Samnits, e lo jove rei emporta encara una « victòria a la Pirrus ». Dins las
campanhas d'Itàlia, Pirrus balha son ajuda als Sicilians contra Cartage. Roma se
liga a Cartage, per protegir la Sicília visada per Pirrus. L'avançada de Pirrus
es folzejant. Pasmens, Pirrus deu abandonar Sicília per d'autres afars en Itàlia
miègjornala. En 275 AbC, los Romans vençon fin finala Pirrus, que daissa Itàlia
e torna a Epir, daissant una garnison a Tarent.

Los Sallentins e los Picenians son a lor torn someses. En 265 e 264 AbC, Roma
pren e destruit la ciutat etrusca de Volsinii e las darrièras vilas etruscas
independentas al sud de l'Arno son ligats a la Republica romana.

A l'epòca, la Republica romana domina ara una granda partida d'Itàlia e permet a
la peninsula de s'estabilizar e de prosperar pel primièr còp dins son istòria,
l'economia romana e italiana es florissenta. A la quita Roma, las institucions
se consolidan e se diversifican, la guèrra dels òrdres s'acaba, e l'Estat se
dona un sol e unic mèstre del poder: lo Senat.

Tarent casuda en 272 AbC, totas las tèrras de la peninsula italiana situadas al
sud del fluvi Arno son jos dominacion mai o mens dirècta de Roma. D'entre totes
lo pòbles e vilas, pas cap capitèt a s'opausar longtemps a l'avançada romana,
pas cap de coalicion pro fòrta capitèt a se formar per resistir a las fòrças
romanas, car totes aqueles pòbles e vilas èran desunits en temps de patz. Roma
balha a l'Itàlia una estabilitat al començament del sègle III, a la mèma epòca
ont las institucions de la Republica s'estabilizan tanben.

Totas las populacions e ciutats italianas èra divisadas abans que Roma
s'impause, e que capite a manténer de diferéncias entre cadun, tractant amb cada
vila e pòble, jos de condicions diferentas e per d'estatuts diferents. De tota
l'Itàlia centrala e miègjornala, demòra pas mai que « los Romans, los Latins e
los aliats italians », los sols a èsser d'òmes liures dins la comunautat romana.
S'agís donc de Roma e dels pòbles o ciutats que foguèron totalament integrats,
dels territòris miègintegrats, e dels aliats de Roma, al començament per
d'aliança entre parelhs que venon lèu lèu de pactes dominats per Roma.

Existís dos tipes de ciutadanetat romana: los ciutadans de plan drech que
gausisson donc de totes los dreches e de totes los devers, es a dire coma lo
drech de votar e d'èsser elegit, de proprietat, de recebre una sòlda dins
l'armada e tanben lo dever de servir jos las armas e de pagar d'impòstes ; e
aqueles qu'an los mèmes dreches e devers levat aquel de votar e de poder èsser
elegit magistrat. Una partida dels ancians Latins que formavan la Liga latina es
incorporada a Roma amb la ciutadanetat. Roma, ensems amb los Latins, fondèt de
fòrça colonias latinas dins de luòcs estrategics del territòri roman. Aquel
sistèma de colonia latina, ont los colons son pas de ciutadans romans, mas an
unes dreches dins la colonia gaireben independenta de Roma, durèt longtemps,
essent al benefici de Roma e dels colons. Fin finala, los aliats son en bas de
l'estructura administrativa romana. Son mai sovent ligats a Roma per una aliança
inegala, e per totes, los aliats devon balhar a Roma un nombre de tropas e de
provisions militaras, sens que Roma los deu pagar, ce qui sosta los ciutadans
romans.

Atal, Roma podèt crear a l'entorn d'aquelas, una mosaïca d'estatuts, un
equilibre e subretot una prosperitat qu'Itàlia aviá pas jamai coneguda, amagant
en partida las inegalitats al dedins de l'organizacion romana.

Alara qu'al començament de la Republica èran los consuls que tenon lo poder,
pauc a pauc lo Senat emergís e s'impausa dins las institucions romanas.
L'assemblada ven permanenta e assegura son autoritat suls magistrats romans a la
fin del sègle IV, passant d'un conselh dels ancians cap a un organ màger del
poder que los magistrats son los subordonats. Lo Senat roman s'ocupa subretot de
la politica estrangièra. Alara que son ròtle dins los conflictes armats se
limita teoricament a aquel de conselhièr, lo Senat acaba per supervisar aqueles
conflictes. Lo Senat gerís tanben l’administracion civila al dedins de la vila.
Alara que lo Senat pòt influenciar la promulgacion de leis, oficialament escriu
pas aquelas leis. Las assembladas legislativas, que son consideradas coma
l'incarnacion del pòble de Roma, fan las leis domesticas que govèrnan lo pòble.
Lo Senat promulga de decrets nomenats senatus consultum. Oficialament, s’agís de
"conselhs" donats als magistrats, alara qu'en practica, aqueles decrets son
sovent realizats,.

Pendent tota la Republica, los ciutadans son repartits en centurias per tòca
militara, e en tribús per tòca civila. Cadun dels dos grops s'acampa per tòca
legislativa, electorala e judiciària. Los comicis centuriats son organizadas
d’un biais fòrça aristocratic. Segon aquela organizacion, las classas mai nautas
contraròtlan las centurias que cal per obtenir la majoritat a cade vòte. Selas,
los comicis centuriats pòdon elegir los consuls, prestors e censors, declarar
una guèrra ofensiva, o encara validar lo cens. Los comicis tributs elegisson los
questors, los edils curuls e los tribuns militars. Tenon tanben lo poder
d’instruire de cases judiciaris. Lo concili plebeïan representa pas tot lo
pòble, car los patricians ne son excluses. Lo concili plebeïan elegit los seus
representants (tribuns de la plèba e edils plebeïans, considerats coma de
magistrats). En efièch, lo concili plebeïan es l’assemblada de las tribús
plebeïanas alara que los comiiss tributs son l’assemblada de las tribús
« patricio-plebeïanas »,,,.

Las magistraturas son electivas e annadièras, levat la censura e la dictatura.
Totes los magistrats an un naut reng de poder. Los dictators possedisson mai de
poders que quin que siá autre magistrat, seguit dels consuls e dels prestors,
magistrats ordinaris. Cada magistrat pòt sonque blocar per son veto una accion
presa per un magistrat de reng egal o inferior al seu. En consequéncia, pas cap
de magistrat pòt s’opausar per son veto a las decisions del Senat o de las
assembladas. Coma los tribuns de la plèba e los edils plebeïans son pas
vertadièrament de magistrats, son pas concernits per la reparticion dels
« poders màgers ». En general, son alara de magistrats independents dels autres.
Lors actes pòdon pas èsser blocats pel veto dels consuls. Se un magistrat, una
assemblada o lo Senat se conforman pas als òrdres d’un tribun, aquel, utilizant
de l’intercessio, poiriá blocar aquela accion particulara. Cada magistrat
republican a de poders (potestas), que comprenon l’imperium, la coercitio e
l’auspicia (poders religioses). Aqueles poders son equilibrats per de
constrenchas constitucionalas, inclusissent la collegialitat (collega), lo drech
dels ciutadans de n'apelar al pòble (provocatio) e una division constitucionala
dels poders (provincia). Sol lo pòble de Roma (plebeïans e patricians) a lo
drech de conferir aqueles poders a un magistrat,,,,.

A partir de 264 AbC comença lo grand afrontament contra Cartage que marca un
cambiament dins l'istòria de Roma. Cartage, anciana colonia feniciana desvolopèt
d'en primièr d'establiments de comèrci, puèi de demorança e de colonias dins
tota la Mediterranèa occidentala coma a l'oèst de Sicília. Roma se mesfisa de
las ambicions cartaginesas en Sicília. Es la causa de la Primièra Guèrra Punica
que dura près de vint e cinc ans. Los Cartagineses prenon d'en primièr la vila
de Messina, presa de nòu per suspresa pels Romans, provòca lo començament de la
guèrra. Seguisson vint ans de guèrras, las primièras victòrias son romanas, mas
los Cartagineses capitan a arrestar l'avançada romana. Fin finala, Roma pren lo
contraròtle de las mars e la victòria navala al larg de las illas Egadas obliga
Cartage a signar una patz umilianta. Abandona Sicília, puèi Sardenha e Corsega
mai tard, e paga un fòrt tribut.

Après la Primièra Guèrra Punica, Roma s'espandís en Illíria, après aver vençut
los Ligurs, los Insubres e fa de la Gàllia Cisalpina una província romana. De
son costat, Cartage comença la conquista de l'Ispània. Aquel espandiment
inquieta Roma que mòstra son ostilitat en 219 AbC. Mas la Republica se trapa en
fàcia d'Annibal, un adversari redotable, un òme politic e militar de tria.
Annibal ganha dins lo nòrd d'Itàlia una seriá de victòrias e avança cap al sud
passant los Apennins. Alà, aclapa per dos còps, a Trasimèn e a Canas, las
armadas romanas. Las vilas ligadas a Roma dins lo sud d'Itàlia (mas sonque dins
lo sud) se ligan a Annibal. S'installa a Capoa. Roma refusa de clinar, empòrta
de victòrias, a Nola, Siracusa amb Claudi Marcèi, puèi en Ispània e fin finala
Africa jol cap de Scipion l'African. Fin finala ganha sus Annibal en 202 AbC
dins la plana de Zama, atal s'acaba la Segonda Guèrra Punica. Los vençuts, qu'i
pèrdon lors possessions exterioras devon pagar un tribut enòrme a Roma que ven
la primièra poténcia de Mediterranèa occidentala en 202 AbC. D'entre las rasons
del succès roman, se pòt citar lo refús de la classa politica romana de
s'admetre jamai vençuda, quitament se se divisa sus l'estrategia de prene,
ofensiva o defensiva; la capacitat de recrutament roman, comblant de contunh las
pèrdas, al prètz d'una pression aganidoira sus seus aliats; la mestresa
maritima, e la fidelitat dels pòbles aliats a l'entorn de Roma d'un glacís
protector e de gaireben totes los pòrts del sud d'Itàlia.

Cartage es fin finala destruida en 146 AbC, al final de la Tresena Guèrra Punica
(149-146). Malgrat fòrça revòltas, Ispània demòra romana. L'oèst mediterranèu es
donc jos la dominacion romana al sègle II, sola la futura Gàllia Transalpina es
pas encara romana, mas ven una província de la Republica romana en 121 AbC,
acabant la conquista de totas las tèrras costièras d'aquel costat Mediterranèu.

Pendent la Segonda Guèrra Punica, Felip V de Macedònia s'aliga a Annibal Barca.
La guèrra s'acaba de biais indecís en 205 AbC e per un partatge entre Roma e
Macedònia d'un territòri menor lo long del litoral de l’Adriatica per « combatre
la piratariá », l’Illíria. En 201 AbC, la segonda Guèrra macedoniana es
provocada per Roma, amb l’ajuda de gaireben tot lo mond grèc. Es un conflicte
indecís fins a la victòria romana a la batalha de Cinocefals en 197 AbC En 194
AbC, Roma declara la Grècia « liura » e se retira completament dels Balcans. La
Liga etoliana es pauc satisfacha dels territòris que Roma lor daissèt e
« invitan » Antioquos III de l’Empèri seleucid a los ajudar per liberar Grècia
de l’« opression romana ». Roma respond en caçant los Seleucids de Grècia e lor
infligent de desfachas en Asia Menora, obligant Antioquos a signar lo tractat
d’Apamèa en AbC.

Après la mòrt de Felip V de Macedònia en AbC, son filh, Persèu provòca la
tresena Guèrra macedoniana. D'en primièr, las fòrças romanas an de dificultats
contra las fòrças macedonianas, mas en 168 AbC, los Romans espotisson lors
adversaris a Pidna. Macedònia es divisada en quatre republicas dirigidas per de
monacas que Roma comanda. Roma espotís completament una rebellion macedoniana e
demòra dins la region, formant la província romana de Macedònia, establissent un
poder roman permanent sus la peninsula grèga. Entre 149 e 146 AbC, la liga
aqueana tanben se revòlta: victòria romana, pilhatge e destruccion de Corint. En
133 AbC, lo reialme de Pergama escai en eretatge a Roma. Dona naissença a la
província d'Asia.

En 287 AbC, la guèrra dels òrdres s'acabèt per la leis ortensianas, resolvent un
dels grands problèmas dels començament de la Republica. Mas pas cap de
cambiament politic se faguèt entre 287 e 133 AbC. Las leis criticas d'aquel
periòde son ratificada de contunh pel Senat. La fin del sègle II AbC vei un
agravacion dels problèmas financièrs per fòrça plebeïans. En efièch, las longas
campanhas militaras alunhan fòrça ciutadans de l'ostal per se batre, sens que
pòscan s’ocupar de lors tèrras, daissadas a l’abandon. Los pichons bordièrs fan
quincanèla e convergisson cap a Roma, grossissent los rengs de las assembladas
popularas, ont lor estatut economic lor permet, per fòrça d'aqueles, de votar
pel candidat que lor promet lo melhor avenidor. Una novèla cultura de
dependéncia apareis que favorizarà los menaires mai popularas.

Pendent la segonda Guèrra Punica, levat qualques defeccions dins lo Sud, los
territòris latins e aliats de Roma demòran fidèls a la Republica, e
contribuisson plan a l'esfòrç de guèrra, que siá en òmes o en material. Mas, la
ciutadanetat romana es fòrça pauc estenduda e los rancòrs e rason de revòlta
s'acumulan contra lo poder central de Roma, cèc. L'organizacion generala
d'Itàlia cambièt gaire dempuèi près de dos sègles, alara que lo territòri roman
s'espandís ara sus una granda partida del bacin mediterranèu. Aquel blocatge
provòca una guèrra civila terribla al començament del sègle I AbC, coneguda jol
nom de « guèrra sociala », entre los Romans e lors aliats.

La Republica se trapa sola al cap de tot una partida del bacin mediterranèu ont
los territòris son rics. La presa de Grècia e d'una partida d'Asia aumenta
l'intrada de riquesas dins tota la Republica. Lo nombre d'esclaus es multiplicat
e lors bens aquerits per Roma. L'apòrt financièr consecutiu de totas aquelas
guèrras e territòris absorbits es fòrt grand. L'esclavatge ven lo motor de la
societat romana après la Segonda Guèrra Punica, quand los rics Romans començon a
crear de grandas proprietats (Latifundis) dins las províncias conqueridas.

Roma al cap d'Itàlia e subretot de las ciutats de la Granda Grècia après la
Segonda Guèrra Punica, renforça son ellenisme. Lo grèc ancian es vengut lenga
segonda, fòrça utilizada dins lo comèrci, una lenga de cultura tanben. Los
Romans mai rics envian lors enfants dins las escòlas grègas. La presa de la
Grècia romana en 146 AbC enfortís encara lo fenomèn. L'art grèc coneis un
reviscòl vertadièr al mitan del sègle II, e son influéncia sus l'art italic es
considerable. La prigonda ellenizacion de l'art roman es desirada per lo país
dominator.

La fin de la Republica es marcada per fòrça guèrras civilas e exterioras qu'an
d'incidéncias considerablas sus l'economia e la societat romana. Las
institucions politicas republicanas son pauc a pauc voidadas de lor contenguts
al benefici dels generals al cap d'armadas de veterans que lor son vodadas.

La guèrra benefícia subretot als rics. Los rengs dels ciutadans pichons
proprietaris merman, subretot pendent la Segonda Guèrra Punica. I a donc mens
d'agricultors. Las campanhas se cobrisson de grandas pasturas. Lo blat importat
de Sicília fa concurréncia a aquel dels pichons productors latins que, roïnats,
vendon las tèrras bon mercat als grands proprietaris e van a Roma rejónher la
plèba urbana. Las grandas familhas crèan atal de domenis immenses, los
latifundis, ont son installats des païsans non proprietaris, los colons, e fòrça
esclaus. Forman la nobilitas, la noblesa qu'acapara las magistraturas e emplís
lo Senat. A costat d'aquela noblesa fonzièra, apareis una classa novèla d'òmes
d'afars que venon rics dins lo comèrci, la banca e lo crèdit. Lor riquesa lor
permet de tenir una plaça importanta dins l'òrdre dels cavalièrs. La noblesa e
los cavalièrs s'acòrdan per espleitar l'empèri naissent qu'es divisat en
províncias. Òmes d'afars e magistrats eissits de la noblesa venon rics en las
pilhant sovent de biais sistematic.

Al contrari, en vila, lo caumatge creis, la man d’òbra salariada es
concurrenciada per la massa dels esclaus balhats per las conquistas. Roma ven
una vila bigarrada amassant, a costat dels ciutadans romans, d'Italics, de
Grècs, d'Afranquits venent de pertot. Aquela fola dona una agitacion de contunh
dins la ciutat. A partir de 133 AbC, las tensions se multiplican entre los rics
e paures, mai qu'un luxe fins a l'otrança, apareis a Roma. Alara un ensag de
reforma se dessenha amb los Grècs, eissits d'una granda familha nòbla. Pensan a
far una reforma agrària per resòlvre lo problèma de la plèba, mas los dos
fraires son chaplats un après l'autre, e las reformas abandonadas.

De germans envasisson Gàllia e espotisson mai d'un còp las armadas romanas. Una
reforma militara prigonda es començada, admetent, dins los rengs de l'armada,
los proletaris, es a dire los ciutadans non proprietaris, qu'avián pas, fins
ara, accès a las legions. Una armada de paures e de non ciutadans remplaça las
armadas de ciutadans proprietaris terrencs, mas es una armada de mestièr, prèsta
a se vodar al caòs e li obrir la via del poder, encara mai s'aquel es generós.
La novèla armada permet a Roma e a Cai Mari de trionfar fàcia a doas menaças.

Après los Gracs, ven lo temps dels ambicioses que lutan pel poder. Mercé a la
reforma militara e a sas victòrias en Africa e en Gàllia, Cai Mari domina la
vida politica, associant los caps del partit popular a son poder. En 91 AbC,
comença la guèrra sociala, qu'opausa lo Senat e los Italians, qu'ensajan
d'obtenir la ciutadanetat romana. En efièch, aqueles, alara que fan partida
dempuèi longtemps de la Republica e donat d'importants contingents militars a
l'armada romana, an gaireben totes pas aquerits l'estatut de ciutadans e son
totjorn considerats coma de subjèctes. Roma capita a apasimar la rebellion en
balhant lo drech de ciutat als aliats que s'èran pas revoltats e enseguida a
totes aqueles que depausaràn las armas. Enseguida Silla capita a véncer las
darrièras ciutats irreductiblas. Après la guèrra sociala, los Italians obtenon
donc lo drech a la ciutadanetat romana e Itàlia es unificada jos un sol estatut
juridic. Mas los problèmas demòran. Las institucions republicanas arriban pas a
foncionar normalament. Los cavalièrs e la nobilitas s'afrontan per
l'espleitacion de las províncias. Seguisson las guèrras civilas entre Silla e
Mari, que massacrant lors opausants dins las carrièras de Roma, e acabant per la
dictatura de Silla, que fa d'importantas reformas politicas, enforçant lo poder
dels aristocratas e mermant aquel dels tribuns de la plèba. Se retira enseguida
de la vida politica.

Mas lèu de nòvas revòltas provòcan d'autras expedicions militaras afavorisent
atal l'emergéncia de nòus generals venceires que se disputan lo poder. Pompèu e
Marc Licini Cras fan fàcia a la rebellions e als enemics de Roma, amb succès.
Pompèu s'aliga alara a Marc Licini Cras e a Juli Cesar en plan vam politic. Los
tres òmes se partejan lo poder e forman lo primièr triumvirat. De 58 a 51 AbC,
Juli Cesar fa la conquista de Gàllia, s'atiran atal prestigi e riquesa. Pòt
alara se consacrar a son ambicion suprèma, la conquista del poder a Roma. Sap
que pòt comptar sus la leialtat de las seunas legions e de sostens politics a
Roma. Pendent que, Marc Licini Cras trapa la mòrt contra los Parts a Carres en
53 av. AbC Pompèu profèita de l'abséncia de Juli Cesar per èsser nomenat consul
unic pel Senat en 52 AbC e acabar amb l'agitacion politica dins la vila. A la
fin de 50, començament de 49 AbC la noblesa romana confia a Pompèu la mission
d'aparar l'Itàlia. Cesar amb sas tropas fòrtas de 9 ans de combat en Gàllia fa
la conquista d'Itàlia puèi venç las armadas de Pompèu en Ispània puèi a Farsal
en 48 AbC. Los darrièrs partisans de Pompèu son vençuts en Africa en 46 AbC Juli
Cesar demòra sol al cap de Roma après 4 ans de guèrra.

Organiza una monarquia que lo nom es pas dich. Es nomenat pel Senat dictator per
10 ans puèi a vida en 44 AbC. Es « elegit » consul cada an e es tanben censor e
sa titulatura es imperator, cap suprèma de las armadas. Ten tanben
l'inviolabilitat tribuniciana. Torna organizar lo Senat en l'obrissent a des
familhas non romanas originàrias de las províncias. Practica una politica
favorabla als paures: remesa dels deutes, lotiment dels veterans, grandas òbras
per melhorar Roma. Morís assassinat a las idas de Mart 44 AbC per un complòt
dirigit per Brutus e Cassi.

A la mòrt de Juli Cesar, son pichon nebòt e filh adoptiu, Cai Octavi, son
luòctenent, Marc Antòni e lo proconsul de la Gàllia transalpina, Lepid
s'entendon per se partejar lo poder. Forman lo segond triumvirat. Lor primièr
objectiu es de venjar la mòrt de lor mentor. Cassi e Brutus son tuats en 42 AbC
pendent la batalha de Filipes. Après la destitucion de Lepid coma triumvir per
Octavi Divi Filius, los dos òmes son fàcia a fàcia. Lo conflicte es inevitable.
Marc Antòni aliat a Cleopatra es vençut a Actium en 31 AbC Octavi contunha alara
metodicament la conquista de l'Orient, find a agost de 30 AbC, quand Marc Antòni
e Cleopatra se suicidan. Octavi demòra lo sol cap de Roma. E mai, l'opinion
publica es cansada dels desòrdres e de las guèrras civilas, demanda un regime
estable, que siá de biais autoritari.

De retorn dins la ciutat, Octavi inaugura una èra novèla que s'acaba sonqu'amb
la casuda de Roma al sègle V.

Lo Senat dona a Octavi lo títol d'August. Tot en daissant lo debanament de las
ancianas magistraturas e del Senat, August concentra totes los poders. Los seus
successors, los emperaires Juli Claudians, los Flavians e los Antonins menan
l'Empèri Roman a son apogèu. A sègle II, la superfícia de l'Empèri roman es al
maxim, e compte entre 50 e 80 milions d'abitants. Roma es amb un milion
d'abitants la vila mai granda del mond mediterranèu.

August (Octavi), lo primièr emperaire de Roma, se vei atribuir lo poder
proconsulari per dètz ans. Divisa l'Empèri en províncias senatorialas
(pacificadas) e imperialas (ont i a de tropas armadas). Pren lo contraròtle
absolut de l’armada, que n'assegura lo finançament e es protegit en permanéncia
per la garda pretoriana, estacionada dins l’Urbs (fins alara pas cap de tropa
aviá demorat a Roma). Lo Senat garda o recep d’importantas prerogativas dins los
domenis de l’administracion civila (Roma, Itàlia, províncias), de las finanças,
de la justícia e de la moneda. August vòl que siá, en fàcia de l’armada
(reformada, que ven definitivament una armada de mestièr.), lo sol element civil
que compta dins l’Estat. Jol principat d'August, Roma es divisada en quatorze
« regions ». Fa executar d'òbras per estabilizar las ribas del Tibre. Per lutar
contra los incendis, pro frequents dins la capitala, un còs de vigils es
instaurat, e de nòus aqüaductes son bastits e tanben fòrça autres monuments.

A sa mòrt, es lo seu darrièr filh adoptiu, Tibèri filh d'un primièr mariadatge
de Livia, que ven emperaire. L'Empèri prospèra e acumula de fons que
contribuisson alara a melhorar las finanças, mas son règne es tanben marcat per
los murtres de personalitats politicas, e morís odiat. Caligula, son pichon
nebòt e felen per adopcion, tresen filh de Germanicus, pren enseguida lo poder.
Pendent sièis meses, los Romans pòdon se felicitar d'un emperaire just, util e
liberal, que lor fan oblidar la sinistra fin del règne de Tibèri; mas una grava
malautiá fa cambiar dramaticament Caligula, que ven un tiran. Una de las
nombrosas conspiracions acaba amb el e es Claudi, son oncle, que li succedís.
Malgrat son manca d'experiéncia politica, Claudi se mòstra un administrator
capable e un grand bastidor public. Son règne vei l'Empèri grandir: cinc
províncias s'apondan a l'Empèri coma Britània, en 43, Lícia, Mauritània, Norica
e Tràcia. Espandís la ciutadanetat romana a fòrça de províncias, que Gàllia ont
nasquèt. Mas es un emperaire flac, e morís empoisonat a l'instigacion
d'Agrippina en 54, après aver, suls conselhs d'aquela, adoptat son filh Neron.
Las primièras annadas de son règne son conegudas coma d'exemples de bona
administracion, puèi fòrça escandals arriban, e tanben lo grand incendi de Roma.
Mal conselhat, pren de decisions marridas e ordena un darrièr suicidi, aquel
d'un excellent general, Corbulo, çò que provòca la rebellion de fòrça generals.
L'emperaire es sacat pel Senat e se suicidi. es la fin dels Juli Claudians.

A la mòrt de Neron, l'Empèri coneis una primièra crisi. De generals: Galba, Ohon
e Vitelli son cadun nomenats emperaires per lors tropas puèi assassinats en 69.

Fin finala es lo cap de l'armada d'Orient, Vespasian, un Italian, que ven
emperaire donant naissença a la dinastia dels Flavians. Restablís l'òrdre e la
patz a Roma e dins las províncias revoltadas. Per assegurar son poder,
l'emperaire s'inspira del modèl d'August tornan prene los grands tèmas de son
règne e en monopolizant las magistraturas superioras. A l'escala de l'Empèri,
mena una politica entre continuitat e novelum. Coma los precedents, multiplica
las construccions publicas, coma lo Colisèu. D'autre costat, utiliza de novelums
vertadièrs dins lo domeni financièr. Las frontièras de l'Empèri s'estabilizan e
se fortifican amb la construccion d'un sistèma defensiu vigilant los pòbles
barbars al delà de ren e danubi (Germans, Daces, Esarmats, Chattes). Son filh
Titus, que joguèt un grand ròtle jol seu règne, li succedís, mas es emperaire
sonque dos ans. Lo segond filh de Vespasian ven alara emperaire. La conquista de
Britània per Agricola contunha amb astre e Domician lança una ofensiva suspresa
contra lo pòble german del Ren mai poderós a l'epòca, los Chattes, que venç. La
preséncia romana en Britània e en Germania es seriosament enforçada. Mas fòrça
lèu la situacion se deteriora sul Danubi. Los Daces acaban de s'unir e Domician
interven en persona amb la garda pretoriana per los caçar. Fin finala, après de
revèrs de generals romans, Domician preferís tractar e fa la patz amb lo rei
dace, Decebal, que ven un rei client e percep de subsidis. Al començament del
règne, Domician se mòstra liberal e just. Es lausat per son sens de la justícia,
de la religion. Mas son natural inquiet, sa tendéncia a veire de complòts
pertot, sa violéncia e son autoritarisme escursisson la fin de son règne. Es
assassinat en 96 per una conspiracion de palais.

Lo Senat a ja previst un remplaçant amb Nerva que dona naissença a la dinastia
dels Antonins. Adopta son successor Trajan, un Roman d'Ispània. Cinc emperaires
remarcables sus sièis causisson, de lor vivent lor successor, car an pas de
filh, pasmens la causida se fa totjorn sus de parents pròches. Los règnes de
Trajan e de son successor Adrian correspondon a l'apogèu de l'Empèri Roman.

Trajan, tot en volent favorizar l'agricultura e desvelopar l'administracion, fa
la conquista de la Dacia, de l'Empèri part e annèxa l'Arabia. L'emperaire
desvelopa tanben la romanizacion de l'Empèri. La conquista de la Partia li
subreviu pas pas. L'emperaire Adrian mena una politica mai defensiva. Jol seu
règne, dins de regions frontièras, en Africa e en Britània, de fortificacions
importantas se desvelopan, sovent nomenada limes. Adrian vòl melhorar lo
foncionament de l'Empèri. Dins lo contunh d'un esfòrç començat per d'autres
emperaires, vòl favorizar l'integracion dels provincials, entre autre per la
creacion de colonias onorària: alara que lo tèrme colonia designava mai sovent
l'installacion de colons romans, es alara un títol onorific concedit a una
ciutat e qui dona la ciutadanetat romana a totes los seus abitants.

Lo règne d'Antonin lo Pietós es pas marcat per de conquèstas, mas puslèu per una
volontat de consolidacion de l'estat actual. Tradicionalament pendent son règne
que se considèra que l'Empèri Roman es a l'apogèu, a causa de l'abséncia de
guèrra e de revòlta majora en província. Pasmens aquela politica defensiva e
atentista anóncia las dificultats financièras e militaras de l'Empèri Roman.
Marc Aurèli e Luci Ver venon après Antonin. Lo segond moriguèt après uèit ans de
règne, sens acte fòrt. Lo primièr es conegut per èsser un emperaire filosòf
estoïc. A l'interior, compliguèt una òbra legislativa importanta. Passèt 15 ans
sul front del Danubi a lutar contra los Barbars. L'Empèri intra alara dins un
periòde plan mens propici: los vesins frontalièrs semblan mai poderoses,
l'Empèri deu enfrentar de dificultats agràrias, de faminas, l'epidemia de la
pèsta antonina,. Marc Aurèli causís lo seu filh, Commòde coma successor.
L'assassinat d'aquel, que se comportèt coma un tiran pendent una granda partida
de son règne, acaba la dinastiá dels Antonins.

Son assassinat en decembre de 192 provòca una crisi politica coma a la fin de la
dinastia dels Juli Claudians. La garda pretoriana assassina lo novèl emperaire
Pertinax e pòrta al poder Didi Julian.

Es fin finala lo general de l'armada del Danubi, l’African Septimi Sever que
pren lo poder. Al benefici l'armada aumenta los efectius e enfòrça lo poder
imperial. Los pretorians que fan e desfan tant d'emperaires son recrutats
d'entre las legions del Danubi fidèls a Septimi Sever. Salva un temps l'Empèri
de l'anarquia e comença de reformas importantas politicas, militaras, economicas
e socialas. La mescla culturala dins l'Empèri creis, las religions vengudas
d'Orient venon mai popularas dins l'Empèri, subretot lo culte de Mitra pels
militars. Aquel aspècte, a vegada, foguèt exagerat pels istorians que descriu
los Severs coma una dinastia orientala.

Nomena los seus dos filhs August, mas a sa mòrt, Caracalla lèu tua lo seu jove
fraire Geta. Es conegut per aver publicat en 212, lo celèbre edicte que pòrta
son nom balhant a totes los òmes libres de l'Empèri la ciutadanetat romana. Es
assassinat sul front part sus òrdre del prefècte del pretòri Macrin que capita a
prene sa plaça sonque pòt de temps. Nomena lo seu filh Diadumenian Cesar puèi
August en 218, mas ambedós son assassinats. Lo cosin de Caracalla, Elagabal ven
enseguida emperaire, mas tot ocupat al culte del dieu del mème nom daissa lo
govèrn a sa grand, Julia Maesa. Es tuat pels pretorians e son cosin Sever
Alexandre li succedís per un règne de tretze ans. Après son assassinat, l'Empèri
cai dins un periòde fòrça mai perturbat, tradicionalament qualificada
d'« anarquia militara », tèrme pasmens mal ajustada, perque se lo poder imperial
es a vegada divisat, jamai es absent.

Los emperaires an la titulatura d'imperator, cap suprèma de las armadas. Pendent
tota la durada de l'Emperaire roman, la victòria es un poderós factor per
afortir lo poder. L'emperaire vençut se vei aisidament contestar lo poder per un
autre general ambiciós. Totes los emperaires prenon l'abitud de se far elegir
consul per mostrar la continuitat entre las institucions republicanas e lo
principat. Aquò li balha l’imperium, lo poder de constrénher e d'èsser obeït de
totes. Tanben an l’imperium proconsular çò que lor balha lo poder de governar
totas las províncias. Coma tenent de la poténcia tribuniciana, an l’intercessio,
es a dire lo drech de s'opausar a quina que siá decision dels magistrats de
l'Empèri. Coma Juli Cesar, an la titulatura de grand pontife que ne fan los caps
de la religion romana. Fan un jurament de fidelitat personala de totes los
abitants de l'Empèri.

Fin a la fin de l’Empèri Bizantin, la succession d'un membre de la familha de
l'emperaire defunt es pas automatic. Lo poder aparten ni a un individú, ni a una
dinastia. Atal, i a de riscas importantas de guèrras civilas a cada fin de
règne. Lo periòde dels Antonins, ont l'emperaire causís son successor fòra de la
familha, e ont i a pas de trebolums a la presa de poder del novèl emperaire, es
una excepcion. Lo Senat e lo pòble son crenhon fòrça d’una guèrra civila a cada
succession. Accèptan donc lèu l'idèa qu’un descendent del prince regnant prenga
la seguida de son paire. Un dels devers de tot emperaire es de preparar la
transmission pacifica de son tròn. La causida mai logica es, quitament als
vejaires dels Romans, de designar lo seu filh o de n'adoptar un. En cas de
crisi, un general porta en trionf pels seus soldats pòt per las armas accedir al
poder suprèma. La garda pretoriana encargat de far atencion a la seguretat dels
emperaires joga un ròtle grandissent dins los complòts e los assassinats que
marcan lo periòde imperial.

La foncion de grand pontife balha als emperaires un caractèr sacrat. En mai dins
las cresenças popularas, Scipion l'African, Cai Mari e Silla an un caractèr
divin. Cesar desvelopa a l'entorn del una legenda de divinitat pretendon venir
de Vènus e d'Enèu. L'emperaire August inicia lo culte imperial. Fa divinizar
Cesar e atal, coma son eretièr, s'auça atal al dessús de l'umanitat. Se dich
filh d'Apollon. Assòcia tanben tota la comunautat al culte de l'engenh familial
venent tanben lo paire de totes, d'ont son títol de paire de la patria. August
rebuta d'èsser divinizat de son vivent. Daissa pasmens que se bastiguèsse de
temples que li son consacrats subretot dins l'Orient abituat a considerar los
seus sobeirans coma de dieus vivents, a condicion que son nom siá associat a
aquel de la Roma divinizada. Lo movement contunha après sa mòrt. Totes los
emperaires se plaçan jos l'auspici d'un dieu. Pauc a pauc, son assimilats a de
dieus vivents dins tot l'Empèri. Après la mòrt recevon l'apoteòsi. Los Antonins
prenon Jupitèr capitolin coma dieu suprèma. Pendent lo règne d'Adrian, la
divinizacion de l'emperaire vivent progrèssa encara en Orient. L'ideologia
imperiala pren d'aspèctes mai filosofics. L'emperaire deu sa reussita a son
meriti (Virtus) e a la proteccion divina.

Lo culte imperial es tanben un biais d'abituar los abitants de l'Empèri, tan
desparièrs per la cultura e las cresenças a respectar lo poder de Roma mejans un
emperaire divinizat. Dins tot l'Empèri, se restaure o se bastís de temples
consacrats al culte imperial. De ceremònias son organizadas en onor de
l'emperaire. Es lo moment per comunautat de s'encontrar dins de processions
abans de sacrificis, de taulejadas e tota mena d'espectacles.

Dins las províncias senatorialas, lo governador, un proconsul o un propretor, es
nomenat pel Senat. Aquelas províncias son en patz e i demòra pas cap de legion
en permanéncia. Dins las províncias imperialas lo governador, un legat propretor
o procurator, es nomenat per l'emperaire. L'Egipte es dirigida per un prefècte
pres dins l'òrdre equèstre nomenat per l'emperaire. Pasmens l'emperaire dispausa
de poders de contraròtle dins totas las províncias. Pòt nomenar de legats
extraordinaris dins las províncias senatorialas. Pertot dins l'Empèri, los
domenis imperials, los impòstes indirèctes e las minas son administrats per un
procurator nomenat per l'emperaire. L'Itàlia gausís d'un estatut privilegiat.
Escapa a l'impòst fonzièr e es administrada dirèctament pel Senat.

Los governadors son nomenats per un temps de 4 a 6 ans. Gardan de ligams
estreches amb lo poder central mercé a una correspondéncia abondanta. Devon
vigilar los impòstes, l'òrdre public, lo cens, lo respècte de las proprietats.
Dispausan d'una administracion fòrça redusida. De fach, intervenon dins la vida
de las províncias subretot per jutjar un ciutadan roman, estofar los trebolums
importants a l'òrdre public, resòlvre las dificultats financièras de las
ciutats. Gaireben totas las questions administrativas son regladas a l'escalon
local dins l'encastre de la ciutat. Aquela constituís pels Romans, l'encastre de
vida ideal. D'ont existissián pas, subretot en Occident, los Romans ne creèron.

Dins la capitala, i a a l'entorn del sobeiran d'organismes e dels òmes qu'ajudan
a governar. Lo conselh del prince que s'acompanha per prene las decisions màger
es compausa d'òmes causits per lors competéncias militaras, juridicas o
diplomaticas. Lo conselh torna pauc a pauc permanent e pren una plaça màger dins
lo govèrn de l'Empèri. Lo prefècte del pretòri es lo personatge mai important de
l'entorn imperial. Dirigís la garda pretoriana e es lo comandant en segond dins
las expedicions militaras. Quitament acaba per menaçar lo poder imperial.

Fins a la mitat del sègle II, l'armada demòra una armada de conquista. August
anèxa l'Illíria e ensag en van de conquerir Germània. Fixa las frontièras de
l'Empèri al Ren e al Danubi. Claudi fa la conquista de la Britània, Trajan,
aquela de la Dàcia, de l'Arabia. Fa la conquista efemèra de Part. A partir
d'Adrian, lo mai important es de mantenir l'Empèri e pas mai de conquerir de
territòris nòus. Una de las prioritats d'Adrian es de claure l'espaci roman dins
una muralha destinada a aparar l'Empèri dels barbars. Faguèt bastir lo celèbre
paret d'Adrian al nòrd de Britània. Los successors contunhan l'òbra. Als tèrmes
de Germània, de l'Orient e de l'Africa, de parets son bastits. E fin finala
foguèron nomenats limes pasmens se en latin, limes significa simplament camin de
patrolha a la frontièra. De vias estrategicas permeton de circular aisidament
fins a la frontièras per las defendre en cas d'atac. Tot comptat, los Romans an
9 000 km de frontièra a vigilar. L'armada demòra cantonada a las frontièras. Los
governaires de las províncias frontalièras qu'aculhisson de legions son causits
amb calcul per l'emperaire, car n'asseguran lo comandament. 400 000 òmes
repartits en 30 legions (25 a l'epòca d'August) defendon las frontièras.

L'armada romana compren gaireben 150000 legionaris de ciutadanetat romana e
engatjats per 20 ans. Son doblats per de tropas auxiliaras recrutadas d'entre
los non ciutadans e que recebon la ciutadanetat romana acabat 25 ans de servici
militars. A partir d'Adrian, una partida dels auxiliars se diferéncian de
l'armada romana, car gardan lor armament tradicional. Los Italians, que al sègle
I èran encara majoritaris dins las legions, volent totjorn mens evitar de far lo
servici militar, cal donc anar cercar d'òmes dins las províncias que, quand son
plan romanizadas, rebutan tanben a partir per l'armada. Los soldats se recrutan
donc de totjorn mai dins las províncias mens romanizadas, quitament se, al sègle
II, la garda pretoriana e los oficièrs (Centurions) son totjorn recrutats
d'entre los Italians. L'Itàlia demòra atal lo principal luòc de recrutament per
la formacion de novèlas legions coma se fasiá jos Marc Aurèli (Legio III
Italica). Pasmens, l'armada romana venguèt a una armada de mestièr que mesclèt
los pòbles desparièrs de l'Empèri. Son unitat ven d'un esperit de còs donat per
una practica rigorosa, una disciplina de fèrre auçada al reng de divinitat, una
religion especifica dels camps amb los dieus romans tradicionals e del culte
imperial, un enquadrament de qualitat. Se deu als còs dels engenhaires militars
la construccion de canals, de carrièras, d'Aqüaductes, e de barris. La preséncia
de l'armada a las frontièras es un grand factor de desvelopament economic per
aquelas zònas e un poderós instrument de romanizacion.

Los 80 milions d’abitants de l'Empèri apartenon per naissença o per fortuna a de
grops socials diferents. Se nais esclau, òme libre o ciutadan roman. Los esclaus
an pas cap de drech. Menan una vida fòrça dificila dins los latifondis o dins
las minas. En vila lor astre es melhor: son servicials, artesans e quitament
professors o artistas pels mai letrats. D'unes tenon botica e tornan una soma al
mèstre per poder trabalhar. Tanben pòdon pagar lor afranquiment. Los subjèctes
de l'Empèri son d'òmes libres que son pas ciutadans romans. Pòdon far testimòni
en justícia. Devon pasmens pagar un impòst suplementari: lo tributum. Un
ciutadan roman n'es per naissença, per decret o après 25 ans de servici militar.
Gaireben totes los ciutadans exerçan de pichons mestièrs. A Roma, existisson
200000 ciutadans paures per quals las distribucions gratuitas de l'anóncia son
vitalas.

Los mai rics fan partit dins l'òrdre equèstre o l'òrdre senatorial sus decision
de l'emperaire. Dins aquela societat d'òrdres: òrdre senatorial, òrdre equèstre
o òrdre decurional, la nobilitas se distinguís una reconeissença de l'origina e
non pas per un estatut. Pasmens, la nobilitas pèrd de marcaires socials. Al
sègle II la procession dels retrach desapareis. Venguèt alara reservada a las
funeralhas imperialas.

Al començament de l'Empèri, la societat es pas calada. Los esclaus, subretot
urbans, pòdon èsser aisidament afranquits pels seus mèstre. Pauc a pauc totes
los òmes libres venon a la ciutadans. L'edicte de Caracalla, en 212, fa de totes
los òmes libres dels ciutadans romans, çò que « enfòrça l'unitat morala de
l'Empèri ». Pasmens, los Barbars sometits per la fòrça coma las bassas jaças de
la populacion egipciana recebon pas la ciutadanetat. Atal a Volubilis, los
païsans isolats e las tribús miègnomadas mejancièras de la ciutat demòran de
subjèctes de l'Empèri, levats d'unes caps recompensats atal de lor sosten. Mas
pauc a pauc, las diferéncias se fan entre los honestiores, los poderoses, e los
humiliores, los umils. Son tractats de biais inegal fàcia a la justícia: a la
distincion juridica entre ciutadan e non ciutadan se substituiguèt una
distincion sociala entre rics e paures.

Gaireben totas las ciutats de l'Empèri, se viu a l'ora romana. Segon las
estimacions, Roma, la capitala compta mai d'un milion d'abitants jos l'Empèri
Naut (entre 600 000 e 1.2 milion). Los Romans la nomena simplament l'urbs, la
vila. Es amb Alexandria, la vila mai granda del mond roman. Dempuèi lo sègle I,
la vila melhorèt fòrça pels emperaires. Aqueles fòrça monuments simbolizan la
grandor de Roma e l'art de viure dels Romans. Los forums, luòcs de vida politica
jos la Republica, son veguts d'ensems monumentals comprenent de basilicas, fòrça
temples, d'arcs de trionf e de bibliotècas. Lo puèg del Palatin es ocupat pels
palais imperials, l'ostal dels Augustes. Mas Roma es d'en primièr dins
l'imaginacion populara, la vila dels jòcs. Fòrça monuments excepcionals lor son
consacrats: lo circus Maximus entre lo mont Palatin e l'Aventin, Lo Colisèu,
l'anfiteatre mai grand del mond roman, consacrat als jòcs del circ, subretot als
combats de gladiators. Los tèrmes apareisson a la fin de la Republica. Los
emperaires ne bastisson fòrça pels léser de la plèba romana. Per menar l'aiga
que se cal pels tèrmes e una populacion nombrosa, fòrça aqüaductes son bastits.
Al sègle I, pòdon menar cap a la vila gaireben un milion de mètres cubes d'aiga
en un jorn. La vila grandiguèt pendent los sègles de biais desordonat. Las
carrièras son estrechas e sinuosas. En 64, après l'incendi de Roma, Neron torna
bastir la vila amb d'axes largs e aerats. Los mai rics vivon dins de vastas
vilás, alara que los mai paures vivon dins d'immòbles collectius, los insulae.

L'arquitectura romana s'espelís dins las vilas, l'arquitectura imperiala fa
novelum amb la generalizacion de la vòlta en plen cintre, e l'emplec sistematic
del mortièr (opus caementicium) puèi de la brica (opus latericium), realizant de
monuments totjorn mai audaciós a Roma (Panteon, Colisèu, forums imperials,
tèrmes, etc.) e dins las províncias (pont de Gard, arenas de Nimes, etc.).

Las grandas metropòlis coma Cartage, Antakya revisculan. Los Romans bastisson de
pertot dins l'Empèri de vilas amb plan regular lo plan ippodamian. La vila
s’organiza a l'entorn de dos axes, lo cardo e lo decumanus. I a totes los
monuments tipics de la romanitat. Las vilas an a lor cap un senat local nomenat
curia recrutat d'entre los rics abitants de l'Empèri. Forman l'òrdre decurional.
D'entre el es elegit los magistrats: edils — encargats de la polícia dels
mercats e de las carrièras —, duumvirs — magistrats amb d'atribucions
judiciàrias —, duumvirs quinquennals — elegit cada cinc ans e amb de foncions
sensorialas. L'ordo dels decurions deu gerir las finanças (pecunia publica) e lo
territòri de la ciutat, assegurar l'òrdre public e las relacions amb lo poder
central. Los decurions e subretot los magistrats finançan en granda partida
d'esperel, la construccion dels monuments e dels temples. A de somas legalament
definidas e exigidas, pòdon apondre volontàriament un don del lor. Aquela
practica nomenada evergetisme ten una plaça granda dins la construccion e la
vida de las ciutats. L'evergetisme permet als aristocratas de las ciutats de
manifestar lor liberaliaté e lor faste, pòt èsser un biais d'autocelebracion,
marcar una estrategia familiala, lo monument donat remembrant la glòria de la
familha per de generacions, al meteis temps fonda una coesion politica e
sociala: lo don de l'evergeta pòt èsser cencebut coma un contra don que respond
al respècte que li testimònia la ciutat e al poder politic que li es ligat.
Festenals, espectacles e distribucions variadas, sovent eissuits de
l'evergetisme, contribuisson, dins las ciutats, a l'elaboracion puèi al
manteniment d'una cultura municipala, d'una coesion civica. Se l'istoriografia
vegèt dins l'evergetisme un factor explicant l'abandon de las foncions politicas
per las aristocracias localas, aquel ipotèsi es pas mai d'actualitat.

Dins las vilas de l'oèst de l'Empèri, lo latin s'espandís alara que l'èst demòra
fidèl a la lenga grèga.

Mai sovent, las riquesas produchas venon dels camps e de l'agricultura. Jos
l'Empèri Naut, la tendéncia a la concentracion fonzièra se confirma. La
nobilitas o los temples d'Orient possedisson de domenis vastes. Mas lo
proprietari mai grand de l'Empèri, es lo quite l'emperaire que fa grandir los
seus bens confiscant aqueles dels opausants. Lo centre del grand domeni o
latifundi es la vilà, la demòra del mèstres amb las dependéncias. Se l'ideal
avoat es aquel de l'autarcia, perque es lo patrimòni fonzièr e l'autosufiséncia
que fonda la dignitat sociala, existisson d'importantas regions de culturas
comercialas. La cultura màger es aquela de las cerealas que permet de noirir
totes los abitants del domeni. Los agronòmas romans conselhan de servar una
partida de la superfícia a de culturas comercialas coma la vinha e l'olivièr. La
pichona proprietat pasmens desapareguèt. Demòra l'ideal de la societat romana,
mas son importància mermèt. Se jos l'Empèri, l'agricultura evoluèt pauc,
tecnicament difusèt d'unas practicas. L'existéncia de ganhs de productivitat es
pas rebutat per d'unes autors.

Las principalas activitats artesanalas son efectuadas dins los camps, mas tanben
dins las vilas: produccion textila, fabricacion e manteniment d'aisinas,
produccion de terralha. D'importantas regions minièras se trapavan en Espanha e
dins las regions del Danubi. Mas aicí tanben, los progrèsses tecnics son
minimes. Lo trabalh manual e l'activitat de merças son, per las classas
instruchas, una font de mesprés, una causa per las classas inferioras e los
esclaus. L'existéncia d'esclaus tanben èra benlèu un obstacle al desvelopament
del progrès tecnologic. Pasmens, las recercas arqueologicas recentas relativizan
tanben fòrça los ancians jutjaments portats: los arqueològs e istorians
s'acòrdan ara par exemple sus la difusion importanta e precòça de la molina dins
l'Empèri roman.

La patz e la prosperitat de l'Empèri Naut provòcan un aument de las activitats
comercialas. La Mediterranèa al còr de l'Empèri roman coneis un trafec intens.
La piratariá es mestrejada mercé a las flòtas de guèrra dels emperaires que
susvelhan en permanéncia. Las naus se riscan totjorn mai luènh en mar per
acorchar la durada dels passatges. Mas pels la rotas cortas o mejanas, los
marins preferisson lo cabotatge costièr. La Mediterranèa es obèrta de març fins
a octobre, es a dire que la navigacion i es autorizada. En ivèrn, i a pas de
navigacion. Los grands pòrts mediterranèus son Ostia, lo pòrt de Roma,
Alexandria en Egipte e Cartage en Africa. Los ligams comercials tòcan tanben la
Baltica, l'Africa negra mejan las caravanas transsaharianas, l'Índia e la China.
L'Empèri es doncas pas un espaci claus. Lo gost pels produches de luxe dels
Romans contribuís al comèrci internacional. Sus aquel aspècte l'Empèri perlonga
los dos darrièrs sègles de la Republica, mas la dominacion economica italiana
dins qualques domenis — ceramica sigillada, anfòras, vins — pren la plaça, amb
lo temps, de las produccions provincialas.

Los istorians s'interrògan encara sus las rasons de la crisi prigonda que passa
l'Empèri roman al sègle III. I a de causas exterioras a l'Empèri podent
l'explicar. En Orient, l'Empèri Part deliquescent daisse la plaça a l'Empèri
Sassanid al segond quart del sègle III. Aquel empèri poderós, plan estructurat e
agressiu es un dangièr de contunh sus las províncias d'Asia. Al nòrd èst
d'Euròpa, los Germans orientals que vivon dins las regions de la mar baltica
començan una lenta migracion cap al Sud e Sud Èst europèu. Atal fasent, caçan
las autras tribús que se trapan suls territòris ont passan. Aquelas cercan a
trobar refugi dins l'Empèri roman esperant i encontrar de tèrra nòvas e una
presa rica. Lors incursions mòstran la flaquesa de l'estrategia defensiva
romana. En efièch, las legions son amassadas a las frontièras. Un còp passada la
region frontièra, los barbars pòdon ravajar las províncias sens gaireben pas
d'empachament. Lo dispositiu militar roman, e l'organizacion del poder imperial
son tanben pas plan adaptats a una guèrra subte sus dos fronts, en Orient e sus
l'ensems Ren-Danubi.

Las dificultats intèrnas son degudas a l'alunhament totjorn mai grand dels
militars prèsts a impausar de sacrificis pesucs als civils per aparar l'Empèri
de las menaças d'invasions e de la classa possedanta qu'accèpta gaire l'aument
de las cargas fiscalas. Sul plan politic, aquò se traduch per la pujada de
l'òrdre equèstre, titular de las grandas prefecturas e totjorn mai present dins
las província coma governador a la plaça de la classa senatoriala. E mai dempuèi
250, l'Empèri roman es tocat per d'epidemias que provòcan, al mens
regionalament, una despopulacion e una crisi economica que patís subretot
l'Occident ja ravatjat per las incursions germanicas.

L'estat mai recent de la recerca relativiza pasmens lo caractèr general e de
contunh de la crisi. Lo sègle III es ara puslèu descrich coma marcat per de
grandas crisis definidas melhor del punt de vista cronologic: crisi politica en
238, doas crisis gravas dins los ans 250 e 260, lo periòde mai dificil pel poder
imperial. Mas l'accent es ara tanben portat sus la diversitat de las situacions
regionalas, una prosperitat mantenguda en Africa, sus l'existéncia de periòde de
reviscòl o sus de fasas d'auçament e de resisténcia, provocant puslèu un periòde
de mutacion qu'una crisi e un declin de contunh.

Lo periòde comprés entre 235 e 268 es plan mal conegut. Setze emperaires se
succediguèron, fachs e desfachs pel sòrt de las armas. Los emperaires son creats
per un grop novèl, l’Estat major de l’armada. Causís l'emperaire novèl, qu'es
enseguida avalizat pel Senat. Lo reng imperial es vengut, al vejaire dels
militars, lo grad mai naut dins la ierarquia dels oficièrs. Atal Maximin I es lo
primièr militar de carrièra a venir emperaire per la volontat sola d'aqueles
soldats. Amb fòrça energia per securizar la frontièra fàcia als Dacis e als
Esarmats. Exigís de la classa senatoriala e de províncias d'impòstes pesucs per
pagar las despensas militaras que totalizan la mitat del budgèt de l'Estat.
Aquela pression fiscala provòca la fraude fiscala de senators que la fortuna
passa los milions de sestèrcis e la revòlta dels grands proprietaris d'Africa
que pòrtan al poder Gordian I en associacion amb son filh Gordian II en 238. Son
lèu vençuts. Maximin es tuat davant Aquilèu coma Pupian e Balbin, causís pel
Senat coma novèls Augustes. A la fin de 238, Gordian III, lo falen de Gordian I
ven emperaire. Es assassinat a l'instigacion del prefècte del pretòri, Felip
l'Arabi que deu eliminar de concurrents abans d'èsser tuat en afrontant Deci.
Deci es lo primièr emperaire tuat per de barbars, pendent la desfacha d'Abrittus
fàcia als Gòts en 251. Trebonian Gal e Emilian se succedisson a un ritme subte.
Aquel darrièr regnèt sonque quatre vint uèit jorns. La legitimitat imperiala que
se basava sus la victòria es somesa a una espròva sevèra: la crisi militara
encoratja las usurpacions: las armadas cercant un general eficaç e las regions
menaçadas desirant un emperaire pròche pels aparar.

Valerian regna associat a son filh Gallian. Es lo darrièr aristocrata a venir
l'Emperaire. Devon far fàcia a las incursions dels Alamans e dels Francs en
Gàllia e a l'ofensiva del sobeiran sassanid Sapor I e Siria. En 260, Valerian es
tanben fa presonièr pels Pèrses e morís coma esclau en Iran. Gallian es lo sol
emperaire que capitèt a arrestar una invasion dels Alamans en Itàlia del Nòrd.
Abandona Dàcia conquerida per Trajan qu'èra venguda tròp dificila a defendre e
fixa la frontièra de l'Empèri sul Danubi. Mas deu far fàcia a fòrça usurpacions,
aquela de Macrian e de Quièt en Orient, de Regalien en Pannònia e de Postum en
Gàllia que proclama l'Empèri de las Gàllias.

Los successors de Gallian son totes des militars que l'armada donèt una granda
rigor e la fe en l'eternitat de l'Empèri Roman. L'Empèri venguèt militar. A
partir de reformas començadas jos Gallian — levat de senators del comandament
militar — los emperaires illirians fan fàcia a la crisi e tornan organizar la
defensa de l'Empèri. Aurelian torna unificar l'Empèri metent un tèrme a las
secessions palmirenianas e gallessas e fortifica Roma.

Gallian comença una mutacion prigonda de l'estrategia militara. Despartís los
mejans de defensa plaçant dins los principals noses rotièrs de l'Illíria de
destacaments de legions frontalièras. Constituís una importanta cavalariá amb un
comandament autonòma. Exclutz los senators dels emplecs militars e los remplaça
per de cavalièrs. Fa intrar dins l'armada de barbars vençuts començant atal la
« barbarizacion » de l'armada. L'armada absòrba una partida totjorn mai granda
de las fonts de l'Estat. Un impòst especial, l'annònocia militara, es levada per
la mantenir.

Las foncions de cap general e de cap de guèrra victoriós que ten
tradicionalament l'emperaire son afortidas dins aquels periòdes de guèrras de
contunh. A costat dels qualificatius abituals coma felix, s'associe totjorn mai
sovent lo tèrme invictus. En efècte, un emperaire venceire pòt esperar la
fidelitat dels seus subjèctes e de las seunas tropas. En cas de desfacha
militara, de concurrents apareisson d'entre los autres generals. Los emperaires
ensajan pasmens de trobar una legitimitat en transformant lo culte imperial.
Aurelian es divinizat de son vivent. Sus las monedas, es inscrich deus e dominus
natus (dieu e senhor de naissença).

Las dificultats del sègle III fan pensar als Romans que son abandonats pels
dieus e seguís un periòde o los ciutadans rebutant de participar als cultes
publics, coma los crestians e los Josieus son persecutats. Deci, a partir de 250
puèi Valerian renovèla l'obligacion de sacrificis, çò que provòca de
persecucions contra los refractaris. En 260, son filh Gallian publica un edicte
de tolerància mantengut pels seus successors pendent 40 ans.

L'oposicion entre la nobilitas e l'òme novèl es mai vivaç que jamai. L'Empèri
passa entre las mans de familhas n'avent jamai exerçat la foncion imperiala. Los
emperaires novi daissan a lor familha la noblesa en eretatge. Los honestiores de
las províncias d'Occident e los dirigents dels pòbles barbars mejancièrs, venon
tanben a la nobilitas que los incorpòra a las jaças mai nautas. Al subjècte la
noblesa romana, garda un prestigi social immens, mas pèrd gaireben tota son
autoritat politica.

Qualques meses après son arribada al poder, Dioclecian compren que pòt pas
dirigir sol l'Empèri e confia a Maximian la tasca de s'ocupar de l'Occident coma
Cesar puèi d'August. En 293, dona a Maximian un adjunt que pòrta lo títol de
Cesar, Constanci I e se ne causís d'esperel un, Galeri. Atal los besonhs de
l'Empèri donan per asard naissença a la tetrarquia, es a dire lo poder de
quatre. I a pas de partatge territorial de l'Empèri roman, mas, los quatre òmes
se departisson lo comandament de las tropas e los sectors ont intervenon.
Dioclecian demòra pasmens lo primièr. Aquela novèla organizacion permet
d'eliminar los usurpators que semanavan lo trebolum en Gàllia, de rebutar los
barbars. La victòria suls Sassanids permet d'esforçar la preséncia romana en
Mesopotamia amb la constitucion de cinc novèlas províncias. La politica
interiora de Dioclecian es dins linhada dels emperaires dels sègle III. Enfòrça
la divinizacion de la foncion imperiala. Provòca la darrièra e mai violenta de
las persecucions contra los crestians.

En 305, los dos Augustes abdican lo mème jorn per daissar la plaça a lors
Cesars, Galeri e Constanci I, que venon a lor torn Augustes. Dioclecian causís
dos nòus Cesars, Maximin II Daïa e Sever II, escartant volontàriament de la
succession los filhs de Maximian e de Constanci I. Dioclecian se retira ensegida
a Espalato.

La segonda tetrarquia buta a las ambicions de Maxenci e Constantin I, filh
respectius de Maximian e de Constanci I. Un periòde d'instabilitat seguís amb
fins a sèt augustes al mème moment.

En 313, dos emperaires intran en liça, Constantin I, installat a Nicomèdia, e
Licinius. !aquel darrièr es vençut un primièr còp en 316 puèi definitivament
eliminat en 324. Constantin, primièr emperaire convertit al cristianisme, demòra
alara lo sol sobeiran. Aquel meteis, causís l'anciana colonia grèga de Bizanci,
installada sus la riba europèa de l'estrech del Bosfòr per fondar una novèla
capitala que portarà lo seu nom, Constantinòple. Bastida sul modèl de Roma,
foguèt inaugurada en 330.

Quand Constantin morís en 337, sa succession es pas reglada. Los tres filhs se
partejan l'Empèri, mas acaban per se disputir. Fin finala l'Empèri torna s'unir
jos l'autoritat del segond filh de Constantin lo Grand, Constantin II que nomena
dos cesars als poders fòrça redusits. Lo novèl emperaire seguís la politica de
son paire. Un dels cesars, Julian, responsable de Gàllia, empòrta una granda
victòria suls Alamans en 357. Los seus soldats lo proclaman emperaire sens
qu'aquel o vòlga a Lutècia. Constanci II morís l'an seguent. Julian, cosin del
defunt emperaire renóncia al cristianisme per amor de la pensada grèga, que lo
seu escais d'apostat. Ensag de restaurar las ancianas religions tornant obrir
los temples e obtenent fòrça apostasias. Morís après 18 meses de règne, en 363,
dins una escaramossa al retorn d'una campanha contra los Pèrses.

Los successors, Jovian, Valentinian Ièr en Occident e Valens en Orient tornan a
una absoluda neutralitat religiosa. L’emperaire d’Orient Valens, fraire de
Valentinian Ièr deu gerir las dificultats provocada per la preséncia al delà del
Danubi dels Gòts. Valentinian Ièr daissa son poder a los seus dos joves enfants
Gracian e Valentinian II. Après la mòrt de Valens a la batalha d'Andrinòpli en
378, Gracian se causís un collèga per l’Orient, Teodòsi I. Gracian es assassinat
en 383. Valentinian II, lo jove fraire de Gracian, demòra alara sol august de
l'Occident amb al seus costats lo general franc, Arbogast que l'assassina en
392. En 394, Teodòsi bat l'usurpator a la Batalha del Riu Freg ont las doas
armadas perdon l'essencial de lors fòrças. Alara que lo dangièr barbar es
totjorn mai insistent, las defensas de l'Empèri son aflaquidas per
d'interminablas guèrras civilas.

En 395, Teodòsi I morís, après aver partejat l'Empèri entre sos deus filh.
Arcadi l'aïnat recep l'Orient e Honori l'Occident. Aquel partatge es dins la
continuitat dels règnes precedents. Lo partatge se vòl sonque administratiu.
L'unitat de l'Empèri deu donc èsser preservada. Mas l'Occident d'Honori es
aflaquit per d'annadas de guèrras civilas e contra los barbars. Perd una granda
partida de sas tropas. L'economia de l'Occident demòra fragila alara qu'aquela
d'Orient es astrada.

La crisi del sègle III transformèt lo poder imperial qu'es vengut absolut. Lo
Senat a pas mai d'influéncia. Se passèt del principat al dominat. Los emperaires
de l'Antiquitat tardièra benefician tanben d'una construccion ideologica que
pauc a pauc assimilèt los emperaires a de divinitats viventas e justifican atal
lor poder absolut. Per Constantin coma per Dioclecian, l'autoritat imperiala es
de natura divina. Dioclecian e Galèri, son filh adoptiu, se pretendon
descendents de Jupitèr. Prenon l'escais de Jovian, son collèga Maximian e son
cocesar aquel d’Herculian. Aquela sacralizacion del poder imperial a tanben per
tòca de lavar tota legitimitat als usurpators eventuals perque sol l'emperaire
es elegit dels dieus, e que sol son successor es legitim. En 312, Constantin
causís lo cristianisme perque li balha una legitimitat novèla e al dessús de
totes los autres.

Constantin cerca pas a afirmar una filiacion divina. Pretend puslèu aver estat
investit pel Dieu dels crestians per governar l'Empèri. La moneda de l'epòca
mòstra una man sortissent del cèl e li para una corona. L'emperaire agís coma un
clergue dins son biais d'exerçar lo poder. A Constantinòple, bastís son palais
coma s'èra una glèisa; afirma aver recebut una vision del Crist coma s’èra un
apòstol; agís coma un evesque al concili de Nicèa convocat per el meteis, mas
l’es pas. Constantin afirma qu'es lo representant de Dieu sua la tèrra. Dins son
intelligéncia rebat l’intelligéncia suprèma. S'acompanha d'un faste incresible
per exaltar la grandor de la foncion imperiala. Ara la romanitat e la religion
crestiana son ligats. Eusèbi de Cesarèa, torna sus las tèsis de Meliton de
Sardas, crea, l'epòca, la teologia de l'empèri crestian. Per el, l'unificacion
politica permetèt l'unificacion religiosa. L'emperaire es dins aquel encastre,
lo servicial de Dieu e coma l'imatge de filh de Dieu, mèstre de l'univèrs.
L'emperaire recep tanben la mission de guide cap al salut e la fe crestiana. Son
intervencion grandissenta dins las questions religiosas se trapan tanben
legitimada dins lo cesaropapisme.

Lo nombre de soldats per legion fa pas que mermar dempuèi la reforma de Cai Mari
a la fin del sègle II passèt de 6000 a 5000 jos l'Empèri Naut e es de segur a
l'entorn de 2000 al començament del règne de Dioclecian. Dioclecian aumenta lo
nombre de militars. Confia a de soldats sovent d'origina barbara, las limitanei,
la tasca de defendre lo limes. Las legions de manòbra son de talha mai redusida
— 1000 legionaris — mas son mai nombroses que jol periòde precedent. Passan de
39 a 60. Son encargadas d'interceptar los Barbars que capitèron a passar una
frontièra totjorn mai fortificada. La necessitat de la defensa de l'Empèri
justifica l'abandon de Roma coma demorança imperiala al benefici de vilas mai
pròchas de las frontièras: Trevèri, Milan, Sirmium, Nicomedia. Constantin acaba
la transformacion de l'armada e realiza lo comitatus, l'armada de campanha. Son
comandament es confiat a un magister peditum per l'infantariá e un magister
equitum per la cavalariá. En cas de besonh, de mèstres de las miliças pòdon
èsser creadas per una region particulara coma en Illíria. Dins las províncias e
los diocèsis expausats, las tropas pòdon èsser dirigidas per un comes o un dux.
Aquela armada es plan tractada pels emperaires.

Se supausa que l'armada romana del sègle IV compta entre 250 000 e 300 000 òmes.
Per respondre a las dificultats de recrutament, Dioclecian impausa de règlas
novèlas. Los proprietaris devon ara donar d'òmes a l'armada romana. Pendent lo
sègle IV, obtenon lo drech de remplaçar los òmes per una soma en aur, l'aurum
tironicum. Aquel sistèma es suprimit en 375, mas sonque per l'Orient. Un nombre
significatiu de ciutadans cerca a fugir lo ròtle dins l'armada s'anant pel
desèrt, se copant lo poce o venent clergue. Las condemnacions pesugas contra los
desertors, l'ereditat del mestièr de soldat evitan pas las dificultats de
recrutament, çò qu'obliga ls emperaires a far apèl als barbars.

Dioclecian e Constantin recrutan d'auxiliaris d'origina barbara per vigilar sul
limes. Aqueles an pauc l'esperit roman. La distincion entre comitatus e
limitanei fa nàisser l'armada romana de l'Empèri Bas. Jos Teodòsi, l'armada se
barbariza encara mai. L'Empèri roman d'Orient garda las meteissas disposicions
del sègle II a VII. La principal novelum es lo remplaçament del sistèma de
conscripcion, tant injuste, per aquel del volontariat. Per atirar las recrutas,
recebon d'exempcions fiscalas sus lors tèrras. L'armada manca alara pas pus de
soldats.

Al començament del sègle V, l'armada d'Occident compren teoricament 200 000 òmes
a las frontièras, dels limitanei gaireben totes d'origina barbara, e 50 000 òmes
dins l'armada de manòbra, lo comitatus. La paradòxa d'aquela armada es que las
frontièras son defendudas per de soldats eissits de pòbles que cercan a envasir
l'Empèri.

Jos Dioclecian, las distincions entre províncias senatorialas e províncias
imperialas son suprimidas. En 297, las divisa en d'entitats mai pichonas, las
fasent passar de 47 a mai de 100. Aquelas novèlas províncias son amassadas en 12
diocèsis dirigits per de vicaris equèstres qu'obeïsson dirèctament als
emperaires. Aquela multiplicacion de las circonscripcions administrativas e dels
escalons administratius es percebuda coma essent mai eficaças per lutar contra
los problèmas de l'Empèri. En 312, i a 108 províncias, 116 en 425.

Constantin divisa l'Empèri en grandas circonscripcions que los limits fluctuan,
las prefecturas regionalas amb al cap un prefècte del pretòri. Los prefèctes i
an de grandas prerogativas civilas e judiciàrias. Cada nivèl administratiu —
prefectura regionala, diocèsi, província — a la seuna capitala, los seus burèls,
los seus foncionaris. Lo poder imperial es atal mai present a cada escalon, mas
la massa salariala dels foncionaris es multiplicada per quatre e los grands
poders que possedisson son de factors d'autonomia e de corrupcion.

L'organizacion del poder central tanben es transformada. Lo prefècte del pretòri
es remplaçat pel questeor del Palais sacrat que redigís los edictes. Aquel
darrièr dirigís lo consistòri sacrat, que remplaça lo conselh de l'emperaire. Lo
mèstre dels oficis dirigís lo personal administratiu, las fabricas d'armas e las
scholæ de la garda; lo mèstre de las milícias, l'infantariá e la cavalariá; lo
comte de las larguesas sagradas, lo fisc; lo comte de la fortuna privada, la res
privata, es a dire la caissa privada de l'emperaire, los revenguts personals
d'aquel darrièr essent eissits subretot del revengut dels seus immenses domenis.
Çò novèl es lo grand aument dels foncionaris trabalhant dins los burèls
centrals. Una fola de notaris, d'encargats de mission e agents secrets (los
agentes in rebus tanben nomenats curiosi), près de 1 000 foncionaris al sègle V,
e d'emplegats divèrses fan de l'Empèri roman una vertadièra buroracia. Aquela
administracion centrala pletorica contribuís a l'isolament de l'emperaire al
respècte del rèsta de la societat.

Las finanças son abans tot destinadas a sosténer l'armada. L'anóncia militara
foguèt pauc a pauc realizat a partir de la dinastia dels Severs. Es, jos
Dioclecian, pagada en natura o en espècias. Per enfrentar las despensas
aumentant, l'emperaire ordona que siá recensadas, totas las fonts de l'Empèri,
òmes, bestials e autras riquesas. Lo cens, que se fa cada quinze ans, servís de
basa per establir, un novèl impòst, la capitacion. La fiscalitat pesa subretot
suls abitants dels camps. En mai de la capitacion, devon pagar la jugatio suls
bens fonzièrs. Los senators devon pagar la collatio glebalis cada quatre ans.
Jol règne de Teodòsi, la fiscalitat aumenta encara provocant de revòltas
(Antakya en 387). En teoria, los revenguts de la res privata devon provesir a la
cort e a la familha imperiala, mas una partida totjorn mai granda d'aquela
caissa es balhada als immenses besonhs de l’Estat.

L’economia romana es una economia subretot agricòla. La trilogia mediterranèa
domiae la produccion: blat, vinha (vin), Olivièr (òli). La Sicília, l’Africa,
l’Egipte, las Gàllias e l’Ispània produson las cerealas que noirisson las
grandas vilas de l’Empèri. L’elevatge de cavals, indispensable pels jòcs e per
l’armada es concentrada en Ispània, en Africa, en Siriá, en Tràcia e en Asia. A
aquela epòca, dos sectors de l’economia pòdon èsser qualificats d’industrials.
Son l’espleitacion minièra e la produccion de ceramica sigillada. Aquela es
ligada a l’exportacion de produchs agricòlas. Es donc dins las grandas regions
de produccion que se trapan los principals talhièrs de ceramica. près quaranta
fabricas d’armas son espandidas per l’Empèri. Son d'industrias de l’Estat, coma
las fabricas d’armaduras, de vestits pels soldats e las tinturariás.

Al sègle IV las prefecturas de la vila e del pretòri s’apondan al consulat coma
cargas permetent d’intrar dins la nobilitas. Constantin pren la decision de
suprimir l’òrdre equèstre que los membres intran gaireben totes dins l’òrdre
senatorial. Lo nombre de senators passa de 600 a 2000 membres. Lo Senat creat a
Constantinòple compta tanben 2000 membres. L’òrdre senatorial oriental es
recrutat d'entre los notables de las ciutats provincialas grègas. La nobilitas
romana se caracteriza tanben per sa resisténcia a l’adopcion del cristianisme.
Ligada al culte dels aujòls, a la cultura grecoromana, a la filosofia, espandís
una nombrosa literatura anticrestiana. Pasmens, a la mitat del sègle IV, las
grandas familhas romanas se convertisson pauc a pauc al cristianisme. Las
invasions barbaras empachan pas l’aristocracia senatoriala de gardar sa riquesa
fonzièra e son influéncia fins al sègle VIII. Monopoliza las cargas de comte e
d’evesque.

Dempuèi lo sègle III, l’Empèri Roman se noirís de las aportacions barbaras. Lo
ròtle fondamental dels pòbles federats dins l’armada romana es evocat çai naut.
Tanben poblèron las regions septentrionalas de l’Empèri menaçadas de
despopulacion. Los decrets de Valentinian Ièr interdisent los maridatge
romanobarbars mòstran qu’existís ja un mestissatge important a l'epòca. Los cas
d'oficièrs barbars vivent dins l’Empèri e romanizats son frequents al sègle IV.

La ciutat demòra lo còr de la romanitat. Los luòcs tradicionals de la vida
romana, los tèrmes, los circs e los anfiteatres son frequentats fins a la fin
del sègle VI e quitament al delà per Constantinòple. Mas fòrça monuments ancians
se deterioran, perque las finanças publicas son insufisentas per las poder
mantenir, mai que lo periòde de l’Antiquitat tardièra es ric en tèrratrems. Las
vilas de l’Empèri coneisson de transformacions. Bastisson de barris als sègles
III e IV per s'aparar. Lo grand novelum arquitectural es la construccion
d’edificis crestians, una basilica, un baptistèri e la demòra de l’evesque,
qu'una partida dels materials utilizat ven dels ancians monuments abandonats.
Las novèlas residéncias imperialas: Trevèri, Milan, Sirmium, Nicomedia
benefician de la preséncia de las tropas e dels emperaires.

A partir del sègle III e IV, los retrachs imperials venon imposant e colossal
(coma l'estatua de Constantin Ièr), alara que la generalizacion de l’inumacion
dona un vam novèl a l’art del bas relèu suls sarcofags, amb de tèmas decoratius
dionisiacs o paleocrestians.

Los Romans revolucionan lo supòrt escrich dels libres, li donant la forma
modèrna que coneissèm : generalizan lo codèx, volum de fuèlhas religadas mai
manipulable e mai aisit de legir que lo tradicional rotlèu. Lo libre ven un
objècte manipulable, aisit de transportar, de servar, legible per un sol
individú. Mas demòra un objècte car, quitament se lo nombre de volums en
circulacion aumenta fòrça. L'usatge del pergamin, mai solide, mas mai costós
s'espandís als despens del papir. Lo passatge de volumen al codèx, a vegadas de
talha plan redusida, a coma consequéncia la pèrda d'una partida dels tèxtes
antics que son pas mai consultats. La plaça de l'escrich dins la societat
aumenta de contunh.

A partir del sègle IV, la font de la literatura es subretot crestiana. La
correspondéncia entre de grands esperits del temps, fòrça plan conservada,
permet d'aver una coneissença fina de las mentalitats de l'Antiquitat tardièra.
La retorica grèga es utilizada pels Paires de la Glèisa, que siá per redigir de
sermons, explicar lo tèxtes sants o ensajar de convéncer los non crestians.
L'agiografia se multiplica. Tot en contant la vida dels sants coma o faguèt
Sueton o Plutarc, se concentra sus las vertuts crestianas de sants per ne far
d'exemples pel lector. Al sègle VI e VII, lo genre agiografic multiplica los
recits de miracles, que l'empòrtan sus l'exemple moral. Es donc pas susprenent
que l'òbra màger de l'Antiquitat tardièra siá una òbra religiosa. S'agís de la
La Ciutat de Dieu d'Agustin d'Ipòna, acabada en 423. Replica de biais magistral
als detractors del cristianisme que fa la religion responsabla del sac de Roma
de 410. Dins sa teoria de las doas ciutats, desvelopa l'idèa que Roma es una
ciutat terrèstra donc mortala. La ciutat dels crestians es lo reialme de Dieu
que los espèra après la mòrt. Devon donc pas ligar lor fei crestiana a
l'existéncia de Roma quitament se devon servir l'Empèri amb leialtat.

Pendent longtemps èra avençada l'idèa qu'al començament del sègle IV, las
províncias d'Orient son majoritàriament aqueridas al cristianisme. En Occident,
las províncias mediterranèas son mai tocadas per la religion novèla que las
autras. Mas de pertot dins aquela partida de l'Empèri roman, las campanhas
demòran prigondament politeïstas. Ara l’espandiment de la cristianizacion de
l’Empèri es controverciada. Sembla qu'en 312, los crestians representan pas que
4 a 5 % de la populacion totala de l’Empèri.

Constantin se convertís al cristianisme alara quel seu camp contra Maxenci en
312. En 313, l'edicte de Milan proclama la libertat de culte e prevei de tornar
als crestians los bens que lor foguèron confiscats pendent la granda persecucion
de Dioclecian. Aquela conversion pausa lo problèma de las relacions entre la
Glèisa e lo poder. Acompanhat d'evesques, Constantin interven dins las disputas
doctrinalas de la Glèisa. Un dels seus objectius es de restablir la patz civila
dins l'Empèri. Luta contra lo donatisme en Africa e l’arrianisme en Orient.
Quitament presida le concili de Nicèa en 325 que reconeis lo Crist coma Dieu e
òme a l’unanimité, quitament Arri aderís a aquela doctrina. Mas contunha sa
predicacion e es excomuniat. Los arrians adòptan de posicions fòrça favorablas
al poder imperial, li reconeissent lo drech de trencar las questions religiosas
d’autoritat. Constantin acaba per se convertir a aquela mena de cristianisme e
se fa batejar sus son lièch de mòrt per un prèire arien. Aquela conversion cap a
l'arrianisme es contestada per la Glèisa catolica e d'istorians. Son filh,
Constanci II es un arrian convençut. Esita pas a persecutar los crestians nicèus
encara mai que los pagans. Malgrat sas intervencions dins fòrça concilis, escaç
a far adoptar un credo qui satisfasca los arrians e los crestians ortodòxes. Los
successors, volent la patz civila obsèrvan una estricta neutralitat religiosa
arrians e nicèus. La desfacha d'Andrinòple fàcia als Visigòts arrians permet als
catolics ortodòxes de passar a l'ofensiva. Ambròsi de Milan, volent defendre lo
credo de Nicèa contra los arrians, qualifica l'eretgia de dobla traïson, contra
la Glèisa e contra l'Empèri.

Gracian acaba decidir la condamnacion de l'arrianisme jos la dobla influéncia de
son collèga Tedòsi e d’Ambròsi. L’emperaire d’Orient promulga de leis
qu'enebisson las doctrinas s’opausan a la fe de Nicèa. L'emperaire de la pars
orientalis, en 380, dins l'edicte de Tessalonica, fa del Cristianisme una
religion d'Estat. Coma son collèga, promulga de leis antiereticas. Convòca un
concili a Aquilèu, en 381, dirigit per Ambròsi. Dos evesques arrians son
excomuniats. La Glèisa catolica èra alara pro fòrta per resistir a la cort
imperiala. Après la mòrt de Gracian, lo partit arrian torna èsser influent a la
cort. Fan promulgar una lei, lo 23 de genièr de 386, que prevei la mòrt per tota
persona que s’opausariá a la libertat de las consciéncias e dels cultes. Ambròsi
rebuta de concedir una basilica extra muros als arrians amb lo sosten del pòble
e de los notables de Milan. La cort imperiala es obligada de cedir. Mercé a
d'òmes coma Ambròsi, la Glèisa pòt se liberar de la tutèla imperiala, subretot
en Occident e quitament revendicar la primautat del poder esperital sul temporal
remembrant a l'emperaire los seus devers de crestian. Los crestians tanben los
cal la fòrça publica per far prevaler lor vejaire. Atal Porfiri de Gaza obten de
l'imperatritz Eudoxia, que lo seu espós Honori faga tampar los temples
politeïstas de Gaza.

Los emperaires donan als membres del clergat fòrça privilègis. Son dispensats de
las prestacions fiscalas impausadas als ciutadans. Los evesques prenon de poders
de juridiccion civila. Las personas percaçadas pel poder benefícian del drech
d'asil, atal son sortidas de la justícia imperiala. Fin finala los clergues
passan pas la juridiccions ordinàrias e se tròban atal plaçats al dessús del
drech comun. Constantin dona a la Glèisa una personalitat juridica que li permet
de recebre de donas e de legs. Atal pòt aumentar sa poténcia materiala. Al sègle
V, possedís d'immenses domenis que d'unes dependon de las institucions
caritablas de la Glèisa. Lo desvelopament de las seunas institucions li permet
d'ocupar un void daissat pels sistèmas de redistribucions pagans, s'interèssan
als paures per çò que son e pas mai coma ciutadans o clients.

Pendent tot lo sègle IV, los cultes politeïstas tradicionals contunhan, coma los
cultes de mistèri d'origina orientala que son aqueles de Mitra, de Cibèla,
d'Isis e de Sarapis malgrat de restriccions progressivas. Los tèxtes crestians
que los denóncian violentament, las dedicaças, los ex voto, o d'atestacions
d'òbras dins los temples ne testimònian. En Egipte, Chenouté, abat del monastèri
Blanc en Egipte Nauta e mòrt vèrs 466, conta dins sas òbras sa luta contra los
pagans, que nomena « los Grècs ». L'istorian pagan Zosim nos apren al subjècte
que la novèla religion èra pas encara espandida dins tot l'Empèri Roman, lo
paganisme que se mantenguèt pro de temps dins los vilatges après son audament
dins las vilas.

Constantin interven pas que per enebir los sacrificis nocturnes, las practicas
de mascariá e de Magia, los rites d’aruspici privada, çò que ten de la
superstitio. Totjorn cequèt, quitament après 324, a estalviar los pagans. Garda
a vida lo títol de grand pontife, çò que ne fa lo cap de la religion
tradicionala manifesta mai sovent mai granda tolerància al respècte de totes los
biais de paganisme. En efièch, la granda majoritat dels subjèctes de l'emperaire
es encara pagana. Deu donc los estalivar. En 356, Constanci II enebís totes los
sacrificis, de nuèch coma de jorn, fa tampar de temples isolats e menaça de mòrt
aqueles que practican la magia e l'endevina. L'emperaire Julian, adèpte del
paganisme, promulga en 361 un edicte de tolerància permetent de practicar lo
culte de sa causida. Exigís que los crestians qu'avián pres de tresaurs dels
cultes pagans los tornan. Los successors son totes crestians. En 379, Gracian
abandona la carga de Grand Pontife. A partir de 382, segon l'idèa d'Ambròsi,
evesque de Milan, l’altar de la Victòria, son simbòl al Senat, es arrancat de la
Curia, alra que las Vestalas e totes los sacerdòcis perdon lors immunitats. Lo
24 de febrièr de 391, una lei de Teodòsi enebís a quin que siá d’intrar dins un
temple, d’adorar las estatuas dels dieus e de celebrar de sacrificis, « jos pena
de mòrt ».

En 392, Teodòsi enebís los Jòc Olimpics ligats a Zèus e a Èra, mas tanben a
causa de la nuditat del còs dels competitors, lo culte del còs e la nuditat,
essent rebutat pel cristianisme. Pauc a pauc, los temples abandonats cason en
roïnas. D’autres son destruits coma lo Serapé d'Alexandria a partir de 391, lo
temple de Caelestis, la granda divessa cartaginesa eritièra de Tanit en 399.
D'autra mena, lo quite cristianisme se trapa impregnat d'ancians rites pagans.
De fèstas tradicionalas romanas son totjorn festejadas a la fin del sègle V,
coma la fèsta de Lupercals consacrada a la feconditat e als amoroses. Per
l'eradicar, lo papa Gelasi Ièr decidís en 495 de festejar sant Valentin, lo 14
de febrièr, un jorn abans la fèsta dels Lupercals per celebrar los amoroses. Es
de segur un ensag de cristianizacion d'un rite pagan. Los Africans contunhan de
celebrar de taulejadas los jorns anniversaris dels mòrts directament sus las
tombas. Al sègle VI, Cesari d'Arles denóncia dins los seus sermons pels fidèls
las practicas paganas que demòran dins lo pòble. La potada d'amulets, los cultes
als arbres e a la fonts desapareguèron pas de la Gàllia miègjornala. Las
denonciacions dels clergues son nombroses fins a la fin de l'Antiquitat
tardièra.

En 376, rebutats pels Huns, los Visigòts demandan asil a l’Empèri. Dos cent mila
d’entre eles son establits al sud del Danubi, en Mesia en cambi de levada de las
recrutas. Mas son espleitats pels foncionaris romans e lèu se revòltan.
D'esclaus, de colons e de trabalhadors de las minas se liga amb eles per
ravatjar Tràcia. Sens esperar l'arribada de son nebot Gracian, retengut pels
Alamans en Occident, l'emperaire Valens engatja lo combat amb sa sola armada e
es tuat pendent la batalha d’Andrinòple en 378 ont la cavalariá visigòta tòca la
legion romana. Lo novèl emperaire de la partia orientala de l'Empèri, Teodòsi I,
pacifica aviadament los Balcans e capita a conclure un novèl fœdus amb los Gòts
en 382,. Los Gòts an lo drech de s'installar en Tràcia. Conservon la lors leis e
son pas somés als impòstes romans. Son donc gaireben independants quitament se
s'engatjan a servir dins l'armada romana coma federats, es a dire jol
comandament de lors pròpris caps. Teodòsi Ièr profiècha d'aquel periòde de
relambi amb los Gòts per conclure una patz amb los Sassanids que durèt fins a
502.

Après la mòrt de Teodòsi (395), los Visigòts dirigits per Alaric sacatjan
Macedònia, Tessàlia, Grècia. Arcadi negocia fòrça car lor retirada cap a l'oèst.
Estilicon, general d'origina vandala e tutor dels dos joves emperaires, es
empachat de los combatre pel sobeiran d'Orient. En 402, alara que los Ostrogòts
envasison las províncias danubianas, los Visigòts penètran en Itàlia. En 410,
sacatjan Roma. L'episòdi es sentit coma una catastròfa pels Romans. Los pagans i
veson la consequéncia de l'abandon dels dieus tradicionals. Sant Jiròni i vei lo
castig dels pecats dels òmes. Sant Agustin afirma qu'i a pas cap de ligam entre
lo cristianisme e l'Empèri. L’establiment definitiu dels Visigòts en Gàllia e en
Espanha acaba amb lors atacas.

Mas mentretant, lo 31 de decembre de 406, los Vandals, los Sarmats, los Suèvas,
los Alans e los Alamans passan lo Ren lèu seguits pels Burgonds. Ravatjan Gàllia
e Britània, qu'es, alara, definitivament abandonada. Lo poderós partit
antibarbar present a la cort imperiala obten una epuracion de l'armada e de
l'administracion en Itàlia, la privant dels defensaires eficaces e fidèls.
L'emperaire, installat a Ravena, deu acceptar l'installacion de novèls reialmes
barbars en Gàllia. En 429, los Vandals envasisson l'Africa romana que ne fan la
conquista en 10 ans. Copan Itàlia d'un dels seus granièrs de blat, de lor flota
contraròlant la Mediterranèa occidentala. En mai son d'arrians fanatics e
persecutan los Romans ortodòxes. La cort imperiala deu de conclure de fœdus amb
los envasaires. En 435, los Vandals obtenon a lor torn l'estatut de federats en
Africa orientala. Lo rei suèva Ermeric crea un vertadièr reialme a l'entorn de
sa capitala Braga obtenent un fœdus en 437-438. Las províncias danubianas
demòran fidèlas a l'Empèri, mas passan jos l'autoritat de Constantinòple.
L'Empèri Roman d'Occident se redusís a l'Itàlia e una partida de Gàllia.

Aeti, general de Valentinian III d'origina barbara, contunha a lutar contra los
Barbars. Rebuta los Francs cap al nòrd, los Visigòts cap al sud de Gàllia e
Ispània. Venç ls Burgonds mercé a son armada compausada d'Huns — Aeti aviá estat
ostatge a la cort dels Huns pendent son enfança, ont venguèt un amic del jove
Atila — e los transferís en Esapaudia ont en 434, Valentinian III los autorisa a
s'installar coma pòble federat. En 451, mercé una armada mai barbara que romana,
— compren un fòrt contingent visigòt —, capita a rebutar Atila a la batalha dels
camps Catalaunics. Mas es sagnat en 454 pel quita Valentinian III, gelós dels
seus succès. L'emperaire es a son torn assassinat pels partisans d'Aeti.
L'Empèri Roman d'Occident coneis alara una instabilitat politica amb
d'emperaires despoderats, contestats per d'usurpators. En 455, Roma es sacatjada
pendent mai d'un mes pels Vandals de Genseric. Los Barbars s'espandisson alara
en Gàllia malgrat l'accion de defensors de la romanitat coma Egidi e son filh
Siagri. Un d'aqueles, Odoacre, despauda lo jove emperaire Romul Augustul e torna
los insignes imperials a Constantinòple en 476. Aquel eveniment passa sens bruch
en Occident coma en Orient, tant l'emperaire d'Occident aviá perdut son
importància. Pasmens pendent longtemps, los istorians occidentals lo marquèron
coma data de la fin de l'Empèri roman, tant Roma èra vista coma una entitat
occidentala.

En 488, Teodoric lo Grand, rei dels Ostrogòts conqueriguèt Itàlia, alara dins
las mans d'Odoacre a la demanda de l'emperaire d'Orient Zenon que se considèra
coma lo sol mèstre de l'Empèri. Après la presa de Ravena en 493, la poténcia
dels Ostrogòts s'espandís en Itàlia, Sicília, Dalmàcia e al nòrd d'Itàlia. Coma
representant del poder imperial, Teodoric ensaja d'espandir son poder suls
autres reialmes barbs, arrians coma el. Per Teodoric, los Gòts son los
protectors dels Romans. L'administracion romana encara existís donc. La politica
e la cultura romanas an una granda influéncia suls Gòts. L'emperaire roman li
confèra quitament lo títol de rei. Lo reialme ostrogòt d'Itàlia es un excellent
exemple de la collaboracion entre Constantinòple e los reis barbars.

Al sègle V, l'Orient conéis un long periòde de prosperitat economica. Las
caissas de l'Estat son plenas d'aur. Jol règne de Teodòsi II, la vila de
Constantinòple contunha a grandir e recep un barri nòu, lo paret de Teodòsi. Un
còdi juridic es publicat, lo Còdi de Teodòsi. Mas l'Empèri es destabilizat per
de conflictes religioses violents, entre nicèus e arrians e a partir de 430
entre nestorians e monofisitas. A partir de 440, los Huns menaçan l'Empèri
d'Orient. Un tribut e l'autreg d'una dignitat romana a Atila permeton d'alunhar
lo dangièr. Marcian, espós de Pulcheri, la sòrra de Teodòsi II règne de 450 a
457. Leon Ièr es lo primièr emperaire d'Orient a recebre la corona de las mans
del patriarca de Constantinòple. Son felen Leon II règne pas que d'unes meses.
Es donc son gendre Zenon que vestís la porpra imperiala pendent quinze ans de
476 a 491. Es jos lo seu règne que lo darrièr emperaire roman d'Occident Romul
Augustul es destituit per Odoacre. Es donc lo sol emperaire del mond roman, mas
son autoritat sus l'Occident es sonque teorica. Jol règne d'Anastasi (491-518),
la guèrra contra los Pèrses torna. Lo Senat causís enseguida un oficièr
macedonian, Justin (518-527) que lo nebot, Justinian passa totes los escalons de
la carrièra administrativa.

Justinian (527-565) es lo darrièr emperaire roman. Estimant que tot territòri
qu'aviá estat roman o demòra inalieniablament, Consacra una granda partida de
son règne a tornar prene als Barbars las tèrras de la romanitat e fa de
l'Occident son objectiu primièr. Conquerís Africa suls Vandals en qualques
meses. Utiliza l'aflaquiment d'Itàlia après la mòrt de Teodoric per intervenir
dins la peninsula en 535. La conquista es mai dificila que s'esperava e es
definitiva sonqu'al tèrme d'una guèrra devastatritz entre 552 e 554. En 554, los
Bizantins fan la conquista d'una partida de l'Espanha visigòta fins a Còrdoa. De
mai, las conquistas de Justinian son fòrça costosas. Negligís la menaça persana
qu'escarta un temps pel pagament d'un tribut e aquela dels Eslaus qu'apareisson
al nòrd de l'Empèri d'Orient. Sacrifica atal l'avenir de regions vitalas per
l'Empèri d'Orient o bizantin per contunhar lo sòmi d'un empèri universal.
Tanplan capita a reconciliar los tenents de l'ortodoxia romana e los
monofisitas.

Aquela reconquista agota Roma e l'Itàlia e gaire pas durabla. En 568, solas las
regions de Ravena e de Roma son encara dins las mans dels Bizantins. Lo rèste
d'Itàlia ven lombard. Jol règne d'Heraclius (610-641) l'Empèri d'Orient pren un
caractèr grèc ineluctable. Lo títol de Basileus remplaça aquel d'August, las
províncias venon de tèmas. Es tanben l'epòca de las primièras conquistas
aràbias. Siria, Jerusalèm, Egipte, Mesopotamia son definitivament perdudas après
sièis sègles de romanitat. Lo mond bizantin remplaça definitivament lo mond
roman oriental.

Un nombre pro important de tèxtes istorics de l'Antiquitat, escrich en latin o
en grèc ancien, nos venon mejans de còpias. Pasmens que lor contenguts siá
sovent controversiat, son una font màger d'informacion sus l'istòria politica de
la Roma antica. Se pòt citar:



https://oc.wikipedia.org/wiki/Petra_(Arabia)

Petra (de πέτρα petra, « ròca » en grèc ancian ; البتراء Al-Batrāʾ en arab), de
son nom semitic Reqem o Raqmu (« la Mirgalhada »),, es una ciutat nabatèa
preislamica situada al sud de l'actuala Jordania e lo pòl toristic màger del
país.

Creada dins l'Antiquitat vèrs la fin del sègle III AbC pels Edomitas, es mai
tard ocupada pels Nabatèus que la fan espelir mercé a sa posicion sus la rota de
las caravanas transportant l'encens, las espècias e d'autres produchs precioses
entre Egipte, Siria, l'Arabia del Sud e la Mediterranèa. Vèrs lo sègle VIII, la
modificacion de las rotas comercialas e los tèrratrems provòcan l'abandon
progressiu de la vila pels abitants. Petra abriguèt a son apogèa fins a vint e
cinc mila abitants. Casent dins l'oblit a l'epòca modèrna, lo site se torna
descobrir pel mond occitental l'explorator soís Jean Louis Burckhardt en 1812.

Forças bastits, que las façadas monumentalas directament talhadas dins lo ròc,
ne fan un ensems monumental e unic que, dempuèi lo 6 de decembre de 1985, es
inscrit sus la lista del patrimòni mondial de l'UNESCO. La zona a l'entorn del
site es tanben, dempuèi 1993, un parge nacional arqueologic.

Petra se situa a mièg camin entre lo gof d'Aqaba e la mar Mòrta a un altitud de
800 à 1 396 mètres al dessús del nivèl de la mar, dins un fons de val de la
region montanhòla d'Edom, a l'èst del val de l'Arabah. Ara lo site de Petra se
trapa a près de 200 km al sud de la capitala jordaniana Amman, a gaireben 3 oras
de carrièra.

La situacion de Petra, amagada entre de ròcs de parets escalabroses e provesit
en aiga de biais segur ne fa un luòc propici per una ciutat prospèra. Lo luòc es
accessible per un caminolet montanhós pel nòrd-oèst o a l'èst per un canhon de
gaireben 1,5 quilomètre de long e fins a 200 mètres de prigondor, lo Sîq,
l'accès màger, que, a son luòc mai estrech, mesura pas que dos mètres de larg.

La preséncia d'aiga e la seguretat balhada pel site faguèron de Petra un arrèst
natural a la crosada de mai d'una rotas de caravas que ligan l'Egipte a Siria e
l'Arabia del Sud a la Mediterranèa, cargadas subretot de produchs de luxe
(espècias e seda venent d'Índia, evòri venent d'Africa, pèrlas de la Mar Roja e
encens del sud d'Arabia). La resina de l'« arbre d'encens » (Boswellia) èra
convejada dins tot lo mond antic coma una ofrenda religiosa fòrça preciosa, mas
tanben coma medicament.

Coma Petra es una vila troglodita situada al mièg de bauces rocaguts, la pèira
es visibla de pertot sul site. Se compausa de gres, ròca detritica eissida de
l’agregacion e la cementacion (o diagenèsi) de grans d'arena. S'agís d'una ròca
coerenta. Es organiza en estratas que dona a vegada de declinasons de colors
mirgalhadas (anant del jaune al violet en passant pel ròse) renfortis per
l'intensitat de la lutz, subretot de vespre.

Petra es situada dins una region de fòrta sismicitat. Se plaça als tèrmes de
doas placas que limpan: la placa d'Arabia e la placa d'Africa. Lo 19 de mai de
363, en 419, 551 e 747, de tèrratrems damatjèron la vila e los monuments,.

La jaça freatica d'aiga salada situada jos Petra puja e damatge los monuments a
la basa.

A l'entorn de Petra, i a de ròcas contenent de silici, que los Nabatèus an podut
traire de las peirièras per far de beton impermeable.

L'aiga es necessari al desvelopament de las activitats umanas. Las fonts essent
pauc abondantas dins la region mièg desrtica, es l'aiga de pluèja, gaireben
150 mm per an (uèi de 50 a 250 mm), qu'assegurava l'essencial dels besonhs. Las
fonts solas podavan pas provesir d'aiga sonque per unas familhas. Los Nabatèus
bastiguèron un sistèma de presa d'aigas e de redistribucion amb de règlas de
despartiment als abitants.

Petra, situada dins una conca, podava prene las aiga pluvencas d'un bacin de
92 km2 mercé a la relativa impermeabilitat de las ròcas. Aquela permeabilitat
floaca del sol fasiá pasmens problèmas, coma lo desencadenament d'aigadas
sasonièras (ivèrn e prima) fòrça poderosas e donc destructriças dels oèds (coma
aquel de Mossa). En efièch, fins a que siá desviat al sègle XX, lo riu de l'oèd
Mossa (« rui de Moïses ») que raja dempuèis la fon d'Aïn Mossa (« font de
Moïses ») dins lo Sîq fins al vilatge de Gaia èra a l'origina de las aigadas
murtrièras coma en 1963 que 24 toristes franceses moriguèron nogats, preses dins
una èrsa monstruosa. Tanben existís un « pichon Sîq » que jonh lo Sîq màger près
de las tombas reialas.

Al sègle I, Estrabon dirà que los abitants de Petra « an de fonts en abondéncia,
que siá per d'utlizacions domesticas o per asagar lors jardins ».

D'installacions de culhida e de distribucion d'aiga destinadas a servar e menar
l'aiga passent lo relèu bauçós son encara visibles uèi, coma per exemple las
cinc paissièras idraulicas e de sèrvas descbèrtas. Tanben existissiá un grand
malhum de cistèrnas sosteranha. Al nòrd-èst e sud-èst de Petra, las aigas del
Sîq rajavan dins dos aquaductes, una galariá obèrta (reculhant las aigas
regolant de las parets) talhada dins lo ròc e cobèrta de gip impermeable, una
autra cobèrta en penjal doç realizat amb de tudèls en tèrra cuècha o en
ceramica,. Las aigas pluvencas progissent lo primièr aquaducte, l'Aïn Mossa lo
segond, las 200 cisternas (que mai d'una sul mont Umm al-Beira, o « Maire de las
cisternas »), fòrça sèrvas e un nymphaeum, o font publica. Un malhum de mai gros
debit permetava tanben de prene l'aiga de font mai alinhada e d'alimentar de
quartièrs nauts. Aqueles malhums menavan gaireben 40 millions de litres d'aiga
per jorn a Petra.

Lo sistèma de distribucion d'aiga foguèt comparat amb aquel de Roma a la
meteissa epòca, qu'èra tanben fòrça avançat, pasmens se la talha d'ambedos
ciutats èra plan diferent, Roma essent fòrça mai poblada. Mas èra plan sufisent
per cobrir los besonhs de la ciutat.

Lo resultat d'aquela mestresa de l'aiga èra, a l'epòca, la creacion d'un
vertadièr oasi artificial. Sols de restes d'aquelas installacions son encara
visibles.

Quand la vila èra en plan vam, l'aiga servissiá subretot a la consomacion dels
abitants e del bestial e tanben, dins una fasa mai tardièra, a l'asagatge
ortalenc.

De cerealas, coma l'òrdi o lo blat, d'arbres fruchièrs e de vinhas èran de segur
cultivadas a Petra. De truèlhs cavats dins de ròcs foguèron trobats, datant
benlèu del periòde de dominacion romana qu'aviá donat al vin una granda
importança.

Ara, d'amenatjaments agricòls son visibles a l'entorn del site coma de culturas
sus de laissas dins lo sector de Zurrabeh, creats per lutar contre l'erosion
dels sols e obtenir de rendements mai nauts. Dempuèi l'abandon del site, lo
manca d'entreten dels amenatjaments idraulics menèt a la destruccion de fòrça
paissièras; sols unes restes son encara visibles, coma un obratge dedicat a la
distribucion de l'aiga dins lo luòc dich dels « òrts romans ».

Ara, de tropèls de cabras negras son tanben visiblas a l'ntorn del site de
Petra. Lor domesticacion es provada dempuèi lo Neolitic.

L'istòria de Petra es longa, son val essent fòrça apreciat per sa facilitat de
defensa. Pasmens, los primièrs abitants èran nomads, existisson de traças
materialas de las abitacions sonque a partir de l'epòca nabatèa, qu'aquela
civilizacion bastiguèt fòrça construit e i demorèt lo mai de temps. abandonat,
alara existís pauc de fonts evocant aquel epòca, çò que fa malaisit la
reconstitucion de l'istòria de la vila sus un periòde long. Après la redecobèrta
de la vila per Jean Louis Burckhardt en 1812, foguèron trobats d'ecrichs de
l'Antiquitat de fòrça fonts evocant l'istòria de Petra.

De decobertas sul site de Beidha, a unes quilomètres de Petra, mostrèron
l'existéncia d'installacions sedentàrias datant d'un periòde estimat entre 10000
e 8000 AbC. L'establiment mai ancian trobat dins la quita Petra data de l'edat
du fèrre.

Segon Léon de Laborde, las primièras traças d'installacions sedentàrias edomitas
sul site de Petra ven de la fin del sègle VIII AbC e del VII AbC. Aquel pòble
domina alara tota la region. Los Edomitas causisson de s'installar suls puèges
pròches de Petra, coma Umm al-Beira (« Maira de las cistèrnas », que n'èra mai
d'una al suc) puslèu que sul site ocupat mai tard pels Nabatèus. Pas bons
bastissèires, son pasmens reputats per terralha.

Se serián oposats, segon la Bíblia, al passatge de Moïses pendent l'Exòde, car
de descendents d'Esaü, fraires enemics dels Ebrieus. Per localizar les estapas
de l'Exòde, Laborde e totes los diferents explorators donèron de noms biblics
als diferents luòcs: Wadi Moussa « riu de Moïses », Khazne al-Firaun « tresaur
del Faraon »…

Petra, coma Bosra, foguèt coneguda fins al sègle XX coma la vila mencionada dins
la Bíblia (II Reis, XIV, 7 ; Isaïas, XVI, 1) jol nom de Sela (de סֶּלַע sela,
« ròc » en ebrieu), la capitala dels Edomitas, abans que de recercas
arqueologicas mòstran qu'èran doas vilas diferentas, Sela essent mai al nòrd.

L'arribada dels Nabatèus, pòble nomad arab, ven benlèu de sègle VI AbC, quand
intrèron en país d'Edom e prenon lo contraròtle de Petra. Los Edomitas son a
l'epòca partits s'installar dins la region d'Ebron, abandonant lo site. Lèu, los
Nabatèus se sedentarizan dins la region daissada liura.

Lo periòde nabatèu es documentat melhor que loas autras epòcas de l'Antiquitat,
mas la partida mai granda dels documents (escrits sus de papirs e d'autres
supòrts se descompausant aisidament) son ara en polvera, las fonts datant
d'aquela epòca son rares, daissant pas que las datas a vegada precisas
d'eveniments gravats dins lo gres de las parets de la vila e las etapas de
construccion dels monuments per permetre de reconstituir aquela epòca de son
istòria.

En 312 AbC lo general macedonian Antigòn lo Bornhe fa fracas dins son ensag de
prene de la vila.

Al sgle IV AbC, la vila s'espandís sus mai de detz km2. Los Nabatèus se fan
conéisser per lor tecnica de terralha de granda qualitat, saber de segur venent
dels Edomitas.

Vèrs la fin del sègle IV AbC e al començament del II AbC, los Nabatèus semblan
totalament independents malgrat la dominacion regionala dels Ptolemèus e vèrs la
fin del sègle III AbC, los Nabatèus sostenon Antíoc III que rebuta los Ptolemèus
cap al Sud.

Entre 93 e 90 AbC, lo rei nabatèu Obodas I bat Alexandre Jannèu sul plan del
Golan, acabant amb las vistas expansionistas dels Asmoneans sus Petra e son
reialme. conquerís atal los païses de Moab e de Galaad, a l'èst del Jordan que
tornarà prene malgrat sa novèla victòria sus Jannèu vèrs -82.

En 85 AbC, Obodas I bat lo seleucid Antiokho XII qu'es tuat al combat. A sa
mòrt, Obodas es deïficat pels Nabatèus qu'organizan son culte e bastissent lo
Deir en son onor.

Lo rei Aretas III, filh d'Obodas I espandís lo reialme dels Nabatèus fins a
Damasc. La ciutat se desvolopa mercé al comerci sus la rota de l'encens. Aquel
itinerari terrèstre istoric anava del Iemèn le long de la còsta occidentala
d'Arabia e se divisava a Pétra en una branca nordoccidentala que mena a Gaza, e
en una nordorientala cap a Damasc. L'aiga e la seguretat faguèron de Petra un
arrèst per las caravanas del sud d'Arabia, cargadas subretot de produchs de luxe
(espècias e seda venent d'Índia, evòri venent d'Africa, perlas de la mar Roja e
encens del sud d'Arabia, entre autres produchs nautament covejats). La resina
del boswellia (l'« arbre a encens ») èra convejada dins lo mond antic tot entièr
coma una ofrenda religiosa particulara preciosa, mas tanben coma medicament. Lo
comerci intermediari e dels drechs de doana produsent d'importants beneficic
pels Nabatèus, que donavan als caravanièrs de l'aiga e lor mostravan ont
s'aparar la nuèch - contra pagament.

Lo rei nabatèu Malikho I puèi Obodas III fan racassar mai d'una expedicions
romanas vèrs l'Arabia felix coma aquela de 25 e 24 AbC del prefièch d'Egipte Gai
Aeli Gal. Los Romans ensajan en efièch de descobrir l'origina de las espècias e
dels parfums que los Nabatèus comerçavan per se ne passar de lor intermediari.

La vila atenh son apogèu en l'an 50. Auriá abrigat a l'epòca fins a 20 000
abitants, mas las fonts divergisson fortament: d'autras estimacions van de
30 000 a 40 000 abitants.

Pendent lo regne del rei nabatèu Obodas III de 30 a 9 AbC, lo reialme conéis un
important movement cultural. Es a aquela epòca que gaireben totes los tombèls e
temples son bastits.

Los Nabatèus adoran los dieus e divesas arabs dels temps preislamics e tanben
unes de lors reis deificats. Dushara es a l'epòca lo diue mascle màger
acompanhat de sa trinitat femenina: Al ʿUzzā, Al Lat e Manat. Fòrça estatuas
talhadas dins lo ròc figuran aqueles dieus e divesas.

Diodòr de Sicília e Estrabon son los sols autors coneguts d'aquel epòca daissèt
dels tesmònis escrichs sus Petra. Aqueles tèxtes fan estat de las importantas
riquesas d'aquel pòble arab venent del comerci caravanièr entre Asia e Euròpa,
mas ne s'acordan pas sus lor vida videnta: sedentaris o nomads, païsans o
ciutadans. Reqem (« la Mirgalhada »), lo nom semitic de Petra es tanben
mencionada dins los Manuscrits de la Mar Mòrta.

Una confederacion amassant detz Ciutats-Estats situadas près de Petra nomenada
decapolis fa son apareisson a l'epòca romana. Foguèt conquerida per Roma en 63
AbC

En 106, sens dopte après la mòrt du darrièr rei nabatèu Rabbel II, ja qu'auriá
agut pas cap de combat, lo reialme es anexiat sus òrdre de l'emperaire roman
Trajan per Corneli Palma, governaire de Siria. Aquel fa de Bosra, que vendrà lèu
la segonda vila nabatèa en importança, la capitala de la novèla província romana
d'Arabia (provencia Arabia). L'emperaire Trajan torna nomenar Bosra (alara
nomenada Bostra) Nea Traiane Bostra, o « Novèla Bostra de Trajan », e Petra
recep lo títol onorific de metropòli (metropolis). Un pauc mai tard, en 114,
Petra ven la basa de partença per las atacas romanas contra l'empèri dels
Partians en Iran, a l'èst.

L'obertura de las rotas maritimas a l'epòca romana pòrta un còp fatal a Petra e
als Nabatèus desviant los fluses comercials de la vila. A partie de l'occupacion
romana, unas caravanas s'arrestan encara a Petra, mas venon mai rares amb lo
temps, malgrat la construccion d'una via romana de 400 km ligant Bosra, Petra e
lo gof d'Aqaba.

La multiplicacion de las construccions mòstra que la vila coneguèt malgrat tot
un periòde prospèr pendentt la « Pax Romana ».

Pendent la nòva organizacion de l'Empèri començada per l'emperaire Dioclecian,
ven la capitala de la « Palaestina taertia o Palaestina salutaris ».

Segon la tradicion araba, Petra es lo luòc ont Moïses, pendent l'Exòde del pòble
israelian d'Egipte, faguèt sordre la font d'una pèira la tustant d'un pal. Lo
vilatge pròche de Wadi Moussa e de luòcs remembran donca fins ara Moïses.
Miriam, la sòrra de Moïses, i possedís un tombèl.

Lo cristianisme penètra a Pétra vèrs lo sègle IV, près de 500 ans après
l'establiment de Petra coma centre comercial.

En 330 lo primièr emperaire crestian, Constantin I, fa de Bizanci sa novèla
capitala e la nomme Constantinòble. Petra fa ara partida de l'empèri bizantin e
l'empèri i encoratge coma pel tot son territòri la difusion de la fei crestiana
bastissent de glèisas. Los abitants de la vila demoran d'enprimièr fidèls a lors
cresenças, mas en 350 un evèsque es nomena a Pétra, e un sègle mai tard de
grandas glèisas son edificadas dins la vila. Atanas d'Alexandria menciona un
evesque de Petra nomena « Asteri ». Quitament lo Deir foguèt utilizat coma
glèisa pendent aquel periòde, de croses pintas sus las parets, e tres autras
glèisass foguèron descobertas pedent las escavacions. La vasta « Tomba de
l'urna » de l'epòca nabatèa, que correspond a la tomba de Malikho II o d'Aretas
IV, ven una mena de catedrala en 446. Al nòrd de Petra, i a de tombas amb de
croses gravadas, indicant que los crestians i enterravan lors mòrts.

Un violent tèrratrem tòca Petra lo 19 de mai de 363, domatjant de monuments,
coma lo teatre, e los aquaductes. Ciril, evesque de Jerusalèm, dirà que
« gaireben la mitat » de la vila fuguèt destriuda quand lo tèrratrem toquèt « a
la tresena ora, e subretot a la novena ora de la nuèch », descrivent le
tèrratrem e sa poderosa replica. La vila essent aflaquida dempuèi lo començament
de la dominacion romana per la diminucion de sas activitats comercialas, se
torna pas bastir e se voida lentament de sos abitants.

La darrièra mencion de Petra se trapa dins un tèxte escrich ear Antenogenas,
evesque de la vila, vèrs la fin del sègle V o lo començament del sègle VI.

La conquista islamica de 629 - 632 passa per la region e sembla aver ignorat
Petra. Conquistada pels Arabs, que l'impacte sus la vila es pas conegut, Petra,
que s'es pauc a pauc voidada de sos abitants e venguèt un simple vilatge vèrs
700. Diferents tèrratrems, subretot aquel de 747, explican la desafeccion de la
vila. Pasmens, l'istorian Dan Gibson sosten dins son libre Qur'anic Geography
que la vila santa de l'Al Coran seriá Petra e que la relocalizacion de la pèira
negra per Abd Allah ibn az-Zubayr al luòc actuel de La Mèca auriá fa càser la
vila dins l'oblit.

Pendent la Primièra crosada, la vila es ocupada per Baldoin de Jerusalèm del
Reilame de Jerusalèm e forma lo segond fèu de la baroniá d'Al-Karak dins la
Senhoriá d'Otrajordan. Pendent la dominacion franca, de fortificacions crosadas
son bastidas coma la fortalesa Al-Wu'ayrah e Al-Habis. La vila demora entre las
mans dels Francs fins a 1187, an onr Saladin los rebuta pendent la batalha
d'Attin e a Al-Karak e pren la region.

Un pelegrin alemand nomenat Thetmar revèla èsser passat près de Petra en 1217 e
lo sultan Az-Zâhir Rukn ad-Dîn Baybars al-Bunduqdari passa dins la vila en
1276,. La vila cai alara sens l'oublit.

Petra es revelada al mond occidental en 1812 per Jean Louis Burckhardt, un
viatjaire soís mascat en Arab, que se fa nomenar Cheikh Ibrahim. Seguís la rota
ligant Damasc a Egipte e qui passava per la Jordania. Ausiguèt que près del
vilatge de Wadi Mossa èra, al mièg d'una fortalesa naturala, de rèstes
extraordinaris. Dins aquela region qu'aparteniá alara a l'Empèri otoman, se
mesfian de las personas curiosas d'antiquitats consideradas coma « òbras dels
Infidèls »; car a aquela epòca la situacion politica e religiosa es tibada.
Burckhardt se presenta alara coma un pelegrin volent sacrificar una cabra al
profèta Aaron que lo tombèl, bastitt al sègle XIII, es censat se trapar al delà
de las roïnas, al suc del djebel Haroun. Accompanhat per son guida, passa dins
la vila antica lo 22 d'agost de 1812 sens poder jamai s'arrestar per prene des
notas o dessenhar, mas conscient de l'importança de tels rèstes e del fach que
las roïnas pròchas de Wadi Mossa son aquelas de Petra. Entosiast, rebat la
novèla d'entre los Occidentals installats en Orient e en Egipte e dona sas
conclusons dins son libre Travels in Syria and the Holy Land que foguèt editat
en 1823 cinc ans après sa mòrt.

D'autres ensags d'exploracions de Petra se realizan, malgrat la fisança del
autoctòns. Es sonque en mai de 1818 (sèis ans après l'expedicion de Burckhardt),
qu'una desena de personas venent de Jerusalèm, coma William John Bankes, lo
drogman Giovanni Finati e los oficièrs de marina C. L. Irby e J. Mangles,
capitan a demorar un pauc de temps sus plaça, mas pas mai de dos jorns, de
rivalitats entre caps de tribús los obligant a partir mai d'ora que previst.

A partir de 1828 començan las primièras vertadièras missions arqueologicas. E a
partir de 1830, lo site ven un luòc de visita, en mai dels pelegrinatges
religioses, e font de fòrça beneficis pels caps de las tribús a l'entorn.

Visitors celèbres: Burckhardt (1812), Léon de Laborde e Louis Linant de
Bellefonds (1828), David Roberts (1842-1849), Jean-Léon Gérôme (1871), Charles
Doughty (1875)...

A l'origina, los Nabatèus essent un pòble nomad, lors construccions son de
simplas tendas de pèl de cabras establida lo long del Wadi Mossa vèrs lo sègle
IV AbC.

Aqueles campaments temporaris son remplaçats pendent los dos sègles segents per
de quartièrs d'abitacions fòrça simples talhat dins la ròca: dotadas de façadas
planas, an una pòrta escavada dins la partida inferiora avec un o doas copas en
forma d'escalièr. Aquela sedentarizacion nabatèa s'exprima dins d'edificis que
son una adaptacion dels tombèls de Siria; essent en contacte de contunh amb las
civilizacions a l'entorn, s'inspirèron de l'estil d'aquelas, subretot
d'Alexàndria.

Al sègle AbC, l'afirmacion de la monarquia nabatèa se traduch per una
planificacion urbana: los quartièrs son rasats per far plaça a la construccion
del centre urban monumental. Al sègle I, en parallel amb lo vam economic dels
Nabatèus, comença la construccion d'estructuras monumentalas: lo Deir e los
tombèls del Palais e del Corintian. Pendent lo sègle los bastisseires de la
ciutat adoptan de detalhs arquitecturals ellenistics (frisa, arquitrava,
pilastre…) e crean un novèl estil de capitèl encara ara nomenat « nabatèu ».
Utilizan totjorn mai d'estructuras sonque decorativas, que d'unas son inspiradas
de la cultura autoctòna: rosetas, animals de la region o d'endacòm mai
(elefants, lions, aglas...), esculpturas inspiradas de la Grècia antica (coma
aquela de la Medusa, que transformava tot èsser la gaitant en pèria), d'esfinx,
de grifon…, Las familhas mai ricas de la vila emplegan d'arquitectes per crear
de tombèls comportant de façadas plan decoradas. Fan tanben decorer l'interior
dels ostals, l'estuc i èra pintat en colors vivas. Estrabon dirà qu'a Petra las
autoritats « condamnan publicament a une amenda aqueles que merman lor riquesa e
conferisson d'onors a aqueles que los aumentan »; los abitants fan mòstra de
lors riquesas fasent bastir de tombèls e monuments imposants: mai 620 tombas
monumentalas se trapan al costat de nombrosas tombas de fossa. D'entre la fòrça
tombas de façadas esculptadas dins la ròca, las mai ancians an de similaritats
estonantas amb aquelas de Mleiha, vila d'Arabia del Sud, amb lors façadas
decoradas de dos bandèls de merlons de gras superpausats (motius en escalièrs) e
de miègmerlons d’angle. Segon l'arqueològ del CNRS Michel Mouton, aquela
analogia suggerís que los Nabatèus an coma origina la peninsula arabica, vèrs lo
sègle IV AbC mas a Petra, aqueles monolits abrigan de cambras funeràrias alara
qu'en Arabia, son de blócs plens acompanhats d'una fossa sepulcrala sosterranha.

Pasmens se los bastiments publics, los monuments e los tombèls indican una fòrta
influéncia ellenistica d'autras civilizacions, amb lors colomnas, peristils e
autres detalhs forastièrs, los espacis privats, ont los Nabatèus dorman, manjan
e trabalha, son puslèu d'estil arab. Sovent desprovesit de fenèstras, donan sur
de pichonas corts interioras tranquillas, coma es encara lo cas en Orient Mejan.
Los teulats de las abitacions bassas (d'un o dos estatges), son plans e sens
teulats e totes levat los rics, que preferavan los mosaïcs, an de sols malonats.
I a sovent de bancs de pèira ont se sèire pendent los repais, mas lo rèste dels
mòbles sembla aver estat de fusta, que se trapa gaireben pas de restes. Los
cosinas son situadas dins un bastit alunhat de l'abitacion màger per mermar lo
risc d'incendi, coma es encara lo cas dins fòrça de païses. Se pòt parlar de
« barrròc arab » pels grands monuments nabatèus de Petra, per combinason
d'estils (encastre de pòrta roman, colomnas de capitèls de banas tipicament
nabatèus, gòrja egipciana susmontada de merlons, eca.) e empilament dels nivèls.

Los abitants de Petra bastisson tanben fòrça colomnas, las utilisant a l'exerior
e a l'interior de lors bastits. A l'exterior, servisson a separar las corts
interioras e d'autras estructuras e, a l'interior, a decorar e a separar las
diferentas pèças. Pendent l'ocupacion romana, los Romans bastisson una carrièra
rectilinèa, bordada de portics amb colomnas, cap al mercat de la vila; abans
totas las carrièras seguissiá los contorns del val, la carrirèa màger seguent l
cors del Sîq. Gaireben totes los bastits de Petra son pas construits sus un
quadrillatge de vias, mas sus de laissas naturalas lo long de las parets dels
vals, o cavadas pel ròc. Los quartièrs son centrats sus las fonts e benlèu
comencèt per de simples camps tribals. A ez-Zantur, un quartièr al dessús de la
via romana, i a de restes d'una abitacion de pèira del sègle I AbC; sul meteis
luòc i a una rica vilà bastida al sègle I.

Los arquitèctes planifican lors òbras en scultant dels plans sul ròc a de
nautors anant fins a 30 mètres. Podavan bastir una façada de dos biais: de naut
cap al bas amb una sola equipa, o amb doas equipas trabalhant simultaneament,
una partent del naut e una autra del bas. Quand bastisson de naut cap al bas,
utilizavan en general una plataforma talhada pel ròc; quand una seccion èra
acabada, destrusián lo nivèl inferior per far una plataforma mai bassa. Los
obrièrs utilizan las ascladuras ja presentas pel ròc per far mai aisida
l'excavacion; quand èra pas possible, se deviá escavar un trauc dins lo ròc e i
inserir de fusta, que, un còp banhat, conflava e amb la granda pression intensa
sul ròc a l'entorn, lo trencant.

Als luòcs considerats coma sagrat, los Nabatèus levan de pèiras nomenada
« betils », literalament « demoras divinas ». Servisson a signalar la preséncia
d'un dieu.

L'intrada del Sîq èra susmontada d'una granda arca que delora uèi pas que de
restes sus un costat del canhon a causa dels damatges de l'erosion, dels
tèrratrem e d'aigadas. Tot lo long de las parets se trapa de bojalets contenent
d'esculpturas de dieus.

La relativa bona conservacion dels monuments ven del fach que, per tradicion,
los abitants dels vilatges vesins « mantenián » la ciutat e gaireben fins al
sègle XIX.

I a a l'entorn de Petra de tombèls escavats de la quita ròca e que presentan de
façadas de tipe ellenistic que la celèbra Khazneh e lo monastèri Deir. I a
tanben vint ròcs nomenats los « jinns », que representavan benlèu de dieus
vigilant sus la vila.

Lo Sîq es tanben sovent representada per son costat misteriós e monumental e
tanben la seguida del Khazne al-Firaun, la « via » centrala de Petra.

Bastit al sègle I, un teatre roman talhat dins lo ròc podava aculhir de 3 000 a
8 500 personas, segon las fonts, (_type:city_region:JO 30° 19.50’ N, 35° 26.82’
E ). Èra una mescla de ròc talhat e de maçonariá; i aviá un orquèstra
miègcircular e d'escalons de tres nivèls superpausats en forma de luna
creissenta. Lo teatre foguèt descobèrt en 1961 e escavat per una equipa
d'arqueològs americans. De cambras funeràrias enclavadas dins lo massís rocasut
situat e en rèire del teatre se trobèron pendent sa construccion.

Fòrça dels monuments mai grands (la Khazneh, lo teatre, lo Qasr-al-Bint…)
fuguèron bastits pendent lo regne del rei Aretas IV (de -9 a 40).

Pendent la dominacion bizantina, se bastís de grandas glèisas fastuosament
decoradas de pèires venent de Grècia, Egipte, e d'autras tèrras alunhadas.
S'utiliza sovent de marbre e de granit dels ancians temples nabatèus e romans.
La « Glèisa bizantina », descoberta en 1990, foguèt bastida al sègle V, se trapa
al nòrd de la carrièra de colonmnadas(_type:city_region:JO 30° 19.845’ N,
35° 26.68’ E ). A l'epòca èra decorada de de mosaïcs e de tessèras de veire e de
pèiras, a vegadas cobèrtas de fuèlhas d'aur. Son estil èra puslèu grecoroman amb
de detalhs inspirats de Petra e dels a l'entorns, sas plantas e animals. La
glèisa es victima d'un incendi a la fin del sègle V qui destrusís lo marbre
(escampilhats en mai de 4 000 fragments trobats pels arqueològs), e damatge mai
de 140 papirs servats dins una cambra connèxa per une familha aisida.

L'egiptològ William John Bankes, que capitèt a demorar unes jorns sul site et a
percorrir una granda partida de la vila, pòt far unes crocadís; las conclusons
de son viatge seran publicadas lo meteis an que la sortida del libre de
Burckhardt, mas los crocadises demoran enebits fins a la fin del sègle XX.

De fachs son los fòrça nombroses documents, gravadauras e dessenhs arqueologics
dels Franceses Léon de Laborde e Louis Maurice Adolphe Linant de Bellefonds
realizats pendent lor mission de 1828 e recampats dins lo libre Voyage de
l'Arabie Pétrée (1830) que pausan las basas del mite nabatèu e atrasent
l'atencion del mond occidental suls rèstes de Petra. Los dos associats e las
setze personas que los acompanhant campan près de las roïnas malgrat la paur de
la pèsta tocant lo vilatge pròche de Wadi Mossa. Lors relevats, realizats en
sièis jornada de trabalh, permeton de far la primièra mapa de la vila.

De missions arqueologicas seguentas, coma aquelas dels geografs Gotthilf
Heinrich von Schubert e Jules de Bertou en 1837, de l'especialista dels estudis
biblics Edward Robinson en 1838, de l'assiriològ Austen Henry Layard en 1840 e
de l'arqueològ Honoré Théodoric d'Albert de Luynes en 1864. Los primièrs estudis
pòrtan suls tombèls mai espectaculars que los autres restes. Las populacions
localas se mòstran ostils a las recercas, permetent pas l'organizacion de
veritablas escavacions.

En 1897, los Dominicans de l’Escòla biblica e arqueologicafrancesade Jerusalèm
prenon de relevats de las inscripcions e dels monuments.

En 1907, l'especialista del mond arab morav Alois Musil publica dins son òbra
cartografica Arabia Petraea los resultats d'una de las primièras expedicions de
vocacion scientific avent començat de far l'inventari de totes los sites de
l'Antiquitat visiblas a l'epòca. Dins los ans 1920, de mesuras realizadas pels
anticaris Rudolf Ernst Brünnow e Alfred von Domaszewski permeton de dessenhar
las primièras mapas precisas de Petra. Es pas qu'a partir de 1924 que comencèron
de missions « veraias » d'escavacions scientificas.

Las recercas se limitan pas al site. Charles Montagu Doughty descobrís a una
certa distança una autra vila nabatèa, Egra.

Las primièras escavacions arqueologicas se debanan en 1929. D'autras seguisson
de 1935 àa1937 e en 1954. En 1958, la British School of Archaeology comença e
escavar lo centre vila. Dempuèi aquel epòca, dels arqueològs se remplaçan de
contunh sul site.

À compter de 1973, le département des Antiquités de Jordanie entame une
collaboration avec plusieurs universités américaines pour la conduite des
fouilles. Les archéologues jordaniens, français, suisses et américains font
beaucoup de découvertes importantes au cours de la dernière grande campagne de
fouilles qui dure de 1993 à 2002 : en 1998 un grand complexe de bassins est
découvert près du Grand Temple, en 2000 une riche villa nabatéenne située hors
du Sîq, et en 2003 des tombes taillées dans la roche en dessous de la Khazneh.
Le relief de la ville rendant difficile l'accès à certains endroits, et
l'érosion ayant fait des dégâts, les archéologues demandèrent à un alpiniste
d'escalader une paroi pour atteindre une tombe, mais il n'y trouva que des os,
la tombe ayant été pillée. Sur un petit plateau de l'une des falaises on trouva
un lieu réservé aux cérémonies religieuses, où se déroulaient probablement des
sacrifices d'animaux dont le sang devait couler sur la paroi de la falaise. Sous
la direction de l'autorité des Antiquités jordanienne, des scientifiques
américains de l'Université Brown de Providence révélèrent les ruines du temple
principal (Qasr al-Bint) dans le centre-ville ainsi que le secteur autour de la
porte de Temenos. Fins ara, sol un per cent de la superfícia de la ciutat de
Petra faguèt l'objècte d'escavacions arqueologicas.

Dins los ans 2000, lo CNRS contunha d'escavacions al Qasr al-Bint subretot
finançada pel ministèri dels Afars estrangièrs franceses.

Son las recercas sus las inscripcions de Petra o d'Egra que permetèron las
avançadas mai grandas. Los ròcs de Petra son cobèrts de près de 4 000
inscripcions, que 80 % son de signaturas, subretot de pelegrins de las religions
preislamiques i daissant de marcas de lor pietat. Los Nabatèus avent mai sovent
escrich sus de papirs e de cuer, que se descompausan rapidament, demoran pas que
las inscripcions gravadas dins la pèira, a Petra e endacòm mai a l'Orient Mejan.
A partir de 1840, lo sabent E. Beer deschifra l'alfabet, una forma particulara
de l'escritura aramèa mesclat a l'arab (es benlèu a l'origina de l'estil
d'ecritura d'aquela derrièra), e los Franceses Eugène-Melchior de Vogüé puèi
William Henry Waddington completan las recercas. Escrich de drecha a esquèrra,
l'alfabet se compausava de vint e doa consonantas; coma una lengas aparentadas,
coma l'ebrieu, las vocalas devon se dedure pel lector. Sembla que l'estil de
l'ecritura presenta suls ròcs, sas ligaturas e sas corbas, ven d'aquel d'una
escritura sus papir creada pels escribs, e qu'aquel estil foguèt utilizat
pendent la gravadura de las inscripcions sul ròc amb un martèl e un burin.

Los Nabatèus èran en contacte de contunh amb d'autras grandas civilizacions de
l'epòca e utilizavan lo grèc ancian e lo latin per lors documents mai
importants.

Mai d'unas inscripcions trapadas a Pétra son bilengas, en aramèu e en grèc. En
efièt, l'aramèu èra la lenga mai en usatge al Pròche Orient; atal los Nabatèus
escrivián utilizant l'alfabet aramèu. Lo grèc èra la lenga internacionala.

Los numismatas pòdon indetificar las pèças de moneda emisas pendent gaireben dos
sègles pels Nabatèus, qu'imitavan la moneda grèga, e conta atal las grandas
linhas de l'istòria de la reialtat nabatèa.

La societat anglosaxona prenguèt coneissença de l'existéncia de Petra subretot
mejan los racontes del religiós britanic John William Burgon que la descriviá
coma a rose-red city half as old as time (« una ciutat rosenca, mièg vielha coma
lo temps »), mas d'esperel, coma nombre dels sieus contemporanèus, jamai visitèt
la vila e la coneissián que per las litografias e pinturas de l'Ecossés David
Roberts, que a partir de 1839 los publica dins son libre Egypte, Syrie et Terre
sainte. En efièch, find a la Primièra Guèrra mondiala, la vila èra accessibla
als Europèus sonque acompanhats de guidas locals e d'escòrtas armadas.

En 1868, los pintres Gérôme e Bonnat, Paul Lenoir, lo guida interprèta Mosali e
lo fotograf Goupil, dins la « caravana dels pintres franceses », tenton a
descruire pendent lor vitges dins lo Sinai, Faium et Petra, los atots culturals
de la vila, mas lo resultat es decebent, car pendent dos jorns, de pluèjassas
tpermeton pas de trabalhar.

Dins los ans 1930, Agatha Christie situa l'intriga de son roman policièr
Appointment with Death (1937) a Petra.

Hollywood, amb de films coma Indiana Jones and the Last Crusade, Indiana Jones
et la Dernière Croisade, Mortal Kombat: Annihilation, The Mummy Returns e
Transformers: Revenge of the Fallenutilisa los decors particulars de Petra.

Lo torisme se desvelopèt a Petra après la Primièra Guèrra mondiala. Abans, la
vila èra accessibla als toristas e cercaires sonque accompanhats de guidas
locals e d'escòrtas armats. Los nomads Bedul abitavan las roïnas de Petra fins
als ans 1980; son uèi guidas toristicas o comerçants establits a l'entorn.

Petra es lo site lmai visitat de Jordania. pasmens lo sector del torisme es
dependent de la conjonctura economica e de l'estabilitat politica de la region.

Lo manca de proteccion vegetala, l'espandiment de l'aglomeracion vesina e la
frequentacion toristica en aument de contunh constituisson uèi de menaças per la
preservacion de Petra. Encara las aigadas e los tèrratrems associats a l'erosion
ja destruiguèron fòrça restes. De monuments tornèron e l'estat d'arena. Los
roges, los òcres, los grises que fan la beutat dels luòc son tan de signes de
lor degradacion.

Amb Qusair Amra e Um er-Rasas, Petra es un dels tres sites jordanians inscrichs
al liste patrimòni mondial de l'UNESCO. (1985).

Dempuèi 1991, l'UNESCO ajuda financierament Jordania per restaurar de Petra. Lo
tractament dels ròcs, destinat per exemle a mermar lor porositat per
electroforèsi, per Électricitat de França (EDF) e Deutsche Gesellschaft für
Technische Zusammenarbeit (GTZ) permetriá de preservar en l'estat los restes
nabatèus,,. L'Institut geografic nacional (IGN) tanben participèt e de missions
de restauracion, coma sul Qasr al-Bint.

Quitament d'ensags se faguèron amb de pèiras artificialas per evitar que los
toristas veson la vila dins un estat tojorn mai pièger.



https://oc.wikipedia.org/wiki/Perig%C3%B2rd

Perigòrd [peri'gɔr] o Peiregòrd [pejre'gɔr] (en francés Périgord) es una region
istorica d'Occitània. Es una part de la region pus granda de Guiana. Maitot es
lo nom dau comtat que recobriá, a pauc de chausa prep, l'actuau departament de
Dordonha. Lo departament iniciau fuguet leugierament remanejat e enchamba sus
quauques terras d'Engolmés (a l'entorn de La Tor Blancha), de Santonge (devers
La Ròcha Chalés), de Carcin (a l'entorn de Salanhac e Aivigas) e de Lemosin (au
nòrd de Nontronh e devèrs Jumilhac lo Grand).

Uei, s'usa dau nom de Perigòrd per marcar l'identitat dau territòri: cultura,
lenga, torisme, patrimòni, cosina,... Lo nom de Dordonha es mai que mai
administratiu, manca quand se parla dau flume.

Lo gentilici es perigòrd -a / peiregòrd -a o perigordin -a / peiregordin -a. En
generau, los abitants de Perigòrd se disen simplament Perigòrds (Sei perigòrd ;
Perigòrd, meitat chen, meitat pòrc). Daus uns consideran que lo terme Perigordin
/ Peiregordin (que pareis nonmàs au segle XVIII) es un francisme que se deu pas
usar en occitan, mas d'autras fonts lo presentan au contrari coma admissible
(TDF). Pergosin -a s'usa per designar los abitants de Periguers (coma
Petrocòris).

Lo nom de Perigòrd ven dau pòble gallés daus Petrocorii, es a dire "las quatre
armadas", "los quatre clans". Los limits ancians de lor territòri eran gaireben
los mesmes. La capitala daus Petrocorii era Vesunna (Vesona), qu'es venguda
Periguers.

Longitud : entre 0° 3' oest e 1° 25' est. Latitud : entre 44° 35' e 45° 42' nòrd

La superficia de Perigòrd, pres coma lo departament de Dordonha, es de 9200 km2
(tresen reng de França, darrier Gironda e Lanas. Sa situacion de transicion
entre lo Massís Central e lo Bacin Aquitan li balha una granda varietat de sòus
e de païsatges. Perigòrd fai partida de la region d'Aquitània. Los departaments
vesins son Nauta Vinhana, Corresa, Òlt, Òlt e Garona, Gironda, Charanta Maritima
e Charanta.

Lo clima de Perigòrd es au còp variat, agradiu e avivareu. Es un exemple de
transicion entre lo clima oceanic d'Aquitània e lo clima montanhier de las
marchas occidentalas dau Massís Central. La doçor relativa de l'ivern, las
temperaturas estivalas moderadas, las bravas 'reir-sasons son las marcas d'un
clima temperat. Pasmens, la disposicion de las valadas, l'exposicion de las
auturas, las artijas, las forests e los estanhs crean una gamma plan variada de
zònas especificas.

La pleguda mejana annadiera es de 860 mm. Mas l'asaigatge annadier es pas bric
unifòrme. La pluviometria creis dau sud-oest au nòrd-est segon lo releu. La
diferéncia es mai que mai marcada entre la bassa valada de Dordonha (750 mm en
La Mòta de Mont Ravèl) e los punts los pus nauts de Nontronhés (1160 mm en Puei
'Gut e Pluviers). De son costat, emb 900 mm annadiers, la pleguda dau Sarladés
es mai importanta que las de Rabairagués, Dobla o Brageiragués. Las plegudas
d'estiu, per chausa daus auratges, son creissentas d'oest en est emb daus maxima
sus los punts nauts dau Perigord Negre e de Nontronhés. Dins lo Brageiragués,
pleu 112 jorns d'un an sus l'autre. Daus uns còps, las pluejas d'auratge son
plan importantas, coma los 100 mm enregistrats lo 17 de mai de 1971 a l'estacion
de Brageirac.

La temperatura mejana annadiera es pus nauta au sud-oest de Perigòrd (12,5 °C
dins lo Brageiragués) qu'au nòrd-est (10,5 °C a l'est dau Nontronhés), per
chausa inversa de l'altitud. Lo nombre mejan annadier de jorns de fòrta chalor
(onte la temperatura maximala passa 30 °C) varia de mens de 10 sus l'est dau
Nontronhés a 20 e mai dins la valada de Dordonha e dins la valada d'Eila en avau
de Periguers. Lo recòrd de chalor en Brageirac es de 41,1 °C lo 4 d'agost de
2003, estiu de la caumassa. La mejana annadiera daus minimàs es pro unifòrma,
generalament un pauc mai bassa dins las valadas que sus l'auturas, e compresa
entre 0,5 °C e 2,5 °C. Per exemple, las datas de las darnieras jaladas passan
rarament lo prumier d'abriu sus l'auturas de Sarladés, e i a tres setmanas
d'escart environ entre las datas de las darnieras jaladas de valadas e las dau
releu.

Dau nord au sud de Perigòrd, la solelhada vai de 1900 a 2000 oras annadieras. En
Brageirac, l'annada la mens ensolelhada fuguet 1992 emb 1710 oras e la mai
fuguet 1989 emb 2300 oras. Per l'ivern, la solelhada es pus importanta sus
Sarladés que sus Rabairagués, per chausa de l'influéncia oceanica que pòrta de
la doçor, mas tanben de las brumas o daus bas nívols. Lo reste de l'annada,
qu'es dins lo sud-oest de Perigòrd que la solelhada es la pus fòrta.

L'escut de Perigòrd, sang e aur, representa tres lions de'n pè (De golas, aus
tres lions d'aur, armats, lampassats e coronats d'azur).

Prumiers poblaments acertats en Perigord (Òme de Neandertal) : sits de La
Ferrassiá, Lo Mostièr, Lo Regordon

Disparicion progressiva de l'Òme de Neandertal, remplaçat per l'Òme de
Cròsmanhon

L'Òme de Cròsmanhon ocupa tot Perigòrd : sits de L'Aujariá Nauta, L'Aujariá
Bassa, Bauma de Las Caus

Los chamnhaments climatics provocan la disparicion en Perigòrd dau boc estanh,
chavau, mamot, rèn e rinocèros lanós.

Difusion de la cultura campanifòrma, queraque dempuei las terras que se disen
uei Charanta

Envasiment progressiu daus Iberes, pòble protocelta, puei daus Celtas de Gàllia.

Prumiera Edat dau Fer, renduda possibla per la preséncia de la meniera de fer,
mai que mai dins lo nòrd e l'est de Perigòrd

Les Petrocòris furnissen a Vercingetorix environ 5000 guerriers per l'ajudar
afrontar las legions romanas de Juli Cesar

La terra daus Petrocòris (que s'apela pas enquera Perigòrd es integrada dins
Aquitània, dau fach de la reorganizacion de Gàllia per l'emperaire August

La lenga de Perigòrd es l'occitan, de dialecte lemosin au nòrd d'una linha que
vai a pauc près de Mont Peirós a Nadalhac (Perigòrd), e de dialecte lengadocian
au sud de 'quela linha. Nonmàs las comunas de Parcol e de La Ròcha Chalés (per
meitat) son de lenga d'oïl (dialecte peitavin-santongés idem parlanjhe).

Jacon lo Crocant, d'Ugeni Le Roy conta l'istòria de la Revòlta daus Crocants, e
la destruccion dau Chasteu de l'Èrm.

En occitan las letras de Perigòrd comptan d'autors com Micheu Chapduelh e Joan
Ganhaire



https://oc.wikipedia.org/wiki/Madagascar

Madagascar es una illa granda e un estat d'Africa Orientala. D'una superficia de
587 040 km², sa capitala es Antananarivo. A una populacion de 23,2 milions
d'abitants (2014) quasi unicament eissits dau pòble malgash. Son installacion
aguèt luec dins de circonstàncias mau conegudas, probablament dau sègle VII au
sègle XVI. Li formèt una tiera de reiaumes independents mai gardèt en partida
son unitat culturala, especialament sa lenga. A partir de la fin dau sègle XVI,
d'estats poderós acomencèron de si formar. Aqueu procès contunièt fins a
l'emergéncia dau Reiaume Merina que dominèt la quasi totalitat dau territòri
malgash au sègle XVIII. Pasmens, deguèt faciar leis ambicions dei poissanças
colonialas francesa e britanica que luchèron per establir sa dominacion dins
l'illa. Finalament atribuida a París, Madagascar venguèt un protectorat puei una
colonia francesa a la fin dau sègle XIX. Venguèt tornarmai independenta en 1960
ambé l'afondrament de l'Empèri Francés.

L'illa de Madagascar a una superficia d'environ 587 000 km². D'una longor de
1 600 km, si situa entre 12 e 26° de latitud sud e a una largor que pòu agantar
500 km. Es separada de l'Africa continentala per lo Canau de Moçambic que sa
prefondor pòu passar 3 000 m. Geologicament, es eissida de Gondwana e sa basa es
un sòcle precambrian que cuebre lei dos tèrç de sa superficia. En causa de
l'erosion, es generalament fach de còlas mai certanei regions son marcadas per
de relèus pus importants d'origina granitica e volcanica que forman lei Tèrras
Autas (au dessüs de 1 000 m) e lo Grand Desbauç Orientau. Si troba la cima pus
auta de l'illa (Tsaratanana, 2 886 m). A l'oèst, si troba dos grands bacins
sedimentaris que presentan un relèu de cuesta ambé de gres e de cauquiers.

Madagascar presenta un ret idrografic complèx format d'un nombre important de
rius qu'an un perfieu similar. An una fònt situada dins lei regions d'altitud e
un escorrement relativament rapide en direccion de l'Ocean Indian, especialament
dins la partida orientala de l'illa onte lo plan costier a una largor febla.
Dins la partida occidentala, la preséncia dei bacins sedimentaris aumenta la
longor dei rius e Mangoky e Betsiboka passan 500 km. En causa dau clima tropicau
malgasha, aquelei rius an de debits que presentan de variacions fòrtas dins lo
corrent de l'annada.

La populacion malgasha èra estimada a 23,2 milions d'abitants en 2014. Son
estructura es caracteristica d'un país paure amb una populacion jova (95,8% deis
abitants an mens de 55 ans), una esperança de vida limitada a 63,8 ans, un taus
de feconditat aut (4,29 enfants per frema) e una aumentacion anuala importanta
(+2,6%). L'urbanizacion es tanben limitada (34,5%) mai en aumentacion rapida
(+4,6%). La talha dei vilas es donc limitada e solament dètz passavan 50 000
abitants en 2014. Lei pus importantas èran la capitala Antananarivo (1,4 milion
d'abitants), Toamasina (206 000), Antsirabe (186 000), Fianarantsoa (167 000),
Mahajanga (155 000) e Toliara (115 000).

La composicion etnica dau país pòu èsser considerada coma omogenèa car lo pòble
malgash forma la totalitat de la populacion e parla la meteissa lenga. Pasmens,
dins lei fachs, se destria mai d'un sotagrop etnic au sen d'aqueu pòble
(oficialament 18). Aquelei divisions son la consequéncia deis independéncias
localas dei diferentei populacions avans leis unificacions merina e francesa dei
sègles XVIII e XIX. Son basadas sus de trachs culturaus e geografics. Pasmens,
la primautat merina e la politica coloniala de França que s'apielèt sus
l'infrastructura merina per administrar l'illa a creat una division pron
importanta entre grops dei Tèrras Autas e dau rèsta de l'illa.

Madagascar a doas lengas oficialas que son lo malgash e lo francés. La premiera
es parlada per la totalitat de la populacion. La segonda es sustot la lenga deis
elèits e es mestrejada per environ 20% deis abitants. Pasmens, aquela proporcion
sembla fòrça lentament demenir dempuei l'independéncia. De 2007 a 2010, una
temptativa aguèt luec per apondre l'anglés coma tresena lenga oficiala e atraire
leis investiments estrangiers.

La populacion malgasha es devesida entre quatre grops principaus regardant lei
creissenças religiosas. Dos son relativament ben identificats. Aperaquí 20% de
la populacion es ansin atèa ò agnostica e 7% musulmana. En revènge, la
definicion dei dos autrei blòts (environ 75%) es fòrça malaisada en causa de
l'interpenetracion dei tradicions crestianas (catolicas ò protestantas) e
animistas. Exemple d'aquela dificultat, la part deis animistas au sen de la
populacion de Madagascar varia segon leis estudis e lei critèris considerats de
20 a 50%.

Lei premiers movements de poblament de Madagascar son fòrça malaisats de
depintar en causa de la manca d'informacions claras sus l'origina dau pòble
malgash. D'estudis linguïstics mostran d'originas oceanencas e africanas e
l'arqueologia indica d'una faiçon quasi segura l'abséncia de poblament uman de
l'illa avans son arribada. Pasmens, en l'abséncia d'elements suplementaris
novèus, uneis ipotèsis existisson que lei principalei son :

Lei premiereis installacions umanas se situavan lòng dei costats nòrd-oèst e èst
que son clima es pus umid e pus favorable a l'agricultura. Puei, dins lo corrent
de l'Edat Mejana, d'autrei pòbles venguèron s'installar dins l'illa.
L'assimilacion deis imigrants foguèt generalament rapida e Madagascar gardèt son
unitat culturala e linguistica. Pasmens, fins au sègle XVI, de sota-grops,
caracterizats per de trachs culturaus pròpris, se formèron pauc a pauc au sen
dau pòble malgash.

Au començament dau sègle XVI, lei principalei migracions èran acabadas e la
division etnica actuala dau territòri èra quasi en plaça. Aquela estabilitat
permetèt la formacion dei premiers estats vertadiers de l'illa. Lo premier
reiaume de remarca foguèt aqueu dei Sakalava fondat au començament dau sègle
XVII dins lo sud-oèst de l'illa. A son apogèu, dins lo corrent dau sègle
seguent, s'estendiá sus un tèrç dau territòri malgash. D'autrei Sakalava
fondèron lo Reiaume de Menabe dins l'oèst e lo Reiaume de Boina dins lo
nòrd-èst. Totjorn dins lei regions meridionalas, lei Zana-Melata fondèron una
confederacion poderosa dich Confederacion dei Betsimisaraka. Dins lo centre, lei
Hova formèron tanben un reiaume qu'èra una poissança importanta dins l'illa a la
fin dau sègle XVI. Dins lo corrent dau sègle XVII, prenguèt lo nom d'Imerina e
seis abitants lo nom de Merina. Au sègle XVIII, aquel estat se fragmentèt mai lo
sentiment d'unitat demorèt viu.

Lei premiers explorators europèus (Portugués, Anglés, Olandés) arribèron a
Madagascar au començament dau sègle XVI. Assaièron de crear de comptadors
fortificats sus la costat. Pasmens, l'ostilitat dei Malgashs, lo perilh
representat per lei malautiás tropicalas e la manca d'interès comerciaus
entraïnèron la revirada d'aquelei projèctes. Au sègle XVII, laissèron la plaça
ai Francés que coneissèron un succès pus grand. D'efèct, fondèron Fòrt-Daufin
dins lo sud-èst e lo gardèron de 1642 a 1672. Pasmens, en 1664, la Companhiá
deis Índias Orientalas que s'ocupava de Fòrt-Daufin decidèt de donar la
prioritat au desvolopament de l'illa Borbon entraïnant lo declin de la preséncia
francesa. Au sègle seguent, la preséncia europèa se limitava donc a l'illa de
Santa Mariá (francesa en 1754) e a l'installacion de piratas francés e britanics
dins lo nòrd (magerament en Diégo-Suarez).

Vèrs la fin dau sègle XIX, lo rèi Andrianampoinimerina (1787-1810) restaurèt
l'unitat d'Imerina amb Antananarivo coma capitala. Puei, acomencèt una politica
d'expansion militara en direccion dau sud. Se maufisèt deis estrangiers mai
acceptèt de cambiar d'esclaus còntra d'armas de fuec. Son fiu Radama Ièr
(1810-1828) contunièt sa politica d'expansion mai èra mens ostils ais
influéncias estrangieras. En 1810, autorizèt l'installacion d'una mission
britanica en Antananarivo. Puei, negocièt un acòrdi ambé Londres que foguèt
signat en 1817. Acceptèt de renonciar au trafec d'esclaus en cambi d'una ajuda
financiera, militara e tecnica. De progrès tecnics importants aguèron donc luec
dins lo corrent de son rèine.

A sa mòrt, foguèt remplaçat per sa frema Ranavalona Ièra (1828-1861). Au
contrari de son marit, adoptèt una politica conservatritz que son axe principau
èra lo mantenement de la societat e de la religion tradicionalas. Ordonèt
l'expulsion dei missionaris crestians cargats de la predicacion. Aqueu contèxte
aumentèt lei tensions au sen de la societat malgasha e la fin dau rèine foguèt
marcada per de violéncias importantas còntra lei crestians de l'illa. Ansin, son
fiu Radama II (1861-1863), qu'aviá autorizat lo retorn dei missionaris francés
(catolics) e britanics (protestants), foguèt assassinat après solament doas
annadas de rèine.

Après Radama II, très rèinas se succediguèron a la tèsta dau Reiaume Merina :
Rasoherina (1863-1868), Ranavalona II (1868-1883) e Ranavalona III (1883-1897).
Pasmens, durant aqueu periòde, lo cap vertadier dau país foguèt lo Premier
Ministre Rainilaiarivony que venguèt lo marit dei tres sobeiranas. A son
iniciativa, una politica de modernizacion accelerada foguèt adoptada ambé
l'ajuda dei missionaris (en 1869, Rainilaiarivony e Ranavalona II venguèron
protestants). Aquò permetèt de bastir d'escòlas, d'espitaus, de crear un govèrn
modèrne e de formar lei basas d'una administracion centrala. Dins aquò, aquela
politica èra sostenguda per l'aumentacion deis impòsts eissits dau sistèma
feodau mantengut en plaça sus la màger part dau territòri. De tensions socialas
grèvas apareguèron donc dins lo corrent de la segonda mitat dau sègle XIX.

Au començament deis annadas 1880, França acomencèt de s'interessar a l'illa a
l'iniciativa dei mitans d'afaires e mitans catolics. Gràcias a sa preséncia
anciana lòng dau litorau, París capitèt de trobar divèrsei pretèxtes per ocupar
militarament lei vilas portuàrias de Majunga e de Tamatave en 1883. Vencut, lo
Reiaume Merina foguèt obligit de signar un tractat dur en 1885 qu'impausava lo
pagament d'una indemnitat de guèrra fòrça importanta e l'instauracion d'un
quasi-protectorat francés. Après aquela desfacha, la situacion marrida dei
finanças entraïnèt de trèbols grèus dins lo reiaume. En 1890, d'acòrdis
coloniaus francobritanics donèron l'illa ai Francés e laissèron lo Reiaume
Merica sensa aliat en fàcia de la poissança francesa. En 1895, una expedicion
francesa desbarquèt a Majunga e conquistèt Antananarivo après uech mes de
campanha malaisada dins la seuva malgasha. Rainilaiarivony deguèt acceptar la
creacion d'un protectorat vertadier e foguèt exilat per lei venceires. Puei, en
1897, foguèt de Ranavalona III e Madagascar venguèt oficialament una colonia
francesa.

Après la conquista francesa, lo generau Joseph Gallieni dirigiguèt la colonia de
1896 a 1905 e ne'n creèt leis institucions e lei basas. D'efèct, de 1896 a 1899,
s'ocupèt de sometre la totalitat de l'illa que foguèt pacificada après una tiera
d'operacions saunosas e destructritz. En particular, deguèt reprimir
l'insureccion dei Merinas reialistas partisans de la rèina Ranavalona III e
conquistar lo territòri dei pòbles encara independents dau sud e de l'oèst.
Puei, organizèt l'administracion coloniala, acomencèt una politica de grands
trabalhs (camin de fèrre... etc.) e impausèt un programa d'ensenhament laïc en
francés.

Lei successors de Gallieni se preocupèron principalament de la mesa en valor de
la colonia. Favorizèron lo desvolopament d'una agricultura d'exportacion
(cafè... etc.) ambé lo sostèn de grandei companhiás francesas. En revènge, lei
condicions de vida de la màger part de la populacion foguèron totalament
negligidas. Lo trabalh fòrçat foguèt mantengut e gaire de païsans malgashs
aprofichèron lo desvolopament economic de l'illa.

Aquela situacion encoratjèt l'oposicion d'una partida de l'elèit merina —
principalament l'aristocracia protestanta — que s'organizèt au sen de
l'organizacion secrèta Vy Vato Sakelila (VVS). Foguèron arrestats en 1915 mai lo
nacionalisme malgash contunièt d'existir e de s'estendre dins lo corrent de
l'entre doas guèrras. En particular, lo jornalista Jean Ralaimongo creèt un
jornau anticolonialista que denonciava leis abús e leis atrocitats de la
colonializacion e revendicava l'egalitat dei drechs entre Francés e Malgashs.

Pasmens, aquò mau capitèt e, en 1940, lo sostèn dau governador de la colonia au
regime de Vichy agravèt mai lei tensions. D'efèct, l'isolament de l'illa,
enceuclada per lei colonias africanas dau Reiaume Unit entraïnèt una aumentacion
dei requisicions e dau trabalhs exigits per lo poder. En 1942, de fòrças aliadas
(britanicas e sud-africanas desbarquèron per conquistar l'illa. Mau preparada,
aquela expedicion foguèt malaisada mai lei fòrças de Vichy foguèron finalament
obligits de capitular. En 1943, la direccion de Madagascar foguèt fisada a un
representant de la França Liura que deguèron faciar una agitacion importanta.

Lei causas de l'insureccion malgasha de 1947 son totjorn mau conegudas a l'ora
d'ara. Relativament organizada, la revòuta troba seis originas dins l'agitacion
politica de la fin de la Segonda Guèrra Mondiala. D'efèct, dos partits politics
s'opausèron ais eleccions de 1946. Lo Movement democratic de la revolucion
malgasha (MDRM), que revendicava una autonòmia fòrça importanta, ganhèt leis
eleccions mai se turtèt a l'oposicion dau Partit dei deseritats de Madagascar
(Padesm) pus moderat e fòrça influent dins lei regions maritimas. Aquela
oposicion entraïnèt un clima de tensions importantas e favorizèt lei violéncias.
D'autra part, lei condicions de vida marridas dei païsans avián entraïnat un
maucontentament prefond au sen dei zònas ruralas. A la fin de març, après lei
premiers succès de l'insureccion, lo movement prenguèt donc rapidament una
gròssa amplor, magerament dins lei regions orientalas. De combats durs se
debanèron còntra lei tropas francesas e un nombre important d'atrocitats
marquèron lo conflicte que s'acabèt en decembre en 1948. Environ 2 000 soudats,
principalament originaris de l'illa, foguèron tuats. Lo nombre d'insurgents
mòrts es oficialament de 80 000 sser pus important.

Designat responsable de la revòta, lo MDRM foguèt dissòus e sei caps arrestats
per leis autoritats francesas. Puei, lo Padesm foguèt sistematicament favorizat.
En 1956, aqueu partit se transformèt per venir lo Partit sociau democrata (PSD).
En 1958, se prononcièt per lo mantenement de l'illa dins l'Union Francesa
(environ 70% d'òc). Pasmens, maugrat aqueu vòte, Madagascar venguèt oficialament
independenta en 1960 dins l'encastre dau movement d'independéncia generau au sen
de l'Empèri Coloniau Francés. Philibert Tsiranana, cap dau PSD, venguèt lo
premier president de Madagascar.

Philibert Tsiranana adoptèt una politica de cooperacion larga ambé França.
Pasmens, au començament deis annadas 1970, la crisi economica suscitèt de
manifestacions importantas, especialament dins la capitala (estudiants en 1971,
estudiants e obriers en 1972). Tsiranana ordonèt la dissolucion dau govèrn e
fisèt lo poder ai militars dirigits per lo generau Ramanantsoa. Puei, un
referendum aprobèt la suspension de la constitucion e leis acòrdis de
cooperacion ambé França foguèron denonciats.

Après divèrsei luchas intèrnas au sen de la junta, lo capitani de fregata Didier
Ratsiraka prenguèt lo poder en 1975. Fondèt la IIa Republica e engatjèt una
politica d'inspiracion socialista (renfòrçament dau ròtle de l'Estat dins
l'economia) e nacionalista (promoccion dau malgash dins l'ensenhament au
detriment dau francés). Pasmens, lei resultats economics foguèron fòrça marrits
e l'armada deguèt reprimir d'esmogudas entraïnadas per de faminas en 1985 e
1986. En 1989, Ratsiraka decidèt donc d'adoptar una politica liberala mai la
tension demorèt viva ambé l'oposicion. D'efècte, unificats dins un Comitat dei
Fòrças vivas, lei movements d'oposicion organizèron regularament de
manifestacions gigantas còntra lo president. En 1991, la situacion se desgradèt
mai e la policía tirèt sus una manifestacion. Aquò obligiguèt Ratsiraka de
durbir de negociacions vertadieras ambé l'oposicion.

En 1992, una constitucion novèla foguèt votada e en 1993, lo cap dau Comitat,
Albert Zafy, foguèt elegit a la presidéncia. Pasmens, son mandat foguèt minat
per sei relacions marridas ambé l'Assemblada Nacionala. En 1996, lei deputats
votèron sa destitucion e Ratsiraka foguèt tornarmai elegit president l'annada
venenta. Mau capitèt d'estabilizar la situacion economica dau país e venguèt
fòrça impopular dins certanei region. En 2001, l'eleccion presidenciala
entraïnèt donc una crisi grèva entre Ratsiraka e lo premier consòl
d'Antananarivo Marc Ravalomanana que contestèron lei resultats dau premier torn.
En abriu de 2002, après de mes d'afrontaments entre lei partisans dei dos camps,
la Cort constitucionala Auta proclamèt l'eleccion de Ravalomanana. Ratsiraka
s'exilèt e lo venceire foguèt tornarmai elegit president en 2006. Pasmens, en
2009, una crisi novèla aguèt luec e Ravalomanana deguèt laissar lo poder sota la
pression de la populacion e dei militars. Un govèrn de transicion foguèt format
fins a d'eleccions presidencialas e legislativas en 2013 que veguèron la
victòria de Hery Rajaonarimampianina.

Madagascar es una republica democratica semi-presidenciala multipartita
qu'aplica lo principi de la seperacion dei poders executiu, legislatiu e
judiciari. Leis institucions, largament inspiradas per aquelei de França, son
regidas per una constitucion adoptada en 2010. Lo cap de l'Estat n'es lo
President de la Republica.

Lo poder executiu es tengut per lo President qu'es elegit au sufragi universau
dirècte. Noma lo cap dau govèrn, dich Premier Ministre, e lei ministres dau
gabinet (que son prepausats per lo Premier Ministre). Lo poder legislatiu es
entre lei mans dau govèrn e d'un parlament bicamerau que sa chambra auta es
dicha Senat e sa chambra bassa Assemblada Nacionala. Lo Senat es compausat de 33
senators que dos tèrç son elegits au sufragi indirècte per lei províncias e un
tèrç es nomat dirèctament per lo President. L'Assemblada es formada de 160
deputats elegits au sufragi universau dirècte. La durada dei mandats de senator
e de deputat es de cinc annadas. Enfin, la justícia es devesida entre diferentei
brancas especializadas que sei juridiccions pus autas son la Còrt Suprèma (per
la màger part deis afaires), la Còrt Constitucionala Auta (per leis afaires
constitucionaus) e la Còrt de Justícia Auta (per leis afaires de traïment dei
caps pus importants de l'Estat).

L'organizacion territòriala de Madagascar es inspirada dau sistèma francés ambé
teoricament cinc nivèus formats de 6 províncias autonòmas (faritany mizakatena),
de 22 regions (faritra), de 116 departaments ò districtes (fivondronana), de
1 548 comunas (kaominina) e de 16 969 fonkotanys (fokontany). Pasmens, en causa
dei trèbols politics e sociaus deis annadas 1990-2000, la mesa en plaça de totei
lei subdivisions es pas encara efectiva.

Lei províncias autonòmas foguèron en 2000 e d'eleccions se debanèron per formar
lei conseus provínciaus. Dins lo corrent de la crisi, cinc províncias
sostenguèron lo president Ratsiraka e se declarèron independentas. Aquò
entraïnèt sa dissolucion de facto après lo presa dau poder per lo president
Ravalomanana. Sa disparicion definitiva foguèt votada en 2007. Lei regions
foguèron oficialament creadas en 2004 mai sei competéncias son encara mau
definidas. Coma lei departaments an disparegut dei tèxtes de lèi, lei comunas e
sei sudivisions son donc lei soleteis entitats que foncionan normalament a l'ora
d'ara.

Enfin, lo ravenala (ò aubre dei viatjaires), qu'es un aubre originari de
Madagascar, es sovent utilizat coma simbòl de l'illa.

Madagascar es un actor diplomatic segondari d'Africa que sa diplomacia es basat
sus quatre axes principaus : lo mantenement de relacions bònas ambé leis
institucions financieras (FMI...) e leis estats susceptibles de finançar son
desvolopament (França, Estats Units...), lo renfòrçament de l'integracion
regionala ambé la participacion a divèrseis organizacions africanas, lo
desvolopament de relacions amb Asia (sustot Japon, China e Tailàndia) e la
recèrca d'una visibilitat internacionala ambé la participacion a d'organizacions
internacionalas (Union Africana, Francofonia...). Après la crisi politica de
2009, lo país foguèt suspendut de mai d'una organizacion mai la situacion s'es
normalizada ambé l'organizacion d'eleccions a la fin de 2013.

Lei fòrças armadas de Madagascar son formadas dei Fòrças Armadas Popularas
(13 500 òmes en 2010) e de la Gendarmariá Nacionala (8 100 òmes). Son budget
representava 0,69% dau PIB en 2012 e lo servici èra basat sus lo volontariat.
Son eissidas dei fòrças colonialas francesas de l'illa e an pas participat a de
guèrras importantas dempuei sa creacion. En revènge, aguèron de còps un ròtle
important dins leis afaires intèrnes dau país. Sei missions principalas son de
sostenir la populacion dins lo cas de catastròfas naturalas, de protegir lo
territòri nacionau còntra lei menaças exterioras (sustot la piratariá de l'Ocean
Indian), assegurar la seguritat dins lei regions pus isoladas de l'illa e
participar a d'operacions exterioras de mantenement de la patz. Lei Fòrças
Armadas Popularas son devesidas entre una branca terrèstra (13 500 òmes en
2010), una marina militara (500 òmes) e una fòrça aeriana (500 òmes). En causa
de l'abséncia d'enemic declarat e de la feblessa economica malgasha, leis
armaments son ancians e leugiers (PT-76, Mig-17...).

Madagascar a de revendicacions sus leis illas francesas de Bassas da Índia,
d'Euròpa, de Juan de Nova, dau Banc dau Gueisèr e de l'archipèu deis Illas
Gloriosas. Regardant lo Banc dau Gueisèr, l'estèu es tanben l'objècte d'una
revendicacion dau govèrn comorian.

Madagascar es un país paure e pauc desvolopat amb un PIB de 11,2 miliards de
dolars en 2014 siá 482 $/ab. L'agricultura n'es la basa que forma 28,1% dau PIB
e emplega environ 80% de la populacion activa. Sei produccions principalas son
lo ris, lo cafè, la vanilha, lo sucre, lo claveu de giròfle, lo cacau, lo
maniòc, la banana e l'arachida. La màger part son consomadas localament mai lo
país exporta de quantitats importantas de cafè, de vanilha e de sucre. Lo
norrigatge, especialament aqueu dau zebú, a tanben un ròtle important dins
l'alimentacion deis abitants. L'industria forma 17,4% dau PIB mai es un sector
considerat coma important per lo desvolopament de l'economia malgasha. D'efèct,
lo govèrn assaia de desvolopar l'industria miniera per esplechar lei ressorsas
mineralas importantas dau territòri. Lo país es ja un exportator de mineraus de
cròme mai de projèctes regardant lei resèrvas de titani, de carbon, de fèrre, de
cobalt, de coire e de niquèl. Si supausa tanben l'existéncia de jaciments de
petròli e de gas naturau. Existisse tanben una importanta industria textila
liada au còst feble de la man d'òbra locala e una industria agroalimentara que
tracta lei produchs locaus coma la vanilha ò lo sucre. Enfin, lei servicis
forman 54,5% dau PIB e lo torisme li es considerat coma un axe de desvolopament
gràcias a la fauna e a la flòra de l'illa.

Lei partenaires principaus de l'economia malgasha son França (21,6% deis
exportacions, 11,9% deis importacions), China (19,2% deis importacions, 8,2%
deis exportacions), lies Estats Units d'America (8,2% deis exportacions), Índia
(6,4% eis importacions), Sud-Africa (5,6% deis importacions e 4,1% deis
exportacions), lei País Bas (5,3% deis exportacions) e Alemanha (5,1% deis
exportacions) e divèrseis estats dau Golf Arabic per leis importacions de
petròli. En fòra deis idrocarburs, leis importacions de Madagascar regardan la
norridura e lei bens manufacturats.

L'arquitectura tradicionala de Madagascar es particulara en Africa en causa de
sa semblança ambé l'arquitectura dau sud de Bornèo. Es caracterizada per
d'ostaus rectangulars bastits sus paufics. Lo paufic centrau a un ròtle
important per sostenir la teulissa. Es sovent decorat e es l'objècte de rites
especiaus au sen de la religion animista malgasha. Lei materiaus de construccion
tradicionaus èran la tèrra dins lo centre, la fusta lòng dau litorau e una
mescla dei doi matèrias dins lei regions intermediàrias. Au sègle XIX,
d'influéncias estrangieras penetrèron dins l'illa e entraïnèron de materiaus
novèus coma la brica, especialament per l'aristocracia merina. Enfin, après la
fin de la conquista francesa, lei corrents principaus de l'arquitectura
internacionala se difusèron au sen dei vilas pus importantas.

La literatura malgasha anciana es mau coneguda car èra largament orala e qu'una
partida importanta es estada perduda. La poesia, sovent inspiradas per de
tematicas mitologicas ò epicas, li aviá un ròtle de remarca. L'òbra majora
d'aqueu movement es un poèma epic dich Ibonia. Pasmens, mai d'un racònte foguèt
collectat per lei Francés e lei Britanics au sègle XIX, compres lo famós Tantara
ny Andriana eto Madagasikara. Existiá tanben una literatura escricha que fèt son
aparicion entre lei sègles VII e X gràcias ai contactes ambé lei marchands
arabis. L'escritura demorèt lòngtemps l'apanatge d'una partida menora deis
elèits e leis escribas se concentrèron sustot sus l'enregistrament dei rites
religiós e dei coneissenças medicalas.

La literatura modèrna apareguèt après la fin de la conquista francesa e
l'introduccion de l'influéncia europèa dins l'illa. Leis escrivans malgashs
adoptèron rapidament leis estiles diferents de la literatura occidentala
(poesia, opèra, roman, novèlas...). Un nombre important fasiá de l'organizacion
culturala Vy Vato Sakelika que teniá tanben d'objectius nacionalistas, çò
qu'entraïnèt una repression viva entre 1915 e 1922. Lei tematicas d'aqueleis
autors foguèron principalament centradas sus Madagascar e son passat avans la
colonizacion e la lenga pus utilizada èra lo francés. Jean-Joseph Rabearivelo
(1901 ò 1903 - 1937) es l'autor pus famós d'aqueu periòde. Dins lo corrent de la
segonda mitat dau sègle XX, lo francés gardèt un ròtle important mai lo malgash
fèt pauc a pauc sa reaparicion. En revènge, lei tematicas evolucionèron per
donar una importància pus granda ais influéncias occidentalas e ai racòntes
oraus ancians. Aquò entraïnèt un renovelament de la poesia e l'emergéncia
d'estiles novèus (benda dessenhada per exemple).

La musica malgasha es fòrça rica gràcias a l'existéncia de desenaus d'estiles
musicaus e d'instruments pròpris ai diferentei regions de l'illa. En mai
d'aquelei musicas regionalas, la musica de Madagascar es influenciada per de
corrents musicaus venguts d'Asia dau Sud-Èst, d'Africa, de la Peninsula Aràbia,
d'Anglatèrra, de França e deis Estats Units d'America. Se pòu devesir entre trei
categorias que son lei musicas tradicionala, contemporanèa e populara. La musica
contemporanèa es una evolucion de la musica tradicionala que foguèt mesclada
ambé d'instruments modèrnes (guitarra electrica, sintetizader...) e la musica
populara es dirèctament inspirada per la musica occidentala actuala (hip-hop,
reggae, jazz, gospel, folk...).

Madagascar a una tradicion importanta d'espectacles mesclant teatre e dança
dichs hiragasys. Un hiragasy dura environ tota la jornada e sei reglas
acomencèron d'èsser fixadas a la fin dau sègle XVIII ambé la formacion dei
premierei tropas permanentas per lo prince merina Andrianampoinimerina. Pauc a
pauc, leis actors integrèron pauc a pauc d'elements politics e critics e
certanei tropas (Tarika Ramilison Fenoarivo) venguèron popularas dins una
partida importanta de l'illa. La colonizacion entraïnèt l'introduccion dau
teatre e d'instruments europèus (sustot lo pianò), de modificacions dau teatre
tradicionau de part d'autors coma Andrianary Ratianarivo (1895–1949) e Naka
Rabemananatsoa (1892–1952) e l'emergéncia dau teatre modèrne malgash.

Lo cinèma malgash es pauc desvolopat mai es pas inexistent amb un vintenau de
films realizats dempuei 1974. Inspirat per lei cinèmas nigerian (Nollywood) e
francés, se preocupa sustot de la lucha anticoloniala (Tabataba de Raymond
Rajaonarivelo que foguèt seleccionat au Festeval de Canas de 1988) e de
documentaris.



https://oc.wikipedia.org/wiki/Lo_Salvador

Lo Salvador (El Salvador en espanhòl) es un país pichon de l'America Centrala
entre Guatemala a l'oèst e Honduras al nòrd. Al sud es bordat per l'Ocean
Pacific. Sa capitala es San Salvador.

Los conquistators espanhòls qu'arribèron al Salvador entre 1524-1525 venián de
Guatemala après aver participat a la conquista de Mexic. Durant la colònia, Lo
Salvador faguèt partida de la Capitania Generala de Guatemala, tanben coneguda
coma Reialme de Guatemala. Lo territòri salvadorian foguèt dividit en las
Alcaldias Màgers de San Salvador e Sonsonate. En 1811 e 1814 aguèron luòc
d'importantas reaccions contra la dominacion espanhòla qu'exprimiguèron
l'inquietud independentista dels criollos (blancs descendents d'espanhòls).
Finalament, las nacions d'America Centrala atenguèron la siá independéncia
d'Espanha, lo 15 de setembre de 1821.

En lo periòde que seguiguèt a l'independéncia, Lo Salvador e los autres païses
centroamericans ensagèron manténer l'union eretada de la colònia e creèren la
Republica Federala de l'America Centrala, una federacion que se dissolguèt en
1839. En 1851 Lo Salvador sofrís lo sieu mai significativa derròta militara
dempuèi la siá independéncia, la Batalha de la Arada. Après la dissolucion de
l'Union se succediguèt un periòde de luchas entre liberals e conservadors que
s'esperlonguèt fins a 1871. Pendent aqueste periòde, se reduït lo cultiu d'anil
e s'introdusiguèt lo del cafè.

Entre 1871 e 1931 se succediguèron los govèrns liberals que favorizèron los
interèsses de l'elèit ligat al cultiu del cafè. En 1882, lo president Rafael
Zaldívar decretèt l'abolicion de las tèrras comunalas e ejidos (proprietats
ruralas d'emplec collectiu), que foguèron vendudas a particularas, çò que
provoquèt un cambiament brusc en la proprietat de la tèrra.

En 1929, l'economia del país entrèt en crisi, coma consequéncia de la casuda
dels prèses del cafè dins lo mercat internacional. En 1931, lo General
Maximiliano Hernández Martínez, arribèt al poder après un còp d'Estat contra lo
president civil Arturo Araujo. Martínez, establiguèt un govèrn ultraconservador
e autoritari e reprimiguèt amb l'armada una rebellion de campanhards e indigènas
en l'oèst del país, lo que resultèt en la mòrt de milièrs de personas. Lo nombre
de victimas mortalas d'aquestes fachs, encara se debat. Las chifras de mòrts
vàrian segon los autors, e van de 7000 fins a 30 000 personas. Los istorians
debaton encara l'influéncia dels membres del Partit Comunista Salvadorian en
l'insurreccion e del dirigent comunista Farabundo Martí. Lo general Martínez
foguèt depausat per una cauma generala en 1944, cridada "La huelga de los Brazos
Caídos". Mas lo sieu govèrn marquèt lo començament d'una seria de govèrns
militars autoritaris successius, que s'acabarián en 1979 amb un còp d'Estat al
General Carlos Humberto Romero, del Partit de Conciliacion Nacionala - PCN, e
l'instauracion de la Junta Revolucionària de Govèrn.

En 1969 esclatèt una brèva guèrra amb Honduras, qu'es coneguda coma la "Guèrra
de las 100 oras", o inexactament coma la "Guèrra del Fotbòl". Lo conflicte aguèt
per origina una iniciativa de las autoritats d'Honduras de menar a tèrme una
reforma agrària dins las siás frontièras; aquela distribucion de tèrras
afavorissiá sonque los ondurians, çò qu'obliguèt de milièrs de salvadorians que
residissián en Honduras a tornar dins lo sieu país, après èsser estats
expropriats de las siás tèrras. En responsa a aquesta situacion, Lo Salvador
declarèt la guèrra a Honduras.

L'ambient de violéncia politica que s'èra viscut lo decènni de 1970
contribuiguèt enòrmament a la guèrra civila que durariá 12 ans (1980-1992).
Foguèt un conflicte que militarament se definiguèt coma una "guèrra de bassa
intensitat", o "guèrra populara esperlongada", coma la nomenavan las forces de
guerrilhas del FMLN e que costèt la vida de mai de 75 000 personas entre mòrts e
desapareguts.

Qualques factors que contribuiguèron a la guèrra foguèron: la casuda
internacionala del prètz del cafè, las fraudas electoralas constantas e lo
malcontentament de la populacion per lo biais de governar dels militars. Entre
qualques eveniments qu'aluguèron los ànims durant lo conflicte armat destaca
l'assassinat de l'arquevesque de San Salvador, Óscar Arnulfo Romero en 1980.

L'ambient turbulent prenguèt fin en 1992 quand los combatents del Front
Farabundo Martí per la Libertacion Nacionala (FMLN) format de cinc gropes
d'esquèrra, e lo govèrn de drecha de l'alavetz president Alfredo Cristiani, de
l'Aliança Republicana Nacionalista (ARENA), signèron los "Acòrdis de Patz" lo 16
de genièr de 1992 a Chapultepec, Mexic, qu'assegurèron de reformas politicas e
militaras, mas aprigondiguèron pas en l'aspècte social.

Lo Salvador es una republica presidenciala. Lo president, qu'es lo cap d'Estat e
lo cap de govèrn, es elegit per un periòde de cinc ans. Lo Parlament (Asamblea
Legislativa) es unicameral, e compausat de 84 membres elegits per un periòde de
tres ans.

Es lo país mai pichon de l'America Centrala. Es l'unic país de la region sens
còsta sobre la Mar Cariba. Lo terren es en la siá màger part montanhós amb una
centura costièra estrech e un altiplan central. Lo sieu litoral s'estend dempuèi
la desbocadura del riu Paz, al sud-oèst, fins a la del riu Goascorán, al
sud-èst.

Lo Salvador se tròba dins la zòna climatica tropicala e ofrís de condicions
termicas similaras durant tot l'an. Malgrat aiçò, a causa de la siá franja
costièra al cors de l'Ocean Pacific, arriban d'oscillacions annalas importantas
ligadas als vents marins que transpòrtan umiditat e calor.



https://oc.wikipedia.org/wiki/Let%C3%B2nia

Letònia (en leton Latvija) o oficialament la Republica de Letònia es una
republica de l'Euròpa del Nòrd. Bordada par la Mar Baltica, Letònia es coneguda
coma un dels Païses Baltics, amb Estònia e Lituània, que la delimitan al nòrd e
al sud, respectivament. A l'èst, parteja sas frontièras amb Russia e
Bielorussia.

L'istòria de Letònia es mau coneguda avans lo començament de l'èra crestiana. Lo
tèrme « Letònia » eu meteis apareguèt dins lo corrent dau sègle XX per designar
lei regions de Livònia e de Curlàndia. Avans l'arribada dei premiers
missionaris, de pòbles baltics e finoogrics, largament mesclats e mestissats, i
èran installats.

En 1160, de missionaris alemands comencèron d'evangelizar lei Lives de
l'embocadura de Daugava mai ne foguèron expulsats en 1198. Un an pus tard, la
Glèisa Catolica, a l'iniciativa de l'evesque de Livònia Albèrt de Buxhoeveden,
mobilizèt de mejans per evangelizar lo país. Fondèt Riga en 1201 e l'Òrdre dei
Chivaliers Pòrta-Gleva en 1202. Lei Pòrta-Gleva comencèron la conquista e la
conversion per fòrça dei populacions eslavas (Lives au nòrd, Letes a l'èst, lei
Curonians au sud). Pasmens, aquela expansion foguèt limitada a l'èst per la
resisténcia dei Rus e, au sud, per aquela dei Lituanians. Puei, en 1236,
l'armada dei Chivaliers Pòrta-Gleva foguèt anientada per lei Lituanians a la
batalha de Saule e lei subrevivents foguèron integrats au sen de l'Òrdre
Teutonic.

Lo regime instaurat per lei Pòrta-Gleva èra de tipe feudau e basat sus lo
servatge dei pòbles indigèns. Lei populacions urbanas èran sovent d'origina
germanica e liadas au comèrci de la Mar Baltica. En particular, Riga venguèt la
premiera plaça comerciala de la Liga Anseatica. Militarament, lo sostèn dei
Chivaliers Teutonics permetèt ai Pòrta-Gleva d'acabar entre 1237 e 1290 la
conquista de Curlàndia e de Livònia.

Au sègle XVI, l'introduccion de la Reforma (1522), la secularizacion dei
Chivaliers Teutonics (1525) e l'expansion rus durant lo rèine d'Ivan IV lo
Terrible (1533-1584) afebliguèron l'Òrdre dei Pòrta-Gleva. Grèvament desfachs en
1560 per lei Rus a la batalha d'Ergeme, lei Chivaliers deguèron se plaçar sota
la proteccion dau rèi de Polonha-Lituània. En 1561, Polonha annexèt ansin
dirèctament Livònia — fòrça menaçada per Russia — e creèt un Ducat de Curlàndia
fisat au darrier grand mèstre dei Pòrta-Gleva, Gotthard Kettler. Pasmens, au
començament dau sègle XVII, aquò empachèt pas la conquista de la màger part de
Livònia per Suècia.

La division de Livònia entre Polonés catolics e Suedès luterians foguèt a
l'origina de la division religiosa actuala dau país entre catolics a l'èst e
Luterians dins leis autrei regions. Dins lo corrent dau sègle XVIII, la region
foguèt pauc a pauc conquistada per Russia qu'expulsèt lei Suedès en 1710 e
prenguèt la partida polonesa en 1772 a l'eissida dau Premier Partiment de
Polonha.

Curlàndia conoguèt un periòde relativament prospèr gràcias a l'autonòmia
laissada a sei ducs per lei sobeirans polonés. En particular, de marchands de la
region participèron au comèrci negrier e lo duc assaièt sensa succès de fondar
una colonia sus l'illa de Tobago. Lo Ducat foguèt annexat per Russia en 1795
quand Polonha dispareguèt.

Lei Rus laissèron inicialament sei privilègis ais abitants, especialament ai
populacions urbanas germanicas. Pasmens, a partir dau sègle XIX, comencèron de
russificar lei populacions localas. Dins aquò, durant la segonda mitat dau
sègle, emergiguèt un movement de renaissença culturala menada per d'escrivans
letons.

Durant la Premiera Guèrra Mondiala, leis Alemands ocupèron Curlàndia en 1915,
Riga en 1917 e Livònia au començament de 1918. Lei Rus abandonèron aquelei
regions au Tractat de Brèst-Litovsk e leis Alemands Baltics assaièron alora de
formar un « Ducat de Baltikum » gropant totei lei regions balticas sota
l'autoritat de l'emperaire d'Alemanha. Pasmens, après l'armistici dau 11 de
novembre de 1918, l'armada alemanda comencèt de se retirar dei país baltics que
venguèron un teatre de la Guèrra Civila Russa.

En Letònia, lei Bolchevics prenguèron Riga e Jelgava au començament de 1919
gràcias au sostèn deis abitants desirós d'expulsar l'aristocracia e la borgesiá
alemandas. Pasmens, la populacion èra gaire en favor de l'instauracion d'un
regime comunista e un conflicte complèx comencèt. Premier, leis Aliats, leis
autoritats alemandas e un govèrn provisòri leton nacionalista establit a Liepaja
trobèron un acòrd permetent d'alentir lo retirament alemand. Aquò permetèt
d'organizar una fòrça letona recrutada per de senhors baltics e de reconquistar
Riga en mai de 1919. Puei, leis Aliats decidèron de sostenir la creacion d'una
armada letona vertadiera (ostila ais Alemands e ai Bolchevics). Aquela tresena
fasa de la Guèrra d'Independéncia de Letònia veguèt de combats entre lo govèrn
leton, una armada blanca principalament formada de milicians alemands e lei
Bolchevics. En octòbre, una flòta franco-britanica deguèt intervenir per
protegir Riga dei Blancs e sostenir la presa de Jelgava per lei Letons. Enfin,
en 1920, Russia reconoguèt l'independéncia dau país e lei milicians alemands
l'abandonèron.

En 1922, una constitucion parlamentària foguèt adoptada mai una instabilitat
politica recurrenta empachèt la formacion de govèrns estables. Karlis Ulmache
foguèt la personalitat politica principala d'aqueu periòde. Cap dau govèrn en
1919-1921, en 1925-1926 e en 1931-1932, organizèt un còp d'estat en 1934. Fondèt
alora un regime autoritari que dirigiguèt Letònia fins a l'invasion sovietica de
1940.

De 1940 a 1991, Letònia foguèt una republica constitutiva de l'Union Sovietica.
D'efèct, en 1939, leis acòrds entre Stalin e Hitler permetèron ai Sovietics
d'ocupar lo país. L'invasion se debanèt lo 14 de junh e l'Armada Roja ocupèt
Letònia sensa combat. L'administracion, l'elèit nacionau e lo clergat foguèron
rapidament eliminats e 35 000 Letons foguèron desportats en Siberia. 50 000
Alemands foguèron tanben transferits en Alemanha.

Durant la Segonda Guèrra Mondiala, Letònia foguèt rapidament ocupada per la
Wehrmacht. Riga venguèt la capitala dau Reichskommissariat d'Ostland. En
despiech d'una volontat nazi d'integrar lei Letons au sen de la futura « raça
superiora », l'ocupacion alemanda foguèt dura (liquidacion dei judieus,
requisicions d'ostaus, violéncias multiplas... etc.). Pasmens, plusors
volontaris letons participèron a la guèrra dins lo camp alemand e doas divisions
SS letonas foguèron creadas. En octòbre de 1944, aqueleis unitats foguèron
blocadas — ambé d'autreis unitats alemandas — dins la pòcha de Curlàndia onte
resistiguèron fins a la fin de la guèrra. Aquò justifiquèt una repression
sovietica feròça, agravada per l'existéncia de movements de partisans
nacionalistas dins lei seuvas. Ansin, 145 000 abitants foguèron tuats per
l'ocupacion alemanda e 125 000 desportats per lei Sovietics de 1946 a 1953.

Après la guèrra, l'importància economica dau pòrt de Riga entraïnèt una
sovietizacion accelerada de Letònia. La proporcion de Rus au sen de la
populacion passèt ansin de 12,5% dins leis annadas 1930, a 27% en 1959 e 34% en
1989. D'Ucraïnians e de Bielorús formèron tanben de minoritats importantas (8%
de la populacion en 1989). De mai, lo partit comunista leton foguèt fòrça
susvelhat e una purga i foguèt organizada en 1959-1961 per remplaçar plusors
caps letons sospichats de « nacionalisme ». Pasmens, lo periòde sovietic
permetèt l'industrializacion de Letònia.

A partir de 1989, Letònia comencèt de revendicar la restauracion de son
independéncia que foguèt finalament proclamada lo 21 d'aost de 1991. Una partida
importanta de la minoritat russa ne sostenguèt lo principi e lo comunista
Anatolijs Gorbunovs ne venguèt lo president.

Dempuei son independéncia, Letònia es a s'ancorar dins lo camp occidentau per se
protegir còntra una resurgéncia de l'expansionisme russa. Pasmens, dèu totjorn
tenir còmpte de l'avís de Moscòu car lo país assosta una importanta minoritat
russa que son estatut es una fònt importanta de tension entre Russia e Letònia.

D'efèct, una lèi adoptada a la fin de 1991 limita l'obtencion dau ciutadanatge
leton ais descendents dei ciutadans de 1940. L'objectiu es d'exclure dau jòc
electorau lei populacions russas arribadas durant lo periòde sovietic,
especialament l'importanta minoritat russa de Riga (oficialament 40% deis
abitants de la capitala). Pasmens, aquò a creat un contenciós important ambé
Russia que sostèn lei revendicacions politicas dei « non ciutadans » d'origina
russa. Ansin, lo govèrn leton deguèt adoptar una modificacion de sa lei
electorala en 1995 per permetre l'integracion progressiva dei russofòns. Dins
aquò, aquela evolucion es lenta (700 000 « non ciutadans » en 1991, 260 000 en
2015) e causa regularament de problemas au govèrn leton (criticas de l'UE,
tensions ambé Russia, trèbols intèrnes... etc.).

En parallèl, Letònia a pauc a pauc integrat lo mond occidentau ambé l'adopcion
d'institucions democraticas establas e d'una economia capitalista. En 2004,
integrèt l'Union Europèa e l'OTAN. Pasmens, la vida politica es relativament
instabla e lo país foguèt durament tocat per la crisi economica de 2008
(recession de -17,7% en 2009). La situacion economica se melhora lentament
dempuei 2011.

Article principal: Govèrn e politica de Letònia Letonia es una republica
parlamentària. Lo president es lo cap d'Estat, elegit per lo Parlament per un
periòde de quatre ans. Lo president designa un primièr ministre, qu'amb son
cabinet, forma lo poder executiu del govèrn.

Lo Parlament unicameral leton de 100 escons, lo Saeima, es elegit per vòte
dirècte popular cada quatre ans.

Letònia es devesida en 26 comtats apelats rajons ; 7 ciutats an un estat
separat.

Localizada dins la còsta orientala de la Mar Baltica, Letònia es situada dins la
plana d'Euròpa Orientala. Lo país consistís en una vasta superficia de tèrras
planas, cubèrtas per de bòscs, especialament de pins. Lo punt culminant es la
montanha Gaiziņkalns, amb 311,6 m.

Lo clima leton es umid, temperat continental, e las temperaturas mejanas varian
entre -5 °C e 15 °C. Los rius principals son Daugava, Lielupe, Gauja, e Salaca.

La Letònia a per sòci comercial principal la Russia, quitament s'amb
l'integracion a l'UE s'es dobèrt un mercat potencial novèl de granda
importància. Los produchs qu'expòrta lo mai son totes en relacion amb lo peis e
son industria.



https://oc.wikipedia.org/wiki/Jurassic

Lo Jurassic es un periòde geologic que s'esten entre aperaquí -201 e -145
million d'ans; es a dire, entre la fin del Triassic e lo començament del
Cretacèu. Lo Jurassic constituís lo periòde mejan de l'èra mesozoïca, tanben
dicha Edat dels Reptils. Lo començament d'aqueste periòde es marcat per
l'estenhement del Triassic-Jurassic. Lo Jurassic foguèt nomenat en referéncia a
las montanhas de Jura, que de jaciments calcaris d'aqueste periòde i foguèron
d'en primièr identificats.

Al començament del Jurassic, lo supercontinent Pangèa comencèt de se separar en
doas massas de tèrras, Laurasia al nòrd e Gondwana al sud. Aquò creèt mai de
còstas e faguèt cambiar lo clima continental de sec a umid, e maites dels
desèrts arids del Triassic foguèron remplaçats per d'espessas selvas pluvialas.
Sus tèrra, la fauna evolucionèt de la fauna del Triassic, dominada pels
dinosaures e crocodilians archosaurians, cap als sols dinosaurs. Los primièrs
aucèls apareguèron tanben durant lo Jurassic, après aver evolucionat d'una
branca dels dinosaures teropòdes.



https://oc.wikipedia.org/wiki/Jupit%C3%A8r_(planeta)

Jupitèr es la cinquena planeta dau Sistèma Solar, en foncion de sa distància au
Soleu, e la pus granda. Sa massa es solament un milen d'aquela dau Soleu mai dos
còps e mieg la massa combinada deis autrei planetas dau Sistèma Solar. Es una
planeta giganta gasosa ambé Saturne, Uranus e Neptun. Aquelei quatre planetas
son de còps dichas « planetas jovianas ».

La planeta es coneguda dempuei l'Antiquitat. A uelh nus, pòu quasi ajónher la
magnitud de –2,94 essent adonc per òrdre de luminositat aparenta lo tresen
objècte dins lo cèu nocturne après la Luna e Vènus. Lei Romans li donèron lo nom
de Jupitèr, lo rèi de sei dieus.

Coma planeta gasosa, Jupitèr es facha d'idrogèn e d'èli ambé probablament un
nuclèu rocassós. Sa forma es aquela d'una esfèra ambé de pòls aplatits en causa
d'una velocitat de rotacion fòrça importanta. Ansin, son atmosfèra es dividida
en bendas diferentas causant de tempèstas grandas. Lo ponch pus celèbre de
Jupitèr es d'alhors la tempèsta dicha « la Granda Taca Roja » existent benlèu
dempuei lo sègle XVII. A l'entorn d'aquela planeta, i a un sistèma d'anèus
tèunes, una magnetosfèra poderosa e 63 satellits. Lei quatre pus grands son lei
satellits galileians (Io, Euròpa, Ganimèdes e Callisto) descubèrts en 1610 per
Galilei.

L'exploracion de Jupitèr comencèt en 1973 ambé de sondas espacialas. Divèrsei
missions (Pioneer, Voyager e Galileo) foguèron mandadas especialament per
estudiar Jupitèr e d'autrei mission en camin per una autra planeta son passadas
près de la planeta collectant d'informacions nombrosas sus lo sistèma jovian.

Jupitèr fa partida dei planetas gigantas gasosas. Amb un rai eqüatoriau de
71 492 km, es la planeta pus granda dau Sistèma Solar. Sa densitat, egala a
1,326, es la segonda d'aquela dei planetas gasosas, mai es sensiblament
inferiora a la dei planetas telluricas.

L'atmosfèra de Jupitèr se compausa principalament d'idrogèn e d'èli. Lei
percentatges varian seguent lei caracteristicas mesuradas :

Leis autrei compausats son de traças d'idrocarburs leugiers (metan, etan...),
d'aiga e d'amoniac. Dins l'atmosfèra auta, l'amoniac pòu formar de cristaus . Se
pòu tanben detectar de carbòni, de sulfur d'idrogèn, de neon, d'idrogèn fosforat
e de sofre. Enfin, de mesuras de radiacions infrarojas e ultravioletas an
mostrat l'existéncia d'idrocarburs insaturats coma l'etèn o lo benzèn.

La tenor en elements quimics de l'atmosfèra es fòrça pròcha de la composicion
supausada de la nebulosa solara. Pasmens, la concentracion de neon dins
l'atmosfèra auta es solament un desen dau taus mesurat per lo Soleu. Pasmens, lo
taus deis autrei gas inèrts es tres còps mai aut. Una diferéncia existís tanben
per l'èli qu'es pus rar sus Jupitèr amb una concentracion se montant a 80%
d'aquela dau Soleu. Aquela diferéncia podriá èsser causada per la migracion deis
elements pesants vèrs lo centre de la planeta.

La composicion de l'interior de la planeta presenta d'elements pus pesants.
D'efècte, en percentatges massics, se tròba 71% d'idrogèn, 24 d'èli e 5%
d'autrei compausats. Ansin, segon l'espectroscòpia, Jupitèr e Saturne an una
composicion semblabla. En revenge, Uranus e Neptun mòstran mens d'idrogèn e
d'èli.

La massa de Jupitèr es 2,5 còps mai importanta que l'ensems deis autrei planetas
dau Sistèma Solar. Ansin, son baricentre ambé lo Soleu es situat a l'exterior de
l'estèla, vèrs 1,068 rai solar a partir dau centre dau Soleu. Pasmens, ben que
lo rai de Jupitèr sigue onze còps mai grand qu'aqueu de la Tèrra, la planeta es
largament mens densa. D'efècte, lo volum de Jupitèr representa 1 321 còps la
Tèrra per just 318 còps sa massa . De maniera similara, ambé lo Soleu, lo rai de
Jupitèr se monta a 10% dau rai mai solament 0,1% de la massa. La massa de
Jupitèr, notada MJ o MJUP, s'utiliza donc sovent per quantificar lei massas dei
planetas extrasolaras o dei nanetas brunas. Per exemple, la planeta extrasolara
HD 209458b fai 0,69 MJ e la naneta bruna ULAS J133553.45+113005.2 entre 15 e 31
MJ.

De modèls teorics indican que se Jupitèr aviá una massa pus importanta, la talha
de la planeta podriá èsser pus febla. Verai, de cambiaments reduchs de massa
causarián de variacions de volum malaisament visiblas mai, en delà de quasi
quatre còps la massa actuala, l'aumentacion de la gravitat esquichariá mai lo
centre de la planeta demenissent donc son rai. Jupitèr es ansin supausada d'aver
un rai pròche dau maximum possible per un objècte de sa classa. Puei, lo procès
vesent l'aumentacion de la massa acompanhada per una reduccion dau diamètre se
segriá fins a 13 MJ onte se debana la fusion dau deutèri e vèrs 65 MJ ambé lo
començament de la fusion dau liti. Es perqué certaneis astronòms parlan de
Jupitèr coma una « estèla mancada » ben que lei mecanismes de formacion deis
estèlas e de planetas de tipe Jupitèr sigan pas totalament coneguts e pas
necessariament identics.

De badas que Jupitèr deuriá aver 75 còps sa massa per èsser una estèla, la
naneta roja coneguda pus pichona es solament 30% pus granda. Maugrat tot, la
planeta emet totjorn dos còps l'equivalent de l'energia receupuda de la part dau
Soleu. Aquela produccion de calor a per origina lei contraccions adiabaticas
provocadas per lo mecanisme de Kelvin-Helmholtz. La consequéncia es que la
planeta se contracta de 2 cm per an. Ansin, Jupitèr èra inicialament dos còps
pus granda e cauda.

Jupitèr es supausada d'aver un nuclèu dens enviroutat per dos jaç liquids. Lo
pus prefond seriá compausat d'idrogèn metallic ambé d'èli e lo jaç exterior
principalament d'idrogèn molecular. Pasmens, i a totjorn d'incertituds
considerablas. Lo nuclèu es sovent descrich coma rocassós, mai sa composicion e
mai lei proprietats de sei materiaus somés a la temperatura e a la pression
d'aquela prefondor son desconegudas. En 1997, l'existéncia d'un nuclèu foguèt
suggerida per de mesuras de gravitat amb una massa variant entre 12 e 45 còps la
massa de la Tèrra, siegue entre 3 e 15% de la massa de Jupitèr . Lei modèls
indican la preséncia probabla d'un nuclèu rocassós, pron massís per atraire e
acumular d'idrogèn e d'èli de la Nebulosa solara, durant lo començament de
l'istòria de la planeta. Pasmens, aqueu nuclèu podriá s'èsser estrechit a causa
de corrents cauds d'idrogèn metallic liquid que se mesclarián ambé sei
compausats fonduts e lei entraïnarián dins lei jaç superiors de l'interior de la
planeta. Un nuclèu podriá donc èsser absent mai lei mesuras de gravitat son pas
encara pron precisas .

L'incertitud dei mesuras es causada per lei marges d'error sus dos paramètres :
lo coeficient rotacionau J6 utilizat per calcular lo moment gravitacionau de la
planeta e sa temperatura sus una pression d'un bar. La mission JUNO, prevista
per aost de 2011, deuriá ajudar a redurre aqueleis incertituds e melhorar la
conoissença dau centre de Jupitèr.

En delà dau centre, un jaç d'idrogèn metallic liquid se desvolopa fins a 78% dau
rai planetari. D'èli e de neon precipitan a travèrs contribuissent adonc a sei
disparicions progressivas dei partidas superioras .

Au dessús, se situa una atmosfèra transparenta d'idrogèn liquid e gasós fins a
1 000 km dau jaç de nívols. Entre lei dos, s'estira una zòna compausada
d'idrogèn gasós. La transicion entre lei fasas diferentas de l'idrogèn es pas
estrictament delimitada mai progressiva per que lo ponch critic (33,2 K e
12,8 atm) es largament depassat.

Dins la planeta, la temperatura e la pression aumentan sensa interrupcion.
D'efècte, vèrs la transicion de fasa onte l'idrogèn liquid devèn metallic,
s'estima la temperatura a quasi 10 000 K e la pression a 200 GPa. Pasmens, lei
valors supausadas au limit dau nuclèu son encara pus importantas ambé 36 000 K
per 3 000-4 500 GPa.

Amb una altitud de 5 000 km, Jupitèr a la pus granda atmosfèra dau Sistèma Solar
. I fau notar que Jupitèr avent pas de superfícia, una convencion fixa la basa
de l'atmosfèra de l'endrech onte la pression aganta 10 bar, valent a dire 10
còps la pression terrèstra au nivèu de la mar.

Jupitèr es perpetualament recubèrta de nívols compausats de cristaus d'amoniac e
benlèu d'idrosulfid d'amoni. Lei nívols son localizats dins la troposfèra e
organizats en bendas de latituds diferentas nomadas regions tropicalas. Aquelei
bendas son devesidas entre zonas sornas e claras. Leis interaccions entre lei
circulacions de nívols causan fòrça turbuléncias, remolins e tempèstas. Ansin,
de velocitats de 100 m/s (360 km/h) per lo vent d'aquelei regions son comunas.
De mai, se lei bendas rèstan relativament establas per que leis astronòms li
donan un nom, pòdon variar de color e d'intensitat cada an.

L'espessor dau jaç de nívols fai 50 km e se compausa d'au mens dos nivèus. Lo
jaç exterior es lo pus fin enterin que lo pus prefond es mai espés. Podriá èsser
de nívols d'aiga sota lei formacions d'amoniac coma o indica la deteccion
d'ulhauç dins l'atmosfèra de Jupitèr[Nòta 1]. Lei cargas electricas d'aqueleis
ulhauç pòdon èsser 1000 còps pus intensas que lo tròn terrèstre. Ansin, lei
nívols d'aiga pòdon crear de chavanas dirigits per la calor de l'interior de la
planeta.

La coloracion arange e marron de nívols es causada per la preséncia, en altitud
auta dins lo jaç bas de nívols, de compausats cambiant de color amb una
exposicion ai radiacions ultravioletas dau Soleu. Sei naturas son desconegudas
mai se supausa de moleculas ambé de grops d'atòms cromòfors (idrocarburs e de
produchs ambé de fosfòr o de sofre). Aquelei zonas se forman quand de corrents
ascendents de conveccion entraïnan l'aparicion de cristaus d'amoniac que tapan
lei nívols bas .

La Granda Taca Roja es l'element pus conegut de Jupitèr. Es una tempèsta
anticiclonica persistenta situada vèrs la latitud de 22° S e mai granda que la
Tèrra. Es coneguda dempuei 1831 e benlèu 1665. De modèls matematics suggerisson
que la tempèsta sigue estable e donc un objècte permanent de l'atmosfèra. De
forma ovala, vira en sens contrari deis agulhas d'una mòstra amb una durada de
sièis jorns. Son altitud maximala passa de 8 km lei nívols superiors. Sa talha
fai 24-40 000 x 12-14 000 km. Es donc pron granda per contenir doas o tres
planetas ambé lo diamètre de la Tèrra.

De tempèstas coma la Granda Taca Roja son comunas dins leis atmosfèras
turbulentas de planetas gigantas gasosas. Ansin, Jupitèr a tanben de tempèstas
pus pichonas dichas tacas blancas e brunas. Lei tacas blancas, situadas dins
l'atmosfèra auta, semblan de constituir de nívols relativament calmes. En
revenge, lei tacas brunas son pus agitadas e fan partida dau jaç bas de nívols.
Toteis aquelei tempèstas pòdon durar quauqueis oras fins a unei sègles.

Avans que la sonda Voyager pròve la natura veritabla de la Granda Taca, i aviá
ja de pròvas que lo fenomèn èra pas liat a la superficia de la planeta car sa
velocitat de rotacion es diferenta a respècte dau rèsta de l'atmosfèra, quora
mai lenta quora mai rapida. Ansin, dempuei que son movement es enregistrat, se
desplaça unei còps a l'entorn de la planeta sus tot tipe de superficia en
dessota d'ela.

Jupitèr a un sistèma d'anèus fòrça tèune compausat de tres partidas
principalas : un tòr interior de particulas dich lo ròda, un anèu centrau
relativament brilhant e un anèu exterior quasi transparent. Aqueleis anèus son
fachs de poussas mentre qu'aquelei de Saturne se constituisson principalament de
glaç. La poussa de l'anèu principau es probablament ejectada dei satellits
Adrastea e Metis. Normalament, lei materiaus ejectats retombarián sus la
superficia dei satellits mai la gravitat fòrta de Jupitèr leis atira vèrs la
planeta. Ansin, l'orbita dei poussas vira vèrs Jupitèr e de tuerts de meteorits
devon crear de materiaus novèus per l'anèu. Un mecanisme similar, ambé lei
satellits Amaltèa e Thebe, es probablament la causa de la formacion de l'anèu
exterior. Una estructura rocassosa dins l'orbita d'Amaltèa, pareissent la
consequéncia d'una collision entre lo satellit e un meteorit, podriá sostenir
aquela teoria.

Lo camp magnetic es 14 còps mai important qu'aqueu de la Tèrra. Varia de 0,42 mT
vèrs l'eqüator a 1,0-1,4 mT ai pòls de la planeta. Aquelei valors son lei pus
grandas dau Sistèma Solar a l'excepcion dau Soleu. L'origina dau camp seriá la
preséncia de corrents de Foucault causats per lo movement de materiaus
conductors dins lo nuclèu d'idrogèn metallic. Aqueu camp captura de particulas
ionizadas venent dau vent solar e forma un camp magnetic fòrça energetic a
l'exterior de la planeta dich magnetosfèra. D'electrons d'aqueu plasma ionizan
lo nívol en forma de tòr de dioxid de sofre generat per l'activitat dei volcans
d'Io. De particulas d'idrogèn de l'atmosfèra de Jupitèr son tanben capturadas
dins la magnetosfèra. Aqueleis electrons de la magnetosfèra crèan una signatura
ràdio fòrça poderosa ambé de ponchas entre 0,6 e 30 MHz.

Vèrs 75 rais planetaris, l'interaccion entre la magnetosfèra de la planeta e lo
vent solar crèa un arc de tuert. Enviroutant la magnetosfèra, se tròba la
magnetopausa, situada dins lo bòrd intèrne de la magnetofunda, ontée lo camp
magnetic ven feble e desorganizat. Lo vent solar interagís amb aquelei regions e
estira la magnetosfèra quasi fins a l'orbita de Saturne. Lei quatre satellits
galileians son situats dins la magnetosfèra e son donc parats contra lei
particulas solaras.

Jupitèr es la soleta planeta dau Sistèma Solar que son centre de massa es a
l'exterior dau Soleu, e mai s'es solament de 7% dau rèi solar. La distància
mejana entre la planeta e lo Soleu es 778 milions de quilomètres (quasi 5,2 còps
la distància dau Soleu a la Tèrra siá 5,2 UA) e 11,86 annadas son necessàrias
per complir una orbita. Aqueu resultat es dos cinquens dau periòde de revolucion
de Saturne, formant donc una ressonància 5:2 entre leis orbitas de doas planetas
gròssas. L'enclinason de l'orbita es de 1,31° a respècte de la Tèrra. En causa
d'una excentricitat de 0,048, la distància ambé lo Soleu varia de 75 milions de
quilomètres entre l'afèli e lo perièli, o entre lo ponch pus pròche e aqueu pus
luench dau Soleu.

L'enclinason de l’axe de rotacion de la planeta es solament de 3,13°. Per
consequéncia, lei sasons son gaire visiblas sus Jupitèr, coma es lo cas per la
Tèrra o Mart. Aquela rotacion es la pus rapida dau Sistèma Solar, realizant un
torn complèt en mens de dètz oras. Lo movement crèa donc un gonflament
eqüatoriau visible amb un telescòpi amator. D'efècte, lo diamètre de Jupitèr a
son eqüator es 9 275 km pus grand que lo diamètre mesurat entre lei dos pòls. Sa
forma es una esfèra esquichada.

Leis bèlei premiereis observacions de Jupitèr foguèron fachas per leis astronòms
de Babilònia dau millenari II aC. Segon l'istorian chinés, Xi Zezong, l'astronòm
Gan De auriá descubèrt un satellit galileian en 362 aC, dos millenaris avans
Galileo Galilei .

Au sègle VIII, l'astronòm persan Yaqub ibn Tariq estimèt lo diamètre de la
planeta a 20 000 farsakhs (quasi 96 000 km). Aquela valor es pròcha de
l'estimacion modèrna. Pasmens, son trabalh e son encaminament son perduts mai lo
resultat foguèt conservat en Índia dins la taula Biruni.

La premiera, e la pus coneguda, es l'observacion en 1610 per Galileo Galilei dei
quatre pus grands satellits de Jupitèr — Io, Euròpa, Ganimèdes e Callisto — e
dau premier sistèma de planetas que son centre èra pas la Tèrra. A l'excepcion
de la Luna, èra tanben la premiera observacion d'un satellit. Aquela descubèrta
foguèt un ponch important en favor dei teorias de Nicolau Copernic.

Après lei trabalhs de Galilei, Cassini utilizèt un telescòpi novèu pendent leis
annadas 1660 e observèt l'atmosfèra notant lei tacas, lei bendas e la forma
aplatida dau glòbe. Estimèt lo periòde de rotacion de la planeta. De mai, en
1690, veguèt la rotacion diferenciala de l'atmosfèra.

Puei, la Granda Taca Roja e lo movement dei satellits venguèron leis eveniments
pus importants. Ansin, la Grand Taca, benlèu observada per Robert Hooke en 1664
o Cassini en 1665, es dessenhada ambé de detalhs per lo premier còp per un
farmacian e astronòm, Heinrich Schwabe, en 1831. De mai, una activitat
irregulara es raportada car la taca auriá disparegut entre 1650 e 1708 e entre
1883 e lo començament dau sègle XX. En revenge, seriá estada fòrça visibla en
1878. De mai, en 1938, tres tacas blancas foguèron observadas per lo premier
còp. Après de decennis d'existéncia separada, lei tempèstas fusionèron entre
1998 e 2000 per crear una autra granda taca roja dicha Ovala BA.

Pertocant lei satellits, Giovanni Borelli e Cassini faguèron de relevats de la
posicion dei satellits autorizant la prediccion d'eclipsis entre lei còrs
diferents dau sistèma de Jupitèr. Dins aquò, vèrs 1670, un retard de 17 minutas
per lei fenomèns prevists foguèt notat durant d'observacions quand Jupitèr èra a
l'opausat de la Tèrra a respècte dau Soleu. Ole Rømer ne'n concluguèt que la
transmission deis imatges es pas instantanèa e aqueu periòde de retard
s'utilizèt per calcular la velocitat de la lutz.

En 1892, un cinquen satellit foguèt descubèrt per l'American Barnard dempuei
l'observatòri Lick amb un telescòpi refractor de 910 mm. Es la darriera
descubèrta facha directament per una observacion visuala. Lo satellit foguèt
pauc après nomat Amaltèa. Uech satellits suplementaris foguèron descubèrts per
la sonda Voyager 1 en 1979.

Enfin, lo sègle XX veguèt de progrès dins l'exploracion de la planeta a partir
de tecnicas novèlas. En 1932, Rupert Wildt identifiquèt de bendas d'absorpcion
de metan e d'amoniac dins l'espèctre de Jupitèr. Bernard Burke and Kenneth
Franklin trobèron d'emissions ràdios vèrs 22,2 MHz. Se conois dos tipes de
senhaus: de senhaus lòngs, dichs senhaus L, durant quauquei segondas e de
senhaus corts, dichs senhaus S, que sa durada es d'un centen de segonda.
Aqueleis emissions dependent de la rotacion de la planeta, Burke e Franklin
poguèron calcular pus precisament son periòde.

Dempuei 1973, de sondas automaticas son estadas mandadas dins lo sistèma de
Jupitèr. La premiera foguèt Pioneer 10 que revelèt lei premiers imatges de
l'atmosfèra de la planeta. Lei missions espacialas per d'autrei planetas son
realizadas gràcias a una despensa d'energia resumida per la velocitat neta dicha
dèlta-v. Dempuei una orbita terrèstra bassa, d'ajónher Jupitèr necessita un
dèlta-v de 9,2 km. Pasmens, se pòu utilizar l'ajuda de la gravitat de la planeta
per redurre l'energia necessària per arribar a l'entorn de Jupitèr en despiech
d'una aumentacion de la durada dau trajècte.

Dempuei 1973, de sondas espacialas an realizat de susvoladas per observar
Jupitèr. Lei premierei missions foguèron Pioneer 10 e Pioneer 11 que
transmetèron d'imatges de l'atmosfèra de la planeta e d'unei satellits.
Descurbiguèron tanben que lei camps de radiacions èran pus importants que
previst. Pasmens, lei doas sondas capitèron de subreviure e sei trajectòrias
s'utilizèron per recalcular la massa, lo diamètre e l'aplatiment de Jupitèr
gràcias a d'ocultacions dei senhaus ràdios .

Sièis ans pus tard, lei sondas Voyager 1 e Voyager 2 melhorèron la conoissença
de la planeta e de sei satellits e descurbiguèron son sistèma d'anèus. Ansin,
foguèt confiermat que la Granda Taca Roja es una tempèsta anticiclonica. De mai,
de comparasons ambé de fòtos dei missions Pioneer mostrèron un cambiament de
color de l'arange au marron sorne. Un tòr d'atòmes ionizats foguèt descubèrt a
l'entorn de Jupitèr e de son satellit Io. La superficia d'aquel satellit revela
egalament la preséncia de volcans e d'erupcions. Enfin, d'ulhauç foguèron vists
dins l'atmosfèra pendent la nuech.

La mission seguenta que susvolèt Jupitèr foguèt la sonda solara Ulysses.
Estudièt la magnetosfèra mai poguèt pas prendre de fòtos car embarcava pas
d'aparelhs de vision. En 2000, la sonda Cassini en camin per Saturne fotografièt
la planeta e lo satellit Himàlia en resolucion auta. Enfin, la mission New
Horizons en camin per Pluton passèt près de Jupitèr per utilizar sa gravitat. Sa
camèra a observat per lo menut lei quatre satellits galileians, Himàlia e Elara.

La soleta sonda qu'orbitèt a l'entorn de Jupitèr foguèt Galileo entre lo 7 de
decembre de 1995 e lo 21 de setembre de 2003. Realizèt divèrsei susvoladas de
Ganimèdes e d'Amaltèa e observèt tanben l'impacte de la cometa Shoemaker-Levy 9
durant lo mes de julhet de 1994. Dins aquò, ben que lei mesuras realizadas sigan
importantas, lo desplegament mancat d'una antena limita la transmission
d'informacions.

Au mes de julhet de 1995, una sonda atmosferica foguèt largada per Galileo.
Intrèt dins l'atmosfèra de Jupitèr lo 7 de decembre e transmetèt de donadas
pendent 57,6 minutas fins a 150 km de prefondor. Finalament, foguèt destruch per
la pression (22 bar amb una temperatura de 153 °C) puei probablament fonduda e
vaporizada. La sonda Galileo conoguèt un sòrt similar, mai pus rapid, lo 21 de
setembre de 2003. D'efècte, foguèt precipitada sus Jupitèr per pas contaminar
lei formas possiblas de vida sus lo satellit Euròpa.

Jupitèr a 63 satellits possedent un nom. 47 an una talha inferiora a 10 km e son
solament coneguts dempuei 1975.

Io, Euròpa, Ganimèdes e Callisto, lei quatre pus grands satellits de Jupitèr,
son nomats lei « satellits galileians ». Fan tanben partida dei pus grands
satellits dau Sistèma Solar. Ganimèdes a d'autra part una talha superiora a
Mercuri.

Leis orbitas dei tres satellits galileians interiors — Io, Euròpa e Ganimèdes —
presentan una particularitat dicha resonància de Laplace. Ansin, per quatre
torns de Jupitèr complits per Io, Euròpa ne'n fa dos e Ganimèdes un. Aquela
resonància causa una deformacion elliptica de sei trajectòrias. A l'invèrs, lei
fòrças de marèia de Jupitèr leis arredonisson. L'excentricitat deis orbitas
causa donc de cambiaments de la forma dei satellits en causa de la gravitat de
Jupitèr : son pus aplatits près de la planeta e pus esferics quand se son
alunchats. Aqueu comportament entraïna l'escaufament de l'interior dei satellits
per friccion. Es particularament visible a la superficia volcanica d'Io qu'es la
pus pròcha de Jupitèr. La superficia sensa cratèrs d'Euròpa es tanben una
manifestacion d'aqueu fenomèn.

Avans lei missions Voyager, lei satellits de Jupitèr èran classats dins quatre
grops fondats sus de caracteristicas orbitalas. Dempuei, la descubèrta d'autrei
satellits, generalament fòrça pichons, a complicat aqueu tablèu. Ansin, s'es
creat sièis grops novèus.

Una division classica es de gropar lei uech satellits regulars, amb una
trajectòria quasi circulara dins lo plan eqüatoriau, en doas categorias de
quatre segon seis orbitas. La formacion d'aquelei lunas es supausada de datar
dau periòde d'aparicion de Jupitèr. Lo rèsta es compausat de satellits de talha
pichona amb d'orbitas ellipticas e clinadas que son benlèu d'asteroïdes
capturats o de fragments d'asteroïdes capturats. Leis objèctes ambé de
caracteristicas orbitalas similaras forman una familha soleta e son supausats
nats d'un còrs capturat e rot en unei tròç .

L'influéncia de Jupitèr sus lo Sistèma Solar es fòrça importanta. Ansin, ambé lo
Soleu, la gravitat de Jupitèr a modelat la forma dau Sistèma Solar. Per exemple,
lei plans deis orbitas dei planetas, sensa Mercuri, son pus pròches dau plan
orbitau de Jupitèr que dau plan eqüatoriau solar. De mai, lei lacunas de
Kirkwood dins la centura d'asteroïdes son tanben principalament causadas per
Jupitèr. Enfin, aquela planeta es a l'origina dau darrier bombardament massís de
l'interior dau Sistèma Solar.

Uei, lo camp de gravitat de Jupitèr e sei satellits contraròtlan divèrs
asteroïdes orbitant vèrs lei ponchs de Lagrange precedent e seguent la planeta
sus son orbita a l'entorn dau Soleu. Aqueleis asteroïdes son dichs « Troians » e
repartits entre lei camps troian e grèc en onor de l'Iliada. Lo premier, 588
Aquiles, foguèt descubèrt en 1906 per Max Wolf e dempuei, se'n conois 2 000. Lo
pus grand es 624 Ector.

Fòrça cometas amb un periòde cort son tanben contrarotladas o influenciadas per
la gravitat de Jupitèr. Aquelei cometas forman la familha dicha de Jupitèr. Son
de cometas en provenença de la centura de Kuiper en delà de l'orbita de Neptun.
Pasmens, pendent un passatge pròche de la planeta, sei trajectòrias son
modificadas e adòptan adonc una orbita amb un grand assis pus pichon qu'aqueu de
Jupitèr. Puei, lo Soleu e Jupitèr circularizan l'orbita d'aquelei cometas.

Jupitèr es de còps nomada l'"aspirator dau Sistèma Solar" en causa de son potz
gravitacionau important e de sa posicion pròche de l'interior dau Sistèma Solar.
D'efècte, recebe l'essenciau dau bombardament de cometas dei planetas dau
Sistèma Solar. Ansin, se supausa que Jupitèr sigue coma un bloquier per lei
planetas telluricas. Pasmens, de simulacions informaticas recentas mòstran un
ròtle pus nuançat e Jupitèr demeniriá pas significativament la quantitat de
cometas passant dins lo Sistèma Solar intèrne. Sa gravitat entraïnariá de
cometas vèrs l'interior dau sistèma quasi tant coma que leis alunchariá. Lo
subjècte es totjorn debatut, certanei scientifics pensant que Jupitèr atira lei
cometas de la centura de Kuiper e d'autrei qu'apara contra leis objèctes de la
supausada nívol d'Oort.

Dins lei fachs, d'impactes son estats sospichats o observats per Jupitèr. Lo
premier remonta au sègle XVII, un estudi istoric de 1997 suggerent l'observacion
dei traças d'un impacte per Cassini en 1690. De mai, l'estudi nòta uech autrei
possibilitats. Aquel estudi se basa sus la collision, ben observada, entre
Jupitèr e la cometa Shoemaker-Levy 9. D'efècte, entre lo 16 e lo 22 de julhet
1994, 20 fragments d'aquela cometa tombèron dins l'emisfèri sud, fasent de tacas
sornas. Èra la premiera collision entre dos objèctes dau Sistèma Solar qu'èra
vista directament per l'uelh uman, fornissent de donadas atmosfericas
interessantas .

Dempuei 1994, d'autrei traças d'impactes de cometas son estadas descubèrtas. Lo
19 de julhet de 2009, una taca sorna, caracteristica de la collision de 1994,
foguèt observada encara dins l'emisfèri sud de la planeta vèrs una longitud de
216°. La talha de la taca sorna èra pus granda que la tempèsta Ovala BA. De mai,
de mesuras de radiacions infrarojas mòstran un ponch brilhant suggerent un
escaufament locau de l'atmosfèra près dau pòl sud. En revenge, lo còrs destruch
dins la collision es desconegut. Enfin, un impacte, pus pichon qu'aqueu de 2009,
foguèt tanben descubèrt lo 3 de junh de 2010 per un astronòm amator.

L'uelh uman pòu facilament veire Jupitèr sus l'aspècte d'un astre blanc fòrça
brilhant amb una magnitud de -2,7 a l'oposicion gràcias a l'albedo aut de la
planeta. Es sovent considerada coma un objècte interessant car una luneta de
talha pichona revela ja de detalhs nombrós coma lei satellits galileians. De
mai, sei periòdes de revolucion corts autoriza de seguir l'evolucion dau sistèma
entre doas nuechs.

Un telescòpi d'un diamètre de 25 cm permet d'observar la Granda Taca Roja. De
mai, un receptor de ràdio per ondas cortas benda de 13 mètres amb una antena en
fieu electric d'una longor de 3,5 mètres pòu interceptar lo senhau de 21,86 MHz
emés per la planeta.

En 1953, l'experiéncia de Miller-Urey mostrèt que la combinason d'ulhauç e de
compausats quimics existent dins l'atmosfèra primordiala de la Tèrra podiá crear
de compausats organics coma d'acids aminats, que son de constituents de la vida
terrèstra. L'atmosfèra de la simulacion èra facha d'aiga, de metan, d'idrogèn
molecular e d'amoniac que fan partida de l'atmosfèra de Jupitèr. Pasmens,
l'atmosfèra de Jupitèr a tanben una circulacion d'èr verticala fòrça importanta
que mena aquelei compausats dins lei partidas bassas de la planeta. La
temperatura auta de l'interior de l'atmosfèra lei destrutz donc, empachant
l'aparicion de vida similara a la Tèrra.

L'existéncia de la vida sus Jupitèr es donc considerada coma improbabla car la
quantitat d'aiga dins l'atmosfèra es limitada e que la superficia rocassosa es
escrachada per de pressions enòrmas. Dins aquò en 1976, avans lei missions
Voyager, se desvolopèt l'ipotèsi d'una forma de vida basada sus l'aiga o
l'amoniac de l'atmosfèra auta. L'ipotèsi repausa sus l'ecologia dei mars
terrèstras ambé fitoplancton a la superficia, peis se norrissent d'aqueu
fitoplancton e predators marins manjant lei peis .

La planeta Jupitèr es coneguda dempuei l'Antiquitat car es visibla a uelh nus
dins lo cèu nocturne e, de còps, pendent lo jorn se lo Soleu es bas.

Per lei Babilonians, Jupitèr representava lo dieu Marduk. Utilizavan lo periòde
de dotze ans de son orbita per definir sei constellacions dau zodiac. Lei
Chinés, lei Coreans e lei Japonés li donèron lo nom d'estela de fusta segon la
concepcion chinesa dei Cinc Elements . Dins l'astrologia vedica, Jupitèr es
nomada Brihaspati o pus sovent Guru, significant « Grand èsser ». Enfin, en
Euròpa, lei Grècs bategèron la planeta Phaethon (Φαέθων) significant
« cremant ». Puei, lei Roman li donèron son nom actuau segon lo rèi de sei
dieus. Lo simbòl astronomic de Jupitèr ♃ representa d'autra part l'ulhauç dau
dieu.



https://oc.wikipedia.org/wiki/Interlingue

Interlingue o occidental (nomenat aital entre 1922 e 1947) es una lenga
artificiala creada per Edgar von Wahl, un dels primièrs esperantistas. Von Wahl
nasquèt a Tallinn, uèi Estònia e alavetz província de l'Empèri Rus, dins una
familha de lenga alemanda. Aviá, coma se pòt veire, de bons motius per èsser un
dels precursors de l'esperanto, e los sieus conselhs foguèron seguits per
Zamenhof. Sens formacion academica especifica, aviá instint lingüistic.

Oficièr de la marina de guèrra, optèt pel partit zarista en la Revolucion de
1917. Après lo trionf dels soviets, s'exilièt en França, en cambiant lo sieu nom
de familha en De Wahl.

Malcontent de l'esperanto, decidiguèt de crear lo sieu pròpri projècte, que
cridariá occidental Publica en 1922 lo sieu projècte de lenga. Formula la nòrma
de Wahl. Atenguèt amassar un pichon grop de seguidors, que contunhariá d'editar
la revista Cosmoglotta fins als ans 1950.

En 1947 decidiguèron de cambiar lo nom en lo de interlingue (Pas interlingua,
nom usat per Peano per lo sieu "Latino sine flexione", e tanben pel Alexander
Gode en projècte de IALA de 1953). Malgrat aiçò, l'associacion tornèt pas donar
de senhals de vida fins al decenni dels ans 1990, a travèrs Internet.



https://oc.wikipedia.org/wiki/Geologia

La geologia (dau grèc γη- (ge-, « la tèrra ») e λογος (logos, « paraula »,
« rason »)) es la sciéncia e l'estudi de la Tèrra, sa composicion, son
estructura, sei proprietats fisicas, son istòria, e lei procès qu'aquò recuerbe.
Es una dei sciéncias de la Tèrra.

Lei geològs an poscut establir l'edat de la Tèrra devèrs aperaquí 4,5 miliards
d'ans ; an determinat que la litosfèra terrèstra, qu'inclutz la crosta
geologica, es morselada en placas tectonicas que bolegan en dessota dau mantèu
geologic per de procès conoissuts sota lo nom de tectonica dei placas. Lei
geològs ajudan a localizar e esplechar lei ressorsas naturalas de la Tèrra, coma
lo petròli o lo carbon, tant coma de metaus coma lo fèrre, lo coire, o l'urani.
D'interès economics addicionaus vènon apondre soventei fes d'autrei mineraus.

L'astrogeologia se caracteriza per l'aplicacion dei principis geologics a
d'autrei còrs dau Sistèma Solar.

Lo mot de geologia foguèt emplegat premier per Jean-André Deluc dins l'an 1778
puei foguèt considerat coma fixat amb Horace-Bénédict de Saussure dins l'an
1779.



https://oc.wikipedia.org/wiki/Estats_Units

Los Estats Units d’America (EUA o los Estats Units, o mai los USA [ˌyˌɛsˈa] - en
anglés United States of America, United States, USA) son un estat federal de
l’America del Nòrd qu’es bordat pels oceans Atlantic a l’èst e Pacific a l’oèst.
Confronta Mexic al sud e Canadà al nòrd.

Lo gentilici es tradicionalament american -a, o segon d’unes mai recentament
estatsunidenc -a.

Los pòbles indigènas del territòri continental dels Estats Units e d'Alaska
arribèron dempuèi Asia, segon l'ipotèsi mai acceptada del poblament del
continent. Comencèron d'arribar fa 12 000 o 40 000 ans. Divèrsas comunitats
indigènas de l'èra precolombina desvolopèron de tecnicas agricòlas avançadas, de
complèxes arquitectonics e de societats de vila-estat. En 1492, l'explorador
Cristòl Colomb, jol contracte de la corona espanhòla arribèt dins las islas
Cariba, aquò foguèt lo primièr contacte europèu amb los pòbles nadius. Pendent
los ans seguents, la majoritat dels pòbles nòrd-americans moriguèron de las
epidèmias europèas desconegudas al Nòu Mond.

Lo 2 d'abril, de 1513, lo conquistador espanhòl Juan Ponce de León arribèt al
territòri que nomenèt Florida—la primièra arribada europèa documentada al
territòri que seriá mai tard los Estats Units. De las colònias qu'Espanha
establiguèt dins la region, sol lo poblament de Sant Agustin, fondat en 1565
subrevisquèt. Dins los poblaments posteriors en Califòrnia e autres territòris
de la Nòva Espanha—après Mexic— s'establiguèron d'immigrants espanhòls. Los
franceses s'installèron en Nòva França lo meteis sègle près dels Grands Lacs,
consacrats al comèrci de las pèls. França amb lo temps estendèt los sieus
territòris cap al sud fins al Golf de Mexic. Los primièrs poblaments angleses
capitats serián la colònia de Virgínia a Jamestown en 1607 e la colònia de
Plymouth dels pelegrins. L'establiment de la Colònia de la Baia de Massachusetts
produsiguèt una ondada d'imigracion; en 1634 s'èran installats en Nòva
Anglatèrra 10 000 puritans. Entre 1610 e la Guèrra d'Independéncia dels Estats
Units s'envièron près de 50 000 presonièrs a las colònias nòrd-americanas de la
Grand Bretanha. Dempuèi 1614, los neerlandeses establiguèron divèrses poblaments
als bòrds del riu Hudson près de la còsta, e en Nòva Amsterdam per l'illa de
Manhattan. Lo poblament anterior de la Nòva Suècia, fondat al bòrd del riu
Delaware en 1638 foguèt pres pels neerlandeses en 1655.

En 1674, las fòrças anglesas avián ja ganhat las ancianas colònias neerlandesas;
la província dels Nòus Païses Basses foguèt rebatejada Nòva York. de mai en mai
de personas immigravan en America del Nòrd, subretot al sud del territòri actual
dels Estats Units, fòrça d'entre eles èran d'esclaus. Amb la division de las
Carolinas en 1729 e la colonizacion de Georgia en 1732, las tretze colònias que
se farián independentas per formar los Estats Units, s'èran ja establidas. Totas
tretze avián de formas de govèrn local amb d'eleccions que i participavan d'òmes
liures, segon la tradicion dels dreches dels angleses; aquela forma d'autonomia
enfortiguèt lo republicanisme. Totas tretze avián legalizat lo comèrci d'esclaus
d'Africa. Amb un taus de natalitat naut, una mortalitat bassa e l'imigracion
contunha, la populacion de las colònias doblava cada vint-e-cinc ans. Lo
movement crestian de reviscolament dels decennis de 1730 e 1740, conegut jol nom
de Grand Revelh donèt fòrça a la religiositat e a la libertat religiosa. Pendent
la Guèrra francesa e indiana, las fòrças britanicas prenguèron lo territòri de
Canadà als franceses, mas la populacion francòfona demorèt isolada politicament
de las tretze colònias del sud. En 1770, aquelas tretze colònias avián ja una
populacion de tres milions de personas, aperaquí la mitat de la populacion de
Grand Bretanha. Maldespièit del fach que pagavan d'impòstes, avián pas cap de
representacion al Parlament de la Grand Bretanha.

Amb l'agravament de las tensions entre los colons nòrd-americans e los
britanics, esclatèt la Guèrra d'Independéncia dels Estats Units entre 1775 e
1781. Lo 14 de junh, de 1775, lo Segond Congrès Continental, amassat a
Filadèlfia, establiguèt l'Armada Continentala, jol comandament de George
Washington. E en proclamant que « totes los òmes son creats parièrs » e dotats
de « dreches inalienables », lo Congrès adoptèt la Declaracion de
l'Independéncia lo 4 de julhet, de 1776. La declaracion, escricha gaireben tota
per Thomas Jefferson, declarava que las colònias emancipadas èran d'estats
sobeirans. En 1777, los Articles de la Confederacion foguèron adoptats, en
jonhent los estats jos un govèrn central flac qu'operèt fins en 1788. Aperaquí
80 000 personas leialas a la corona britanica fugiguèron dels estats rebèls cap
a Canadà e a la Nòva Escòcia. Los nadius nòrd-americans s'aliguèron a ambedoas
partidas del conflicte.

Après la desbranda de l'armada britanica, amb lo supòrt dels franceses, la Grand
Bretanha, mejançant lo Tractat de París reconeguèt la sobeiranetat dels tretze
estats en 1783. Una convencion constitucionala s'amassèt en 1787, amb
l'intencion de crear un govèrn nacional pus fòrt amb poder suls estats
constituents. En junh de 1788, nòu estats avián ja ratificat la nòva
constitucion dels Estats Units, nombre requerit per establir lo nòu govèrn.
George Washington foguèt elegit coma primièr president e lo Congrès res amassèt
pel primièr còp. En 1791 los estats ratifiquèron la Declaracion de Dreches de la
constitucion dels Estats Units, dètz esmendaments a la constitucion
qu'enebissián la restriccion federala de las libertats personalas e garantissián
de divèrsas proteccions legalas. Las opinions en çò que tanh a l'esclavatge
variavan; una clausula de la constitucion l'acceptava fins a 1808. Los estats
del nòrd aboliguèron l'esclavatge entre 1780 e 1804. En 1800, lo govèrn federal
se moguèt dins la nòva capitala Washington DC. Lo Segond Grand Despertar faguèt
de l' evangelisme la fòrça dels movements reformistas.

Lo desir d'expansion territoriala donèt naissença a una sèria de guèrras contra
los nadius nòrd-americans per prene lors tèrras, conegudas pels colons coma lo
Far West. La crompa de Loïsiana a França dupliquèt la superfícia de la nacion.
La guèrra de 1812 contra la Grand Bretanha, enfortiguèt lo nacionalisme
nòrd-american. Après una sèria d'incursions militaras en Florida, Espanha
cediguèt aquel territòri e d'autres de la còsta del Golf en 1819. Los Estats
Units annexèron la Republica de Tèxas en 1845, que s'èra facha independenta de
Mexic qualques ans abans. Lo concèpte del Destin Manifèst se popularizèt pendent
aquel periòde. Amb lo Tractat d'Oregon, s'annexèron los territòris del nòrd-oèst
als Estats Units. Après la Guèrra amb Mexic, los Estats Units prenguèron la
mitat del territòri mexican, que compreniá los territòris de Califòrnia, Nòu
Mexic, Arizòna, Nevada, Colorado, qualques seccions d'Utah e Wyoming, e los
airals disputats de Tèxas. Lo transpòrt ferroviari faguèt lo movement de
migrants fòrça mai facil malgrat qu'aumentèt los conflictes amb los amerindis.

Las tensions entre los estats que protegissián l'esclavatge —coneguts coma los
"estats esclaus"— e los estats liures s'agreugèron amb l'annexion de nòus estats
a la federacion, e la possibilitat d'i enebir l'esclavatge. Abraham Lincoln,
Candidat del Partit Republican, que s'opausava a l'esclavatge, foguèt elegit per
president en 1860. Abans de prene lo poder, sèt estats esclaus declarèron lor
secession dels Estats Units e formèron los Estats Confederats d'America. Pel
govèrn federal, la secession èra illegala, e amb la Batalha de Fort Sumter,
esclatèt la Guèrra Civila, e quatre estats s'apondèron mai a la Confederacion.
L'Union —los estats qu'èran demorats en la federacion— declarava la libertat
dels esclaus en avançar la siá armada cap al sud. Après la victòria de l'Union
en 1865, tres esmendaments a la constitucion nòrd-americana assegurèron la
libertat per gaireben quatre milions d'afroamericans qu'avián patit
l'esclavatge. Lo catorzen esmendament los declarèt ciutadans, e lo quinzen lor
autregèt lo drech al vòte. La guèrra aguèt per resultat indirècte una
aumentacion del poder central.

Après la guèrra, l'assassinat del president Lincoln radicalizèt las politicas de
reconstruccion amb l'intencion de reintegrar e rebastir los estats vencuts del
sud e i assegurar a l'encòp la libertat dels esclaus. La resolucion de
l'eleccion presidenciala de 1876 marquèt la fin de la Reconstruccion e
l'aprovacion de las Leis de Jim Crow. Pauc a pauc, los estats del sud aprovèron
de leis que de manièra indirècta mas efectiva, empachavan que los negres
poguèssen votar. Al nòrd, l'urbanizacion e una ondada massiva d'immigrants sens
precedenta accelerèron l'industrializacion del país. Aquela ondada
d'immigracion, que contunhèt fins en 1929, provesiguèt de man d'òbra per las
entrepresas nòvas e transformèt la cultura americana. Los Estats Units crompèron
Alaska a Russia en 1867, en acabant aital l'expansion continentala. Lo Massacre
de Wounded Knee en 1890 foguèt lo darrièr conflicte de las guèrras amb los
amerindis. En 1893, l'anciana monarquia nadiva del reialme de Hawaii foguèt
depausada en còp d'Estat dirigit pels residents nòrd-americans, e l'archipèla
foguèt annexat als Estats Units en 1898. Amb la victòria dels Estats Units en la
Guèrra hispanoamericana sus Espanha, los Estats Units se consolidèron coma
poténcia mondiala, e annexèron Puerto Rico e las Filipinas. Las Filipinas se
faguèron independentas lo sègle seguent; Puerto Rico es a l'ora d'ara un Estat
liure associat als Estats Units.

Quand la Primièra Guèrra Mondiala comencèt en 1914, los Estats Units se
declarèron neutres. Los americans simpatizavan amb los britanics e los
franceses, malgrat que fòrça ciutadans, la majoritat irlandesa e alemanda
s'opausavan a l'intervencion dels Estats Units dins la guèrra. En 1917, los
Estats Units se jonhèron als Aliats, qu'atenguèron la victòria pauc après. En
refusant de s'implicar dins las questions europèas, lo Senat dels Estats Units
ratifiquèt pas lo Tractat de Versalhas qu'establissiá la Liga de Nacions. Lo
país contunhèt amb una politica d'unilateralisme e quitament d'isolament. En
1920, lo movement pels dreches de las femnas atenguèt que s'aprovès lo
dètz-e-noven amendament a la constitucion qu'autrejava lo drech de vòte a las
femnas. Lo govèrn autregèt la ciutadania als amerindis en 1924.

Pendent lo decenni de 1920, los Estats Units coneguèron un periòde de
prosperitat sens precedent amb un rapid creissença industriala rapida, que
totun, culminèt en la casuda de la borsa de Wall Street en 1929 e lo començament
de la Granda Depression, lo periòde economic pus grèu de l'istòria del país e
del mond. La Granda Depression s'agreugèt per en causa de la catastròfa naturala
del "Dust Bowl", o la "Conca de Povàses", coma se nomenèt l'airal central del
país afectat per una grèva seria de tempèstas de povàses pendent gaireben tot lo
decenni dels ans 1930. Après la siá eleccion coma president en 1932, Franklin
Delano Roosevelt introdusiguèt un "Nòu Pacte" (lo New Deal), una sèria de
politicas que permetián l'intervencion del govèrn en las questions economicas.
La nacion se recuperèt pas plenament de la depression economica mas fins la
mobilizacion industriala produsida per l'entrada del país dins la Segonda Guèrra
Mondiala. Los Estats Units, neutres pendent los primièrs ans de la guèrra,
comencèron de provesir de material de guèrra als aliats tre març de 1941.

Lo 7 de decembre, 1941, los Estats Units se jonhèron als Aliats après l'atac
japonés de Pearl Harbor. A causa de la mobilizacion de personas e las despensas
industrialas pel bastiment d'armament, los Estats Units foguèron l'unic país
aligat qu'en acabar la guèrra, èra pus ric e pas pus paure. Lo govèrn
nòrd-american aprovèt lo Plan Marshall per'mor de sosténer economicament la
reconstruccion d'Euròpa. Las reünions de Bretton Woods e Yalta establiguèron un
nòu sistèma d'organizacion internacionala politica e economica. Los Estats Units
fabriquèron la primièra arma nucleara e l'utilizèron sus Hiroshima e Nagasaki en
agost de 1945. Lo Japon capitulèt lo 2 d'agost.

Los Estats Units e l'Union Sovietica s'afrontèron durant lo periòde dich de la
Guèrra Freda e dominèron las questions militaras d'Euròpa mejançant l'OTAN e lo
Pacte de Varsòvia. Los Estats Units promovián la democracia liberala e lo
capitalisme, del temps que l'Union Sovietica promoviá lo comunisme e l'economia
planificada pel govèrn central. Los Estats Units participèron a la Guèrra de
Corèa de 1950 a 1953. Lo Senador Joseph McCarthy dirigiguèt una sèria
d'investigacions anticomunistas.

L'Union Sovietica lancèt la primièra nau espaciala tripulada per un uman, Iorii
Gagarin, en 1961. Los Estats Units, coma responsa, investiguèron en recèrca
matematica e scientifica; lo president John F. Kennedy declarèt que lo país
deviá èsser lo primièr a arribar subre la luna, çò que faguèron en 1969.

Los decennis seguents l'economia dels Estats Units cresquèt de manièra
sostenguda. Lo movement dels dreches umans, dirigit per divèrses afroamericans
eminents, coma Martin Luther King Jr., s'opausèt a la segregacion e la
discriminacion raciala e culminèt amb l'abolicion de las Leis de Jim Crow. Après
l'assassinat del president Kennedy en 1963, s'aprovèt l'Acte dels Dreches Civils
en 1954. Los Estats Units, jos las administracions de Johnson e lo sieu
successor, Richard Nixon, participèron a la Guèrra de Vietnam.

Coma resultat de l'escandal de Watergate, en 1974 Nixon venguèt lo primièr
president dels Estats Units a se demetre, per'mor de pas èsser acusat
d'obstruccion a la justícia e d'abús de poder. Li succediguèt lo vicepresident
Gerald Ford que li autregèt l'immunitat. Pendent l'administracion de Jimmy
Carter, l'economia nòrd-americana aguèt una estagflacion. L'eleccion de Ronald
Reagan marquèt lo començament d'un cambiament de las politicas socialas e
economicas.

Pendent l'administracion de Bill Clinton los Estats Units visquèron l'expansion
economica mai longa de l'istòria, del 1991 al 2001.

Las eleccions controvertidas del 2000 se resolguèron per una decision de la Cort
Suprèma de Justícia que donèt la presidéncia a l'èx-governador de Tèxas, George
W. Bush. Lo 11 de setembre de 2001, lo grop terrorista al-Qaida perpetrèt un
atac contra las torres del World Trade Center a Nòva York e lo Pentagòn. Lo
president Bush lancèt una "guèrra contra lo terrorisme" segon lo principi de la
guèrra preventiva, ara coneguda coma la "Doctrina Bush". A la fins de 2001, una
coalicion internacionala dirigida pels Estats Units ocupèt Afganistan, en
desrocant lo regim taliban e en destrusent totes los camps d'entrainament
d'al-Qaida. Los talibans, totun, se reorganizèron e contunhan de lutar
aferrissadament contra las fòrças de la coalicion.

En 2002, l'administracion de Bush demandèt un cambiament de regim e la dubertura
d'Iraq als controladors nuclears de l'ONU. Sens lo supòrt de l'OTAN ni de las
Nacions Unidas per realizar una intervencion militara, lo govèrn de Bush formèt
una coalicion amb païses aliats e ocupèt Iraq en 2003, totjorn segon la teoria
de la "guèrra preventiva", en desrocant lo regim de Saddam Hussein. Malgrat la
pression extèrna e intèrna, per que se'n retirèsson, los Estats Units e divèrses
païses de la coalicion originala i an encara de tropas.

Las eleccions presidencialas de 2008 marcan una fita istorica pels Estats Units,
en essent las primièras qu'un afroamerican i participa coma candidat d'un dels
partits majoritaris —Barack Obama, del Partit Democrata—, e los segon comicis
amb una femna coma candidata per la vicepresidéncia d'un autre partit majoritari
—Sarah Palin, del Partit Republican. L'eleccion d'un politic afroamerican coma
candidat per president dels Estats Units es venguda solament quaranta cinc ans
après l'istoric discors de Martin Luther King lo 28 d'agost de 1963, en favor de
l'egalitat entre totas las raças. Lo 4 de novembre de 2008, Obama ganhèt las
eleccions presidencialas, e lo 20 de genièr de 2009, assumiguèt la carga e
venguèt lo primièr president elegit afroamerican del país.

De veire: Lista dels presidents dels Estats Units d'America · Sistèma electoral
dels Estats Units d'America

Los Estats Units son una entitat federala fòrça descentralizada constituïda de
cinquanta estats relativament autonòms per endreçar sos afars enterns. Lo
principi de la separacion dels poders caracteriza l'organizacion del poder
central qu'es compausat:

Los simbòls principals dels Estats Units son la bandièra escaissada Stars and
Stripes, l'imne nacional The Star-Spangled Banner e la devisa In God We Trust.

Lo govern federal a pas adoptat de lei definissant una lenga oficiala per los
Estats Units. Dins los fachs, l'anglés es la lenga principala de las
institucions e de la majoritat de la populacion. 30 an çaquela adoptat una lei
au profiech de l'anglés, Hawaii a adoptat l'anglés e l'hawaian coma lenga
oficialas e dos estats utilizan de facto doas lengas principalas : l'anglés e
l'espanhòu au Nòu Mexic, l'anglés e lo francés en Loïsiana. En 2010, las lengas
pus parladas per la populacion son l'anglés (80%), l'espanhòu (12,8%), lo chinés
(2,9%), lei lengas indigenas (0,9%) e lo francés (0,5%).

Los Estats Units d'America son la primièra potencia mondiala. Son membres de las
institucions internacionalas principalas coma l'ONU, qu'es membre fondator e
membre permanent dau Conselh de Seguretat, l'OMC e l'OTAN. Tènon de relacions
fòrça solidas amb Reialme Unit, Israèl, Japon, Corèa del Sud e Austràlia. De
mai, fa partida d'una zona d'escambis desliures amb Canadà e Mexic dicha NAFTA.
Enfin, divèrsei país coma Alemanha o Corèa del Sud aculhisson de basas militaras
estatsunidencas permanentas.

Dempuei 2001, los afars estrangièrs estatsunidencs son fòrça pertocadas per la
lucha còntra los movements islamistas magerament en Afganistan (invasion dau
país en 2001) e dins l'Orient Mejan (Iraq, Yemen...). Pasmens, aquela politica
se tustèt a una oposicion de las popolacions localas e los Estats Units son
engatjats dins divèrsei guèrras localas e los movements islamistas de la region
son totjorn actifs.

Las fòrças armadas de los Estats Units d'America forman l'armada mai potenta amb
1,38 milions de soldats, un budget de 528 miliards de dolars que representa 46%
de las mesas mondialas e 770 installacions majoras sus totes los continents
levat d'Antartida. L'armada es comandada per lo President dels Estats Units. En
2010, es devesida entre cinc brancas principalas :

L'agricultura estatsunidenca es la primièra del monde ambé l'Union Europèa. Es
fòrça modèrna e utilizava en 2004 1,7% de la populacion activa. Sos produccions
principalas son l'elevatge (bovins, porcins...) e la cultura del tabat, de las
cerealas, del coton e dels fruches. Pasmens, aquel modèl d'agricultura intensiva
causa de prejudicis importants per l'environament e a d'efièchs marrits sus la
qualitat de l'aiga. Per exemple, en 2000, un estudi del govern central aviá
notat la preséncia de pollucion dins 39% dels rius e 45% dels lacs
estatsunidencs.

Dins lo domeni minièr, leis Estats Units fan partida dels productors principaus
de fòrça ressorsas importantas coma lo caolin (1en reng mondial), lo magnèsi
(1en reng mondial), lo carbon (2en reng mondial), lo petròli (2en reng mondial),
lo gas naturel (2en reng mondial), l'aur (2en reng mondial), lo coire (2en reng
mondial), lo plomb (3en reng mondial), lo titane (4en reng mondial) o lo fèrre
(7en reng mondial). Lo taus de cubertura energetica èra egala a 72,7% en 2003.

Lo sector secondari estatsunidenc utilizava en 2004 20,8% de la populacion
activa. Coma l'agricultura, es un sector modern. Es principalament concentrat
dins cinc estats que son la Califòrnia, l'Ohio, l'Illinois, lo Michigan e la
Pensilvània. Un nombre grand de companhiás internacionalas majoras son basadas
sus lo terrador estatsunidenc :



https://oc.wikipedia.org/wiki/Emirats_Arabis_Units

Los Emirats Arabis Units son una federacion d'emirats situats dins l'èst de la
Peninsula Arabica.

Poblada per de tribüs aràbias mai ò mens turbulentas, la region èra dicha Còsta
dei Piratas au sègle XIX. En 1853, après divèrsei temptativas infructuosas, lei
Britanics capitèron d'impausar una « trèva perpetuala » ai caps locaus. Lo
litorau foguèt alora dich Còsta de la Trèva e Londres i renforcèt a cha pauc son
influéncia gràcias a de tractats suplementaris. En 1892, èra venguda pron
importanta per permetre l'extension dau protectorat britanic a la totalitat de
la region.

En decembre de 1971, sièis decidèron de s'unir au sen d'una federacion
independenta. L'annada seguenta, foguèt jonhat per un seten. Un conseu suprèm,
compausat dei sobeirans de cada emirat, foguèt format per dirigir l'ensems.
L'Arabia Saudita reconoguèt leis Emirats Arabis Units en aost de 1974 après una
rectificacion a son avantatge de la frontiera comuna.

En març de 1979, una crisi intèrna grèva foguèt entraïnada per l'oposicion entre
leis emirs partisans d'una centralizacion aumentada de la federacion (supression
dei frontieras interioras, unificacion dei fòrças armadas, planificacion comuna
de l'economia... etc.) e lei partisans dau statu quo. L'emir de Dubai, Rachid
al-Maktum, capitèt de blocar lo projècte en abriu.

Dins lo corrent dau decenni seguent, leis Emirats deguèron faciar lei
consequéncias de la destabilizacion regionala entraïnada per la Guèrra Iran-Iraq
(1980-1988). La question de la liura circulacion dei naviris a travèrs l'Estrech
d'Ormuz venguèt alora un pensament major dau govèrn federau. Aquò foguèt a
l'origina d'una activitat diplomatica intensa destinada a trobar de sostèns au
sen de la comunautat internacionala. En 1982, leis EAU signèron ansin un acòrd
de cooperacion ambé l'Arabia Saudita e 60% dau budget federau foguèt consacrat
ai despensas militaras. En 1985, reconoguèron diplomaticament l'URSS e
favorizèron, a partir de 1987, a la reintegracion d'Egipte dins lo concèrt dei
país arabis. Durant la Guèrra de Kowait (1990-1991), aculhiguèron de fòrças de
la coalicion sus son territòri e financèron una partida dau còst dau conflicte.
En 1995 e en 1996, signèron d'acòrds de defensa ambé França e lo Reiaume Unit.
Se raprochèron tanben deis Estats Units que son uei lo protector principau deis
Emirats.

En revènge, la societat e la vida politica deis Emirats evolucionèron gaire. Lei
dinastias reinantas mantèron un contraròtle estricte de la societat. Dempuei
2006, acceptan una democratizacion fòrça limitada ambé la creacion d'un conseu
legislatiu ai poders restrenhs. Pasmens, en 2011, aquò empachèt pas la
repression dei manifestacions liadas a la Prima Aràbia e l'arrestacion de
centenaus de militants dei Fraires Musulmans ò deis organizacions liberalas.
D'autra part, leis Emirats acomençan d'anticipar la fin de sa produccion
d'idrocarburs e assaian de crear una economia basada sus lei servicis e lo
torisme.



https://oc.wikipedia.org/wiki/Ebrieu

L'ebrieu (rarament l'ebraïc) (nom autoctòn: עִבְרִית - ‘Ivrit -) qu'ei ua lenga
semitica occidentau de la familha de las lengas afroasiaticas. Qu'ei parlada en
Israèl e utilizada dens la religion judiva (totun, qu'ei tanben la religon deus
Samaritans, tanhent mes desseparat deu judaïsme.

L'ebrieu modèrne, en Israèl, qu'ei la lenga dominanta, e mai se i es cooficiau
dab l'arabi. L'ebrieu biblic, qu'ei, deu son costat, lenga liturgica e de tèxtes
sagrats estudiat dens los contèxtes deu judaïsme e tanben deu cristianisme
(per'mor d'estar la principala lenga de la Torà e de la Bíblia Ebraïca).

Deu punt de vista deu judaïsme, l'ebrieu qu'ei la lenga deu pòble ebrieu,
descendent deu personatge biblic Éber ben Shelà (עֵבֶר בן-שֵׁלָח - "Éber fiu de
Shelà"). D'un punt de vista istoric, qu'ei ua lenga pròcha deu cananean e deu
fenician. Qu'ei la principala lenga de la Bíblia e que ho estudiada per aquesta
rason durant l'Etat Mejana, peus judius e tanben peus cristians. La Reforma
protestanta que desvolopè lo son estudi. Lo moviment de la Haskala e lo moviment
d'immigracion de cap a Palestina qu'encorratgè lo retorn a l'emplec de la lenga
orau, qu'un deus sons principaus desvolopaires e ho Eliezer Ben‑Yehuda.
L'establiment de l'estat d'Israèl l'institucionalizè.



https://oc.wikipedia.org/wiki/Drech_d%27autor

Lo drech d’autor (var. dreit/dret d'autor) es l’ensemble de las prerogativas
exclusivas que dispausa un autor sus sas òbras de l’esperit originalas.

Dins l’Antiquitat e a l'Edat Mejana, l'essencial de la creacion artistica
repausèt sus l’artesanat, amb pauc de possibilitats de produccion en seria. Las
òbras literàrias foguèron pus sovent transmesas oralament, alara que lor
reproduccion foguèt reservada a d'escaces personas que mestrejavan l’escrit. Es
perque la majora partida del còrpus artistic demòra anonima fins a la
Renaissença.

A la Renaissença, lo concèpte d'individualisme prenguèt mai d'importància, e los
autors cerquèron d'èsser reconeguts per lor trabalh creatiu, çò que manifèsta
l’usatge de la signatura. L'invencion de l’imprimeriá per Gutenberg, vèrs 1440,
permet una difusion pus larga de las òbras e la generalizacion de l’accès a
l’escrit. En cambi dels investiments realizats dins l'edicion, lo poder reial
balhava als imprimeires un monopòli d'expleitacion sus una òbra, nomenat
« privilègi », e valable per un territòri e una durada determinats.

En Anglatèrra, los interèsses dels editors e dels autors foguèron, dempuèi lo
sègle XVII, presentats coma solidaris, e los intermediaris son considerats coma
inevitables. Aquò explica l'escart existissent dempuèi l'origina entre los
fondaments filosofics del copyright e aqueles del drech d'autor continental. La
primièra vertadièra legislacion protectritz dels interèsses dels autors es la
lei de la Reina Anna del 10 d'abril de 1710,. L'autor beneficiava alara d'un
monopòli de 14 ans renovelable un còp per la reproduccion de sas creacions.
Inspiradas pel copyright anglés, la constitucion dels Estats Units d'America de
1787 e la lei federala de 1790 acòrdan de prerogativas als autors.

En 1777, Beaumarchais fondèt la primièra societat d’autors per promòure la
reconeissença de dreches al profit dels autors. Dins la nuèit del 4 d'agost de
1789, los revolucionaris franceses aboliguèron l’ensemble dels privilègis, puèi
las leis del 13 e 19 de genièr de 1791 e del 19 e 24 julhet de 1793 acordèron
als autors le drech exclusiu d'autorizar la reproduccion de lors òbras per una
durada de cinc ans post mortem. A la fin d'aquel delai, l’òbra dintra dins lo
domeni public.

Al sègle XIX, los tribunals e los juristas, subretot franceses e alemands,
establiguèron los grands principis de la proprietat literària e artistica. La
formula « drech d’autor » es un primièr còp utilizada pel Augustin-Charles
Renouard dins son tractat dels dreches d’autor dins la literatura, publicat en
1838. Donèt una posicion centrala a l’autor, per oposicion al copyright
anglosaxon qu'a per objècte la proteccion de l’òbra ela meteissa. En 1886, una
armonizacion parciala del drech d’autor se faguèt per la Convencion de Bèrna,
signada per 164 Estats.

Al sègle XX, la durada de proteccion aumentèt, subretot als Estats Units
d'America. Lo camp del drech d'autor anèt per las novèlas formas d'òbras, tala
que lo cinèma o los Videojòcs, tanben coma per fòrça creacions utilitàrias, coma
los logicials, los dessenhs e modèls, o las basas de donadas. A la fin de las
annadas 1990, lo desvolopament d'Internet e de la tecnologia numerica marquèt
una avançada majora dins la difusion dels sabers.

Lo drech d'autor tròba sos fondaments dins la pensada naturalista. Aquela se
parteja en dos corrents : d'una part la concepcion basada sul trabalh, derivada
de las òbras de John Locke, e la teoria de la personalitat d'autre part,
derivada dels escrits de Kant e de Hegel.

Segon John Locke, l’Òme, coma èsser conscient e pensant, es proprietari de el
meteis. Òr, l’Òme incorpora dins son trabalh una partida de sa persona, e ven
d'aquí enlà proprietari de l’òbra originala que resulta de son esfòrç creatiu
(Los dos Tractats del govèrn civil) (1690), l'Assag sus l’entendement uman (II,
27, 9)). L'òbra originala, incorporant la consciéncia de son autor a de donadas
de la natura, es doncas somesa a la forma pus pura de la proprietat.

La teoria de la personalitat met en relèu lo ròtle de l’autor. Per Kant, lo
ligam qu'unís l’autor e son òbra deu èsser comprés coma una partida pròpria de
la personalitat de son autor. Per Hegel, es la manifestacion de volontat
d'aquel, que lo fruch constituís l’òbra, que fonda lo drech. La teoria de la
personalitat se presenta doncas coma un fondament particularament adaptat a las
concepcions francesa e alemanda del drech d'autor, qu'an los primièrs consacrat
lo concèpte de drech moral. A l’invèrs, la teoria del drech natural es pas
reconeguda dins los païses qu'aplican lo copyright.

Sul plan economic, l’òbra de l’esperit es un ben non exclusiu, es a dire qu'es
pas possible d'empachar un agent d'utilizar aquel ben, e un ben pas rival, es a
dire que son utilitat descreis pas se lo nombre d'utilizaires aumenta. Possedís
doncas las qualitats d'un ben public.

A l'invèrs, lo supòrt fisic amb que l’òbra se comunica es un ben rival e
exclusiu. Per exemple, al moment d'una representacion teatrala, l’òbra dramatica
ela meteissa es un ben public, alara que los sètis logats pels espectators son
de bens rivals e exclusius . Se pòt alara deduire doas problematicas economicas
principalas ligadas a las òbras :

Per qualques òbras, coma gaireben totas las òbras cinematograficas, los fraisses
de concepcion son elevats, alara que los còstes d'edicion d'una còpia
suplementària de l’òbra (còstes marginals) son de negligir, subretot dins lo cas
de transmission numerica. D'autras òbras al contrari, coma gaireben totes los
espectacles vius, an un còst de concepcion bas (escritura del scenari,
concepcion de la coregrafia, etc.). Mas l’acte de representacion pòt aver un
còst important, perque demanda la mesa en òbra de mejans que se pòdon pas
negligir (Lei de Baumol).

La tòca del drech d'autor es de balhar una solucion sequenciala a la
contradiccion entre finançament dels autors e liure accès a las òbras .
L'instauracion del drech d'autor visa a rendre l’òbra de l’esperit exclusiva, en
autrejant a l’autor un monopòli d'expleitacion sus sa descobèrta.

Lo drech d'autor encoratja l’autor a cobrir sos fraisses de creacion, e li
permet de percebre una remuneracion per l'expleitacion pecuniària del monopòli
que li es conferit. Dins un primièr temps, l’autor percep atal una remuneracion
equitabla per son trabalh. La possibilitat de cedar o de concedir los dreches
d'autor favoriza una larga difusion de las òbras de l’esperit. Los productors e
editors que venon cessionaris dels dreches d'autor benefician d'una securitat
juridica lor permetent de rentabilizar lors investiments dins la creacion, e de
finançar apuèi de novèlas òbras. Lo monopòli de l’autor a una durada limitada,
fixada generalament a 50 o 70 ans post mortem. Pasmens, se aquel monopòli
s'acòrda per una durada que despassa lo temps necessari per cobrir los
investiments, lo ben èsser social de diminuís per aquela renda de situacion. Es
perque una partida dels economistas s'opausa a l’extension continua de la durada
del drech d'autor. Dins un segond temps, la proteccion juridica dispareis e
l’òbra dintra dins lo domeni public, çò que permet a cadun d'utilizar aquela
liurament e gratis. L'òbra es alara de nòu un ben pas exclusiu, e son utilitat
sociala es maximala.

Dins la mesura ont lo drech d'autor exclutz los utilizaires que vòlon pas o
pòdon pas pagar per l’usatge de l’òbra, alara que l’utilitat retirada per las
personas que donan una remuneracion seriá pas amendrida se totes avián accès a
l’òbra, es solament una solucion imperfièita. Es perque d'autres mòdes de
finançament, coma lo mecenat o la subvencion li son a vegadas preferidas. Lo
drech d'autor pòt tanben se revelar pas satisfasent pel finançament de las òbras
jutjadas pas sufisentament rendables per los investidors. Lo drech d'autor
encoratja los investiments dins las òbras qu'auràn mai de canças d'obtenir un
grand succès comercial, al detriment a vegadas d'una originalitat – pus riscada
– de las òbras. La preservacion de la diversitat culturala implica doncas de
trobar de substituts al drech d'autor. Lo cinèma d'autor es atal sovent
sostengut per d'ajudas financièras.

La Declaracion Universala dels Dreches Umans enóncia que tota persona a drech a
la proteccion dels interèsses morals e materials resultant de tota produccion
scientifica, literària o artistica que n'es l’autor (article 27).

La Convencion de Bèrna per la Proteccion de las Òbras Literàrias e Artisticas
del 9 de setembre de 1886, signada per 164 païses, instaura una proteccion de
las òbras publicadas coma pas publicadas, sens formalitat d'enregistrament, mas
los Estats pòdon exigir que fagan l’objècte d'una fixacion materiala,. La
Convencion prevei la reconeissença del drech moral pels Estats signataris, e
impausa una durada de proteccion minimala de cinquanta ans post mortem. A lor
adesion, los Estats Units d'America an pasmens obtengut una resèrva lor
permetent d'aplicar pas lo drech moral.

La Convencion Universala sul Drech d’Autor, adoptada en 1952, introdusís lo
senhal ©. Aquel simbòl, acompanhat del nom del titular del drech d’autor o del
copyright e de l’anada de la primièra publicacion de l’òbra, garantís una
proteccion dins totes los païses avent aderit a la Convencion, i comprés aqueles
prevesent de formalitats de registrament. Aquela convencion foguèt adoptada per
permetre una proteccion de las òbras dins los païses que ne volián pas aderir a
la Convencion de Bèrna, subretot los Estats Units d'America e l’URSS. En efèit,
a la diferéncia de la Convencion de Bèrna, la Convencion universala sul drech
d'autor impausa pas als païses signataris de garantir lo drech moral. Dempuèi
l'adesion de la majoritat dels Estats a la Convencion de Bèrna, la Convencion
Universala a perdut de son importància, e lo principi del registrament
obligatòri es en general estat abandonat. Pasmens, lo senhal © demòra largament
utilizat per informar, per indicar qu’una òbra fa l’objècte d’una proteccion
juridica.

L'Acòrdi suls aspèctes dels dreches de proprietat intellectuala que tòcan al
comèrci, o ADPIC, es un tèxte annèxe a l’Acòrdi instituissent l’Organizacion
Mondiala del Comèrci, signat en 1994. Los ADPIC preveson de mesuras de
contraròtles a las frontièras per lutar contra la contrafaiçon.

Lo Tractat de l’Organizacion Mondiala de la Proprietat Intellectuala sul drech
d’autor, signat en 1996, reconeis la proteccion dels logicials e de basas de
donadas pel drech d'autor. Aquel tractat torna prendre en granda partida las
disposicions de la Convencion de Bèrna, e las adapta a l’univèrs numeric.

A causa de l’armonizacion operada per las convencions internacionalas, gaireben
totes los Estats garantisson de dreches patrimonials e un drech moral a l’autor
sus sas òbras de l’esperit originalas. Mas de diferéncias subsistisson entre los
païses de drech civil e los païses de common law (Austràlia, Canadà, Estats
Units d'America, Nòva Zelanda e Reialme Unit subretot).

Lo drech d'autor s'aplica dins los païses de drech civil. Apara las òbras de
l’esperit originalas, dempuèi lor creacion, encara quand son pas editadas o pas
acabada. Cap de formalitat de registrament o fixacion materiala de l’òbra es pas
necessària per beneficiar d'un drech d'autor. Dins gaireben totes los païses, es
doncas pas necessari d'inscriure « totes dreches reservats », pasmens lo senhal
©, qu'unicament servisson a indicar que l’òbra es aparada pel drech d’autor, e
pas de balhar la proteccion juridica. Un enregistrament volontari pòt a vegadas
se revelar util per provar sa qualitat d'autor, o per aisir la gestion
collectiva dels dreches.

La qualificacion d'« òbra de l’esperit » supausa qu'existís una creacion de
forma perceptibla pels senses. Las idèas exprimidas dins l’òbra, que son liure
de percorrir, aquelas son pas aparadas. En consequéncia, per qu'existís un
prejudici al drech d’autor, la forma originala amb que las idèas son exprimidas
devon èsser copiadas. Per exemple, lo drech d'autor enebís la reproduccion del
personatge de Mickey Mouse, mas enebís pas la creacion de mirgas antropomorficas
en general. Un autor pòt atal tornar prendre aquela idèa per crear una òbra
originala. L'estil e las òbras d'art conceptual, e mai las teorias scientificas
e las proceduras, son exclusas del camp d'aplicacion del drech d'autor fauta de
respondre a l’exigéncia d'una creacion de forma.

La condicion d'originalitat demanda que l’òbra pòrte l’emprenta de la
personalitat de son autor. L'originalitat es un concèpte diferent d'aquel de
novetat, utilizat dins lo drech dels brevets. Alara que la concepcion de
l'originalitat donada per la Convencion de Bèrna s'inspirèt del drech d'autor,
los ADPIC adòptan una concepcion de l'originalitat pus larga, basada sus
l'investiment. Las òbras utilitàrias son alara aparadas del meteis biais que las
òbras literàrias e artisticas.

Un dels principis essencials del drech d’autor es que la proprietat de l’òbra es
independenta de la proprietat de son supòrt. Levat dins lo cas de cession dels
dreches d’autor a son profit, lo proprietari del supòrt es pas jamai proprietari
de l’òbra. Per exemple, lo proprietari d’un DVD es pas proprietari del filme
qu'aqueste conten, e lo proprietari d’un libre a pas la proprietat de l’òbra
literària qu'i es incorporada.

Aquel darrièr tipe d'òbras regropa per exemple un site web, un blòg, o un
videojòc que pòdon passar per d'òbras literàrias, video e musicalas. La
proteccion del drech d'autor es balhada a l’òbra multimedia ela meteissa, e d'un
biais separat a l’ensemble de las òbras que contenon.

Dins gaireben totes los païses, los programas informatics, e mai l’ensemble dels
trabalhs preparatòris de concepcion abotissent a lor desvolopament, son aparats
pel drech d'autor. Al contrari, los aparelhs qu'utilizan aqueles programas o las
invencions ligadas als programas pòdon èsser aparats per un brevet d'invencion.

Dins qualques legislacions, lo drech d'autor s'aplica a las basas de donadas o
als dessenhs e modèls. Las listas contengudas dins la lei son pas limitadas, e
la reconeissença de la qualitat d'òbra de l’esperit relèva doncas del poder dels
jutges. Lo genre, lo tèma de l’òbra o son merite artistic son pas de critèris de
proteccion. Qualques tribunals an atal reconegut la proteccion del drech d'autor
a un annuari.

La creacion d'una òbra derivada demanda l'autorizacion de l’autor de l’òbra
originala. Per exemple, lo filme Lo Senhor dels Anèls es una adaptacion
cinematografica del libre de meteis nom. L'òbra derivada es la proprietat de la
persona que creèt aquela, jos resèrva dels dreches de l’autor de l’òbra
originala.

L'òbra collectiva aparten exclusivament a la persona responsabla de sa creacion.
L'expleitacion separada de l’apòrt de cada contribuidor es doncas pas possibla.
Lo regim de las òbras collectivas se rapròcha d'aquel del copyright. Pòt balhar
la qualitat de titular original dels dreches d'autor a una persona qu'es pas
l’autor de l’òbra, que siá una persona morala. Dintran generalament dins aquela
categoria los diccionaris o los logicials comercials.

L'autor de l’òbra, que se presumís èsser la persona jos lo nom amb que l’òbra es
divulgada, es totjorn lo titular original dels dreches d’autor, e mai pòt pus
tard cedir sos dreches patrimonials. Una persona morala (societat, associacion,
fondacion) jamai pòt èsser autor, levat dins lo cas especific de las òbras
collectivas. Pòt pasmens aquerir la qualitat d’avent drech de l’autor. En
matèria de proprietat literària e artistica, l’avent drech de l’autor pòt èsser
son eretièr o son legatari, o tota persona qu'aquereguèt los dreches d'autor,
coma lo productor, l’editor o una societat de gestion collectiva.

Se l’autor es un salariat, la lei pòt preveire que sas creacions apartenon a son
emplegaire, coma en Suècia, o qu'apartenon a l’emplegat levat estipulacion
contrària del contracte de trabalh, coma en França.

Las òbras de comanda apartenon a l’autor e pas al comandaire. Atal coma
qualqu'un que recorrís a un negre literari, que demòra titular dels dreches
d'autor salvat qu'aquel exprès los cessèt.

Dins gaireben totes los païses, las òbras dels foncionaris somés a de contractes
de drech public apartenon a l’Estat quand foguèron creadas dins lo quadre d'una
mission de servici public. Los foncionaris somés a de contractes de drech privat
an lo regim dels autors salariats.

Se l’autor es un jornalista, son pagament compren lo drech per l’emplegaire de
publicar sas òbras pendent una certana durada. Lo jornalista demòra pasmens sol
titular dels dreches d'autor. Atal, se las òbras fan l'objècte d'una publicacion
aprèp aquel periòde de referéncia, un pagament suplementari es degut al
jornalista .

L’autor aprofèita d’un drech moral, que reconeis dins l’òbra l’expression de la
personalitat de l’autor, e l'apara a aquel títol. Lo drech moral regropa plusors
dreches. Lo drech moral de l’autor se rapròcha dels dreches de la personalitat,
coma lo drech al respècte de la vida privada. Coma aqueles dreches, es essencial
a la persona e inalienable.

Lo drech de paternitat compren tanben lo drech d'utilizar un pseudonim, o de
publicar d'òbras d'un biais anonim. La mencion « dreches reservats » fòrça
utilizada en practica, respècta pas aquela exigéncia, e constituís una atenguda
al drech moral.

Lo drech de retrait es especific al drech d'autor, qu'existís pas dins los
païses de common law. Lo drech de retrait es en particular acordat en França, en
Grècia e en Itàlia.

Los dreches patrimonials balhan a l’autor lo drech exclusiu d'autorizar o
d'enebir tota utilizacion de sas òbras. Los dreches patrimonials son de
prerogativas exclusivas, e se distinguisson d'un simple drech de pagament. Levat
los cases de licéncias legalas e d'infraccion al drech de la concurréncia, lo
titular dels dreches pòt interdire l’utilizacion de son òbra a un tèrç, e mai
s'aquel darrièr vòl pagar per aquel usatge. A la diferéncia del drech de
proprietat sus los bens corporals, qu'es perpetual, los dreches patrimonials de
l’autor li son balhats solament per una durada limitada.

L'autor pòt acordar a un tèrç lo drech d'expleitar son òbra, en signant amb
aquel un contracte de venda o de licéncia de dreches d'autor, segon que las
prerogativas son transferidas a títol exclusiu o non exclusiu. Per exemple, los
dreches patrimonials permeton a un escrivan de negociar las condicions de la
publicacion de las òbras literàrias per un editor, aprèp pagament. Los dreches
patrimonials balhan atal a l’autor la possibilitat de viure de son trabalh
creatiu. Las partidas al contracte determinan los dreches patrimonials cedits,
los modes d'expleitacion autorisats, la durada e l’estenduda territoriala de la
cession, coma lo montant del pagament de l’autor. Lo cocontractant obten la
qualitat d'avent drech de l’autor e pòt exercir dirèctament los dreches
patrimonials que li foguèron cedits, a la diferéncia del drech moral que demòra
estacat a la persona de l’autor. Los contractes relatius al drech d'autor
seguisson pus sovent de condicions precisas de forma, coma la mencion exprès
dels dreches cedits, e de fons, coma l’autreg à l’autor d'un percentatge de las
presas venent de l'expleitacion de son òbra. Aquela condicions, destinadas a
garantir los interèsses de l’autor, son sancionadas per la nullitat de la
convencion.

Dintran dins lo camp del drech de reproduccion, la realizacion d'una còpia d'un
filme o d'una musica, la realizacion d'una fotografia d'una òbra grafica,
d'arquitectura o de dessenh .

Lo drech de representacion enclusís lo drech de presentacion publica dels
artistas plasticians e dels fotografs. La representacion dramatica de l’òbra, o
sa difusion per radió, television o streaming dintran dins lo camp del drech de
representacion. Aquò lo meteis per la difusion d'òbras dins de luòcs privats
dubèrts al public, coma las discotècas, los bars o los supermercats.

La representacion, jos forma de filme o de fotografia, d’òbras aparadas pel
drech d’autor, que siá d’objèctes manufacturats o d’òbras d’arquitectura, es
somesa a l'autorizacion de l’autor. En drech francés, segon la teoria del plan
d'arrièr, se l’òbra aparada pel drech d’autor es solament un element accessòri
de la representacion, l'autorizacion de l’autor es pas necessària,. Las
representacions e reproduccions de pressa escapan tanben al principi de
l'autorizacion segon l’article L. 122-5, 9° CPI.

Tota representacion o reproduccion de l’òbra que faguèt pas l'objècte d'una
autorizacion de l’autor o de sos avents drech, e que dintra pas dins lo camp
d'una de las excepcions al drech d'autor, es un acte de contrafaiçon. Lo titular
del drech d'autor pòt alara temptar d'agir sul plan civil per obtenir una
indemnizacion de son prejudici, o sul plan penal per far condemnar lo
contrefactor a una pena d'empreisonament o a una multa. Distinguir entre
contrafaiçon e simpla inspiracion es del poder d'apreciacion dels tribunals.

Quand las òbras fan l'objècte d'una difusion importanta, es en practica dificil
per los autors de conclure un contracte d'autorizacion amb cada utilizaire. Los
autors balhan doncas plus sovent los dreches sus lors òbras creadas o de crear a
de societats que ne asseguran la gestion per lor compte. La cession dels dreches
balha a las societats de gestion l’ensemble de las prerogativas estacadas als
dreches d'autor. Pòdon atal conclure de contractes individuals o generals amb
los utilizaires, e repartisson apuèi las redevenças percebudas entre los autors.
Las societats de gestion an lo poder de perseguir en justícia tot contrafactor
d'una òbra figurant dins son catalòg. A la mòrt de l’autor, asseguran la gestion
dels dreches al profit de sos eretièrs. Las societats de gestion dels dreches
asseguran la collecta de pagaments especifics coma la redevença per còpia
privada o lo pagament balhat al títol de la reprografia de las òbras.

Las societats de gestion collectiva complisson una mission de lobbying prèp dels
poders publics per garantir una proteccion fòrta del drech d'autor. Donan als
autors una pus granda fòrça de negociacion fàcia als productors.

Pendent la durada dels dreches patrimonials, tota reproduccion o representacion
de l’òbra sens lo consentiment d'un titular dels dreches es en principi enebida.
Pasmens, per assegurar un equilibri entre los dreches de l’autor e l’accès del
public a l’informacion e a la cultura, existís d'excepcions que permeton de
reproduire e de representar l’òbra sens autorizacion prealable. Las excepcions
concernisson solament los dreches patrimonials, e pas lo drech moral. Es perque
es obligatòri de citar lo nom de l’autor a cada utilizacion de l’òbra. Qualques
excepcions concernisson solament lo drech de reproduccion (còpia privada),
d'autras solament lo drech de representacion (cercle de familha). Gaireben totes
las excepcions còbran pr'amor aquelas doas prerogativas.

L'excepcion de presa cobrís la reproduccion o la representacion, integrala o
parciala, d'una òbra d'art grafic, plastic o arquitecturala, per via de presa
escrita, audiovisuala o en linha, dins un but exclusiu d'informacion immediata e
en relacion dirècte amb aquela, jos resèrva que siá indicat clar lo nom de
l’autor.

L’article 9 de la Convencion de Bèrna enóncia que las excepcions al drech
d’autor son aplicablas jos la tripla condicion que correspondan a de cas
especials, que pòrten pas atencha a l'expleitacion normala de l’òbra, e que
provòquen pas un prejudici injustificat als interèsses legitims d'un titular
d'un drech. Aquela règla del « triple tèst » o « test dels tres estapas » es
retenguda per la directiva comunautària 2001/29 sus la societat de
l'informacion, e s’impausa atal a l’ensemble dels Estats Membres de l'Union
Europèa. En practica, lo jutge deu verificar segon lo cas s'una excepcion es
confòrma al triple tèst.

Segon lo sens estricte dins lo quadre de la lei, las licéncias liuras e las
licéncias dubèrtas se pòdon considerar coma d'excepcions al drech d'autor,
perque l'autor en destornant lo principi monopolistic e torna definir coma aquò
la nocion de drech d'autor.

L'agotament dels dreches patrimonials a la fin de la durada de proteccion legala
fa dintrar l’òbra dins lo domeni public. Levat lo respècte del drech moral,
qu'es perpetual, tota persona pòt alara utilizar l’òbra sens qu’una autorizacion
siá necessària. Las reproduccions purament mecanicas d'òbras tombadas dins lo
domeni public, coma las fotografias de quadres o d'esculturas efectuadas sens
apòrt creatiu pels musèus, pòdon pas far l'objècte d'una proteccion pel drech
d'autor. La durada minimala de proteccion impausada per las convencions
internacionalas es de 50 ans aprèp la mòrt de l’autor. L'expression latina post
mortem auctoris, es correntament utilizada. Lo delai post mortem comença lo 1èr
de genièr seguent la mòrt de l’autor. Dins los païses membres de l’Union Europèa
la durada de proteccion foguèt armonizada a 70 ans post mortem per gaireben
totas las òbras.

Dins lo cas de l’ òbra de collaboracion, la proteccion post mortem comença al
decès del darrièr coautor subrevivent.

Per l’òbra postum, una durada especifica comença a la data de la primièra
publicacion de l’òbra.

La durada de proteccion de las òbras vària fòrça segon los païses, perque una
partida dels Estats aplica una durada de proteccion superiora al minimum
impausat per las convencions internacionalas. Dins los Estats qu'adoptèron una
durada de proteccion longa, l'aplicacion del principi del tractament nacional
abotiriá a balhar l'apara del drech d'autor per d'òbras que dintrèron ja dins lo
domeni public dins lor país d'origina. Per aquò las convencions internacionalas
enóncian que la durada de proteccion d'una òbra pòt excedir aquela de son país
d'origina.

L'extension de la durada dels dreches d'autor es criticada perque aumenta lo
còst de las creacions contemporanèas. Aquelas constituisson sovent d'òbras
derivadas, çò que supausa un pagament als autors de las òbras que ne son
eissidas. Coma las òbras cinematograficas (adaptacions d'òbras literàrias o
audiovisualas), musicalas (reinterpretacion e sampling), o moda e dessenh
industrial).

Lo drech d’autor se distinguís de la nocion dels dreches vesins o dreches
connèxes. Los dreches vesins del drech d’autor son acordats als artistas
interprètes sus lor interpretacion de l’òbra, als productors dels fonogramas e
dels videogramas sus las òbras que financèron, e a las entrepresas de
comunicacion sus las òbras que difusan. Los dreches vesins balhan una proteccion
comparabla a aquela assegurada pel drech d’autor, mas lor durada es mendre.
Existís doncas doas possibilitats de dintrada dins lo domeni public: l’agotament
dels drech d’autor, e aquel dels dreches vesins. Los dreches veisins fan
l'objècte d'una armonizacion internacionala dempuèi la signatura de la
Convencion de Roma de 1961.

Dins l’Union Europèa, los dreches vesins duran 50 ans. Lo punt del despart del
delai es l'interpretacion pels dreches dels artistas interprètes, lo
registrament de l’òbra sus un supòrt pels dreches dels productors, e 50 ans a
comptar de la difusion pels dreches de las entrepresas de comunicacion. Un
nombre significatiu e creissent de fonogramas de musica classica son doncas
liures de dreches d'autors mas tanben dels dreches vesins. Fòrça operàs cantats
per Maria Callas, per exemple, son ja tombat dins lo domeni public.

Los païses de common law aplican lo drech del copyright, concèpte equivalent al
drech d'autor. Lo copyright s’estaca mai a la proteccion dels dreches
patrimonials qu’aquela del drech moral. Çaquelà , dempuèi l’adopcion de la
Convencion de Bèrna, lo drech d’autor e lo copyright son en partida armonizada,
e lo registrament de l’òbra près d’un organisme agradas es en general pas pus
necessari per beneficiar d'una proteccion juridica.

Coma lo drech d'autor, le copyright apara pas las simplas idèas . Son camp es
generalament pus larg qu'aquel del drech d'autor, perque lo copyright apara
melhor l'investiment que lo caractèr creatiu . Una segonda diferéncia residís
dins l’exigéncia de fixacion materiala de las òbras, sus un dessenh, una
particion musicala, una vidèo, un fichièr informatic, o tot autre supòrt. Per
exemple, los discors e los coregrafias son pas aparadas pel copyright quand son
pas transcrichs o registrats sus un supòrt . Jos resèrva d'aquela fixacion, la
proteccion del copyright s'aplica automaticament per las òbras publicadas coma
non publicadas. Un registrament volontari de las òbras près d’una administracion
pòt èsser necessari per aportar la pròva de sos dreches davant los tribunals.

Lo titular del copyright pòt èsser l’autor, lo productor, o l’editor de l’òbra.
Se l’òbra foguèt creada per un emplegat dins lo quadre de sas foncions,
l’emplegaire es sol titular del copyright. L’autor doncas a pas drech a un
pagament especific, en mai de son salari. Es pas çò meteis per las òbras de
comanda (works made for hire), qu'apartenon al comandaire e pas a l’autor.

Lo drech moral de l’autor es reconegut per totes los païses de common law
qu'aderiguèron a la Convencion de Bèrna, coma Canadà o lo Reialme Unit. Malgrat
lor adesion a aquela convencion, los Estats Units aplican lo drech moral
solament al nivèl nacional, e per certans tipes d'òbras solament. Lo drech moral
compòrta :

Lo concèpte de fair use als Estats Units e aquel de l'fair dealing dins los
autres païses de common law constituisson d'excepcions pus largas qu'aquelas que
s'aplican dins los païses de drech civil. Alara que las excepcions al drech
d'autor son limitativament descrichas dins la lei, e son d'interpretacion
estricta, lo fair use dona als tribunals lo poder d'apreciar segon lo cas se
l’usatge d'una òbra es leial. Aquela apreciacion se fa en foncion del caractèr
comercial o desinteressat de l’usatge, de la natura de l’òbra, de l’amplor de la
reproduccion efectuada, e de sas consequéncias sus la valor de l’òbra.

Sus Internet, las règlas del drech d'autor s'aplican coma sus los autres
supòrts. Çaquelà, de novèls modèls de creacion e de difusion de las òbras
apareguèron. La frontièra entre autor e utilizaire demeniguèt, subretot a causa
de l’aparicion de fòrças paginas personalas, e de l’extension del copyleft. Las
tecnicas del pay per view o de la video a la demanda (VOD) permeton als
utilizaires d'accedir a las òbras pertot e tot temps. La difusion de las òbras
sus Internet tanben balhèt a la publicitat una plaça pus importanta dins lo
finançament de la creacion. Los sites que difusan d'òbras musicalas o
audiovisualas en streaming, coma Deezer o Youtube, concluguèron d'acòrdis amb
las societats de gestion collectiva dels dreches per permetre als autors de
percebre un percentatge de lors presas publicitàrias.

La tecnologia numerica permet una reproduccion pauc cara e tecnicament aisida de
las òbras, que circulan sens real contraròtle dels autors e de lors avents
drech, en particular suls rets de peer to peer. Los logicials de peer to peer
son pas illicites aqueles meteisses dins la mesura que se pòdon utilizar per
escambiar d'òbras liuras de drech. Pr'aquò en França, se son manifestament
destinats a violar lo drech d'autor, lor editor pòt èsser sancionat. Per fin de
gerir lors dreches e d'empachar las reproduccions illicitas, los titulars de
dreches pòdon assortir las òbras de mesuras tecnicas que lo contràriament es
sancionat per la lei. Pasmens, aquelas mesuras tecnicas limitan
l’interoperabilitat e lo benefici de l'excepcion de còpia privada als despens
dels utilizaires. Atal, es en principi pas possible de transferir un filme d'un
DVD cap a un autre supòrt.

En drech del copyright, un autor pòt renonciar a l’ensemble dels dreches e far
entrar sas òbras dins lo domeni public que poirián èsser utilizadas liurament
per totes. En drech d'autor, l’autor pòt renonciar a sos dreches patrimonials,
mas pas a son drech moral. Pòt acceptar per avança que son òbra siá modificat
per los besonhs del liure usatge. Pòt çaquelá renonciar d'un biais prealable e
general a son drech al respècte, e poirà atal interdire tota utilizacion que li
causariá un damatge. Juridicament, aquela renonciacion s'analisa coma un don a
un public indeterminat.

L'autor pòt tanben permetre a totes de reproduire, modificar e difusar liurament
sa creacion, jos resèrva de condicions estipuladas dins un contracte de
licéncia. Dins la mesura que l’autor renoncièt pas a sos dreches, las
modificacions de sa creacion, que constituisson una òbra derivada, necessitan
son autorizacion. L’autor determina coma aquò las utilizacions permesas o
enebidas, coma la possibilitat d'utilizar l’òbra per de fins comercialas. Se los
tèrmes de la licéncia son pas respectats, aquela es resolguda e l’usatge de
l’òbra se pòt qualificar de contrafaiçon. Certanas licéncias liuras, coma la
licéncia BSD, permeton un apropriament privatiu de las òbras eissidas de las
modificacions de l’utilizaire. D'autras licéncias, coma la Licéncia publica
generala GNU o certanas licéncias Creative Commons exigisson que las òbras
derivadas ereten de las condicions d'utilizacion de l’òbra originala. Alara que
la mesa en òbra classica del drech d’autor garantís un monopòli d'expleitacion
al titular e a sos avents drech, las licéncias de tipe GPL visan a empachar tot
apropriament individual de l’òbra. Cada persona que ne fa usatge accèpta dins lo
meteis temps que l’òbra que resultarà de sas modificacions se pòsca liurament
utilizar, modificar e difusar.

Plusors tèxtes conferisson al drech d'autor la qualificacion de drech de l’Òme,
dirèctament coma la Declaracion Universala dels Dreches de l’Òme (article 27), o
mejan lo drech de proprietat coma lo Protocòl Addicional a la Convencion Europèa
dels Dreches de l’Òme. Lo drech d'autor deu çaquelà èsser conciliat amb los
autres dreches de l’Òme. La libertat d'expression, lo drech a l’informacion, e
lo drech a la cultura fondan atal gaireben totas las excepcions a la proprietat
literària e artistica. L'autor deu tanben respectar lo drech a la vida privada
de las personas identifiables dins son òbra.

En drech internacional privat, existís un conflicte de jurisdiccions e un
conflicte de leis quand en preséncia d’un element d’extraneitat, una situacion
juridica pòt èsser regida pels tribunals e las leis de plusors Estats.

En matèria de drech dels contractes, lo tribunal competent e la lei aplicabla
pòdon èsser causits per las partidas. Sens causida, lo tribunal aplicarà la lei
que a lo ligam pus estrech amb lo contracte : aquela del luòc de sa concluson o
aquela del luòc de son execucion segon los cases.

Dins l’ipotèsi qu'existís un delicte civil, coma la contrafaiçon, es allegat, lo
tribunal competent es generalament aquel del luòc que proven lo damatge, o aquel
del luòc ont lo damatge es subit,. En matèria de delicte sus Internet, totes los
tribunals son potencialament competents, perque l’acte delictuós produsís sos
efèctes dins lo monde entièr. Los jutges modèran çaquelà aquel principi en
considerant que l’acte delictuós produsís sos efèctes solament per las personas
especificament visadas pel site. Se prenon en compte plusors elements, coma la
lenga e la moneda utilizada pel site Internet, o l’extension de son nom de
domeni. Lo tribunal reconegut competent segon aqueles critèris aplicarà la lei
del país ont la proteccion es revendicada, aquò remanda en principi a la lei del
país ont aviá agut luòc lo fach generator del damatge,.

La mesa en òbra del drech d'autor pòt constituir un abús de posicion dominanta
contrari al drech de la concurréncia. En drech de l’Union Europèa, la libertat
de circulacion dels bens e servicis implica que l’exercici de las prerogativas
reconegudas a l’autor e a sos avents drech respècta la « finalitat essenciala »
del drech d’autor, que consistís en l’autreg d’un monopòli temporari
d'expleitacion ,. La teoria de las installacions essencialas enóncia qu'una
persona que possedís una ressorsa necessària per un operator volent exercir una
activitat sus un mercat en amont o en aval deu permetre l'accès de l’operator a
aquela ressorsa. Microsoft, atal, foguèt condemnat sus aquel fondament aprèp que
refusèt de comunicar a sos concurrents de las informacions relativas a
l’interoperabilitat dels logicials, e aparats pel drech d'autor .

Lo drech d’autor se distinguís del brevet, que conferís un drech exclusiu sus
una invencion, e de la marca, qu'apara los signes distintius utilizats dins lo
comèrci e l’industria. Un meteis objècte pòt çaquelà èsser aparat per plusors
tipes de dreches de proprietat intellectuala.

Al sègle XIX, Proudhon denoncièt l'assimilacion artificiala de la proprietat
intellectuala a la proprietat suls bens corporals, coma las consequéncias
nefastas de l'apropriament de las òbras sus la liura circulacion de las
coneissenças. Al sègle XX, Richard Stallman e los defensors de la cultura liura
seguèron aquelas tèsis. Aquel corrent propausa de recórrer a las licéncias
liuras coma principi alternatiu al drech d'autor .

Qualques teoricians, coma David K. Levine, presentan lo drech d'autor coma un
concèpte obsolèt, subretot dins lo quadre de la societat de l'informacion.
D'autres, sens voler la fin del principi del drech d'autor, denóncian sos
excèsses, subretot l’extension continua de la durada de proteccion de las òbras
e l'utilizacion de DRM (gestion dels dreches numerics).

Dins los païses en desvolopament, los pòbles autoctòns percebon lo drech d'autor
coma un concèpte essencialament occidental qu'es pas en mesura d'assegurar una
proteccion eficaça de lors sabers tradicionals. E mai, lo drech d'autor es
utilizat per qualques personas per s'apropriar illegitimament de sabers
ancestrals, coma los asanas d'Índia.

L'acòrdi de Bangui del 2 de març de 1977 instituís l’OAPI (Organizacion Africana
de la Proprietat Intellectuala). Son Annèxe VII armoniza lo drech d'autor dins
los païses que ne son signataris. Lo drech d'autor dins los païses d'Africa
francofòna es en partida inspirat del drech francés. Lo drech moral i es doncas
perpetual, non cessible e inalienable.

Los païses d'America Latina aplican en majoritat lo drech d'autor, alara que
Canadà e los Estats Units d'America aplican lo copyright. Fòrça païses
aderiguèron a la Convencion interamericana sul drech d'autor del 22 de junh
de1946.

A Chile, las disposicions sul drech d'autor son contengudas dins la lei Nº
17.336 del 2 d'octobre de 1970 sus la proprietat intellectuala, e dins son
decrèt d'aplicacion del 17 de mai de 1971.

En Colómbia, l’autor e sos avents drech benefician dels dreches patrimonials per
una durada de 80 ans post mortem. Se lo titular dels dreches d'autor es une
persona morala, la durada de proteccion es de 30 ans a comptar de la divulgacion
de l’òbra.

Lo drech mexican reconeis lo drech moral e los dreches patrimonials de l’autor,
coma los dreches vesins. En vertut de la lei federala sul drech d'autor, los
dreches patrimonials son acordats per tota la vida de l’autor e 100 ans aprèp sa
mòrt, o aquela del darrièr autor subrevivent dins lo cas de las òbras de
collaboracion.

En Canadà, la proteccion acordada pel drech d'autor dura 50 ans aprèp lo decès
de l’autor per gaireben totas las òbras. Lo concèpte d'utilizacion equitabla
limita le camp del copyright dins qualques ipotèsis per garantir l'equilibri
entre proteccion de las òbras e drech del public a l'informacion.

Als Estats Units d'America una òbra, que siá pas acabada, es creada quand es
fixada materialament sus un supòrt. Dempuèi l'adesion dels Estats Units
d'America a la Convencion de Bèrna en 1989, lo registrament de las òbras
estrangièras prèp del Burèl del Copyright es pas mai necessari per beneficiar
d'una proteccion juridica, mas demòra possible per rendre pus facila la pròva
dels dreches. Lo titular del copyright a lo drech exclusiu de reproduire o de
comunicar las òbras, e d'autorizar la creacion d'òbras derivadas. Un drech
moral, comprenent lo drech de paternitat e lo drech al respècte de l’integritat
de las creacions es acordat als sols artistas de las arts visualas. La durada
del copyright depend de la natura de l’òbra e de sa data de publicacion. Uèi
ara, tota òbra creada a una proteccion de 70 ans post mortem se lo titular es
una persona fisica. En vertut de la lei americana d'extension de la durada del
copyright, las entrepresas an una proteccion de 95 ans a comptar de la
publicacion, o de 120 ans a comptar de la creacion s'aquela durada es pus longa.

Dempuèi 1979, la China aderiguèt a las principalas convencions relativas a la
proprietat intellectuala. En 2001, la China venguèt membre de l’OMC e ratifiquèt
l'acòrdi suls ADPIC. Tanben signèt qualques nombres de tractats bilaterals dins
aquel domeni, subretot amb los Estats Units d'America. Lo primièr acòrdi
bilateral de cooperacion especificament dedicat a la luta anticontrafaiçon
foguèt signat amb França en julhet de 2009. Al nivèl nacional, los dreches dels
autors son regits per la lei sul drech d'autor (中华人民共和国著作权法) e per sas nòrmas de
mesa en òbra (著作权法实施条例). Los articles 94 a 97 de lei suls principis generals del
drech civil, adoptada en 1986, aparan los interèsses dels titulars del drech
d'autor. La lei sus la concurréncia desleiala de 1993, e aquela sus la
proteccion doanièra dels dreches de proprietat intellectuala de 1995
(中华人民共和国知识产权海关保护条例) completan aquel dispositiu. Malgrat l'existéncia d'aqueles
tèxtes, la contrafaiçon representa 8% del PIB e tòca tan las creacions
artisticas coma las creacions industrialas. Per i remediar, de tribunals
especializats en proprietat intellectuala foguèron creats dins qualques
províncias o vilas. Accions de sensibilizacion del public son tanben menadas,
perque la mesconeissença dels principis del drech d'autor es presentada coma una
de las principalas causas de la contrafaiçon.

La legislacion sus la proprietat literària e artistica al Japon foguèt
introdusida per la lei de 1899, e remanada per la lei de 1970, plusors còps
modificada. Japon aderiguèt a la Convencion de Bèrna, e es tanben partida als
acòrdis suls ADPIC e als tractats de l’OMPI. Los dreches patrimonials e lo drech
moral son acordats per la vida de l’autor e per 50 ans aprèp sa mòrt. En 2004,
la durada de proteccion de las òbras cinematograficas foguèt fixada a 70 ans a
comptar de lor publicacion. Lo drech moral es pas cessible, mas l’autor pòt
renonciar a l’exercir per contracte.

Las legislacions dels Estats Membres de l’Union Europèa foguèron armonizadas per
suprimir los obstacles als escambis intracomunautaris. Aquela armonizacion
concernís l'estenduda e la durada de la proteccion conferida pel drech d’autor,
coma las sancions aplicadoiras en cas de contrafaiçon.

Las autras directivas abòrdan las questions del cable e del satellit, del drech
de locacion, e dels semiconductors.

La Cort de Justícia de las Comunautats Europèas establiguèt una jurisprudéncia
relativa al drech d'autor, subretot amb son articulacion amb lo drech de la
concurréncia.

En vertut de la règla d'agotament dels dreches, es pas possible d'empachar la
liure circulacion dels exemplars d'una òbra quand aqueles foguèron mes sul
mercat amb lo consentiment de l’autor o de sos avents drech.

Dins l’Union Europèa, la majoritat dels 27 Estats Membres aplican lo drech
d'autor. Sols Chipre, Irlanda, Malta e lo Reialme Unit aplican lo copyright.
Totes los Estats Membres aderiguèron a la Convencion de Bèrna.



https://oc.wikipedia.org/wiki/Coton

Lo coton es una fibra textila vegetala que se desvolopa a l'entorn de las granas
del cotonièr, un arbust del genre Gossypium, qu'aparten a la familha de las
malvacèas, originària de las regions tropicalas e subtropicalas, i a diferentas
espècias autoctònas en America, Africa o Índia. Lo mot coton deriva de l'arabi
قُطْن (al) qutn.

Lo coton es la fibra naturala mai importanta qu'es producha dins lo mond. La
sieuna importància comencèt al sègle XIX amb lo procèssus d'industrializacion e
uèi encara representa gaireben la mitat de la consomacion mondiala de fibras
textilas. Totas las espècias del genre Gossypium an pas una valor comerciala,
las fibras s'obtenon de la granas de paucas espècias, que l'interès ne ven de la
longor la grossor.

Lo coton es una cultura fòrça valorizada per que mai de 10% del seu pes se pèrd
dins lo procèssus de produccion. La cellulòsa i es ordenada d'un biais tal que
lo coton aja de proprietats unicas de durabilitat, resisténcia e absorcion. Cada
fibra se compausa de 20 o 30 tèstas de cellulòsa, enrotladas en una seria de
ressòrts naturals. Quand la capsula de coton (capsula de las granas) se durbís,
las fibras se secan e s'enredan las unas amb las autras, çò ideal per far de
fials.

La composicion del coton es de cellulòsa gaireben pura. La seuna color es
blanca, jauna palha o leugièrament roja. La seuna fibra es mai o mens sedosa,
mai o mens fòrta e de longor e grossor variablas. Segon la seuna longor, es
classificat pel comèrci en cotons de fibra corta o longa. Los màgers son de 20 a
39 mm de long. E la grossor, varia de 6 a 29 centens de millimètre per fibra. Lo
coton de fibra longa servís per la fabricacion de textils fins, mossolinas e
percalas. Lo de fibra corta es de mens bon trabalhar.

Lo coton foguèt utilizat fa fòrça temps per far de vestits leugièrs dins las
regions de clima tropical. D'unes afirman que los egipcians utilizèron lo coton
dempuèi l'an 12 000 abC., e que se trobèt de traças de coton dins las cavèrnas
mexicanas datant de 7000 ans. Mas la referéncia escrita mai vièlha proven
d'Índia.

E mai s'aquela fibra es pus comuna uèi, foguèt la darrièra fibra naturala
qu'aguèt una importància comerciala. S'utilizava ja al sègle V abC en Grècia
provenent d'Índia. E mai se los antics grècs e romans l'utilizavan per de telas,
velas e vestits, Euròpa esperarà son usatge qualques sègles.

Çò que faguèt popularizar lo coton es l'introduccion de la desgrunadoira
(maquina de desgrunar) de coton, inventada en 1793 pel nòrd-american Eli
Whitney.

Lo coton foguèt cultivat fa de milièrs d'ans en Peró preïnca. Una pèça de
teissut, de granda dimension, dels paraques es expausada dins lo hall de
l'edifici de les Nacions Unidas a Nòva York. La COPROBA, organisme del govèrn de
Peró, declarèt lo coton perovian un dels produches far de Peró lo 28 de julhet
de 2004.

Lo coton foguèt plantat en Índia fa mai de tres mila ans, i es referenciat dins
lo Rigveda, escrit 1500 abC. Mila ans après lo grand istorian grèc Erodòt
escriguèt del coton indian: « Ailà i a d'arbres que creisson salvatjament, que
lor fruch es una lana melhora e mai bèla que la d'un moton. Los indians fan los
seus vestits de la lana d'aquel arbre. » L'industria cotonièra indiana foguèt
eclipsada durant la revolucion industriala anglesa, quand l'invencion de la
maquina de fialar dicha Spinning Jenny en 1764 permetèt la produccion en massa
al Reialme Unit. La capacitat de produccion serà melhorada per l'invencion de la
desgrunadoira d'Eli Whitney en 1793.

50% del coton del mond proven solament de tres païses: EUA, China e Índia. Lo
coton es produit dins fòrça parts del mond, inclusent Europèa, Asia, Africa,
America e Austràlia en utilizant de plantas de coton geneticament modificadas
per obtenir mai de fibras. Lo coton geneticament modificat foguèt un desastre
comercial en Austràlia. Los profits foguèron fòrça mendres que çò que se podiá
esperar e las plantas de coton convencional pollinizadas amb de varietats
transgenicas causan de problèmas legals pels cultivadors.

G. hirsutum es l'espècia pus espandida mondialament, las espècias se diferéncian
per la longor de la fibra e per las caracteristicas agronomicas, mas lo coton
necessita totjorn un estiu fòrça caud e fòrça aiga de pluèja o d'irrigacion
(coton egipcian).

D'unas companhias utilizan l'engenhariá genetica per modificar la natura del
coton e obténer de caractèrs diferents. Una entrepresas multinacionala coma
Monsanto per exemple produtz de granas que balhan de colors diferentas,
especialament lo blau indian utilizat dins la confeccion dels jeans. Dins la
region autonoma de Xinjiang (China) desvolopèron de plantas qu'an de fibras
rojas, verdas, blavas o negras. D'autres, en cambi, utilizan las biotecnologias
per crear de fibras fòrça mai longas e resistentas. La societat Natural Cotton
Colors brevetèt, en 1990, doas varietats de coton de colors naturalas: castanha
(Coyote) e verda.

Fòrça de las modificacions cercan d'obténer que la planta siá mai resistenta a
las marranas, coma la varietat Bt Cotton; o resistentas als erbicids coma la
varietat Roundup Ready, de Monsanto, resistenta al glifosat (Roundup).



https://oc.wikipedia.org/wiki/Conselh_de_Securitat_de_las_Nacions_Unidas

Lo Conselh de Securitat de las Nacions Unidas es l'organ executiu de
l'Organizacion de las Nacions Unidas (ONU). A « la responsabilitat principala
del manten de la patz e de la securitat internacionala » segon la Carta de las
Nacions Unidas e dispausa per aquò de podères especifics coma lo manten de la
patz, l'establiment de sancions internacionalas e l'intervencion militara.
Qualques decisions, nomenadas resolucions, del Conselh de Securitat an fòrça
executòria e « los Membres de l'Organizacion convenon d'acceptar e d'aplicar las
decisions del Conselh de Securitat ».

Se reünís al sèti de las Nacions Unidas a Nòva York aprèp o aver fach dins
diferentas capitalas, coma París o Addis Abeba. Los membres i devon èsser
presents en permanéncia, perque lo Conselh se pòt reünir a tot moment, subretot
en cas de crisi excepcionala.

Lo Conselh de Securitat se compausa de quinze membres: cinc permanents amb drech
de vèto (China, Estats Units d'America, França, Reialme Unit, Russia) e dètz
elegits per una durada de dos ans (renovelabla per mitat cada an).

La primièra session del Conselh de Securitat se tenguèt, lo 17 de genièr de
1946, dins lo bastiment Church House, a Londres.

Foguèt, tre l'origina, compausat de cinc membres permanents, los Estats Units
d'America, l'Union Sovietica, lo Reialme Unit, França e la Republica de China
(Taiwan), a l'encòp, perque son los principals vencidors de la Segonda Guèrra
Mondiala, e perque representant a l'epòca la majoritat de la populacion mondiala
(en comptant los empèris colonials), cadun gaireben a egalitat.

La composicion permanenta del Conselh de Securitat foguèt solament modificada un
còp en 1971, quand l'Assemblada Generala votèt per cambiar los representants de
la Republica de China (uèi Taiwan) al profèit d'aqueles de la Republica Populara
de China.

Aprèp la dissolucion de l'URSS, lo president Boris Eltsine informèt per lettra
le secretari general de l’ONU, lo 24 de decembre de 1991, que la Federacion de
Russia aviá succedit a l’Union sovietica al Conselh de Securitat, decision
enterinada pel Conselh en genièr de 1992.

L'article 24 de la Carta lo definís atal: « Per assegurar l'accion rapida e
eficaça de l'Organizacion, sos Membres conferisson al Conselh de Securitat la
responsabilitat principala del manten de la patz e de la securitat
internacionala. » Las atribucions exactas e las modalitats d'accion del Conselh
son precisadas dins lo capítol V (Conselh de Securitat), article 26, dins los
capítols VI (Reglament pacific de las contèstas) e VII (Accion en cas de menaça
contra la patz, de rompedura de la patz e d'acte d'agression), e dins qualques
articles del capítol VIII (Acòrds regionals).

En mai dels cinc membres permanents, lo Conselh de Securitat es compausat de 10
membres non permanents, sens drech de vèto. La resolucion 1991 de l'Assemblada
Generala de las Nacions Unidas (votada lo 17 de decembre de 1963) fixèt lor
reparticion atal:

La condicion del segond cas sul « vòte afirmatiu [...] de totes los membres
permanents » es çò que nomenam abusivament lo «drech de vèto», tèrme que
s'aplica pas estrictament aicí: lo drech de vèto es un drech actiu e a
posteriori, aquel d'invalidar un tèxte adoptat. Se deuriá pus justament nomenar
aquò «drech de blocatge», perque es lo mecanisme, passiu, que permet d'empachar
a priori l'adopcion d'un tèxte.

Las resolucions del Conselh de Securitat son de decisions de portada
obligatòria: l'article 25 de la Carta precisa atal: « Los Membres de
l'Organizacion convenon d'acceptar e d'aplicar las decisions del Conselh de
Securitat en conformitat a la presenta Carta. »

Un debat actual concernís l'espandida de la somission del Conselh de Securitat a
l'Estat de drech (o rule of law) e la possibilitat d'examinar la legalitat de
sas decisions. Actualament, las decisions del Conselh son limitadas a travèrs
tres biaisses principals :

Aquel problèma foguèt levat per qualques tribunals, subretot dins l'afar Tadic
pel Tribunal Penal Internacional per l'èx-Iogoslavia (1997), l'afar de
l'atemptat de Lockerbie per la Cort Internacionala de Justícia (abril de 2002),
e l'arrèst Kadi de 2008 de la Cort de Justícia de las Comunautats Europèas . Fin
finala, la credibilitat meteissa del Conselh al respècte dels Estats es invocada
coma limit de facto a son poder .

Fins al 13 de julhet de 2006, lo vèto foguèt utilizat 258 còps amb, per òrdre
d'importància: 122 còps per l'URSS/Russia, 81 còps pels Estats Units d'America,
32 còps pel Reialme Unit, 18 còps per França e 5 còps per la China/Taiwan.

Las descolonizacions, de la fin dels ans 1940 a 1960, la progression demografica
d'Asia, d'Africa e de l'America Latina, e dins lo meteis temps l'estagnacion de
l'Union Sovietica (e de la CEI) e son esclatament, l'estagnacion de França e del
Reialme Unit, fan que uèi, quitament amb 1,3 miliard de Chineses, aqueles
membres permanents representavan solament en 2006 30% de la populacion mondiala,
que 20% per la sola China, contra mai de 50% en 1945, que mens de 15% per China.

Aquela situacion explica perque una granda partida dels Estats membres, dempuèi
los ans 1970 subretot, contèsta, pasmens l'existéncia meteissa dels membres
permanents, mas almens la causida d'aqueles actuals o lo nombre de membres
permanents, e mai de non permanents. Atal de païses coma l'Africa del Sud,
Alemanha, Brasil, Egipte, Índia, Indonesia, Japon, Nigèria o Itàlia vòlon venir
membres permanents.

Una autra font de problèma es la clausa sul « vòte afirmatiu [...] de totes los
membres permanents », qu'empacha regularament d'adoptar de resolucions pasmens
respondent als critèris expausats dins los capítols VI e VII, per qu'un o mai
membres permanents desiran, per de rasons divèrsas, que las questions pausadas
sián pas regladas au nivèl del Conselh de Securitat, subretot quand aquelas
resolucions prepausan de mecanismes coercitius (retengudas, blocatge) o
d'intervencions dirèctas de fòrças jol mandat de l'ONU.

Autre problèma recurrent, la concurréncia pels sètis non permanents qu'entraïna
a vegadas de blocatges sevèrs. Per exemple, en 1979, calguèt 155 torns de vòte
sens parvenir a causir entre Cuba, sostengut pel Blòc de l'Èst e Colómbia
sostenguda per l'Occident. Fin finala foguèt elegit Mexic, pus "neutre".

En 2006 foguèt lo meteis problèma, aquel còp entre un candidat reputat
«mondialista» (Guatemala) contra un candidat reputat «altermondialista»
(Veneçuèla). Aprèp 47 torns de vòte, au 2 novembre 2006, cap de dos Guatemala o
Veneçuèla capitèt a obtenir los 128 vòtes demandats. Fin finala Panamà foguèt
elegit amb 164 vòtes al 48(en) torn.

L'activitat del Conselh de Securitat a aumentat fòrça dempuèi la fin de la
Guèrra Freja. En efèit, se reüniguèt 2903 còps entre 1946 e 1989, adoptant 646
resolucions, o mens de quinze per an, alara que pel periòde 1990-2000, se
reüniguèt 1183 còps, adoptant 638 resolucions, o mai de 60 per an .

E mai, pendent sos 44 primièrs ans lo Conselh adoptèt 24 resolucions jol capítol
VII de la Carta; en 1993, n'adoptèt aitant cada an.

Un grope de trabalh creat en 1993, prepausèt en 1996 d’apondre cinc membres
permanents, que Alemanha e Japon, tres del Tèrç Monde, e quatre nòus sètis de
membres non permanents, per melhorar la representativitat del Conselh; lo
president francés Jaume Chirac se declarèt favorable.

En 1997, los Estats Units d'America prepausèron cinc nòus sètis permanents amb
un sistèma de rotacion, mas refusèron que le Conselh passe a mai de vint
membres, per demorar eficaç.

Las poténcias mejanas (Itàlia, Paquistan, ...) prepausan d’aumentar lo nombre de
membres non permanents.

Semblariá que se dirigissèm puslèu cap a l'apond de sièis nòus membres
permanents : Japon, Índia, Alemanha, Brasil e dos païses africans plan segur
l'Africa del Sud (país mai prospèr del continent) e Egipte (que representariá
tanben los païses musulmans e lo monde arabi). Auriá doncas atal 21 membres que
11 permanents representant l'ensemble dels continents e de las religions. Mas
aquel principi, portat subretot per Kofi Annan buta contra las reticéncias
paquistanesas (contra Índia), italianas (Itàlia vòl pas èsser l'unic grand país
de l'Union Europèa a dispausar pas d'un sèti permanent), chinesas e coreanas
(contra Japon), Mexicanas e argentinas (contra Brasil) o los païses africans
francofòns (Nigèria espèra obtenir un sèti permanent).

L’ancian ministre francés de la defensa Paul Quilès prepausèt en 2000 de
restrénher lo vèto a las questions de recors a la fòrça, e d’obligar a motivar
sa mesa en òbra per remediar a l’immobilisme.



https://oc.wikipedia.org/wiki/Comunisme

Al nivèl teoric lo comunisme es una concepcion d'una societat sens classas ni
Estat, amb una proprietat comuna dels mejans de produccion, que se pòt
classificar coma una branca del socialisme.

Al nivèl politic, lo comunisme designa un ensems de movements que cèrcan
d'establir aquela societat egalitària. Demest los comunistas, se trapa una
varietat considerabla d'interpretacions, principalament portadas per de corrents
marxistas, mas tanben anarquistas e crestianas. La primièra division foguèt
entre l'anarquisme e lo marxisme pendent la Primièra Internacionala. Ça que la,
los corrents comunistas pus distinguits per lor influéncia sus l'òrdre politic
mondial a partir del començament del sègle XX son d'inspiracion marxista,
dirèctament (Manifèst del Partit Comunista) o indirèctament (leninisme). La
lucha de las classas ten un ròtle central dins la teoria marxista (e atanben
dins d'autras tendéncias comunistas). L'establiment del comunisme correspond
dins aquesta teoria a la fin de tota lucha de las classas (per lor supression e
pel compliment de l'egalitat sociala).

Lo comunisme marxista se basa principalament sus las idèas de Karl Marx e
Friedrich Engels, expausadas dins lo Manifèst Comunista. Lo leninisme es
construch sul marxisme e es una ramificacion d'aquel.



https://oc.wikipedia.org/wiki/Calif%C3%B2rnia

Califòrnia (en anglés e espanhòl California) es l'estat mai poblat dels Estats
Units d'America amb mai de 36 400 000 abitants en 2006. Es situada sus la còsta
oèst del país.

Califòrnia foguèt descobèrta al sègle XVI pels exploradors europèus João
Rodrigues Cabrilho, en 1542, e Francis Drake en 1579; mas èra alavetz ja ocupada
dempuei mai de 13 000 ans per de pòbles amerindians, coma los Chumash, Pomo o
Salinan. Foguèt colonizada pels espanhòls en 1765 sos l'ambicion de Carles III
d'Espanha.

Après l'independéncia de Mexic en 1821, Califòrnia venguèt un estat mexican. Mas
los Estats Units annexèron l'estat après la Guèrra Americanomexicana en 1847. La
febre de l'aur traguèt mai de 200 000 colons dins lo territòri nòu en tot
aflaquir las populacions indianas. En 1850, Califòrnia venguèt lo 31en estat de
l'union. Se jonhèt als nordistas durant la Guèrra Civila. La descobèrta del
petròli, l'arribada de l'industria cinematografica a Hollywood, la nauta
tecnologia, lo clima aculhent traguèron d'abitants novèls entre 1900 e 1970,
Califòrnia passèt d'1 milion a 20 milions d'abitants e l'estat foguèt reconegut
en 1980 coma l'ochena economia del mond per òrdre d'importància.

Tresen pus grand estat dels Estats Units, Califòrnia cobrís 410 000 km², siá
4,4% de la superfícia dels Estats Units. Es bordada a l'oèst per l'ocean
Pacific, al nòrd per Oregon, a l'èst per Nevada e Arizòna e al sud per l'estat
mexican de Bassa Califòrnia. Ten de païsatges fòrça contrastats, amb de vals
fòrça drudas, de nautas montanhas. A l'extrèm èst, la Val de la Mòrt atenh
d'altituds negativas, fins a 86 mètres jol nivèl mejan de la mar. La Sierra
Nevada ocupa la Califòrnia orientala amb una orientacion meridiana : es cobèrta
de selvas de conifèrs e de sequoias (coma per exemple al Yosemite e al Sequoia &
Kings Canyon National Park). Son trescòl n'es lo mont Whitney amb 4420 mètres
d'altitud.

Califòrnia representa 14% del produch nacional brut dels Estats Units. Foguèsse
independenta, seriá la seisena poténcia economica mondiala. Califòrnia es
mondialament coneguda per d'un latz sas entrepresas informaticas de la Silicon
Valley (Apple e Hewlett Packard), e endacòm-mai pels famoses estudiòs de cinèma
d'Hollywood.



https://oc.wikipedia.org/wiki/Brunei

Brunei es un estat pichon e independent, situat al nòrd de l'illa de Bornèo,
enclavat dins lo territòri malai de Sarawak.

Avans l'arribada de l'expedicion Magellan dins la region, l'Istòria de Brunei es
fòrça mau coneguda. Es basada sus l'interpretacion de documents chinés tractant
dau Sud-Èst Asiatic e de legendas localas. Se supausa generalament l'existéncia
au sègle VII d'un estat precursor dau sultanat actuau au nòrd de l'illa de
Bornèo. Fasiá probablament partida de la zòna d'influéncia de la talassocracia
de Srivijaya. Èra dich Vijayapura ò Po-Ni.

Dins lo corrent dau sègle X, aquel estat intrèt en relacion ambé l'Empèri Song e
ne'n venguèt probablament tributari. Au sègle XIV, èra passat sota l'influéncia
dau reiaume javanés de Majapahit puei de l'Empèri Ming. La dinastia actuala es
atestada dempuei 1368 per de documents chinés. Auriá inicialament adoptat lo
modèl politic chinés e estendut son territòri lòng dau litorau septentrionau de
Bornèo. L'influéncia chinesa demeniguèt dins lo corrent de la segonda mitat dau
sègle XV, benlèu en causa dei dificultats continentalas de la dinastia Ming, e
foguèt remplaçada per aquela dau Sultanat de Malacca. Dins lo corrent deis
annadas 1520, aquò entraïnèt l'islamizacion deis elèits e Brunei venguèt un
sultanat.

Durant lei sègles XV-XVI, lo Sultanat de Brunei conoguèt un periòde de
prosperitat e venguèt un actor important dau comèrci dins lo Sud-Èst Asiatic
gràcias a sa posicion estrategica entre China e l'Estrech de Malacca. Aquò
foguèt favorizat per la conquista de Malacca per lei Portugués en 1511 car mai
d'un marchand musulman venguèt s'i installar. Lo sultanat èra alora una
talassocracia dirigida per lo sultan que son poder èra limitat per un conseu de
princes eissits de la dinastia reinanta. En particular, la chausida dau
successor dau sultan èra una competéncia dau conseu.

Lo rèine de Bolkiah (1485-1521) es sovent considerat coma l'apogèu dau sultanat
que son influéncia s'estendiguèt sus lo nòrd de Bornèo, l'archipèu de Sulu e
dins certanei regions dei Filipinas. En 1521, Antonio Pigafetta, que fasiá
partida de l'expedicion de Ferrand Magellan, depintèt Brunei coma una vila
portuària rica e poblada per 25 000 familhas. Lo palais dau sultan èra protegit
per d'importantei fortificacions e una artilhariá equipada de canons de fèrre.
Lo declin de Brunei acomencèt après la mòrt dau sultan Muhammad Hassan
(1582-1598) qu'es l'autor d'una tiera de reformas administrativas e judiciàrias
que son a l'origina deis institucions actualas dau sultanat.

A partir dau sègle XVII, lo Sultanat de Brunei declinèt lentament en causa de
l'expansionisme europèu dins la region e de crisis intèrnas. Tre lo sègle XVI,
de tensions existián ja ambé Portugau qu'aviá atacat divèrsei sultanats
indonesians. Pasmens, aquela ostilitat se limitèt au domeni diplomatic.

En revènge, a la fin dau sègle, l'installacion d'Espanha en Filipinas menacèt
dirèctament leis interès de Brunei e de combats aguèron entre lei fòrças dau
sultanat e leis Espanhòus. En 1571, Manila foguèt ocupada per Espanha e Brunei
reüniguèt de fòrças importantas per reconquistar l'endrech. Pasmens, per de
rasons desconegudas, la còntra-ofensiva aguèt jamai luòc e, en 1578, una flòta
espanhòla poguèt atacar e conquistar Brunei. Cremèron sa mosqueta mai poguèron
pas s'i mantenir car foguèron decimats per lei malautias tropicalas. Aquela
guèrra s'acabèt en 1599 e Brunei deguèt renonciar a son influéncia dins lei
Filipinas.

Après la mòrt de Muhammad Hassan, lei dificultats aumentèron amb una
multiplicacion dei crisis de succession e dei revòutas lòng dau litorau de
Bornèo. La creacion de comptadors comerciaus per lei poissanças colonialas
modifiquèt lei rets marchands e afebliguèt pauc a pauc l'economia dau sultanat.
De mai, en 1658 ò en 1703, Brunei donèt au Sultanat de Sulu l'extrèm nòrd de
Bornèo en remerciament de son ajuda militara per reprimir una rebellion.

Lo declin de Brunei agravèt dins lo corrent dau sègle XIX quand un aventurier
britanic dich James Brooke foguèt nomat en 1841 governador dau pòrt de Kuching
après sa victòria còntra una insureccion locala. D'efèct, i fondèt la dinastia
dei Rajàs Blancs e lo Reiaume de Sarawak. En 1846, obtenguèt la plena
sobeiranetat de part de Brunei e acomencèt d'estendre son territòri,
principalament au detriment de son ancian senhor. Son fiu Charles Brooke
contunièt son òbra e, en 1890, Brunei èra reduch au relarg de sa capitala e au
nòrd extrèm de l'illa onte lo Sultanat de Sulu aviá jamai establit son autoritat
d'un biais permanent.

Dins lo corrent deis annadas 1870, aquela darriera region acomencèt d'interessar
Espanha e divèrseis aventuriers. D'efèct, en 1878, lo sultanat de Sulu foguèt
desfach per leis Espanhòus qu'annexèron son territòri, compres sei possessions
dau nòrd-èst de Bornèo. Dins aquò, un an aperavans, dos aventuriers, lo baron
austrian Gustav Overbeck e lo Britanic Alfred Dent, avián obtengut una
concession sus la region de part dau sultan de Brunei. Aquò suscitèt un
conflicte e Alfred Dent obtenguèt lo sostèn de Londres. En 1885, un tractat
entre lo Reiaume Unit e Espanha permetèt de fixar lo limit dei possessions
respectivas. Dent fondèt alora la British North Borneo Company (BNBC) per
esplechar la region. Puei, per defugir un problema similar ambé lei País Bas,
lei Britanics placèron tanben Sarawak e Brunei sota sa proteccion entre 1886 e
1888.

En 1903, de jaciments de petròli foguèron descubèrts sus lo territòri dau
sultanat. Son esplecha acomencèt en 1929 e venguèt rapidament una ressorsa fòrça
importanta per l'economia locala. Dins lo corrent deis annadas 1970, foguèt
completada per l'esplecha de jaciments de gas naturau.

Dins lo corrent dau sègle XX, se desvolopèt pauc a pauc un movement nacionalista
e democratic au sen de la societat de Brunei. En 1959, obtenguèt una autonòmia
vertadiera de Brunei au sen de l'Empèri Britanic e l'intrada en vigor d'una
constitucion. Pasmens, tres ans pus tard, una insureccion independentista aguèt
luòc e foguèt reprimida per lei Britanics. La constitucion foguèt abolida.

Dempuei la revirada de l'insureccion de 1962, Brunei es dirigit per lo sultan
qu'es dotat de la totalitat dei poders. Retrobèt son independéncia totala mai
gardèt sa monarquia absoluda en 1984 mai la constitucion foguèt pas restablida.
Pasmens, l'autoritarisme dau regime es temperat per lei liberalitats d'un
estat-providéncia dispausant dei revenguts importants de la renda petroliera.



https://oc.wikipedia.org/wiki/Arbre

Un arbre (var. arbe, arbo, aubre) es una planta granda, d'almens tres o quatre
mètres, qu'a un tronc lenhós. Los arbres, a diferéncia dels arbusts, ramifican
pas a nautor de tèrra. Ça que la mai d'una espècia d'arbres pòt de còps adoptar
la forma arbustiva; atal, l'euse, se se rebronda o se crèma, pòt rebrolhar
ramificada de la tèrra coma un arbust. Per contra, d'espècias abitualament
consideradas arbustivas, coma l'avaus, pòdon créisser coma un arbre en
condicions favorablas. En fach, los botanistas parlan dels fanerofits, plantas
amb de gemas persistentas situadas per dessús de 40 cm de nautor, e dintre dels
fanerofits, apèlan macrofanerofits las que n'an per dessús de 2 m, e
nanofanerofits las que n'an per dejós. La longevitat d'un arbre es generalament
superiora a la de la majoritat de las plantas non arborèas. Mai d'una espècias
d'arbres creis per sus los 100 m. Aqueles vivon sovent mai d'un millenni. Los
arbres son d'elements fòrça importants dins lo païsatge natural e son
d'organismes essencials per la vida.



https://oc.wikipedia.org/wiki/Aragon

Aragon (en aragonés SLA: Aragon; en aragonés GO e en castelhan o espanhòu:
Aragón) es un país istoric situat dens lo nòrd de la Peninsula Iberica e que
compren lo sector centrau de la vath d'Èbre. Lo son territòri es lo de l'ancian
Reiaume d'Aragon, qu'estó abolit en 1707 dab los Decrets de Nueva Planta.
Actualament constitueish ua comunautat autonòma de l'estat espanhòu e lo son
estatut d'autonomia (Lei Organica de l'estat espanhòu), l'autreja lo caractèr de
"nacionalitat".

Culturalament, Aragon confronta los País Catalans (a l'èst), Occitània (au
nòrd), lo Bascoat (au nòrd-oèst) e Castelha (au sud-oèst). Oficialament,
confronta las comunautats autonòmas de Castelha-La Mancha, Castelha e Leon,
Catalonha, La Rioja, Navarra, lo País Valencian e tanben l'estat francés.

Aragon qu'ei dividit en tres províncias (las d'Òsca, Teròl e Saragossa) eras
medishas partatjadas en 33 comarcas (vejatz comarcas d'Aragon).

Lo castelhan o espanhòu es la lenga oficiala. Al nòrd se parla l'aragonés, lenga
en perilh d'extincion, pròcha del catalan e de l'occitan. Lo catalan se parla a
l'èst (dins la Franja) mas a pas cap de reconeissença oficiala.



https://oc.wikipedia.org/wiki/Annada

Una annada es una unitat de temps mesurant la durada entre doas ocurréncias
consecutivas d'un eveniment ligat a la revolucion de la Tèrra a l'entorn del
Solelh.

L'annada civila es l'interval de temps entre doas datas successivas portant lo
meteis nom dins un calendièr.

Lo calendièr gregorian a per tòca de conservar l'equinòcci de març lo pus prèp
possible del 21 de març. La longor mejana d'una annada gregoriana es de :
365,2425 jorns.

L'annada juliana es l'unitat de temps definida exactament coma : 365,25 jorns.
S'agís de l'unitat ordinària utilizada dins divèrses contèxtes scientifics.
(simbòl SI : « a »)

L'annada siderala es l'interval de temps per que la Tèrra efectue una revolucion
complèta de son orbita, mesurada dins un referencial fixe ; es a dire que se
tracta del temps mes per que, vist de la Tèrra, lo Solelh retròbe la meteissa
posicion a respièch de las estèlas sus l'esfèra celèsta.

Una annada siderala dura en mejana : 365,256 363 051 d (siá : 365 d 6 h 9 min 9
s, epòca J2000.0).

L'annada tropica es « l'annada dels retorns de las sasons » e constituís la basa
dels calendièrs solars.

Dins son accepcion contemporanèa en sciéncia modèrna, l'annada tropica se
definís coma l'interval de temps dins lo qual la longitud mejana del Solelh sus
son orbita aparenta, qu'es l'ecliptica, creis de 360°.

Aquesta definicion modèrna ten compte del començament de totas las sasons e ne
balha la valor mejana.

Fins a una epòca recenta, se confondiá generalament l'annada tropica e
« l'annada vernala », es a dire l’interval de temps entre dos passatges
successius del Solelh a l’equinòcci vernal. Aquesta definicion anciana teniá
doncas compte del començament de la prima septentrionala unicament. En realitat
l'annada vernala e l'annada tropica son plan diferentas.

En l'an 2000, J2000.0, l'annada tropica pròpriament dicha, doncas mejanada sus
totes los punts de l'ecliptica, valiá : 365,242 190 517 d, siá 365 d 5 h 48 min
45,2606 s. Demenís regularament, actualament, d'environ 0,53 s per sègle.

L'annada anomalistica es l'interval de temps mes per la Tèrra per efectuar una
revolucion a respièch del perièli de son orbita. L'orbita de la Tèrra essent
elliptica, la Tèrra es al pus pròche del Solelh a son perièli (lo 2 de genièr en
2000) e al pus luènh a son afèli (lo 2 de julhet en 2000).

L'annada anomalistica dura en mejana : 365,259 635 864 d (siá 365 d 6 h 13 min
52 s, epòca J2000.0).

L'annada draconitica es lo temps mes pel Solelh (observat de la Tèrra) per
efectuar una revolucion a respièch del meteis nos lunar (lo punt ont l'orbita de
la Luna copa l'ecliptica). Aqueste periòde es associat als eclipsis, que se
produson quand lo Solelh e la Luna son pròches d'aquestes noses; los eclipsis se
produson doncas dins un interval d'un mes (environ) : la "sason dels eclipsis",
cada mièja annada draconitica.

L'annada draconitica dura en mejana : 346,620 075 883 d (siá 346 d 14 h 52 min
54 s, epòca J2000.0).

L'annada gaussiana es l'annada siderala d'una planeta fictícia de massa
negligibla a respièch de la del Solelh, que son orbita seriá pas perturbada per
las autras planetas e que seriá regida per la constanta gravitacionala de Gauss
(dins l'encastre de la tresena lei de Kepler).

Una annada besseliana es una annada tropica que comença quand un Solelh fictici
atenh una longitud mejana de 280°.

La granda annada correspond a una revolucion complèta dels equinòccis a l'entorn
de l'ecliptica. Sa durada es d'environ 25 700 ans, mas se pòt pas determinar amb
precision, que la velocitat de precession es variabla.

L'annada eliaca es l'interval de temps entre dos levars eliacs d'una estela. Es
vesina d'una annada siderala, abstraccion facha de las diferéncias degudas al
movement pròpri de l'estela e a la precession dels equinòccis.

L'annada sotiaca es l'interval de temps entre dos levars eliacs de Sirius. Es
fòrça pròcha de l'annada juliana de : 365,25 jorns.



https://oc.wikipedia.org/wiki/America_del_Sud

L'America del Sud (var. America dau Sud, America deu Sud) es una partida del
continent american o, segon certans geografs, un continent a despart, entre
l'ocean Atlantic e l'ocean Pacific.

L'America del Sud a una superfícia de 17 840 000 km², per la màger part dins
l'emisfèri sud. Fa solament tres milions d'ans que foguèt restacada a l'America
del Nòrd, un periòde recent a l'escala geologica. Los Andes foguèron tanben
formats a aquela epòca.

Los païsatges de l'America del Sud son variats. S'i pòt trobar de nautas
montanhas, coma los Andes, de selvas tropicalas (coma la selva pluviala
atlantica e la selva pluviala amazoniana), de regions semideserticas (coma lo
sertão brasilièr), de savanas (coma la region brasilièra del cerrado), de
desèrts (coma los d'Atacama o de Patagònia) e mai de glacièrs (coma lo glacièr
Perito Moreno, en Argentina).

Lo portugués i es la primièra lenga, que la populacion totala de Brasil
representa 51% de la populacion totala de l'America del Sud.

L'America del Sud constituís la màger part australa de las tèrras emergidas de
çò qu'es generalament designat coma lo Mond Nòu, l'emisfèri oèst, o las
Americas. Se trapa al sud e a l'èst del Canal de Panamà, que travèrsa l'istme de
Panamà. Geograficament, gaireben tot lo territòri sudamerican es situat sus la
placa sudamericana.

Geologicament, lo continent foguèt restacat a l'America del Nòrd fa solament
tres milions d'ans, çò que provoquèt lo grand escambi american. Tanben los Andes
son una cadena de montanhas relativament joves e sismicament precàrias, anant
del nòrd al sud lo long de la bordadura occidentala del continent ; lo territòri
a l'èst dels Andes es principalament cobèrt per la selva tropicala umida, lo
vast bacin d'Amazonas. Lo continent presenta tanben de regions pus secas coma la
Patagònia Orientala o lo desèrt d'Atacama.

Lo continent sudamerican compren tanben de nombrosas illas, que fòrça d'entre
elas apertenon als païses del continent. Fòrça illas de Caribas (las Antilhas)
son situadas sus de la placa cariba. Aruba, Barbados, Trinitat e Tobago son
situats sul replanat continental sudamerican. Las Antilhas Neerlandesas e las
dependéncias de Veneçuèla son localizadas al nòrd del continent.
Geopoliticament, las illas Estats e los territòris d'otramar de la Cariba son
generalament considerats coma una part d'America del Nòrd. Las nacions d'America
del Sud que bòrdan la Mar Cariba: Colómbia, Veneçuèla, Guyana, Surinam e Guaiana
– forman l'America del Sud cariba. Las autras illas son las Galapagos, l'Illa de
Pascas (en Oceania mas dependenta de Chile), l'illa Robinson Crusoe, l'illa de
Chiloé, la Tèrra del Fuòc, e las Illas Malvinas.



https://oc.wikipedia.org/wiki/Africa_del_Sud

Sud-Africa o l'Africa del Sud es un Estat d'Africa Australa. Confronta Namibia,
Botswana, Zimbabwe, Moçambic e Swaziland al nòrd, Lesotho qu'es una enclava, e
es limitada per l'ocean Atlantic al sud-èst e l'ocean Indian al sud-èst.

Sas capitalas son Pretòria (administrativa) e lo Cap (legislativa). A mai
Bloemfontein es la capitala judiciària.

Sud-Africa es coneguda per sa diversitat de culturas e de lengas. Onze lengas
oficialas son reconegudas dins la constitucion. Doas d'aquestas lengas an una
origina europèa: l'afrikaans, lenga eissida principalament del neerlandés qu'es
parlat per la majoritat dels blancs e dels coloured (personas d'originas etnicas
mescladas), e l'anglés sud-african. Se l'anglés ten un grand ròtle dins la vida
publica e comerciala, es sonque la cinquena lenga parlada a l'ostal

La Preïstòria sud-africana es fòrça mau coneguda en causa de l'abséncia de
documents escrichs e de la manca de recèrcas paleontologicas ò arqueologicas.
Dins aquò, lo platèu sud-african èra demorat per d'ominids dau genre
Australopithecus i a 2,5 milions d'annadas. Homo sapiens sembla arribar dins la
region i a 100 000 ans.

I a 40 000 ans, lo territòri sud-african èra poblat per de caçaires culheires
proto-khoisans. Lei sites principaus d'aqueu periòde (Blombos, Diepkloof e
Border Cave) mòstran lo mestritge progressiu dei tecnicas de l'Edat de la Pèira
e l'emergéncia d'una cultura litica (pinturas rupèstras, objèctes decorats...).
A cha pauc, lei Khoisans se devesiguèron entre dos ensems diferents. Dins lei
regions de clima mediterranèu situadas lòng dau litorau sud, se formèt una
societat de norriguiers (dichs Khoikhoi) organizats en clans eissits d'un rèire
comun. Dins lo rèsta, lei caçaires cuelheires (dichs San) formant de comunautats
pichonas contunièron de dominar.

Lei Bantos comencèron d'arribar en Africa Australa a partir dau millenari I ap.
JC. Sa penetracion foguèt fòrça progressiva e prenguèt l'aspèct de migracions
successivas : d'un biais regular, leis abitants d'un vilatge lo quitavan per ne
bastir un novèu pus luench. En causa de la geografia, lei migracions bantos
donèron rapidament naissença a doas brancas distintas :

Lei Bantos formavan una societat ierarquizada qu'aviá lo mestritge de
l'agricultura, dau norrigatge e de la metallurgia dau fèrre. Lo contacte ambé
lei Khoisans foguèt generalament ostil, especialament dins lei regions onte lei
caçaires cuelheires atacavan lei tropèus. Pasmens, dins de circonstàncias mau
conegudas, lei Bantos assimilèron pauc a pauc lei Khoisans.

Au sègle XVIII, lei Bantos arribèron lòng dei territòris tenguts per lei colons
olandés de l'escala dau Cap (fondada en 1652). Aquò entraïnèt un blocatge dei
migracions dei Bantos dau litorau vèrs l'oèst. La societat banto intrèt donc
lentament en crisi car son foncionament necessitava de migracions regularas per
limitar la pression demografica. Ansin, a la fin dau sègle, un equilibri precari
devesiá lo territòri sud-african entre :

Installats au sud, lei Xhosa foguèron rapidament afectats per una crisi
demografica grèva en causa de sa proximitat ambé lei territòris tenguts per lei
colons. L'expansionisme dei dos camps foguèt a l'origina de nòu conflictes
(dichs Guèrras Cafras) que se debanèron de 1779 a 1878. Venceires còntra leis
Olandés, lei Xhosa esprovèron de dificultats pus importantas còntra lei
Britanics (qu'avián pres la colonia dau Cap). En 1812, deguèron definitivament
abandonar la riba drecha de la Fish River. Puei, en 1847, la frontiera reculèt
tornarmai au nivèu dau riu Kei. Après una desfacha novèla en 1854, lei Xhosa
seguiquèron lei profecias de la preiressa Nongqawuse : afirmava que faliá
destrurre lei tropèus e lei recòltas per obtenir una intervencion divina que
deviá negar lei Blancs dins la mar. Sei conseus foguèron aplicats en 1857 e
entraïnèron una famina que rompèt la poissança dei Xhosa (40 000 mòrts, 30 000
refugiats dins la colonia dau Cap). Aquò liberèt d'un còp un important territòri
qu'atisèt leis ambicions territòrialas dei pòbles locaus e deis Europèus.

Dins lo corrent deis annadas 1810, mai d'un conflicte opausèt lei tres grops
principaus que s'èran formats au sen dei Nguni dau Nòrd (lei Mthethwa, lei
Ndwandze e lei Ngwane). S'acabèron per l'emergéncia dei Zolos (un pòble nguni)
dirigits per Shaka (1816-1828). Aqueu rèi fondèt un reaiume poderós entre lei
rius Pongola e Tugela e lo dotèt d'una armada ben disciplinada e entraïnada de
40 000 òmes. L'utilizèt per atacar lei pòbles vesins entraïnant un periòde de
trèbols fòrça importants dich Mfecane.

Lo Mfecane foguèt marcat per una tiera de guèrras saunosas e per de
desplaçaments de populacions entieras. D'efèct, plusors caps s'inspirèron dau
modèl de Shaka per assaiar de fondar de reaiumes novèus. Ansin, un cap zolo dich
Mzilikazi fondèt lo reiaume dei Ndebele dins l'Aut Veld e lei Ndwandze de
Shoshangane creèron lo Reiaume de Gaza au nòrd dau Reiaume Zolo. Aquelei guèrras
de conquista entraïnèron la fugida de mai d'un pòble coma lei Tswana ò lei Sotho
dau platèu interior. S'enfugiguèron vèrs l'oèst (ont ataquèron lei San) ò dins
de refugis naturaus (coma una branca dei Sotho a l'origina dau Lesotho actuau).

En 1652, la Companhiá neerlandesa deis Índias orientalas (VOC) decidèt
d'installar una escala en Africa Australa per i permetre l'avitalhament de sei
naviris durant lo viatge entre Euròpa e Java. Fondèt donc Lo Cap e i installèt
de colons cargats de produrre de bens agricòlas per lei naviris. Rapidament, una
societat coloniala fòrça estratificada se formèt dominada per lei foncionaris de
la VOC e per lei burglers qu'èran de païsans proprietaris de tenements.
D'esclaus originaris de Moçambic ò de Madagascar foguèron importats per servir
de man d'òbra e ocupèron lei classas pus bassas.

A la fin dau sègle XVII, la populacion de l'escala aumentèt gràcias a l'arribada
d'imigrats europèus (principalament d'eiganauds francés) e lo caractèr
esclavagista dau Cap se confiermèt. En parallèl, de colons ostils ai reglaments
estrictes de la VOC se dispersèron dins lei regions interioras per s'afranquir
de l'autoritat de la Companhiá. Dichs trekkers, se dirigiguèron vèrs l'èst e
sometegèron lei Khoikhoi gràcias a la superioritat de seis armas avans de se
turtar ai Xhosa lòng de la Fish River. Au nòrd dau Cap, s'assemblèron de
comunautats mixtas formadas d'esclaus en fugida, de Khoikhoi, de mestís ò de
condamnats. Dichs Griqua, adoptèron lo neerlandés coma lenga e venguèron una
poissança militara que participèt activament ai guèrras de conquistas dau
Mfecane.

En 1795, dins lo corrent dei guèrras revolucionàrias, Lo Cap foguèt ocupat per
lei Britanics. Puei, Londres annexèt la region en 1814 e li donèt l'estatut de
colonia de la Corona. Sièis ans pus tard, per protegir lei territòris a l'oèst
de la Fish River, lo govèrn britanic i mandèt 5 000 colons. Aquò entraïnèt la
formacion de doas comunautats distintas de Blancs : aquelei d'origina britanica
e aquelei d'origina olandesa (dichs Boers ò Afrikaners). De tensions leis
opausèron rapidament a prepaus de l'esclavatge e de missionaris britanics
menèron de campanhas virulentas còntra lei practicas dei burglars. En 1833, la
metropòli decidèt ansin d'abolir l'esclavatge dins la colonia entraïnant la
partença de miliers d'Afrikaners vèrs l'èst.

Lo Grand Trek designa une tiera de migracions de colons afrikaners en fòra dau
territòri britanic. D'efèct, d'expedicions de reconeissença menada per de
Trekkers avián permes d'identificar de territòris druds e despoplats au nòrd-èst
per lei trèbols dau Mfecane. La migracion comencèt en 1836 e lei Boers ganhèron
una importanta batalha còntra lei Zolo en 1838 (batalha de la Blood River). Aquò
permetèt de liberar lo passatge vèrs lo nòrd-èst onte lei colons fondèron
Transvaal e l'Estat Liure d'Aurenja respectivament en 1852 e en 1854.

Lei Britanics assaièron de s'opausar a la formacion d'estats afrikaners
independents. Per aquò, fondèron la colonia de Durban en 1843. Puei, menèron una
politica de raprochament ambé lei pòbles indigèns tocats per lo Mfecane.
Inicialament, aquel esfòrç diplomatic donèt ges de resultat car la poissança
encara limitada de la colonia dau Cap permetiá pas ai Britanics d'intervenir
dins lei regions interioras. Pasmens, dins lo corrent deis annadas seguentas,
favorizèt largament la penetracion de l'influéncia britanic e l'isolament dei
republicas boers.

En 1853, la colonia dau Cap recebèt un estatut d'autonòmia e foguèt dotada d'una
assemblada elegida au sufragi censitari. En 1872, l'autonòmia foguèt renfòrçada
e la colonia obtenguèt lo self-government que li permetiá de formar lo sieu
govèrn. Après l'installacion de colons europèus suplementaris, la populacion de
la colonia agantèt 480 000 abitants en 1865 (37% de Blancs, 41% de Cape Coloured
descendents d'esclaus ò de mestís e 22% d'indigèns). La produccion de lana èra
la basa de l'economia.

En Natal, leis Africans foguèron relegats ai regions perifericas ò obligats de
pagar d'impòsts especiaus. Au nivèu economic, lei colons s'orientèron vèrs la
cana de sucre e favorizèron l'imigracion d'obriers indians per s'ocupar dei
plantacions. Una partida importanta d'aquelei trabalhaires demorèron dins la
region e foguèron a l'origina de l'actuala comunautat indiana sud-africana. En
1870, 274 000 abitants foguèron recensats dins la colonia (91,2% d'indigèns,
6,6% de Blancs e 2,2% d'Indians).

A partir deis annadas 1850, lo Reiaume Unit comencèt de renovelar sei liames
ambé lei pòbles indigèns per empachar l'extension dei republicas boers.
L'explorator escocés David Livingstone tenguèt un ròtle pionier dins aquela
politica. En 1851, agantèt lo Reiaume dei Lozi (dins la vau auta de Zambèzi).
Puei, explorèt de rotas de comunicacion èst-oèst avans de s'entornar dins la vau
de Zambèzi e de'n explorar certaneis afluents. I establiguèt de rapòrts bòns
ambé lei caps locaus e recomandèt de mandar de missionaris dins aquelei regions.

La descubèrta de diamants en Griqualand en 1867 i entraïnèt una ronçada de
prospectors e l'annexion de la region per lei Britanics (1871). La vila novèla
de Kimberley venguèt lo centre de la region e dins lo corrent deis annadas 1880,
Cecil Rhodes, cap de la De Beers Consolidated Mines, introduguèt de procès
mecanics modèrnes per aumentar la produccion. En 1888, sa companhiá aviá ansin
pres lo contraròtle de la quasi totalitat de la produccion sud-africana.
Rapidament, una societat racista e fòrça ierarquizada se formèt. La man d'òbra
fòrça qualificada venguda d'Euròpa ne formava la classa dominanta. Èra
sostenguda per de quadres blancs (ben pagats) d'origina locala. Enfin, leis
Africans (mau pagats) formavan la màger part dei minaires e èran privats dau
drech de prospectar. Aqueu modèl venguèt la basa dei minas sud-africanas que se
formèron a mesura dei descubèrtas de ressorsas preciosas e favorizèt per la
seguida l'establiment de la segregacion.

En 1877, Transvaal, afeblit dempuei sa creacion per de trèbols intèrnes, deguèt
acceptar d'èsser annexat per Londres. Sièis ans après l'annexion de Griqualand,
aquela expansion britanica suscitèt una reaccion nacionalista viva au sen de la
societat boer. Tre 1879, aprofichant lei dificultats britanicas còntra lei Zolo,
lei Boers se revoutèron e Transvaal restaurèt son independéncia en 1881. Sota la
presidéncia de Paul Kruger (1883-1902), capitèt de s'estabilizar e de venir un
estat vertadier que comencèt la construccion d'un camin de fèrre en direccion de
Maputo.

La descubèrta d'aur au sud de Pretoria en 1886 e de carbon dins la region de
Johannesborg sostenguèron lei projèctes de desvolopament de Kruger. Permetèron
l'industrializacion de la region e Johannesborg teniá 175 000 abitants en 1899
(43% de Blancs, 57% d'Africans). Pasmens, aquela transformacion entraïnèt de
tensions au sen de la societat boer car leis Afrikaners i venguèron minoritaris.
Per gardar lo poder, privèron lei Blancs estrangiers (dichs Uitlanders) dau
drech de vòte, çò que maucontentèt lei companhiás minieras e leis autoritats dau
Cap.

Òme d'afaires fòrça riche gràcias a son ròtle dins lo desvolopament de la De
Beers, Cecil Rhodes foguèt elegit au Parlament dau Cap en 1880 e venguèt Premier
Ministre de la colonia en 1890. Son projècte politic èra de formar una union
sud-africana dominada per lei populacions blancas britanica e afrikaner.
Pasmens, se turtèt au nacionalisme boer de Paul Kruger. Premier, se preocupèt
donc d'empedir l'expansion dei territòris boers. Una tiera d'acòrds de
protectorat ambé lei Tswana de Botswana (1885) e ambé lei rèis indigèns situats
au nòrd de Transvaal (1888-1890).

Aquel enceuclament dei republicas boers aumentèt l'ostilitat de Krueger e lei
tensions regardant la question deis Uitlanders. En 1895, Cecil Rhodes autorizèt
l'organizacion d'una expedicion destinada a « restablir l'òrdre » en Transvaal.
Pasmens, la revòuta deis Uitlanders que deviá justificar l'ataca aguèt pas luòc
e l'incursion mau capitèt. Rhodes foguèt obligat de demissionar.

En despiech dei tensions qu'opausavan Britanics e Boers, la conquista e la
somission dei reiaumes africans contunièt fins a l'establiment complèt de
l'òrdre coloniau en Africa Australa. En 1872, lei Mpondo (un grop que fasiá dei
Xhosa) acceptèt sensa combat la dominacion britanica. En revènge, lei Zolo
opausèron una resisténcia fòrça importanta en 1879 (Guèrra Anglozolo). Pasmens,
foguèron batuts e de conflictes intèrnes leis afebliguèron fins au partiment
angloboer de son reiaume en 1887. Lei Boers se turtèron tanben a de resisténcias
vivas de part dei Pedi (fins a 1879) e dei Venda (fins a 1908). Leis autrei
reiaumes acceptèron pus aisament — e de còps demandèron — l'establiment de
protectorats. En particular, foguèt lo cas dei Sotho de Basutoland que foguèron
restacats a la colonia dau Cap en 1871. Pasmens, aquò lei maucontentèt e una
revòuta generala se debanèt en 1880 entraïnant un retorn a l'administracion
dirècta de Londres en 1884.

Après la revirada de l'expedicion organizada per Cecil Rhodes, lei dos camps
assaièron pas d'amaisar la situacion. Au contrari, lo nacionalisme boer
s'estendèt dins l'Estat Liure d'Aurenja e leis autoritats colonialas britanicas
nomèron de representents cargats de sostenir leis Uitlanders pus revendicatius.
En setembre de 1899, lei Britanics mandèron un ultimatum demandant de reformas
politicas fòrça importantas ai caps boers e la guèrra comencèt.

Durant lo premier periòde de la guèrra, lei Boers prenguèron l'avantatge e
comencèron lo sètge dei garnisons britanicas frontalieras (Mafeking, Kimberley e
Ladysmith). Pasmens, aquelei sètges leis empachèron d'atacar lei pòrts
sud-africans onte de renfòrç importants foguèron desbarcats. D'ara endavant pus
nombrós, lei soudats britanicas desgatjèron lei vilas assetjadas en 1900 e
ocupèron lei vilas principalas dei dos estats boers. Pasmens, lei Boers
refusèron de capitular e comencèron una lònga guerilha menada per sei kommandos.
Incapables d'arrestar aqueleis unitats fòrça mobilas, lei Britanics dau generau
Kitchener adoptèron una estrategia fòrça brutala basada sus la destruccion dei
recòltas e dei tenements, la desportacion deis abitants dins de camps de
concentracion e l'ocupacion deis axes de comunicacion. Aqueleis atrocitats
minèron finalament la determinacion dei kommandos boers qu'abandonèron lo combat
lo 31 de mai de 1902. Lei dos estats boers foguèron alora annexats a l'Empèri
Britanic.

En 1902, leis autoritats britanicas volián demenir l'importància demografica dei
Boers ambé l'arribada d'imigrants novèus venguts deis Illas Britanicas. Pasmens,
leis atrocitats de la guèrra, l'oposicion dei liberaus e, mai que mai, la manca
de volontaris empachèron la realizacion d'aqueu projècte. En plaça, sota
l'impulsion dei liberaus, deguèron metre en plaça una union inspirada dau modèl
canadenc. Ansin, tre 1906, lei doas colonias boers recebèron lo self-government
e participèron activament a la formacion d'una federacion sud-africana. Lei
discussions se debanèron de 1908 a 1910 e s'acabèron par la naissença de l'Union
Sud-Africana.

Teoricament independenta, demorèt en realitat sota influéncia britanica fins a
la Segonda Guèrra Mondiala e Èra formada per lei quatre colonias britanicas de
la region (Lo Cap, Natal, Transvaal, Aurenja) que gardèron sei particularitats
politicas, especialament aquelei regardant lo drech de vòte. En revènge, Londres
refusèt l'integracion au sen de l'union dei tres protectorats africans de
Bechuanaland, de Lesotho e de Swaziland.

Après l'independéncia, lei premiereis eleccions foguèron ganhadas per lo Partit
Sud-African de Louis Botha (que venguèt Premier Ministre) e de Jan Snuts.
Adoptèron una politica de reconciliacion ambé leis anglofòns dau Cap e de Natal
e demorèron fidèus a l'Empèri Britanic. Ansin, en 1914, l'Africa dau Sud jonhèt
lo camp de l'Entenduda durant la Premiera Guèrra Mondiala e conquistèt lo
Sud-Oèst African Alemand. Aqueu raprochament ambé Londres suscitèt pasmens
l'oposicion d'una partida deis Afrikaners que sostenguèron lo Partit Nacionau
fondat per James Hertzog en 1914.

En 1919, Snuts venguèt cap dau govèrn après la mòrt de Botha. Dins lo contèxte
economic malaisat de l'après-guèrra, reprimiguèt violentament de grèvas dins lo
sector minier entraïnant una aliança entre lo Partit Trabalhista e lo Partit
Nacionau. Venceiritz deis eleccions de 1924, aquela coalicion donèt lo poder a
Hertzog. Aqueu darrier defendiguèt leis interès deis Afrikaners que la màger
part èra apaurida per lo declin de l'agricultura.

La crisi de 1929 aguèt de consequéncias grèvas sus l'economia sud-africana
qu'èra fòrça dependenta de seis exportacions de matèrias premieras. Ansin, en
1933, lei dos partits afrikaners de Snuts e de Hertzog fusionèron per formar lo
Partit Unit. Aquò permetèt de mantenir la dominacion deis Afrikaners sus la vida
politica dau país (que durèt fins a 1994) maugrat la scission d'un novèu Partit
Nacionau dirigit per Daniel François Malan. En 1939, Hertzog assaièt de demorar
neutre mai Snuts e lei partisans de l'alinhament sus la diplomacia britanica
reversèron lo govèrn. Sota la direccion de Snuts, l'Africa dau Sud intrèt donc
en guèrra còntra Alemanha e aguèt un ròtle important dins lei combats dau teatre
nòrd-african.

En parallèl deis evolucions de la vida politica sud-africana, lei dificultats de
l'après-guèrra veguèron l'instauracion d'un sistèma de segregacion raciala
qu'anava prefondament marcar l'istòria dau país. D'efèct, per amaisar
l'agitacion dei minaires e dei païsans blancs, lei govèrns afrikaners successius
adoptèron une tiera de leis destinadas a protegir seis interès. Aquò comencèt
tre 1913 amb una lèi qu'enebissiá ais Africans lo drech de crompar de tèrras en
fòra de certanei resèrvas. Representant solament 12% dau territòri en 1939,
aquelei resèrvas venguèron rapidament de resèrvas de man d'òbra a bòn mercat.

Puei, lei discriminacions foguèron renfòrçadas ambé la generalizacion dau
contraròtles dei desplaçaments deis Africans, lo quasi abandon de l'educacion
deis Africans e l'aumentacion fòrça importanta deis inegalitats salarialas. Per
denonciar aqueu sistèma, un pichon elèit african, principalament formada
d'ensenhaires e de prèires, fondèt lo Congrès Nacionau African (ANC) en 1912.
Dins aquò, son influéncia demorèt lòngtemps fòrça limitada.

Marcada per lo desvolopament industriau liada ai besonhs militars de la Segonda
Guèrra Mondiala, leis annadas 1940 veguèron de mutacions importantas se far au
sen de la societat sud-africana. Premier, a la fin dau conflicte, leis Africans
èran venguts majoritaris dins lei vilas principalas e la màger part deis
Afrikaners èra d'ara endavant urbanizada. Puei, en 1946, de grèvas violentas se
debanèron tornarmai dins lo sector minier. Tornèron activar la question raciala
e lo maucontentament entraïnat per la repression dura dei manifestacions
favorizèt lo Partit Nacionau de Malan. L'ANC aprofichèt tanben aquela crisi per
s'afirmar gràcias a una generacion novèla de militants coma Nelson Mandela,
Oliver Tambo ò Walter Sisulu.

En 1948, lo Partit Nacionau ganhèt leis eleccions generalas gràcias a un
programa segregacionista dich apartheid. Significant « desvolopament separat
dins l'egalitat » en occitan, aqueu sistèma entraïnèt una division de la
societat entre quatre pòbles diferents (Blancs, Indians, Cape Coloured e
Africans). En teoria, cada comunautat deviá obtenir lei mejans permetent son
desvolopament mai dins lei fachs, lei Blancs dominavan largament. Ansin,
obtenguèron lo contraròtle de la màger part dau país e gardèron lo poder
politic. Leis Africans foguèron relegats dins de homelands, fragmentats e
dispersats, eissits dei resèrvas de l'entre doas guèrras.

A partir de 1950, plusors lèis renforcèron mai la separacion coma l'enebiment
dei relacions sexualas interracialas, l'aumentacion dei restriccions de
desplaçament deis Africans (que formavan la màger part de la man d'òbra
emplegada dins leis industrias « blancas ») e lo renfòrçament de la segracion
espaciala (privats separats dins lei luòcs publics...). En parallèl, per aplicar
aquelei lèis, un aparelh policier e militar repressiu foguèt mes en plaça.

L'apartheid se turtèt a una resisténcia viva dei comunautats non blancas. L'ANC
ne foguèt lo pielon ambé l'organizacion de campanha de resisténcia passiva a
partir de 1952. Tres ans pus tard, un congrès gropant l'ANC e plusors
organizacions blancas ostilas a la segregacion adoptèron una Carta de la
Libertat que revendicava l'egalitat raciala e lo respèct dei Drechs de l'Òme.
Puei, en 1960, foguèt creat lo Congrès Panafrican (PAC) que comencèt de luchar
còntra lei pass que limitavan la libertat de movement deis Africans.

A partir deis annadas 1960, una partida de la resisténcia chausiguèt la lucha
armada còntra lo regime. Lo chaple de Sharpeville (67 mòrts, 186 bleçats après
de tirs de la polícia còntra una manifestacion) favorizèt aquela decision. Lo
govèrn proclamèt l'estat d'urgéncia e enebiguèt l'ANC e lo PAC mai aquò empachèt
pas la multiplicacion deis accions terroristas en 1962-1963. Au contrari, après
l'arrestacion de Nelson Mandela en 1962, lo movement se radicalizèt,
especialament dins lei sectors miniers e estudiants onte de sindicats
clandestins foguèron creats.

En 1976, una manifestacion d'escolans dau township de Soweto opausats a
l'introduccion obligatòria de l'afrikaans dins lo sistèma educatiu deis Africans
foguèt reprimida per lei tirs de la polícia. Aquò entraïnèt d'esmogudas dins tot
lo país. Entre 176 e 700 personas i foguèron tuats e lo cap sindicau african
Steve Biko foguèt arrestat. Torturat, moriguèt en preson en 1977 e sa mòrt, dins
de circonstàncias suspèctas, entraïnèt una fòrta condamnacion internacionala de
l'Africa dau Sud. Ansin, a la fin de l'annada, lei Nacions Unidas adoptèron lei
premierei mesuras còntra l'apartheid e enebiguèron lei vendas d'armas au govèrn
sud-african.

De 1978 a 1989, l'Africa dau Sud foguèt dirigida per Pieter Willem Botha.
Assaièt de reformar l’apartheid per l'adaptar au contèxte internacionau novèu e
aumentèt l'intensitat de la repression còntra lei movements de resisténcia.
Ansin, autorizèt la formacion de sindicats obriers e annulèt plusors lèis
pertocant d'aspècts mesquins dau sistèma. Puei, adoptèt una constitucion novèla
permetent ais Indians e ai Cape Coloured de participar a la vida politica.
Enfin, engatjèt l'armada sud-africana dins una tiera d'operacions exterioras
còntra lei movements anti-apartheid que se gropèron en 1983 au sen dau Frònt
Democratic Unit.

Pasmens, aquelei reformas mau capitèron de redurre la resisténcia. Au contrari,
la violéncia se generalizèt dins lo país e lei sancions internacionalas se
multipliquèron maugrat lo sostèn deis Estats Units e deis autreis estats
anticomunistas. De mai, l'armada sud-africana poguèt pas eliminar la menaça
militara representada per lei formacions anti-apartheid e per la guerilha
independentista dau Sud-Oèst African. Au contrari, en 1987, la batalha de Cuito
Cuanavale mostrèt clarament sei limits. Ansin, Botha comencèt pauc a pauc de
preparar la fin de l'apartheid avans de demissionar au profiech de Frederick de
Klerk.

Frederick de Klerk dirigiguèt lo país de 1989 a 1994. En 1990, liberèt lei
presoniers politics coma Nelson Mandela e legalizèt tornarmai l'ANC. Puei,
annulèt a cha una lei lèis segregacionistas e l'apartheid dispareguèt
oficialament en 1991. A partir de decembre d'aquela annada, comencèron pereu lei
negociacions ambé lei diferentei formacions politicas per preparar la formacion
d'un govèrn multiraciau.

Pasmens, aquelei discussions se limitèron rapidament a de negociacions entre
l'ANC e lo Partit Nacionau. La transicion politica foguèt donc marcada per de
violéncias de part de formacions negras (l'Inkatha favorable a un sistèma
federau), afrikaners (temptativa de formar un estat blanc independent de
l'Africa dau Sud) e de certanei caps dei homelands venguts independents que
volián gardar son poder. Dins aquò, un acòrd foguèt finalament trobat en
decembre de 1993 permetent l'adopcion d'una constitucion novèla.

Dempuei 1994, l'Africa dau Sud es venguda una democracia marcada per lo
transferiment dau poder politic deis elèits blancs a un elèit negre eissit de
l'ANC. En revènge, lei Blancs an gardat lo poder economic e lo país es totjorn
tocat per d'inegalitats economicas fòrça grèvas que menaçan son estabilitat car
aquò favoriza lo desvolopament de la criminalitat e de la corrupcion qu'agantan
de nivèus fòrça inquietants.

D'efèct, en 1994, Nelson Mandela (ANC) foguèt aisament elegit a la presidéncia e
l'ANC ganhèt leis eleccions legislativas. Lo periòde Mandela veguèt la formacion
d'un elèit politic negre e l'adopcion de mesuras destinadas a demenir leis
inegalitats. Pasmens, per defugir una destabilizacion de la comunautat blanca,
aquela politica demorèt limitada e lei Blancs an totjorn lo contraròtle de la
màger part de l'aparelh economic. De mai, certanei mesuras, coma l'obligacion
d'emplegar un minimom de trabalhaires negres — pas totjorn qualificats — dins
lei companhiás, an causat de dificultats economicas. Ansin, leis inegalitats se
renforcèron maugrat la formacion d'una borgesiá africana liada a l'ANC.

Mandela se retirèt de la vida politica en 1999 e foguèt remplaçat per Thabo
Mbeki. En despiech de succès vertadiers (construccion d'ostaus, desvolopament
dei rets electrics e d'aiga potabla, reduccion de la pauretat extrèma...),
foguèt tocat per mai d'un escandòl financier e per lo desvolopament de la
criminalitat. Aquela darriera es venguda un problema grèu per l'economia
sud-africana que causa l'emigracion d'una partida dei Blancs (que fòrman totjorn
la man d'òbra pus qualificada). Lo SIDA, que son existéncia èra negada per lo
president, ravatjèt tanben lei classas popularas. Finalament, Mbeki foguèt
obligat de demissionar en 2008. Son ancian Premier Ministre Jacob Zuma foguèt
elegit a la presidéncia en 2009. Pasmens, contunia la politica de son
predecessor e es tanben l'objècte d'escandòls financiers grèus.



https://oc.wikipedia.org/wiki/1980

Debanament de manifestacions novèlas que causèron la fin dau periòde Gierek e la
presa dau poder per lo generau Wojciech Jaruzelski. Deguèt rapidament faciar una
tièra de manifestacions organizadas per lo sindicat Solidaritat menat per un
obrier catolic dich Lech Walesa.

Mòrt dau president Seretse Khama. Ketumile Masire (BDP) foguèt elegit per lo
remplaçar.

Debanament deis eleccions promesas per lo govèrn dictatoriau de Francisco
Morales Bermúdez Cerruti qu'èra incapable de dirigir lo país. Gràcias a un
sostèn important de part de la populacion e a la division de seis adversaris,
l'ancian president Fernando Belaúnde Terry foguèt elegit President de la
Republica. Prenguèt plusors mesuras progressistas coma la restitucion dei
jornaus a sei proprietaris ò lo restabliment de la libertat d'expression.
Pasmens, assaièt tanben de limitar leis efèctes de la reforma agrària de
Velasco, se raprochèt de Washington e mau capitèt de faciar la crisi economica,
especialament lo problema causat per l'inflacion.

Enterin, dins lei regions centralas, apareguèron divèrsei guerilhas comunistas,
magerament aquela dau Sendier Luminós, que comencèron una tiera d'atacas còntra
l'Estat Perovian. Largament ignorats per lo govèrn centrau, aquelei combats
venguèron un problema vertadier tre l'annada seguenta (→ 1981).

Començament de la Guèrra Iran-Iraq après una tièra de bombardaments per
l'aviacion iraquiana lo 20 de setembre. Après d'avançadas de quauquei desenaus
de quilomètres lòng de la frontiera, leis Iraquians foguèron finalament blocats
per leis Iranians.

Començament de la Guèrra Iran-Iraq après una tièra de bombardaments per
l'aviacion iraquiana lo 20 de setembre. Après d'avançadas de quauquei desenaus
de quilomètres lòng de la frontiera, leis Iraquians foguèron finalament blocats
per leis Iranians. Puei, lo 28 de novembre, se debanèt una batalha navala dins
la region dau pòrt iraquian d'Umn Qasr. La flòta iraquiana i perdèt sièis
naviris (còntra solament un per leis Iranians) e demorèt quasi inactiva fins a
la fin de la guèrra en 1988.

En mai, leis illas secessionistas d'Espiritu Santo e de Tanna conoguèron doas
insureccions novèlas. Dins la premiera, de secessionistas conquistèron la
capitala e proclamèron la Republica de Vemarana e dins la segonda, de combats
opausèron lei partisans dau govèrn ai partisans de França. París sostenguèt
aquela secession en empachant lo mandadís d'una fòrça militara e en reconóissent
aquela independéncia. Pasmens, lo 2 de junh, Tanna foguèron reconquistada per lo
govèrn locau. Puei, après l'independéncia oficiala dau país lo 30 de julhet,
Lini poguèt emandar l'ajuda militara dei país de la region e obtenguèt aquela de
Papoa-Nòva Guinèa. Lo 31 d'aost, un desbarquament aisat prenguèt lo contraròtle
dau territòri de la Republica de Vemarana marcant la fin de secession. Aperaquí
2 300 i foguèron arrestadas.

Susvolada dau sistèma de Saturne per la sonda espaciala Voyager 1. I poguèt
realizar divèrsei fotografias de la planeta, de sei satellits e de realizar
divèrsei mesuras de temperaturas e de composicion atmosferica. Descurbiguèt
tanben uech satellits suplementaris.

Premier foratge orizontau realizat dins lo jaciment de gas naturau de Lac per
Elf Aquitaine e l'Institut Français du Pétrole. Aquela tecnica foguèt aplicada
en 1982 ai foratges sosmarins e s'es largament difusada dins lo mond.



https://oc.wikipedia.org/wiki/1972

Regardant lei drechs dei fremas, una etapa decisiva aguèt luòc ambé lo procès de
Bobigny. Una victima de viòl, menora a l'epòca dei fachs, e plusors fremas que
l'avián ajudada i èran jutjadas per avortament. Lo procès se centrèt rapidament
sus la question de l'avortament e leis acusats foguèron innocentadas. Après
aquela decision, lo Ministèri de la Justícia ordonèt d'arrestar lei perseguidas
còntra lei personas sospichadas d'avortament (→ 1975).

Dubertura de la premiera mina de diamants botswanesa. Aquela ressorsa anava
favorizar lo desvolopament economic dau país e li permetre de quitar lo grop dei
país paures — segon lei critèris de l'ONU — en 1994.

Signatura d'un acòrdi de patz ambé la guerilha Anya Nya en guèrra còntra lo
govèrn centrau dins lei províncias meridionalas dempuei 1964. Aquò marquèt la
fin de la Premiera Guèrra Civila Sodanesa e un succès important per Gaafar
Nimeiry car lo conflicte destabilizava la totalitat de la societat sodanesa.
Divèrsei mesuras foguèron adoptadas per protegir lo sud còntra lei mesuras
d'islamizacion e d'arabizacion a l'origina de la guèrra, especialament la
creacion d'una region autonòma. Pasmens, lei destruccions causadas per lei
combats (100 000 combatents e 400 000 civius mòrts) conjugadas ai dificultats
economicas dau rèsta de Sodan anavan rapidament entraïnar de tensions novèlas
dins lo sud e dins lei vilas principalas.

Capitada dei missions estatsunidencas Apollo 16 (16-27 d'abriu) e Apollo 17
(7-19 de decembre) que se pausèron sus la Luna dins lei regions dei Monts
Descartes e de la Vau Taurus-Littrow. Permetèron d'estudiar la geologia e
l'atmosfèra lunaras.

Concepcion dau lengatge de programacion C per lei Laboratòris Bell
(principalament l'informatician Dennis Ritchie (1941-2011)). Foguèt lo premier
lengatge que conoguèt una difusion importanta au sen dau camp de l'informatica.

Desvolopament dau premier escanèr medicau per lo Britanic Godfrey Newbold
Hounsfield (1919-2004), engenhaire de la companhiá Electronical Musical
Instrument (EMI), a partir dei trabalhs precursors dau fisician sud-african
Allan McLeod Cormack (1924-1998).

Totjorn regardant lo domeni de l'imajariá espitaliera, desvolopament de la
premiera IRM (Imajariá per resonància magnetica) per lo quimista estatsunidenc
Paul Lauterbur (1929-2007). Aquel instrument es basat sus lo principi de la
resonància magnetica nucleara descubèrt en 1946 e es vengut un aparelh important
dins leis espitaus actuaus.



https://oc.wikipedia.org/wiki/1930

Lassat de la lentor dau procès de collectivizacion de l'agricultura, Stalin
ordonèt son acceleracion. Prenguèt tanben de mesuras per rompre l'oposicion dei
païsans rics (kolaks) que foguèron massivament arrestats e desportats après lo
vòte d'una decision dau Comitat Centrau d'eliminar aquela « classa » sociala.
Aquò entraïnèt una reaccion viva dei païsans que destruguèron lei recòltas, lo
materiau e tuèron lei tropèus. En fàcia d'aquela resisténcia, Stalin deguèt
marcar una pausa de març a junh avans d'engatjar de mejans pus importants a
partir de julhet. En despiech de quauquei concessions (mantenement d'un jardin
privat ambé la polalha e una partida dei tropèu), de milions de païsans foguèron
desportats e la produccion foguèt totalament desorganizada entraïnant de faminas
fòrça grèvas en 1931-1932. Dins lo corrent de l'annada, acomencèron tanben de
purgas novèlas (que demorèron limitadas fins a 1934).

Publicacion dau mecanisme de formacion de l'ozòn estratosferic per l'astronòm
britanic Sydney Chapman (1888-1970). Aquò permetèt d'explicar la preséncia
d'aqueu jaç gràcias a l'accion dau raionament ultraviolet dau Soleu sus lei
moleculas de dioxigèn de l'estratosfera (→ 1985).

Depaus dau premier brevet depintant lo foncionament d'un motor de reaccion per
l'engenhaire britanic Frank Whittle (1907-1996).

Premiera evocacion de l'existéncia d'una particula neutra e de massa nulla — que
foguèt dich neutrino en 1933 — per lo fisician Wolfgang Pauli (1900-1958).



https://oc.wikipedia.org/wiki/1912

Perseguida de la Revolucion Mexicana. Maucontent de la presidéncia de Francisco
Madero qu'aplicava lentament sei projèctes de reformas agricòlas, Emiliano
Zapata se revoutèt tornarmai. Unei caps revolucionaris l'imitèron entraïnant una
multiplicacion deis insureccions dirigidas còntra lo govèrn centrau.

En març, premiera mission militara aeriana de nuech realizada en març per
l'aviator italian Giulio Gavotti (1882-1939). En Alemanha, intrada en servici de
la premiera mina terrèstra modèrna que foguèt per la seguida largament copiada
per leis autrei país.

L'estudi de la variacion deis estèlas cefeidas permetèt a Henrietta Leavitt
(1868-1921) de descubrir una relacion lineara entre periòde de variacion e
luminositat mejana que se pòu utilizar per mesurar de distàncias espacialas.

Invencion de la turbina que porta son nom per l'engenhaire austrian Viktor
Kaplan (1876-1934). Au contrari dei turbinas ja existentas (turbina Francis de
1855), presentava l'avantatge de poder esplechar d'un biais eficaç lei cors
d'aigas presentant un debit important e de diferéncias d'autor feblas.

Publicacion d'estudis sus la difraccion dei rais X per lo fisician alemand Max
von Laue (1879-1960) que li permetèron de donar la premiera explicacion sus la
natura dei rais X. Recebèt lo Prèmi Nobel de Fisica 1914.

Premiera formulacion de la teoria de la deriva dei continents per lo meteorològ
alemand Alfred Wegener (1880-1930). Pasmens, franc de quauqueis excepcions,
aquela teoria foguèt ignorada ò mau aculhida per la communautat scientifica fins
ais annadas 1960.

L'annada 1912 es tanben sovent considerada coma aquela de la fondacion de la
volcanologia modèrna ambé la bastida dau premier observatòri sus lo volcan
Kilauea a l'iniciativa dau geològ estatsunidenc Thomas Jaggar (1871-1953).



https://oc.wikipedia.org/wiki/1899

A partir d'octòbre, lo movement dei Boxers comencèt de conóisser una amplor
novèla ambé d'escaramochas còntra lei tropas imperialas e tanben de mai en mai
d'atacas còntra de missionaris, de crestians chinés e de simbòls de l'influéncia
europèa (camin de fèrre, glèisas... etc). La Cort Imperiala se devesiguèt a
prepaus de la politica d'adoptar e Yuan Shikai capitèt finalament unei
conselhiers de Cixi de sostenir lo movement còntra la preséncia estrangiera en
China.

Perseguida dau desvolopament d'aplicacions militaras dau sosmarin ambé la
bastida dau Narval concebut per l'engenhaire francés Maxime Laubeuf (1864-1939).
Inventèt lo premier sosmarin de propulsion classica capable de se desplaçar amb
un motor diesel a la superficia (en temps normau) e amb un motor electric en
sotada (per lo combat). Aqueu tipe de foncionament venguèt la nòrma fins a
l'invencion dau sosmarin de propulsion nucleara capable de demorar en sotada en
permanéncia.

Presentacion de la premiera pila alcalina e dau premier acumulator niquèl-cadmi
per l'engenhaire suedés Waldemar Jungner (1869-1924).

Gràcias au procès de Karl von Linde, James Dewar (1842-1923) capitèt la premira
liquefaccion de l'idrogèn.



https://oc.wikipedia.org/wiki/1876

Divèrsei crisis se debanèron au sen de l'Empèri dins lo corrent de l'annada. La
premiera foguèt l'insureccion de Bulgaria que se revoutèt en abriu que foguèt
reprimida d'un biais saunós en mai. La violéncia de la repression entraïnèt de
reaccions fòrça negativas en Euròpa e ais Estats Units. D'aqueu temps, Abdulaziz
deguèt faciar una crisi financiera en causa de la manca de mejans per contuniar
de pagar leis interès dau dèute dau país. Quasiment plaçat sota la tutèla de
l'ambaissador rus, foguèt reversat lo 30 de mai e rapidament executat.

Son successor Murad V demorèt en plaça solament tres mes e foguèt remplaçat per
Abdulhamid II après una crisi de foliá. Lo sultan novèu deguèt faciar
l'ostilitat de Russia, d'Àustria e de l'Empèri Britanic après lo chaple dei
revòutats bulgars. Una conferéncia foguèt organizada a Constantinòble onte lei
poissanças europèas exigiguèron l'autonomia dei territòris crestians. Per
s'aparar còntra la menaça de desmembrament de l'Empèri, lo sultan novèu
preferiguèt adoptar una constitucion e transformar l'Empèri en monarquia
constitucionala. Lei Britanics acceptèron aisament aquela chausida mai lei Rus
preparèron una guèrra novèla.

Perseguida de la guèrra còntra Egipte que mandèt de renfòrç importants dins lo
nòrd d'Etiopia. Pasmens, en despiech de la superioritat de son armament e de son
entraïnament, l'armada egipciana se turtèt a una resisténcia acarnada de part
dei fòrças imperialas numericament pus nombrosas (100 000 òmes còntra 20 000) e
ben comandadas. Ansin, dau 7 au 9 de març, la batalha de Gura s'acabèt per la
quasi destruccion dau còrs egipcian (8 000 mòrts e 6 000 presoniers). Aquò
marquèt la fin de la menaça egipciana. Una trèva foguèt signada e de
negociacions malaisadas s'acabèron per la signatura d'un tractat de patz en
1884. En mai d'aquò, la temptativa d'invasion egipciana permetèt au negus
Yohannes IV d'unificar tot lo país, franc de Choa encara independent.

Creacion d'un govèrn sus lo modèl europèu per lo Premier Ministre
Rainilaiarivony amb uech gabinets especializats dins leis afaires estrangiers,
leis afaires interiors, l'educacion, la guèrra, la justícia, lo comèrci e
l'industria, lei finanças e la legislacion. De foncionaris, chausits au sen dei
populacions dei tèrras autas, foguèron installats dins lei diferentei províncias
dau reiaume per melhorar la gestion locala. Enfin, lo sistèma de collècta deis
impòsts de la capitala foguèt estendut a tot lo territòri per aumentar lei
revenguts de l'Estat.

Lo sistèma judiciari conoguèt tanben una reforma importanta ambé la creacion de
tres corts superioras installadas dins la capitala. Son ròtle èra de supervisar
lei decisions dei tribunaus locaus.

Còp d'estat de Porfirio Díaz que prenguèt lo poder. Capitèt d'estabilizar la
situacion politica mexicana fins a 1911 e l'afondrament de son regime.

Intrada en servici dau premier naviri frigorific destinat au transpòrt de carn
entre Argentina e França. Concebut per l'engenhaire francés Charles Tellier
(1828-1913), èra dotat d'un sistèma de refrigeracion utilizant l'èter dimetilic.
Aquò permetèt de remplaçar lo procès de saladura per lo transpòrt de denadas
periblas sus de distàncias importantas. Pasmens, lo sistèma de refrigeracion èra
pas encara satisfasent e lei naviris frigorifics se desvolopèron subretot ambé
l'invencion de la refrigeracion au dioxid de carbòni en 1890.



https://oc.wikipedia.org/wiki/%C3%92s

Lo tèrme òs (var. ues) designa o ben un teissut conjontiu solidificat o ben una
de sas estructuras individualas, o ben los organs, ont son formats, e que
possedisson fòrça animals.

L'ensemble dels òsses d'un animal forma lo sistèma ossós o l'esqueleta (o
l'ossamenta).

Mercé a lor estructura, los òsses son a l'encòp leugièrs, soples e solides.
Aqueles dels aucèls son encara aleugierats e contenon d'aire.

Dins lo reialme animal, las evolucions alternativas dins la constitucion de
l'esqueleta en respècte a l'òs son la cauquilha e l'exossamenta de quitina. Per
qualques animals (per exemple, las tartugas), los òsses que foguèron intèrnes
venguèron extèrnes en se transformant en clòsc.

Los òsses supòrtan las estructuras corporalas, aparan los organs intèrnes, e (en
conjonch amb los muscles) facilitan lo movement; son tanben implicats dins la
formacion de las cellulas sanguinas, lo metabolisme del calci, e la resèrva de
minerals. An fin finala un ròtle dins la destoxificacion de l'organisme en
fixant e reservant per exemple lo plomb (fins a 95 % de la carga corporala
totala per l'Òme), que pòt pasmens èsser sulcòp relargat al moment de la
menopausa de la femna, o aprèp una fractura en causant una intoxicacion al plomb
de l'organisme (saturnisme).

Las zònas de contacte entre dos òsses se nomenan las articulacions. Aquelas
pòdon èsser fixas o mai o mens mobilas.

Los òsses son tanben ligats los uns als autres amb de de ligaments interossoses.
Aqueles son de bendas de teissut conjontiu, a l'encòp soplas e resistentas.

Los ligaments son diferents dels tendons, que ligan cadun un òs a un muscle de
l'ossament.

L'ensemble dels òsses, de las articulacions, dels ligaments interossoses, dels
tendons e dels muscles de l'ossament forma l'aparelh locomotor.

La majoritat dels damatges ossoses son d'origina traumatica; un tust fisic coma
una casuda, accident de veitura... meton en tension l'òs fins a son punt de
rompedura: se ditz fractura. Una fractura s'acompanha sovent d'una dolor
localizada que segon l'intensitat pòt demandar la misa jos antalgic.

Seguís dins las setmanas e los meses venents una reconstruccion fisiologica de
l'òs per estimulacion de l'activitat osteoblastica: lo coissin ossós. Cal metre
en contension las articulacions en dessús e en dejós pendent tot lo periòde de
cicatrizacion de l'òs. Una fractura complicada o tocant las articulacions
demanda una operacion cirurgicala per evitar la formacion d'un coissin dit
"viciós" es a dire formant una sortida dolorosa o deformant lo membre.

Los òsses animals o umans mòrts aguèron d'usatges variats. Servèron a far de
jòias e objèctes utilitaris. De flaütas foguèron escultadas dins de tíbias
umanas. Los òsses de mamots e de balenas serviguèron per construire d'abitacions
pendent la preïstòria. L'òs coma material, per son aspècte semblant aquel de
l'ivòri, lo remplacèt sovent per bon prètz.

La conservacion e a vegadas l'exposicion d'elements simbolics (crani en
particular) d'ossaments d'animals o umans foguèron utilizats per fòrça religions
(ossuaris, catacombas..) o usatges guerrièrs o autres.

L'esqueleta uman foguèt tanben conservat per l'aprendissatge de l'anatomia als
artistas e mètges o professions paramedicalas. L'estudi dels òsses dels mòrts
permet amb una analisi genetica, fisica e bioquimica d'obtenir las informacions
a posteriori sus l'individú e son environament, atal se mostrèt que los rics
romans de l'antiquitat s'empoisonavan amb lo plomb de lor vaissèla e tudèls. Pus
prèp, es un dels domenis de la medecina legala, mas l'arqueològ pòt estudiar los
òsses de las momias o dels òmes preïstorics amb d'objectius pròches e de mejans
tecnics partejats.

Tractats dins lo quadre de la gestion dels descais, los òsses eissits de
cadavres d'animals foguèron calcinats o trissats per produire de fosfats
dicalcics, utilizats per fabricar d'engrais rics en calci, o encara per fabricar
de polvera d'osseïna

Lor incorporacion dins las farinas animalas donadas als erbivòrs es a l'origina
de la malautiá de la vaca fòla, e benlèu de la malautiá de Creutzfeldt-Jakob,
doas malautiás animalas de prions.



https://oc.wikipedia.org/wiki/Wi-Fi

Wi-Fi, acronim de Wireless Fidelity (Fidelitat sens fils), es una marca per un
ensems de nòrmas de compatibilitat per l'intercomunicacion entre malhums locals
sens fils (WLAN). Se basa sus las nòrmas publicas 802.11a e 802.11b establidas
per IEEE, e pas contrarotladas per cap d'empresa.

802.11a es una nòrma per malhum sens fial (WLAN) que fonciona dins la benda de
frequéncia de 5 GHz, a una velocitat de donadas maximala de 54 Mbps.

802.11b es una nòrma per WLAN que fonciona dins la benda de frequéncia de
2,4 GHz, amb una largor de benda de 11 Mbps. Es la frequéncia que compren las
microondas, lostelefòns mobils de tresena generacion e los periferics Bluetooth

802.11C es una nòrma per WLAN que fonciona dins la benda de frequéncia de
7,3 GHz, a una velocitat de donadas maximala de 72 Mbit/s.

Actualament la nòrma 802.11b ofrís una largor de benda de 11 Mbit/s e opèra dins
la benda de 2,4 GHz. Las comunicacions se fan pel biais d'ondas cortas de ràdio,
qu'interferisson pas amb ela, e que sa poténcia es fòrça bassa. Lo rai de
cobertura d'un senhal sens fials pòt arribar teoricament fins a 300 mètres, mas
la disposicion dels equipaments, parets, etc, fa que lo senhal arriba en general
als 100 mètres. La tecnologia Wi-Fi es avançada n'es a la version Wi-Fi 5, que
va a de velocitats fins a 54 000 kbit/s.



https://oc.wikipedia.org/wiki/Vene%C3%A7u%C3%A8la

Veneçuèla (var. Veneçuela), en espanhòl Venezuela, es un estat d'America del
Sud, al nòrd. Confronta la mar Cariba, Guyana, Brasil e Colómbia.

L'istòria de l'America dau Sud non Andina avans l'arribada deis Europèus es
fòrça mau coneguda en causa de l'abséncia de documents escrichs e dau nombre
feble de vestigis arqueologics descubèrts per lei scientifics. Dins la Seuva
Amazonica, de pòbles variats — subretot de Caribes sus lo territòri dau
Veneçuèla actuau — practivan una agricultura itineranta, la caça e la culhida.
Formavan dei societats complèxas lòng dei rius ò dei litoraus.

A la fin dau sègle XV, lo litorau veneçolan foguèt explorat tre 1498 per Cristòl
Colomb durant son tresen viatge en America. En 1499, Alonso de Ojeda
descurbiguèt lo Lac de Maracaibo. Li donèt lo nom de « Pichona Venècia » que
foguèt a l'origina dau mòt « Veneçuèla ». Menèt tanben una reconóissença
terrèstra e foguèt fòrça impressionat per la richessa dei Taironas, çò que
foguèt en partida a l'origina dau mite d'El Dorado (« Lo Daurat » en occitan).

La recèrca d'aquel endrech legendari, localizat dins lo nòrd-oèst d'America dau
Sud per leis Espanhòus, motivèt l'organizacion d'expedicions dins lo corrent dei
decenias seguentas. En particular, la familha Welser, de banquiers alemands,
obtenguèron dau rèi Carles Quint un drech d'esplecha de Veneçuèla. Dins lo
corrent deis annadas 1530, i mandèron donc d'expedicions a la recerca d'El
Dorado. Permetèron de descubrir e de sometre lei reiaumes dei Muiscas, pòble
installat dins la region de Bogotà.

La colonizacion vertadiera acomencèt tre leis annadas 1520. En despiech de
l'inexisténcia dei richessas d'El Dorado, leis Espanhòus trobèron de ressorsas
pron interessantas, coma d'üstrias perlieras ò de jaciments de sau, per
assegurar la perennitat d'installacions permanentas. En 1527, fondèron la vila
de Santa Ana de Coro que venguèt lo centre de la concession atribuida a la
familha Welser un an pus tard.

En 1545, la concession dei Welser foguèt anullada en causa de conflictes
recurrents entre lei banquiers, lei colons espanhòus e leis autoritats
colonialas. Aquò favorizèt la represa de la colonizacion dins lei montanhas au
sud de Coro e lòng dau litorau onte foguèt fondada Santiago de Leon de Caracas
en 1567. La vila novèla se desvolopèt rapidament gràcias a la descubèrta d'aur
dins son relarg e un governador espanhòu s'i installèt en 1577. Totjorn lòng de
l'ocean, Maracaibo foguèt fondada en 1574. Enfin, comencèt la lònga exploracion
dei Llanos que demorèron largament desconeguts fins a la fin dau sègle XVIII.

Dins lo corrent dau periòde espanhòu, Veneçuèla èra plaçat sota l'autoritat de
l'audiencia de Sant Domingo. En causa de la distància ambé l'illa, lei colons
èran relativament autonòms e lo « cabildo » de Caracas — una mena de conseu
municipau — dispausèt tre lo començament dau sègle XVII de competéncias
importantas. La reorganizacion deis annadas 1730-1740 e la creacion de la
Vice-Reiautat de Novèla Granada cambièron pas aquela situacion. Tre 1742, lo
governador de Caracas recebèt lo títol de capitani generau que confirmava son
autonòmia. Enfin, en 1786, sa quasi independéncia foguèt finalament reconeguda e
Veneçuèla formèt una audiencia pròpria.

Pendent lo sègle XVII, la produccion de cacau venguèt l'activitat principala dei
colons de la region de Caracas. Cultura necessitant una man d'òbra importanta,
aquò entraïnèt l'importacion d'esclaus africans e aguèt una influéncia majora
sus la formacion de la populacion dau Veneçuèla modèrne.

Fins ais annadas 1730, lo cacau favorizèt l'emergéncia d'una borgesiá fòrça rica
d'armators e de proprietaris terrencs, principalament installada a Caracas. Dins
aquò, vèrs 1730, lo govèrn espanhòu assaièt d'impausar lo monopòli d'una
companhiá reiala sus lei vendas de cacau per tocar una partida dei revenguts
d'aqueu comèrci. Lei plantaires assaièron de resistir e organizèron de rets de
còntrabanda ambé l'ajuda de trafegants anglés e olandés. Puei, en 1749-1752,
aguèt luòc una revòuta reprimida sensa consideracion per leis autoritats.
Pasmens, per defugir una segonda insureccion, Madrid aleujèt lo monopòli avans
de lo suprimir en 1784 (dissolucion de la companhiá reiala).

En fòra d'aquelei tensions, l'esplecha coloniala organizèt la region segon sei
besonhs. La region de Caracas gropava ansin aperaquí 40% de la populacion a la
fin dau sègle XVIII. La proporcion d'esclaus i èra fòrça importanta e solament
quauquei regions americanas (Panamà, Antilhas) avián proporcionalament mai
d'esclaus au sen de sa populacion. Dins lo sud, lei Llanos èran consacrats au
norrigatge extensiu dei bovins e èran majoritàriament poblats per de mestís e
d'esclaus en fugida.

En 1807-1808, l'invasion de l'Espanha peninsulara per França entraïnèt
l'afondrament de l'autoritat dau rèi espanhòu. Lo sobeiran foguèt remplaçat per
una junta suprèma que se transformèt rapidament en conseu de regéncia. En
Veneçuèla, una junta se formèt tanben a Caracas entraïnant l'acomençament de la
guèrra d'independéncia.

D'efèct, en 1811, un congrès foguèt elegit e, a l'iniciativa de Francisco de
Miranda e de Simón Bolívar, proclamèt l'independéncia d'una republica de
Veneçuèla. Pasmens, lei mestís, dichs « pardos », èran excluchs de la vida
politica. Ansin, sostenguèron lei fòrças lealistas que desbarquèron en 1812.
Bolívar deguèt s'enfugir e Miranda foguèt desportat en Espanha (i moriguèt en
1816). Lo premier capitèt de reorganizar lei fòrças republicanas e fondèt una
segonda republica de Veneçuèla en 1813. Puei, maugrat una fòrta resisténcia dei
lealistas, reconquistèt Caracas en 1813. Mau capitèt pasmens tornarmai d'obtenir
lo sostèn dei pardos que jonhèron lei guerilhas lealistas que se formèron dins
lei Llanos sota la direccion de José Tomas Boves.

A partir de 1814, la guèrra d'independéncia prenguèt una dimension novèla car lo
rèi Ferrand VII poguèt d'ara endavant se concentrar sus la restauracion de son
autoritat dins l'empèri coloniau. Pasmens, aquò s'acabèt per la victòria dei
republicans e l'independéncia dei colonias espanhòlas d'America dau Sud.

Ansin, en 1814-1815, de tropas lealistas capitèron de reconquistar la quasi dei
colonias dau nòrd-oèst d'America dau Sud. La segonda republica veneçolana
s'afondrèt après la desfacha de Bolívar còntra José Tomas Boves en 1814. En
1816, lo generau Pablo Morillo, arribat d'Espanha ambé 10 000 òmes, engatjèt una
repression fòrça dura. Pasmens, aquò permetèt pas de rompre lo movement
republican.

En 1817, Bolívar desbarquèt tornarmai en Veneçuèla e installèt sa posicion dins
lei bocas d'Orinoco. Capitèt de formar una aliança ambé lei pardos dei Llanos,
çò que li permetèt de contornejar Caracas e d'i isolar Morillo. De mai, aquò li
permetèt de reünir lei fòrças republicanas e d'infligir una desfacha importanta
ais Espanhòus a la batalha de Boyacá (1819). Après aquela victòria, formèt una
republica de Colómbia — dicha Granda Colómbia per leis istorians modèrnes — a
partir dei territòris tenguts en Novèla Granada e en Veneçuèla. Après aver
ocupat la màger part de Colómbia en 1820-1821, Bolívar ataquèt lei lealistas de
Veneçuèla que foguèron batuts a la batalha de Carabobo en junh de 1821.

En mai de 1821, un congrès dotèt la republica d'una constitucion e fixèt la
capitala a Bogotà. En setembre, Bolívar ne'n venguèt president. Enfin, en 1822,
lo rèsta de la Vice-Reiautat de Novèla Granada, l'Eqüator actuau, foguèt liberat
de la preséncia espanhòla. L'annada seguenta, l'eliminacion dei darrierei pòchas
de resisténcia espanhòla marquèt la fin de la guèrra d'independéncia.

Fòrça instabla, la Granda Colómbia se fragmentèt rapidament entre 1823 e 1830.
D'efèct, sei caps se devesiguèron entre dos camps. Lo premier èra eissit de la
classa superiora mentre que lo segond èra format de caps militars. Poderosa en
Veneçuèla, la faccion militarista prenguèt lo generau José Antonio Páez coma
cap. Puei, un segond conflicte apareguèt entre lei partisans de Simón Bolívar,
desirós de formar un poder centrau fòrt, e lei liberaus de Francisco de Paula
Santander.

En 1827, Bolívar acomencèt de negociar ambé Páez. Un an pus tard, obtenguèt lei
plens poders après una temptativa de còp d'estat. Puei, après un complòt liberau
destinat a l'assassinar, exilèt Santander. Pasmens, aquelei trèbols entraïnèron
una tiera d'insureccions e la Granda Colómbia foguèt rapidament victimas dei
fòrças centrifugas que menaçavan son estabilitat. Ansin, en genier de 1830, Páez
proclamèt l'independéncia de Veneçuèla e, en mai de la meteissa annada, Juan
José Flores aquela d'Eqüator.

Gràcias a son prestigi, José Antonio Páez, subrenommat lo « Centaure de
l'Independéncia », dominèt la vida politica veneçolana fins a 1847. Faguèt
adoptar en 1830 una constitucion conservatritz instaurant un sufragi censitari
que permetèt de mantenir en plaça la societat coloniala e la dominacion dei
proprietaris terrencs. Puei, se preocupèt de tornar bastir l'economia durament
tocada per lei combats còntra leis Espanhòus. En particular, lo cacauier foguèt
pauc a pauc remplaçat per lo cafeièr.

Durant aqueu periòde, dos partits se formèron au sen de l'oligarchia. Lei
conservadors, dirigits per Páez e Carlos Soublette, èran dichs « roges ».
S'opausèron ai liberaus, dichs « jaunes », que se gropèron a partir de 1840 a
l'entorn d'Antonio Leocadio Guzmán. De tensions apareguèron pauc a pauc entre
lei dos camps. En 1846, lo liberau Ezequiel Zamora prenguèt la direccion d'una
insureccion de païsans paures. L'armada reprimiguèt aisament lo movement mai
Páez laissèt lo poder un an pus tard a José Tadeo Monagas.

José Tadeo Monagas e son fraire José Gregorio Monagas dirigiguèron lo país de
1847 a 1858. José Tadeo Monagas adoptèt una politica de reconciliacion ambé lei
liberaus (gràcia de Zamora). Puei, demeniguèt la poissança dei conservadors que
sei parlamentaris deguèron li donar de poders importants (« assassinat dau
Congrès »). Una insureccion menada per José Antonio Páez mau capitèt e l'ancian
president deguèt s'exilar en 1850.

En 1851, José Tadeo Monagas sostenguèt l'eleccion de son fraire a la
presidéncia. José Gregorio Monagas renforcèt la natura autoritària dau regime e
aboliguèt l'esclavatge en 1854. Un an pus tard, José Tadeo Monagas foguèt
tornarmai elegit president mai lei conservadors organizèron una importanta
insureccion, comandada per Julián Castro, qu'anava rapidament degenerar en
guèrra generala. En fàcia de la situacion, Monagas demissionèt en març.

En 1858, Julián Castro prenguèt la direccion provisòria dau país e una
convencion dominada per lei conservadors foguèt cargada de redigir una
constitucion novèla. Pasmens, lei liberaus refusèron de se sometre. En febrier
de 1859, Ezequiel Zamora desbarquèt a Coro. Recebèt lo sostèn dau generau Juan
Crisóstomo Falcón e comencèt la conquista de l'oèst dau país. A Caracas, la
situacion èra malaisada e Castro deguèt laissar lo poder en aost de 1859 mai lei
tropas dau govèrn capitèt de protegir la vila. En genier de 1860, Zamora foguèt
tuat e Falcón deguèt se retirar vèrs l'oèst.

Pasmens, aquela desfacha dei liberaus — dichs federaus durant la guèrra —
marquèt pas la fin dei combats car de caps mestís dei Llanos organizèron de
guerilhas dins lei regions interioras. De mai, en despiech dau retorn de José
Antonio Páez, lei conservadors foguèron pas capables d'estabilizar son regime a
Caracas. Menaçats per l'avançada dei guerilhas dins l'oèst, dins l'èst e dins
lei Llanos, deguèron negociar en 1863. Conclut en març per Páez e Falcón, lo
Tractat de Coche permetèt d'arrestar la guèrra civila. Entre 150 000 e 180 000
Veneçolans (sus una populacion de 1,8 milions d'abitants en 1858) foguèron tuats
per lei combats, la famina e lei malautiás e plusors regions, especialament dins
lei Llanos, avián subit de destruccions fòrça importantas.

En març de 1864, una novèla constitucion foguèt adoptada instaurant leis Estats
Units de Veneçuèla. Falcón foguèt elegit president mai laissèt la realitat dau
poder a Antonio Guzmán Blanco, fiu d'Antonio Leocadio Guzmán. Pasmens, après lo
caòs creat per la Guèrra Federala, divèrseis insureccions localas empachèron
d'estabilizar lo país. Puei, a la fin de 1867, lo generau Miguel Antonio Rojas
entraïnèt una revòuta au sud-èst de Caracas. Dicha Revolucion Blava segon la
color dau drapèu de Rojas, l'insureccion prenguèt lo poder en 1868 ambé José
Tadeo Monagas. Pasmens, Monagas moriguèt dins lo corrent de l'annada. Sei
successors ataquèron lei liberaus entraïnant l'exili de Guzmán e l'afondrament
deis autoritats.

Antonio Guzmán Blanco tornèt en Veneçuèla en 1870 dins un contèxte de crisi
intèrna grèva. Apareguèt alora coma l'òme providenciau e intrèt sensa dificultat
dins la capitala en abriu. Gràcias au sostèn dau partit liberau, formèt un
regime fòrt e progressista que se transformèt rapidament en regime autoritari,
autocratic e corromput. D'efèct, en 1870, instaurèt un sistèma d'educacion
gratuita e obligatòria, ordonèt de trabalhs de modernizacion deis axes de
comunicacion ò modernizèt la gestion dei finanças publicas. Pasmens, se
desvolopèt un important culte de la personalitat e la corrupcion se generalizèt.
Après 1884, sota la presidéncia dau generau Joaquín Crespo, fidèu de Guzmán,
l'oposicion au regime aumentèt e son cap foguèt finalament obligat d'abandonar
lo poder en 1887.

Après la presidéncia de Juan Pablo Rojas Paúl (1888-1890), Veneçuèla conoguèt un
periòde trebolat a prepaus de l'eiretatge dau periòde Guzmán. D'efèct, durant lo
mandat dau conservator Raimundo Andueza Palacio (1890-1892), la reaccion
antiliberala ataquèt sei simbòls coma leis estatuas ò lei proprietats de Guzmán.
Reversat en 1892 per una « revolucion legalista » après una temptativa de
prolongar son mandat, Andueza deguèt s'exilar. Foguèt remplaçat per Joaquín
Crespo que dirigiguèt lo país fins a 1898. Pendent sa presidéncia, Veneçuèla
conoguèt una crisi economica grèva.

En 1899, Cipriano Castro, un militar dei regions de l'oèst, se revoutèt e intrèt
dins la capitala en octòbre. Elegit president en 1902, assaièt de luchar còntra
la dominacion estrangiera — lei Britanics avián lo contraròtle dei pòrts, leis
Estatsunidencs de l'industria petroliera naissenta e leis Alemands dau rèsta de
l'economia — mai deguèt premier combatre divèrseis insureccions militaras
(generalament sostengudas per de companhiás estrangieras). Puei, après la
pacificacion dau país en 1903, foguèt obligat de faciar un blocus maritim
organizat per lo Reiaume Unit e Alemanha a prepaus dau pagament dau deute
nacionau veneçolan. Una mission diplomatica estatsunidenca permetèt d'obtenir la
levada dau blocus mai una darriera crisi navala opausèt Castro ai País Bas en
1908. La meteissa annada, lo generau Juan Vicente Gómez aprofichèt un viatge dau
president en Euròpa per organizar un còp d'estat e prendre lo poder.

Lo generau Gómez gardèt lo poder fins a sa mòrt en 1935. Aqueu periòde foguèt
caracterizat per lo desvolopament fòrça important de l'industria petroliera a
partir de 1922. En 1929, Veneçuèla èra lo segond productor mondiau d'aur negre,
après leis Estats Units d'America, e leis idrocarburs prenguèron alora una plaça
centrala dins l'economia dau país.

Politicament, Gómez instaurèt una dictatura militara a partir de 1913 e
modifiquèt mai d'un còp la constitucion per se mantenir a la presidéncia.
Professionalizèt lei fòrças armadas e leis utilizèt per desarmar divèrsei
milícias localas. Pasmens, aquela operacion se transformèt dins certanei regions
en ocupacion militara permanenta. En parallèl, Gómez fisèt la gestion d'una
partida de l'economia a de « tecnocratas » e se raprochèt dau clergat.

Après la disparicion de Juan Vicente Gómez, lo generau Eleazar López Contreras
venguèt cap de l'Estat. Adoptèt un programa de liberalizacion e foguèt
oficialament elegit president. Après un brèu periòde de libertat (liberacion de
presoniers politics, retorn d'exilats, organizacion de sindicats e de grèvas...
etc.), venguèt pus autoritari. En 1941, foguèt remplaçat per lo generau Isaías
Medina Angarita que demorèt president fins a 1945. Durant la màger part de la
Segonda Guèrra Mondiala, mantenguèt una neutralitat de façada permetent ais
Estats Units d'estacionar de tropas sus lo territòri veneçolan per protegir lei
jaciments de petròli e lei pòrts còntra lei sosmarins alemands. Declarèt
finalament la guèrra — formalament — a l'Axe en febrier de 1945 per rejónher lei
negociacions regardant l'après guèrra. Sa succession causèt un conflicte entre
plusors candidats. Lo 18 d'octòbre de 1945, l'impossibilitat de trobar una
solucion entraïnèt un còp d'estat militar.

Leis oficiers a l'origina dau còp d'estat d'octòbre de 1945 èran de sòcis de
l'Accion Democratica, partit sociau-crestian fondat en 1942 dirigit per Rómulo
Betancourt. En 1946, una assemblada constituenta foguèt elegida e l'Accion
Democratica i obtenguèt la majoritat. Un an pus tard, una novèla constitucion
foguèt adoptada e Rómulo Betancourt venguèt lo premier president veneçolan
elegit au sufragi universau dirècte en decembre. Dins aquò, la politica
progressista dau govèrn suscitèt lo maucontentament dei conservators, de la
Glèisa e dei militars. Ansin, en novembre de 1948, un novèu còp d'estat militar
entraïnèt la fin de l'experiéncia de l'Accion Democratica e l'exili de
Betancourt.

Lei militars gardèron lo poder e ordonèron la dissolucion de l'Accion
Democratica, dau Congrès, deis partits politics e dei sindicats. Una junta
foguèt creada e lo generau Carlos Delgado Chalbaud ne'n prenguèt la direccion
fins a son assassinat per d'opausants a la dictatura en 1950. Son ròtle foguèt
pauc a pauc représ per lo coronèu Marcos Pérez Jiménez qu'organizèt d'eleccions
en 1952 per legitimar son poder. Pasmens, lei resultats li foguèron pas
favorables e se mantenguèt finalament per fòrça a la tèsta de l'Estat « per
luchar còntra lo comunisme ». Una segonda temptativa capitèt en 1953 mai sa
dictatura suscitèt d'oposicions importantas. En 1957-1958, una mobilizacion
fòrta de l'oposicion, de declaracions ostilas dau clergat e de revòutas dins
certaneis unitats militaras entraïnèron l'afondrament de la junta militara e
l'exili de son cap.

Après la fin de la dictatura militara, una junta civila e militara dirigiguèt lo
país en 1958. Lei dos partits principaus, l'Accion Democratica e la Copei
trobèron un acòrd entre elei per respectar lo jòc democratic. Pasmens, lo
regime, fòrça conservator, deguèt faciar l'ostilitat de l'extrèma drecha e dei
comunistas que formèron de guerilhas.

Rómulo Gallegos foguèt tornat elegir a la presidéncia en decembre de 1958 e lo
demorèt fins a 1964. Organizèt una reforma agrària — limitada — e participèt a
la fondacion de l'Organizacion dei País Exportators de Petròli (OPEP). Son
successor, Raúl Leoni (1964-1969), capitèt de negociar ambé lei guerilhas la fin
de la lucha armada en cambi d'una amnistia. Après la Guèrra de Kippur (octòbre
de 1973), lo president Carlos Andrés Pérez nacionalizèt l'industria petroliera
lo 1èr de genier de 1976. Demorèt pron prudent per pas rompre ambé Washington e
aquela decision encoratjèt lo desvolopament de la corrupcion au sen dau govèrn.

Pasmens, lei cors deis idrocarburs demeniguèron, çò qu'entraïnèt de dificultats
economicas durant la presidéncia de Carlos Andrés Pérez (1979-1984). Sota Jaime
Lusinchi (1984-1989), foguèt adoptada una politica d'austeritat que sei
consequéncias foguèron una demenicion dau nivèu de vida e una aumentacion grèva
dau caumatge. Carlos Andrés Pérez, tornarmai president de 1989 a 1993, estendèt
l'austeritat e menèt de plans d'ajustament fòrça durs. Aquò entraïnèt
d'esmogudas a Caracas (de 300 a 3 000 mòrts) e una multiplicacion dei grèvas.
Puei, l'agitacion se difusèt au sen de l'armada e doas temptativas de còp
d'estat militar aguèron luòc en octòbre — organizada per lo coronèu Hugo Chávez
— e en novembre de 1992. Un an pus tard, Pérez foguèt destituit per lo Congrès
après d'escandòls financiers.

Rafael Caldera foguèt elegit per lo remplaçar gràcias au sostèn d'una larga
coalicion de partits ostils a son adversari (eissit dau sindicalisme). Pasmens,
la crisi s'agravèt amb una tiera de falhidas bancàrias e una demenicion dei
pretz petroliers. Descreditadas, l'Accion Democratica e la Copei perdiguèron lo
poder en 1998 ambé l'eleccion de l'ancian putschista Hugo Chávez.

Après una campanha en favor de la defensa dau pòble, Hugo Chávez foguèt aisament
elegit (60%) e convoquèt una assemblada constituenta per modificar la
constitucion. Aprovada en decembre de 1999 (70% d'òc), la novèla constitucion
instaurèt la « Republica Bolivariana de Veneçuèla ». Aquò li alienèt lei
conservators qu'assaièron de lo destituir. Pasmens, Chávez foguèt tornat elegir
en 2000, resistiguèt a un còp d'estat sostengut per leis Estats Units en 2002, a
una grèva generala organizada per lo patronat en 2002-2003, ganhèt un referendum
de confirmacion en 2004 e divèrseis autreis escrutinhs fins a sa mòrt.

Durant sa presidéncia, capitèt de gardar sa popularitat e menèt una politica
progressista en favor dei classas popularas. Despendenta dau cors deis
idrocarburs e menaçada per una criminalitat galaupanta, sa politica aguèt
pasmens de resultats importants amb una reduccion de la pauretat (de 54% de la
populacion en 2003 a 26% en 2008), un melhorament de la lucha còntra la
malnutricion, una demenicion deis inegalitats, d'augmentacions deis ajudas
socialas e un programa d'educacion que permetèt d'eliminar l'illetrisme.
Pasmens, en causa de la demenicion dau cors de petròli, la fin de sa presidéncia
foguèt tocada per de dificultats economicas. Ansin, après sa mòrt en març de
2013, son successor, Nicolás Maduro, ganhèt just just leis eleccions (50,6%).
Deguèt rapidament faciar un agravament de la situacion economica e perdiguèt
leis eleccions legislativas de 2015 còntra una coalicion dei partits opausats au
chavisme.



https://oc.wikipedia.org/wiki/Val%C3%A9ncia

Valéncia (en catalan València) es la capitala del País Valencian. Es tanben la
capitala de la comarca de l'Horta e de la província de Valéncia. Es en riba de
la mar Mediterranèa e ten un dei pòrts pus importants de la Peninsula Iberica.
Còmpta 807 000 abitants, segon leis estimacions de 2006. L'airau metropolitan de
Valéncia es mai conegut coma l'Horta de Valéncia e ten mai d'1 750 000 abitants:
es la tresena aglomeracion de l'estat espanhòu.

La vila de Valéncia se tròba sus la còsta mediterranèa de la Peninsula Iberica,
subre una planura en riba dau riu de Túria, enrodada de montanhetas que passan
rarament lei 100 m d'altitud. La soleta sèrra importanta a de bòn pròcha de la
vila es la Sèrra Calderona, a un trentenat de quilomètres au nòrd-oèst de la
vila. La ciutat anciana èra en riba dau riu, a mai d'un quilòmetre de la mar,
ont i aviá a passat temps lo Grau de Valéncia, qu'ara es un districte de mai de
la vila conegut coma Poblats Marítims. Au sud de Valéncia se tròba lo paratge de
l'Albufera de Valéncia, un lac d'aiga doça au costat de la mar, que se noirís
d'aqüifèrs nombrós e ont a l'ora d'ara i a un pargue nacionau.

Valéncia possedís un clima tipicament mediterranèu. Se caracteriza per sa doçor,
amb una temperatura mejana annuala superiora a 17 °C. Leis estius son cauds e
leis ivèrns fòrça moderats. Durant lei mes ivernaus la temperatura baissa gaire
sota 10 °C. Lei precipitacions son discretas e presentan lo minimum estivau
mediterranèu classic, amb dos maximums, un a la tardor e un autre a l'acabament
de l'ivèrn e au començament de la prima.

La Ciutat de Valéncia foguèt fondada en 138 avC subre un ancian sit ibèr per i
installar de soudats licenciats, mentre que Decim Juni Brut èra cònsol roman:
aqueu d'aquí repartiguèt de tèrras ai soudats licenciats au ras de la vila nòva.
En aquela epòca, e mai batèron moneda pròpria dins la vila, qu'aquò èra una
mòstra de l'importància que teniá.

En 75 avC foguèt destrucha dins la guèrra entre Pompèu e Sertòri, e foguèt
abandonada durant un cinquantenat d'ans.

Au sègle I, la Ciutat de Valéncia ja aviá recuperat sa populacion e comencèron
de construire de grandeis òbras d'infraestructura. Au sègle III comencèt una
epòca novèla de decadéncia, coma dins la rèsta de l'Empèri Roman.

Amb la casuda, la vila foguèt ocupada per lei Visigòts e faguèt partida de
divèrs reiaumes peninsulars.

En 711, la vila tombèt dins lo domeni musulman. A la casuda dau califat de
Còrdoa, Valéncia venguèt la capitala de la taifa dau meteis nom, e ansin se
mantenguèt fins en 1094, que la conqueriguèt lo Cid, e alora passèt dins lo
domeni castelhan. Gaire de temps après sa mòrt, leis Almoràvits recuperèron la
vila en 1102. En 1171, Valéncia passèt sota la dominacion almoada.

L'arribada dins la Ciutat de Valéncia dau rei d'Aragon Jaume I, lo 9 d'octòbre
de 1238, metèt fin a cinc sègles de cultura musulmana, mai aquela laissèt una
emprenta solida dins la vila e dins lo territòri valencian. Après son
incorporacion a la Corona d'Aragon, la vila se desvolopèt considerablament. Lo
sègle XV foguèt per la ciutat una epòca de desvolopament economic e civic amb la
construccion d'espacis publics nòus, coma lei Torres de Serrans (1392), la
Llotja de la Seda (1482) o lo Micalet. Valéncia arribèt a èsser una dei vilas
pus importantas de la Mediterranèa. La primiera estampariá de la Peninsula
Iberica se construguèt a Valéncia. La primiera Bíblia estampada en una lenga
romanica, lo valencian, s'imprimiguèt a Valéncia vèrs 1478, e es atribuida a
Bonifaci Ferrer. En 1502 se fondèt l'Universitat de Valéncia, a partir de
l'Estudi General. Lei banquiers valencians prestèron d'argent a la Reina Isabèu
de Castelha per lo viatge de Cristòu Colomb en 1492 vèrs America.

Ça que la, a causa dei tensions venent de l'union dinastica de la Corona
d'Aragon amb Castelha, l'esplendor de Valéncia comencèt de mermar vèrs lo sègle
XVI amb lo despoblament causat per la primiera expulsion dei moriscs (qu'èran la
majoritat de la populacion) per lei Reis Catolics. Lei tensions amb lei reis
castelhans cresquèron, en arribant ai ponchs mai sensibles amb la Revòuta dei
Germanies (1519–1522), la segonda expulsion dei moriscs de 1609 que reduguèt
significativament la populacion e, fin finala, amb la Guèrra de Succession
Espanhòla de 1702 a 1709 que signifiquèt la fin de l'independéncia politica e
juridica dau Renhe de Valéncia, en derogar Felip V d'Espanha lei Fòrs de
Valéncia.

La decadéncia de la vila durèt fins au mitan dau sègle XIX, quand una borgesiá
febla impulsèt leugierament lo desvolopament de la vila, e tanben una
renaissença leugiera dei tradicions e de la lenga valenciana. Un dei politics
dau començament dau sègle XX, un d'aquelei que faguèron enracinar lo
republicanisme dins la ciutat, foguèt Vicent Blasco i Ibáñez, qu'universalament
es pus conegut coma un dei romanciers valencians pus importants, encara qu'en
lenga espanhòla.

Saique en causa d'aquela tradicion republicana, Valéncia s'alinhèt immediatament
amb lo partit republican durant la Guèrra Civila Espanhòla, que comencèt en
1936. E mai la capitala d'Espanha la transferiguèron a Valéncia durant lei
darriers mes de la guèrra. Un còp mai, en avent terminada la guèrra dins lo camp
perdent, leis ans seguents, Valéncia patiguèt pus grevament que d'autrei vilas
de l'estat espanhòu. Pendent la dictatura de Franco, de parlar o d'escriure lo
valencian foguèt enebit, e mai arribèron a picar lei gents se parlavan dins lei
luòcs publics, o arribèron a de penas criminalas.

En 1957, Túria desbordèt, fach que se coneis amb lo nom de la Gran Riuada de
Valéncia, causant la mòrt de fòrça valencians. Per tau d'evitar de catastròfas
nòvas, desvièron quauqueis ans puei lo riu dins una maire novèla. Lo riu vièlh
(o vièlh liech de Túria) lo laissèron abandonat durant pron d'annadas. Lei
primiers cònsols franquistas prepausèron de i far una autoestrada, una opcion
que finalament l'escartèron.

Amb l'arribada de la democracia dins l'estat espanhòu, Valéncia se constituiguèt
coma la capitala de la Comunitat Valenciana establida en 1982 amb una cèrta
autonomia e lo sèti de la Generalitat Valenciana e de totei leis organs de
govèrn de la Comunitat. Durant lei primiers 25 ans de democracia, Valéncia a
cambiat significativament, en se destacant coma òbras emblematicas lo jardin de
Túria (enjardinament dau vièlh liech de Túria) e la nòva Ciutat de les Arts i
les Ciències, de Santiago Calatrava.

D'entre los monuments de la vila la Lòtja de la Seda es dins lo Patrimòni
Mondial de l'Umanitat.

La vila de Valéncia còmpta en 2006 un totau de 807 000 abitants, segon la
Comuna, e es lo centre d'un airau metropolitan estendut qu'aconseguís 1 750 000
abitants. Representa 18% de la populacion de la Comunitat Valenciana.

Lòng dau sègle XX la ciutat a multiplicat per tres e mieg sa populacion
iniciala, en essent lei periòdes de creissença demografica maxima leis ans
1930-1940 e lo decenni deis ans 1960. Leis ans 1990 son estats un periòde
d'estabilitat demografica per efiech de la casuda dei movements migratòris, que
foguèron lo factor fondamentau de creissença deis ans anteriors, e per la
reduccion de la natalitat. Dempuei lei darriers ans lei fòrts corrents
migratòris exteriors son a provocar tornarmai una dinamica demografica positiva.

La vila de Valéncia es, fondamentalament, una aira de servicis que son
influéncia va delà lei limits dei raras municipalas. Actualament la populacion
ocupada dins lo sector dei servicis es 73,2% dau totau, amb un grand pes deis
activitats de demanda finala, dau comèrci de detalh e de gròs, dei servicis
especializats ais entrepresas e deis activitats professionalas.

L'economia de la vila a tengut durant lei darriers ans una dinamica positiva que
se vei rebatuda dins lei chifras dau chaumatge registrat, de la matriculacion de
veïculs o dei licéncias de construccion. Son dinamisme coma centre economic e
coma luòc de referéncia per d'activitats economicas multiplas se rebat tanben
dins la poissança deis institucions clau per lo desvolopament economic coma la
Fiera de Valéncia, lo Pòrt Autonòm, la Borsa, lo Palais dei Congrès o lei
sieuneis universitats.

Valéncia còmpta tanben d'institucions culturalas importantas qu'an una
importància creissenta dins son desvolopament: l'IVAM, lo Palau de la Música o
la Ciutat de les Arts i les Ciències pòrtan una valor ajustada innegabla a la
ciutat e a son entorn metropolitan coma centre culturau e de léser.

Valéncia es famosa per lei Falles, lei fèstas localas dau 15 au 19 de març, en
onor dau sieu patron, Sant Josèp, e mai se son de fèstas de tradicion pagana.
Dins lei fèstas religiosas, tanben se celèbran amb devocion aquelei de Sant
Vicenç Martir, pereu patron de la vila, en genier, e mai aquelei de Sant Vincenç
Ferrer, patron dau Comunitat Valenciana. En aquesta darriera festivitat se
representan dins fòrça luòcs de la vila lei miracles supausats de Sant Vincenç,
generalament representats per d'enfants.

Una autra festivitat granda dins la ciutat es lo 9 d'octòbre, data que remembra
l'intrada de Jaume I d'Aragon dins la vila. Aqueu jorn, se celèbra dins la vila
Sant Dionisi (Sant Donís) o, mai popularament, la Mocadorada (Mocaorà), quand
leis òmes ofrisson a sei femnas (e de còps tanben ai maires) un mocador
qu'envolopa de pastissons de massapan de formas e colors diferentas representant
la frucha e mai doas figuras pus grandas: la piuleta e lo tronador, evocacions
d'una anciana proïbicion de lançar de fusadas lo 9 d'octòbre per tau de celebrar
l'intrada de Jaume I. Per fòrça valencians, lo 9 d'octòbre es considerat coma lo
jorn dei calinhaires. Pereu lo 9 d'octòbre a luòc la populara procession civica
ont un grop, format per leis auteis esfèras politicas e socialas valencianas,
acompanha la bandiera dau Renhe Valencian (la Reial Senyera Coronada) dins lo
centre ancian de la vila, en vesitant de luòcs coma la catedrala de Valéncia e
lo palais de la Generalitat. Cada an se designa una personalitat que serà
encargada de portar la bandiera durant tot lo percors. Una dei particularitats
d'aquel acte es que la bandiera se ten en mantenent la tradicion dau Centenar de
la Ploma segon la quala la Reial Senyera Coronada se pòt pas inclinar davant
degun.

D'autrei fèstas popularas son la Setmana Santa dau Cabanyal, la nuech de Sant
Joan a la plaja de la Malva-rosa, lei carnestoltes, e fòrça autreis activitats
en relacion amb lei Fallas.

Dins la gastronomia, la vila a fach sieus lei plats pus coneguts de la comarca
de l'Horta: la paèlha valenciana, originària de la zona de l'Albufera, lei
bunyols amb de chocolat, l'all i pebre, e l'orxata, originària de l'Horta Nòrd.



https://oc.wikipedia.org/wiki/URSS

L'Union Sovietica aguèt un sistèma politic de partit unic dominat pel Partit
Comunista fins a 1990 e e mai se èra una union federala de 15 republicas
sovieticas subnacionales, l'Estat sovietic foguèt estructurat jos un Govèrn
nacional e una economia extrèmament centralizados.

La Revolucion de Febrièr de 1917, que provoquèt la casuda de l'Empèri rus, aguèt
coma successor dins lo Govèrn Provisional Rus, que foguèt desrocat per la
Revolucion d'Octòbre en s'establint lo Govèrn dels bolcheviques aperat
Sovnarkom. De contunh, se desacadièc la Guèrra Civila Russa que foguèt ganhada
pel nòu regim sovietic. En decembre de 1922 foguèt creada l'Union Sovietica amb
la fusion de la Republica Socialista Federatiua Sovietica de Rússia, la
Republica Federala Socialista Sovietica de Transcaucasia, la Republica
Socialista Sovietica d'Ucraïna e la Republica Socialista Sovietica de
Bielorussia.

Après lo decès del primièr cap sovietic, Vladímir Lenin, en 1924, Iósif Stalin
acabèt en ganhant la lucha pel poder e dirigiguèt lo país a travèrs d'una
industrializacion a granda escala, amb una economia centralizada e una extrèma
repression politica. En junh de 1941, pendent la Segonda Guèrra Mondiala,
Alemanha al bòrd de los sieus aliadi ocupèt l'Union Sovietica, un país qu'aviá
signat amb el un pacte de pas agression. Al cap de quatre ans d'una guèrra
brutala, l'Union Sovietica emergió victoriosa coma una de las doas
superpotencias del mond, al bòrd dels Estats Units.

L'Union Sovietica e los sieus Estats aliadi d'Euròpa oriental, aperat Blòc de
l'Èst, foguèron implicats en la Guèrra Freda, que foguèt una esperlongada lucha
ideologica e politica mondiala contra los Estats Units e los sieus aliadi del
Blòc occidental; fin finala la URSS cediguèt davant los problèmas economics e
los disturbios politics intèrnes e extèrnes. Pendent aqueste periòde, l'Union
Sovietica arribèt a èsser lo modèl de referéncia per de futurs Estats
socialistas. Dempuèi 1945 fins a 1991, l'Union Sovietica e los Estats Units
dominèron l'agenda globala de la politica economica, d'afars exteriors,
d'operacions militèsses, escambi cultural, de progrèsses scientifics en
inclusent l'iniciacion de la exploración espaciala, e d'espòrts (incluses los
Jòcs Olimpics). A de fins del decènni de 1980, lo darrièr cap sovietic Mijaíl
Gorbachov tractèt de reformar l'Estat amb las siás politicas de la perestroika e
glásnost, mas l'Union Sovietica se derrumbó e foguèt dissolguda formalament en
decembre de 1991 après lo fallido assag de còp d'Estat d'agost. Après d'aquò, la
Federacion de Rússia assumiguèt los sieus dreches e d'obligacions.

Los limits geografics de l'Union Sovietica varièron amb lo temps, mas après las
siás darrièras anexiones territorialas principalas e l'aucupacion dels païses
Bálticos (Lituània, Letònia, e Estònia), de l'èst de Polònia, Besarabia, e
qualques autres territòris pendent la Segonda Guèrra Mondiala, dempuèi 1945 fins
a la dissolucion, los limits correspondèron aperaquí a aqueles de la extinta
Rússia Imperial, amb las exclusions notablas de Polònia, la màger part de
Finlàndia, e Alaska.

Se pensa tradicionalament que l'Union Sovietica es la successora de l'Empèri
rus, pas obstante passèron cinc ans entre lo darrièr Govèrn dels zares e
l'instauracion de l'Union Sovietica. Lo darrièr zar, Nicolás II, governèt
l'Empèri rus fins a lo sieu abdicación en març de 1917, en partida a causa de la
pression dels afrontaments en la Primièra Guèrra Mondiala, après un breve Govèrn
Provisional Rus prenguèt lo poder, per èsser desrocat en la Revolucion d'octòbre
de 1917 per revolucionaris dirigits pel cap bolchevique Vladímir Lenin.

L'Union Sovietica foguèt establida en decembre de 1922 coma l'Union de las
Republicas Socialistas Sovieticas de Rússia (coneguda coma Rússia Bolchevique),
Ucraïna, Bielorussia e Transcaucasia governadas, las tres primièras, per de
partits bolcheviques e la darrièra pel menchevique. Malgrat la fondacion de
l'Estat sovietic coma una entitat federatiua de fòrça republicas constituyentes,
caduna amb las siás pròprias entitats politicas e administrativas, lo tèrme
«Rússia Sovietica» – estrictament aplicabla sonque a la Republica Socialista
Federatiua Sovietica de Rússia (RSFSR) - foguèt sovent incorrectamente aplicat
dins tot lo país per politics e d'escrivans pas sovietics.

L'activitat revolucionària modèrna en l'Empèri rus comencèt amb la Revuelta
Decembrista de 1825, e e mai se la servitud foguèt abolida en 1861, o anèt en de
tèrmes desfavorables pels camparòus e serviguèt a animar als revolucionaris. Un
parlament, la Duma Imperiala de Rússia, foguèt establit en 1906, après la
Revolucion de 1905. Malgrat la resisténcia del zar als assages de passar d'una
monarquia absoluta a una constitucionala, foguèt fin finala promulgada la
Constitucion russa de 1906, la primièra constitucion del país. Malgrat aiçò, la
agitación sociala contunhèt e s'agravèt pendent la Primièra Guèrra Mondiala pel
fracàs militar e la escasez de neuritud dins las vilas principalas.

Un suslhèuament popular espontanèu en Petrogrado, en responsa al decaimiento de
l'economia e la morala en temps de guèrra, culminèt amb l'esmolinament del
Govèrn imperial en març de 1917 (vejatz-vos Revolucion de Febrièr). La
autocracia zarista foguèt remplaçada pel Govèrn Provisional Rus, cuyos de caps
pensèron en establir una democracia liberala en Rússia e contunhar en
participant en lo costat de la Tripla Entente en la Primièra Guèrra Mondiala. Al
meteis temps, per assegurar los dreches de la classa obrièira, las assembladas
de trabalhadors, conegudas coma sóviets, naisson al cors de tot lo país. Los
bolcheviques, dirigits per Vladímir Ilich Lenin, pressionèron en favor d'una
revolucion socialista tant en de dichas assembladas coma dins los carrèrs, en se
desrocant dins lo Govèrn Provisional lo 7 de novembre, 25 d'octòbre segontes lo
calendari juliano, de 1917 (vejatz-vos Revolucion d'Octòbre), e en se liurant lo
poder als sóviets d'obrièrs, de soldats e de camparòus. En decembre, los
bolcheviques signèron un armisticio amb las Poténcias Centralas, e mai se en
febrièr de 1918, los combats s'èran represes. En març, los sovietics abandonèron
la guèrra definitivament e signèron lo Tractat de Brest-Litovsk.

Tre 1917 se produsiguèt una longa e sagnanta Guèrra Civila Russa entre los Roges
e los Blancs, en fenint en 1923 amb la victòria dels Roges e incluguèt
l'intervencion estrangièra, l'execucion del zar Nicolás II e la siá familha e la
fam de 1921, qu'auciguèt a près de cinc milions de personas. Après la Guèrra
Polonesa-Sovietica de 1919-1921, se signèt la «Patz de Riga» qu'a principis de
l'an 1921 dividiguèt los territòris disputats de Bielorussia e Ucraïna entre
Polònia e la RSFS de Rússia. L'Union Sovietica li calguèt resòlver de conflictes
similars amb la recentament creada Republica de Finlàndia, la Republica
d'Estònia, la Republica de Letònia e la Republica de Lituània.

Lo 28 de decembre de 1922 en una conferéncia de delegacions plenipotenciarias de
la RSFS de Rússia, RFSS de Transcaucasia, la RSS d'Ucraïna e la RSS de
Bielorussia s'aprovèt lo Tractat de Creacion de la URSS e la Declaracion de la
Creacion de la URSS, en se formant l'Union de las Republicas Socialistas
Sovieticas.Aquestes dos de documents foguèron confirmats pel primièr Congrès
dels Sóviets de l'Union Sovietica e signada pels caps de las delegacions Mijaíl
Kalinin, Mijaíl Tsjakaya (en:Mikhail Tskhakaya), Mijaíl Frunze e Grigori
Petrovski, e Aleksandr Chervyakov respectivament lo 30 de decembre de 1922.

La reestructuracion intensiva de l'economia, l'industria e la politica del país
comencèron dempuèi los primièrs jorns del poder sovietic en 1917. Una granda
part se realizèt segontes los Decrèts Iniciales Bolcheviques, de documents del
Govèrn sovietic, signats per Vladímir Lenin. Òm de las avançadas mai prominentes
èra lo plan GOELRO, que propugnaba una reestructuracion prigonda de l'economia
sovietica basada en la electrificación totala del país. Lo plan s'inicièt en
1920, en se desvolopant pendent un periòde de 10 a 15 ans. Incluguèt lo
bastiment d'una ret de 30 centralas electricas regionalas, en inclusent dètz
grandas centralas idroelectricas, e la electrificación de nombrosas entrepresas
industrialas. Lo Plan arribèt a èsser lo prototipe pel subsiguiente Plan
Quinquenal en se finalizant practicament en 1931.

Dempuèi lo començament de l'Union Sovietica lo sieu Govèrn foguèt basat en un
unipartidismo administrat pel partit bolchevique. Après la politica economica
del comunisme de guèrra menada a tèrme pendent la Guèrra Civila, lo Govèrn
sovietic permetèt que qualques entrepresas privadas coexistiguèsson amb
l'industria nacionalizada pendent los ans 1920. De la meteissa manièra, la
requisa totala dels excedentes alimentaris en lo camp foguèt remplaçat per
d'impòstes sobratz las neurituds (vejatz-vos Nòva Politica Economica).

Los caps sovietics sostenguèron qu'un Govèrn d'un unic partit èra de besonh per
assegurar que la «explotacion capitalista» tornès pas a l'Union Sovietica e que
los principis del centralismo democratic representèsson la volontat del pòble.
Lo debat sobratz lo futur de l'economia constituiguèt la cortina de fons en la
lucha pel poder que se desacadièc entre los caps sovietics après la mòrt de
Lenin en 1924. A la debuta, Lenin anava èsser remplaçat per un lideratge
collectiu compausat per Grigori Zinóviev d'Ucraïna, Lev Kámenev de Rússia, e
Stalin de Georgia.

Lo 3 d'abril de 1922 Stalin foguèt nomenat Secretari General del Partit
Comunista de l'Union Sovietica e Lenin o aviá nomenat coma Cap d'Inspeccion dels
Trabalhadors e Camparòus. A l'assolidar gradualmente la siá influéncia e isolar
o limitar a las siás rivalas dins lo partit, Stalin se convertiguèt en la
principala dirigenta sovietic. En octòbre de 1927, Grigori Zinóviev e Leon
Trotsky foguèron expulsats del Comitat Central e obligat a s'exiliar.

En 1928, Stalin introdusiguèt lo Primièr Plan Quinquenal destinat a bastir una
economia socialista. Aquò, a diferéncia del internacionalismo proletario
exprimit per Lenin e Trotsky a travèrs del cors de la Revolucion, apuntèt al
socialisme dins un sol país. En l'industria, l'Estat assumiguèt lo contraròtle
de totas las entrepresas existentas e emprenguèt un programa intensiu
d'industrializacion e en l'agricultura foguèron establidas las granjas
collectivas (koljós) arreu dins lo país.

Los kuláks subreviventes foguèron perseguits e fòrça enviadi als Gulags a
realizar de trabalhs forçats. Los parrabastatges socials contunhèron a
intervengudi del decènni de 1930. La Granda Purga de Stalin resultèt en
l'execucion de fòrça «vièlhs bolcheviques», qu'avián participat en la Revolucion
d'Octòbre. La chifra de mòrtes es incierta, amb una ampla gamma d'estimacions.
Segontes los archius sovietics desclasificados, entre 1937 e 1938 la NKVD
arrestèt a 1.500.000 personas, que ne foguèron fusiladas 681.692. L'excès de
mòrts pendent lo decènni de 1930 en lo sieu conjonch èran dins lo reng de 10 a
11 milions de personas. Malgrat la confusion d'intervengudi a de fins del
decènni de 1930, la URSS desvolopèt una poderosa economia industriala en los ans
precedents a la Segonda Guèrra Mondiala, en li convertint en una poténcia
industriala a nivèl internacional.

Lo decènni de 1930 vegèt la cooperacion mai prèpa entre los païses occidentales
e la URSS. En 1933 s'establiguèron de relacions diplomaticas entre los Estats
Units e la URSS. Quatre ans mai tard, la URSS apiegèt a la Republica Espanhòla
en la Guèrra Civila Espanhòla contra lo còp d'Estat dels revoltats, apiejats per
l'Itàlia fascista e l'Alemanha nazi. Pas obstante, après que lo Reialme Jonhut e
França concluguèsson los Acòrds de Munic amb l'Alemanha nazi, la URSS realizèt
de tractes amb aqueste darrièr país en conclusent lo Pacte Ribbentrop-Mólotov
(pacte de pas agression nazi-sovietica) e lo Tractat Alemand-Sovietic d'Amistat,
Cooperacion e Demarcacion. Aquò favoriguèt l'invasion sovietica de Polònia de
1939 e l'aucupacion de Lituània, Letònia e Estònia en 1940. A de fins de
novembre de 1939, al se veire emplàstic de forçar en la Finlàndia a mòure la siá
frontièra 25 quilomètres de Leningrado per de mejans diplomatics, Stalin ordenèt
l'intervencion de l'Armada Roja dins dich país, en provocant la cridada Guèrra
d'Ivèrn.

En l'èst, l'Armada Roja ganhèt de divèrsas batalhas decisivas pendent los
afrontaments termierèrs amb l'Empèri del Japon en 1938 e 1939. Malgrat aiçò, en
abril de 1941, la URSS signèt lo Pacte de Neutralidad amb los japoneses, en
reconeissent l'integritat territoriala de Manchukuo, una Estada mariòta japonés.

E mai se s'es discutit se l'Union Sovietica aviá intencion qualque d'ocupar
Alemanha, la pròpria Alemanha un còp que foguèt çò pro fòrt, trinquèt lo pacte
de pas agression e ocupèt l'Union Sovietica lo 22 de junh de 1941, en iniciant
çò que se coneissiá en la URSS (e encara en la Rússia actuala) coma la «Granda
Guèrra Patriótica». L'Armada Roja detenguèt a l'aparentament invencible armada
alemanda en la Batalha de Moscòu, amb l'ajuda d'un ivèrn inusualmente severo. La
Batalha de Stalingrado, que durèt dempuèi de fins de 1942 fins a de principis de
1943, asestó un dur còp als alemands que se'n recuperèron jamai entièrament e
los convertiguèt en un ponch d'inflexion de la guèrra. Après Stalingrado, las
fòrças sovieticas avancèron a travèrs d'Euròpa de l'Èst fins a Berlin en forçant
la rendicion d'Alemanha en mai de 1945. L'armada alemanda sofriguèt lo 80 % de
las siás bassas militaras en lo Front Oriental.

Aqueste meteis an, la URSS, en lo compliment de lo sieu acòrd amb los aliadi en
la Conferéncia de Yalta, denoncièt lo Pacte de Neutralidad sovietic-japonés en
abril de 1945 e ocupèt Manchukuo e d'autres territòris contarotlats per Japon lo
9 d'agost de 1945. Aqueste conflicte feniguèt amb una decisiva victòria
sovietica, que contribuiguèt a la rendicion incondicionala de Japon e a la fin
de la Segonda Guèrra Mondiala.

L'Union Sovietica sofriguèt enòrmament pendent la guèrra, en perdent aperaquí 27
milions de personas. Malgrat aiçò, sorgiguèt del conflicte coma una
superpotencia militara. Un còp que neguèc la reconeissença diplomatica del mond
occidental, l'Union Sovietica aguèt de relacions oficialas amb practicament
totas las nacions en lo decènni de 1940. Coma membre de las Nacions Jonhudas
pendent la siá fondacion en 1945, se convertiguèt en òm dels cinc de membres
permanents del Conselh de seguretat de l'ONU, que li donèt lo drech de veto a
qui que siá de las siás resolucions (vejatz-vos Union Sovietica e las Nacions
Jonhudas).

Pendent la postguèrra immediata, l'Union Sovietica reedificó e espandiguèt la
siá economia, al manténer lo sieu contraròtle estrictament centralizado. L'Union
Sovietica ajudèt la reedificación dels païses de Blòc de l'Èst en la postguèrra,
mentre los convertissiá dins d'Estats satellit e los jonhiá en una aliança
militara, al fondar lo Pacte de Varsovia en 1955 e lo Conselh d'Ajuda Mutuau
Economica o COMECON de 1949 a 1991, aqueste darrièr foguèt un equivalent a la
Comunitat Economica Europèa. Mai tard, lo COMECON suministró ajuda a l'eventuala
victòria del Partit Comunista de China e vegèt créisher la siá influéncia en
d'autras parts del mond. Davant la temor de las siás ambicions, los aliadi
pendent la Segonda Guèrra de l'Union Sovietica, lo Reialme Jonhut e los Estats
Units, se convertiguèron en los sieus enemics e en la subsiguiente Guèrra Freda,
los dos de blòcs s'afrontèron en utilizant indirèctament la màger part de las
siás fòrças.

Iósif Stalin Moric lo 5 de març de 1953. En abséncia d'un successor mutuamente
acceptable, los foncionaris mai nautes de Partit Comunista optèron per governar
l'Union Sovietica en comitat. Nikita Jrushchov, Que s'èra impausat en aquesta
lucha pel poder a principis del decènni dels ans 1950, denoncièt en lo sieu
discors secrèt al XX Congrès del PCUS de 1956 la repression politica en l'Union
Sovietica e ordenèt la desliurança dels preses politics del Gulag. En mai
d'aquesta denóncia, procediguèt a relajar los contraròtles de tipe repressiu que
fins a exercissiá alavetz lo Partit sobratz la societat. Tot aquò se coneis coma
lo procès de desestalinización.

Moscòu considerèt en Euròpa oriental coma una zòna tapón per la defensa
preventiva de las siás frontièras occidentalas e assegurèt lo sieu contraròtle
de la region en transformant los païses d'Euròpa de l'Èst dins d'Estats de
satellits. Al meteis temps, la força militara sovietica foguèt utilizada per
reprimir sublevaciones anticomunistas en Ongria e Polònia en 1956 (vejatz-vos de
Protèstas de Poznań de 1956, Octòbre polonés e Revolucion ongresa de 1956).

A de fins de 1950, una confrontacion amb China ligada a l'aprochament de la URSS
a Cogant e per çò que Mao Zedong percebèt coma revisionismo de Jrushchov
condusiguèt a la ruptura Chinesa-Sovietica. Aquò donèt luòc a una ruptura en tot
lo movement comunista mondial, en fasent que los Govèrns comunistas en Albania,
Cambòtja e Somalia preferiguèsson s'aliar amb China en luòc de la URSS.

Pendent aqueste periòde, l'Union Sovietica contunhèt d'avançar scientifica e
tecnológicamente, çò que li permetèt lançar lo primièr satellit artificial
Sputnik 1 e aténher la hazaña d'amiar pel primièr còp un èsser viu a l'espaci
exterior: la canha Laika. Lo 12 d'abril de 1961 Yuri Gagarin se convertiguèt en
lo primièr èsser uman en viatjar a l'espaci exterior a bòrd de la nau Vostok 1.
Valentina Tereshkova Foguèt la primièra femna en anar a l'espaci a bòrd del
Vostok 6 lo 16 de junh de 1963, Alekséi Leónov se convertiguèt en la primièra
persona en caminar en l'espaci lo 18 de març de 1965, e los primièrs veïculs
exploradores lunares, Lunokhod 1 e Lunokhod 2.

Jrushchov Inicièt «lo desgèu» melhor conegut coma lo Desgèu de Jrushchov, un
complèx cambiament en la vida politica, culturala e economica de l'Union
Sovietica. Qu'inclusiá la dubertura e lo contacte amb d'autras nacions e de
nòvas politicas socialas e economicas amb màger enfasi en los produchs basics e
en la consrucción de l'abitatge, en permetent que los nivèls de vida aumentèsson
d'una manièra espectaculara e en mantenent de nautes nivèls de creissement
economic. La censura foguèt tanben suavizada, e mai se seguissiá la proïbicion
de publicacion de romans que s'ajustavan pas als precèptes del realisme
socialista coma, per exemple, lo roman Doctor Zhivago cuyo autor, Borís
Pasternak, se vegèt forçat a refusar lo Prèmi Nobel de Literatura en 1958.
Malgrat aiçò, aqueste meteis an los fisics sovietics Pável Cherenkov, Iliá Frank
e Ígor Tamm foguèron premiats amb lo Prèmi Nobel de Fisica.

Las reformas de Jrushchov en l'agricultura e l'administracion, malgrat aiçò,
anèron generalament improductivas. En 1962, desacadièc una crisi amb los Estats
Units pendent lo desplegament sovietic de missils nucleares en Cuba. L'Union
Sovietica retrocediguèt après que los Estats Units inicièt un blocatge naval,
que li provoquèt fòrça vergonha e pèrda de prestigi a Jrushchov e coma
consequéncia foguèt forçat a demissionar en 1964.

Après la sortida de Jrushchov, se produsiguèt d'autre periòde de lideratge
collectiu, conformat per Leonid Brézhnev coma Secretari General, Alekséi Kosygin
coma President del Conselh de Ministres e Nikolái Podgorni coma President del
Presidium, que durèt fins al decènni de 1970 a on Brézhnev s'establiguèt coma lo
mai important cap sovietic. En 1968 l'Union Sovietica e los sieus aliadi del
Pacte de Varsovia ocupèron Checoslovaquia per deténer las reformas de la Prima
de Praga.

Brézhnev Presidiguèt pendent un periòde de Détente o distensión amb Cogant
(vejatz-vos SALT I, SALT II e Tractat sobratz de Missils Antibalísticos) sens
daissar al meteis temps d'incrementar la força militara sovietica; la
concentracion armamentística contribuiguèt a la desaparicion de la Détente a de
fins dels ans 1970. Autre factor que contribuiguèt a la fin de la distensión
foguèt la Guèrra d'Afganistan en decembre de 1979, amb l'objècte d'apiejar dins
un Govèrn comunista local que se trobava en de grèus dificultats.

En lo contorn esportiu, l'Union Sovietica organizèt los Jòcs Olimpics de Moscòu
1980, amb sedença en Moscòu. Aguèt un assag de boicòt de l'eveniment de la part
d'Estats Units: en lo marc de la Guèrra Freda e en protèsta per la preséncia
sovietica en Afganistan, los nòrd-americanes decidiguèron pas assistir als Jòcs
Olimpics, en tractant al meteis temps de persuadir als sieus aliadi per que
assistiguèsson tanpauc. En total, 65 païses s'abstenguèron de participar,
principalament a causa de l'iniciativa nòrd-americana.

Dos fenomèns caracterizèron lo seguent decènni: l'enfonzament de mai en mai
evident de las estructuras economicas e politicas de l'Union Sovietica, e un
conjonch pauc coerent de reformas enfocadas a revertir aqueste procès. Kenneth
S. Deffeyes Argumentèt en Beyond Oil que l'administracion Reagan aviá encoratjat
en Arabia Saudita a davalar lo prètz del petròli fins al ponch en que los
sovietics atenguèsson pas obténer de beneficis en vendent lo sieu petròli, per
çò que s'agotèron las resèrvas de devisas de la URSS.

Los prèps dos successors de Brézhnev, serián de figuras de transicion amb de
prigondas raïses en la tradicion brezhnevita, que durèron pas fòrça. Quand
assumiguèron lo poder, Yuri Andrópov aviá 68 ans e Konstantín Chernenko 72;
ambedós moriren en mens de dos ans. En un assag d'evitar un tresen cap efímero,
en 1985 los sovietics se volcaron a la prèpa generacion e seleccionan a Mijaíl
Gorbachov.

Gorbachov Comencèt a aplicar de cambiaments significatius en l'economia e en lo
lideratge del partit amb la perestroika. La siá politica glásnost permetèt
l'accès public a l'informacion après de decènnis de fòrt censura de la part del
Govèrn.

Gorbachov Se moguèt tanben per li póner fin a la Guèrra Freda. En 1988, l'Union
Sovietica abandonèt las siás nòu d'ans de guèrra en Afganistan e comencèt a
retirar las siás tropas. En lo decènni de 1980, retirèt lo supòrt militar dins
los ancians Estats de satellits de l'Union Sovietica, çò que resultèt en la
casuda de divèrses Govèrns comunistas. Amb lo derribo del Mur de Berlin e amb
Alemanha Oriental e Occidental en perseguint l'unificacion, la cortina de fèrre
se venguèt aval.

A de fins dels ans 1980, las republicas que compausavan l'Union Sovietica
incorporèron legalament de movements cap a la declaracion de sobeiranetat
sobratz los sieus territòris, en citant l'Article 72 de la Constitucion de la
URSS, qu'indicava que quina republica integranta que siá de l'Union Sovietica
èra liura de se separar. Lo 7 d'abril de 1990 foguèt aprovada una lei en vertut
qu'una republica ne podiá se sortir de l'union se mai de doas tresenas parts
dels residents de la meteissa votavan en favor d'aiçò en un referendum. Fòrça
republicas celebrèron las siás primièras eleccions liuras en l'èra sovietica a
fin de crear las siás pròprias legislaturas nacionalas cap a 1990. Fòrça
d'aquestas legislaturas procediguèron a elaborar una legislacion que contradecía
las leis de l'Union en çò que se coneguèt coma la «La Guèrra de Leis».

En 1989, la RSFS de Rússia, qu'èra alavetz la republica mai granda (amb près de
la mitat de la populacion) convoquèt unas nòvas eleccions per escuélher un
Congrès de Deputats del Pòble. Borís Yeltsin Foguèt escuelhut president del
Congrès. Lo 11 de març de 1990 Lituània proclama la restitucion de
l'independéncia e la fin d'aucupacion de la part de la URSS. Lo 12 de junh de
1990, lo Congrès de Deputats del Pòble declarèt la sobeiranetat de Rússia sobre
lo sieu territòri e prenguèt la davantièra en l'elaboracion de leis que
tractavan de remplaçar qualques de las leis de la URSS. Lo periòde d'incertitud
legala contunhèt al cors de 1991 aital coma las republicas constituyentes
foguèron lentament independizándose de facto.

En lo Nòu Tractat de l'Union se fasiá pas mai mencion de la URSS e s'utilizava
pas mai lo mot socialista. Aqueste Nòu Tractat foguèt realizat en secrèt e quand
lo Primièr Ministre Pávlov trobèt un borrolhon d'èst, los caps conservadores del
partit o interpretèron coma la basa de la dissolucion de l'Union Sovietica e per
aquesta rason optèron per filtrarlo a la premsa. Segontes lo contengut de dich
tractat, la URSS èra a ponch de se dividir dins de divèrses Estats sobirans. Per
aiçò decidiguèron s'afrontar a Gorbachov e reafirmar lo contraròtle central del
Govèrn sobratz las republicas de la URSS.

Après lo fracàs de l'assag de còp d'Estat, Yeltsin, après de demorar amagui en
la siá residéncia, apareguèt en lo public e descreditèt al Comitat d'Estat
d'Emergéncia presidida per Yanáyev en o declarant inconstitucionala, mentretant
lo poder de Gorbachov amendriguèt vertiginosamente, fach que Yeltsin aprofiechèt
per assolidar lo sieu poder e deslegitimar d'un còp per tot lo contraròtle del
Partit Comunista envolopa lo Govèrn. L'equilibri politic s'inclinèt
apreciablemente cap a las republicas secesionistas. En fach, immediatament e
encara en agost de 1991, Letònia e Estònia declarèron la restauracion de
l'independéncia plea (en seguint l'exemple qu'aviá donat Lituània en 1990), del
temps que las autras 12 republicas sovieticas contunhavan de discutir de
possibles modèls per una Union de mai en mai flaca.

Lo 8 de decembre de 1991, los presidents de RSFS de Rússia, RSS d'Ucraïna e RSS
de Bielorussia signèron lo Tractat de Belavezha que declarèt oficialament la
dissolucion de l'Union Sovietica e l'establiment de la Comunitat d'Estats
Independentes (CEI), en lo sieu luòc. Coma demoravan de dobtes sobratz
l'autoritat del Tractat de Belavezha per dissòlver l'Union, lo 21 de decembre de
1991, los representants de totas las republicas sovieticas excepto Georgia,
inclusive las 3 de republicas qu'avián signat lo Tractat de Belavezha, signèron
lo Protocòu d'Arma-Liga, que confirmèt lo desmantelamiento consecuente de la
URSS e tornèt a sometre l'establiment de la CEI. Lo cim d'Arma-Liga convenguec
tanben en divèrsas d'autras mesuras practicas coma consequéncia de
l'escandilhament de l'Union Sovietica. Lo 25 de decembre de 1991, Gorbachov
presentèt la siá dimission coma President de la URSS en declarant lo cargue coma
extinto e transferiguèt los poders qu'èran estats creadi en la presidéncia a
Borís Yeltsin, lo President de Rússia.

Après la dissolucion de l'Union Sovietica lo 26 de decembre de 1991, Rússia
foguèt reconegut internacionalament coma lo sieu successor legal en la scèna
internacionala. Per aiçò, Rússia acceptèt volontàriament totes los deutes
extèrnas sovieticas e reclamèt las proprietats sovieticas en otramar coma
pròprias. Dempuèi alavetz, la Federacion de Rússia a assumit los dreches e
d'obligacions de l'Union Sovietica.

L'Union Sovietica se creèc en 1922. Se creèren a la debuta qualques organismes;
malgrat aiçò, lo nòu Estat pas se institucionalizó fins a l'aprobacion en 1924
d'una nòva constitucion. La Constitucion de 1924 establissiá unas basas
fondamentalas de l'Estat. L'organ legislatiu superior èra lo Sóviet Suprèm,
escuelhut mejançant sufragio universal e format de doas camèras: lo Sóviet de
l'Union e lo Sóviet de las Nacionalitats. La primièra de las camèras exercissiá
los quites prètzfaches d'un parlament. Lo Sóviet de las Nacionalitats èra format
de de representants de las divèrsas republicas federadas e autonòmas, en un
nombre determinat per la lei. Autra font de poder parlamentari èra lo Congrès
dels Sóviets, que s'amassava annalament e èra format de de representants de
divèrses soviets de l'Union Sovietica. La Prefectura d'Estat èra encarnada dins
un organ collectiu: lo Comitat Executiu Central de tota l'Union. Lo Govèrn o
exercissiá un Conselh de Comissaris del Pòble. Ambedós organs èran escuelhuts
pel Sóviet Suprèm. Fins a la siá mòrt en 1924, lo President del Conselh de
Comissaris del Pòble foguèt Lenin. En la Constitucion de l'Union Sovietica de
1924 s'incluguèt pel primièr còp l'estructura federala de l'Union Sovietica e lo
drech de las republicas federadas a se separar de la URSS e s'establir coma
d'Estats independentes. Se donava pas al partit una foncion considerabla dins
l'Estat, coma se fariá òc mai tard en las autras constitucions.

L'Union Sovietica foguèt una republica federala basada en quinze republicas
jonhudas. A lo sieu còp, una seria d'unitats territorialas formavan las
republicas. Las republicas aguèron tanben jurisdiccion pensada per protegir los
interèsses de minoritats nacionalas. Las republicas avián las siás pròprias
constitucions, que, amassa amb la Constitucion de l'Union, proporcionavan la
division teorica del poder en l'Union Sovietica. Totas las republicas mens la
RSFS de Rússia aguèron los sieus pròpris partits comunistas. En 1989, malgrat
aiçò, lo PCUS e lo Govèrn central s'aproprièron tota autoritat significativa, en
establint las politicas qu'avián d'executar los Govèrns de las republicas,
óblasts, e de districtes.

En çò de naut del Partit Comunista èra lo Comitat Central, escuelhut dins los
congresses e de conferéncias del Partit. Lo Comitat Central, per lo sieu costat,
escuelhiá al Politburó (cridat Presidium entre 1952 e 1966), al Secretariado e
al Secretari General (aperat Primièr Secretari entre 1953 e 1966), qu'èra
literalament lo cargue maximal de l'Union Sovietica. Segontes lo gra de
consolidacion del poder, podián èsser tant lo Politburó coma còs collectiu o lo
Secretari General, qu'èra totjorn ocupat per òm dels membres del Politburó, qui
dirigissián dins lo país e al partit (excepto pel periòde de Stalin, marcat per
un autoritarismo extrèmament personalizat, exercit dirèctament a travèrs de la
siá posicion en lo Conselh de Ministres, en luòc del Politburó tre 1941). Èran
pas someses al contraròtle de totes los membres del Partit, doncas que lo
principi fondamental de la l'organizacion del Partit èra lo centralismo
democratic, en exigint una estricta subordinación als organs superiors, en mai
las eleccions èran sens oposicion, doncas que los candidats èran prepausats pels
nivèls superiors.

Lo Partit Comunista mantenguèt lo sieu domeni sobratz l'Estat principalament per
lo sieu contraròtle en lo sistèma de nomentaments. Totes los nautes foncionaris
del Govèrn e la majoritat dels deputats del Sóviet Suprèmes èran de membres del
PCUS. Dels caps del Partit, Stalin entre 1941 e 1953 e Jrushchov entre 1958 e
1964, anèron de presidents del Conselh de Ministres. Après lo retiri forzoso de
Jrushchov lo cap del partit proïbiguèt aqueste tipe de dobla apertenença, mas
los darrièrs Secretaris Generales, almens pendent una partida de lo sieu mandat,
ocupèron tanben la posicion de President del Presidium del Sóviet Suprèm,
nominalmente lo cap de l'Estat. Las institucions en los nivèls inferiors
foguèron supervisadas e en d'escasenças substituidas per las organizacions
primàrias del Partit.

En la practica, lo gra de contraròtle del Partit podiá s'estendre per tota la
burocracia estatala, particularament après la mòrt de Stalin, èra luènh d'èsser
totala, amb la burocracia en perseguint d'interèsses distintos qu'en
d'escasenças provocavan de conflictes amb lo Partit. Malgrat aiçò, lo Partit,
èra tanpauc monolítico d'amunt aval, e mai se las faccions foguèron
ocasionalmente proïbidas.

Lo Sóviet Suprèm (successor del Congrès dels Sóviets e del Comitat Executiu
Central), foguèt nominalmente lo maximal organ d'Estat pendent la màger part de
l'istòria sovietica, del temps qu'en un inici agissiá simplament coma una
institucion per sagerar, aprovar e implementar totas las decisions presas pel
Partit, malgrat aiçò, las facultats e de foncions del Sóviet Suprèm s'amplièren
en lo decènni de 1950, 1960 e 1970, en inclusent la creacion de comissions e
comitats estatales nòus. Aqueriguèt tanben de poders addicionales après
l'aprobacion dels Plans Quinquenales e pel pressupòst estatal sovietic. Lo
Sóviet Suprèm escuelhiá un Presidium per exercir lo sieu poder entre las
sessions plenàrias, celebradas ordinariamente en doas escasenças a l'an, e
nomenava al Tribunal Suprèm, al Procurador General e al Conselh de Ministres
(conegut abans de 1946 coma Conselh de Comissaris del Pòble), presidit pel
President (Primièr Ministre) e dirigissiá a l'enòrma burocracia responsabla per
l'administracion de l'economia e la societat. Las estructuras de l'Estat e del
Partit de las republicas constituyentes emulaban enòrmament l'estructura de las
institucions centralas, se plan la RSFS de Rússia, a diferéncia del rèste de
republicas, aguèt pas una branca republicana del PCUS pendent la màger part de
la siá istòria, en essent governada dirèctament pel Partit de tota l'union fins
a 1990. Las autoritats localas s'organizavan mejançant los comitats del partit
local, los sóviets locales e los comitats executius. Del temps que lo sistèma
estatal èra nominalmente federal, lo PCUS èra unitari.

La policia de seguretat de l'Estat, (la KGB e las agéncias de predecessoras)
joguèren un papièr fòrça important en la politica sovietica. Foguèron
esturmentales en la terror estalinista, mas après la mòrt de Stalin, la policia
de seguretat de l'Estat demorèt somesa a un estricte contraròtle de la part del
Partit. Bas Yuri Andrópov, president de la KGB entre 1967 e 1982 e Secretari
General del Partit entre 1982 e 1983, la KGB, en mai de se consacrar a la
supression de la disidencia politica e a la mantenença d'una vasta ret de
informantes, se reafirmèt a se meteissa coma un actor politic, en essent fins a
cèrt ponch independent dins l'estructura del partit, que culminèt en la campanha
d'anticorrupcion enfocada a oficialas de naut reng del Partit que se menèt a
tèrme a de fins del decènni de 1970 e d'inicis dels 80.

En fach, èra comun que lo Secretari General del Partit foguèsse President del
Presidium, Cap d'Estat o President del Conselh de Ministres (Cap de Govèrn).
Fins a Nikita Jrushchov foguèt costum que lo cap del partit foguèsse dirèctament
a cargue del poder executiu, mas a partir lo sieu successor Leonid Brézhnev
ocupèron la prefectura d'Estat. La premsa occidentala per çò de general fasiá
cas omiso d'aquestas distincions e cridava al cap politic President de l'Union
Sovietica o Primièra Ministre de l'Union Sovietica, e mai se aquestes cargues
existiguèron pas oficialament fins als darrièrs meses del Govèrn de Mijaíl
Gorbachov.

Lo cargue de Secretari General del Partit foguèt pas creat fins al mes d'abril
de 1922 e se convertiguèt en lo maximal luòc après la mòrt de Lenin, ideólogo de
la Revolucion d'Octòbre e principala dirigenta bolchevique. Entre març de 1953 e
lo 8 d'abril de 1966 lo cargue se sonèt Primièr Secretari. Tre aquesta data e
fins al 14 de març de 1990 lo cargue tornèt a s'aperar Secretari General del
PCUS.

Las Constitucions sovieticas, que se promulgaron en 1918, 1924, 1936 e 1977,
limitèron pas lo poder de l'Estat. Existissiá pas una separacion formala dels
poders entre lo partit, lo Soviet Suprèm e lo Conselh de Ministres que
representèsson als poders executius e legislatius del Govèrn. Lo sistèma foguèt
governat mai per d'acòrds informales que per l'estatut, e existiguèt pas cap
mecanisme asentado per la succession del lideratge. Aguèt amaras e de còps de
mortalas luchas de poder en lo Politburó après la mòrt de Lenin e Iósif Stalin,
aital coma après la destitucion de Jrushchov, a causa d'un còp d'Estat en lo
Politburó e en lo Comitat Central. Totes los caps sovietics del partit abans de
Gorbachov moriren en exercici, excepto Georgi Malenkov e Jrushchov, ambedós
donats comjat de la direccion del partit al mitan d'una lucha intèrna dins lo
meteis.

En lo periòde de 1988 a 1990, tèsta a una considerabla oposicion, Mijaíl
Gorbachov promulgó las reformas que cambièron lo poder dels organs superiors del
partit e que faguèron al Soviet Suprèm mens depenent en eles. S'establiguèt lo
Congrès dels Deputats del Pòble, que la majoritat dels membres ne foguèt
escuelhuda en eleccions competitivas celebradas en març de 1989. Lo Congrès
escuelhiá ara al Soviet Suprèm, que s'èra convertit dins un Parlament a temps
complèt, fòrça mai fòrt qu'abans. Pel primièr còp dempuèi lo decènni de 1920, se
volguèt pas autorizar las proposicions del partit e del Conselh de Ministres. En
1990, Gorbachov introdusiguèt e assumiguèt lo cargue de President de l'Union
Sovietica, concentrèt lo poder en lo sieu burèu executiu, independent del partit
e subordinat dins lo Govèrn, ara renombrado a se meteis coma lo Gabinet de
Ministres de la URSS.

Las tensions creisheren entre las autoritats de tota l'union en vertut de
Gorbachov, los reformistas en de Rússia dirigits per Borís Yeltsin, controtlavan
al recentament escuelhut Sóviet Suprèm de la RSFS de Rússia e als de linha dura
del Partit Comunista. Del 19 al 21 d'agost de 1991, un grop de linha dura
efectuèc un còp d'Estat fallido. Après lo fallido còp, lo Conselh d'Estat de
l'Union Sovietica se convertiguèt en lo maximal organ de poder de l'Estat «en lo
periòde de transicion». Gorbachov Renoncièt coma Secretari General, en demorant
pas que coma President pendent los darrièrs meses d'existéncia de la URSS.

Lo poder judicial sovietic èra pas independent de las autras brancas del Govèrn.
La Cort Suprèma supervisaba als tribunals inferiors (de Tribunals del Pòble) e
aplicava la lei segontes çò d'establit per la Constitucion o segon aquò
qu'interpretès lo Sóviet Suprèm. Lo Comitat de Supervision Constitucionala
revisava la constitucionalidad de las leis e decrèts. L'Union Sovietica utilizèt
lo principi inquisitivo del Drech roman, a on lo jutge, lo procurador e lo
plaidejat defensor collaboravan per establir la vertat.

Après la negacion iniciala de la reconeissença diplomatica de la part del mond
capitalista, l'Union Sovietica arribèt a aver de relacions oficialas amb la
majoritat de las nacions del mond a de fins dels ans 1980, en aumentant la siá
importància en l'esfèra internacionala e en passant d'èsser fòra de las
organizacions e negociacions internacionalas, a èsser òm dels arbitres de la
destinacion d'Euròpa après la Segonda Guèrra Mondiala. Coma membre de las
Nacions Jonhudas dempuèi la siá fondacion en 1945, lo país se convertiguèt en òm
dels cinc de membres permanents del Conselh de Seguretat de Nacions Jonhudas que
li donèt lo drech de veto de las siás resolucions ( veire Union Sovietica e las
Nacions Jonhudas).

L'Union Sovietica emergió de la Segonda Guèrra Mondiala coma una de las doas de
poténcias principalas del mond, una posicion mantenuda pendent quatre decènnis a
travèrs de lo sieu hegemonía en Euròpa Oriental (vejatz-vos blòc de l'èst),
força militar, ajuda dins los païses en via de desvolopament, e investigacion
scientifica, mai que mai en tecnologia espaciala e armamentística. La siá
influéncia cada còp màger en l'exterior en los ans de la postguèrra ajudèt a
condusir a un sistèma comunista dins los Estats d'Euròpa Oriental, jonhuts per
d'acòrds militèsses e economics. Atenguèt a l'Empèri Britanic coma superpotencia
global, tant en lo sieu sentit militar coma en la siá capacitat d'espandir la
siá influéncia mai ailà de las siás frontièras. En 1949 nòu païses d'Euròpa
Oriental fondèron lo Conselh d'Ajuda Mutuau Economica (COMECON), coma replica al
Plan Marshall e a la OECE. L'objectiu de l'organ èra integrar l'economia
d'aquestes païses en la de la URSS, mejançant una rigorosa planificacion, que
los païses de membres avián de seguir obligatoriamente, e una estrecha
coordinacion. La contraparte militara al COMECON èra lo Pacte de Varsovia.
L'economia sovietica èra tanben de granda importància per l'Euròpa Orientala a
causa de las importacions de recorses naturales vitales de la URSS, coma lo gas
natural.

Moscòu considerava en Euròpa Oriental una zòna excellenta per defendre las siás
frontièras occidentalas e assegurèt lo sieu contraròtle en la region en
transformant los païses d'Euròpa de l'Èst dins d'Estats de satellits,
qualquarren aital coma l'EE UU amb l'Euròpa occidentala. Las tropas sovieticas
intervengueren en la Revolucion Ongresa de 1956 e amassa amb lo Pacte de
Varsovia expulsèron a las dirigentas checoslovacos en 1968, doncas que lo Govèrn
d'aqueste país aviá dictat de mesuras economicas que se trobavan fòra del marc
de planificacion, aital coma d'autras mesuras politicas. Aqueste eveniment se
coneis coma la «Prima de Praga».

A de fins dels ans 1950, una confrontacion amb China derivada de l'aprochament
de l'Union Sovietica amb Cogant que Mao refusèt, somada a una seria de reformas
implementadas per Jrushchov, condusiguèt a la ruptura mas-sovietica. Aquò donèt
luòc a una trencadura a travèrs del movement comunista global e de Govèrns
comunistas en Albania e Cambòtja qu'escuelhèron s'aliar amb China en luòc de
l'Union Sovietica. Per una epòca, la guèrra entre los aliadi anteriors semblava
èsser una possibilitat; del temps que las relacions se refrescarían pendent los
ans 1970, tornarián pas a la normalitat fins a l'èra de Mijaíl Gorbachov.

Pendent lo meteis periòde, aguèt una confrontacion tibada entre l'Union
Sovietica e los Estats Units sobre lo desplegament sovietic de missils nucleares
en Cuba pendent la Crisi dels missils de Cuba.

Lo KGB (Comitat per la Seguretat de l'Estat) serviguèt en cèrta manièra coma la
contraparte sovietica al Burèu Federal d'Investigacion (FBI) e a l'Agéncia
Centrala d'Intelligéncia (CIA) dels Estats Units, en foncionant amb una ret
massiva de informantes a travèrs de l'Union Sovietica e en essent utilizada per
supervisar las violacions de la lei. La branca exteriora del KGB foguèt
utilizada per apletar informacion dins de païses a l'entorn del glòb. Après la
dissolucion de l'Union Sovietica foguèt substituit en Rússia pel SVR (Servici
d'Intelligéncia Estrangièra) e lo FSB (Servici Federal de Seguretat).

Lo KGB èra pas sens contraròtle. Lo GRU (Directòri Principal d'Intelligéncia),
que foguèt pas fach public per l'Union Sovietica fins a la fin de l'èra
sovietica pendent la perestroika, foguèt creat per Lenin en 1918 e serviguèt
coma organ centralizado de l'intelligéncia militara e coma controlador
institucionala per l'energia amb relativament mens restriccion que lo KGB. Amb
eficacitat, serviguèt a espiar als espions, e, curiosament, lo KGB serviguèt una
foncion similara amb lo GRU. Coma lo KGB, lo GRU foncionèt en d'autras nacions a
l'entorn del mond, particularament dins los Estats del blòc sovietic e païses de
satellits. Lo GRU contunha de foncionar encara en Rússia, amb unes recorses
qu'excedisson los del SVR segontes qualques estimacions.

En los ans 1970, l'Union Sovietica atenguèt una paridad nucleara aproximada amb
los Estats Units. Percebèt la siá pròpria implicacion coma essenciala per la
solucion de quin problèma internacional que siá important. Mentretant, la Guèrra
Freda daissèt pas a la distensión e a un patron mai complicat de las relacions
internacionalas que lo mond foguèt en el pas clarament dividit en dos blòcs
opausats. Los païses mendres avián mai capacitat d'afirmar la siá independéncia,
e las doas superpotencias reconeguèron lo sieu interès comun en ensajar
controtlar l'extension e la proliferacion d'armas nuclearas (vejatz-vos SALT I,
SALT II, e lo Tractat sobratz de Missils Anti-Balísticos).

En l'an 1972 los Estats Units e l'Union Sovietica estonèron dins lo mond, quand
anoncièron que trabalhavan en la creacion d'una estacion espaciala unica. Las
delegacions d'ambedoas superpotencias signèron aqueste meteis an un tractat en
Moscòu, envolopa aqueste innovador projècte. Lo Projècte de pròvas Apolo-Soyuz
que semblava alavetz anonciar la fin de la Guèrra Freda, se convertiguèt en un
simbòl de patz e bona volontat qu'acabariá amb las tensions causadas per la
carrièra espaciala e permetriá que cada part coneguèsse lo programa espacial de
l'autre. Lo jorn 17 de julhet de 1975, los objectius de l'acòrd se faguèron
realitat quand lo astronauta nòrd-american Thomas Stafford, comandant de la
tripulación de la nau Apolo e lo cosmonauta sovietic Alexei Leonov, comandant de
la tripulación de nau Soyuz, estrenhèron las siás mans en la primièra salutacion
espaciala internacionala de l'istòria. L'extraordinari trabalh conjonch e la
convivéncia d'aquesta primièra tripulación espaciala internacionala conmovió
dins lo mond; al demostrar qu'ambedoas superpotencias podián far a un costat las
siás diferéncias e jónher los sieus esfòrces e de recorses per aténher
qualquarren semblable. Lo resultat de la mission conjoncha foguèt una capitada
categorica e un assolidatge inimaginable tant dempuèi lo ponch de vista
tecnologica; cossí dempuèi lo ponch de vista de las relacions internacionalas
entre ambedós. En 1977, pauc abans de las convèrsas en Ginnebra sobre los acòrds
SALT II, las delegacions nòrd-americanas e sovieticas, signèron un nòu acòrd
espacial que prorogaue lo trabalh conjonch que faguèt possible la mission
Apolo-Soyuz en 1975.

Pendent aqueste temps, l'Union Sovietica aviá conclús tractats d'amistat e de
cooperacion amb un bon nombre d'Estats pas comunistas dins lo mond, mai que mai
dins lo tresen mond e dins d'Estats del movement dels pas aliadi coma l'Índia e
Egipte. Malgrat qualques obstacles ideologics, Moscòu aumentèt lo sieu interès
per ganhar posicions estrategicas importantas a travèrs del tresen mond. En mai,
l'Union Sovietica contunhèt de proporcionar ajuda militara pels movements
revolucionaris dins lo tresen mond. Per totas aquestas rasons, la politica
exteriora sovietica èra de granda importància pel mond pas comunista e ajudava a
determinar lo tenor de relacions internacionalas.

Après que Mijaíl Gorbachov succediguèsse a Konstantín Chernenko coma Secretari
General del PCUS en 1985 introdusiguèt fòrça cambiaments en la politica
exteriora sovietica e en l'economia de l'Union Sovietica. Gorbachov Perseguiguèt
politicas conciliatorias cap a l'oèst alloc de manténer lo statu quo de la
Guèrra Freda. L'Union Sovietica feniguèt la siá intervencion en Afganistan,
signèt tractats estrategics de reduccion d'armas amb los Estats Units, e
permetèt que los sieus aliadi en Euròpa Oriental determinèsson los sieus pròpris
afars. La casuda del mur de Berlin, que comencèt en novembre de 1989, soslinhèt
dramáticamente la fin de l'influéncia extèrna de l'Union Sovietica en l'Euròpa
centrala e orientala, en culminant dos ans mai tard amb lo desmantelamiento del
sistèma sovético.

Constitucionalmente, L'Union Sovietica foguèt una union de Republicas
Socialistas Sovieticas (RSS) al bòrd de la Republica Socialista Federatiua
Sovietica de Rússia (RSFSR), e mai se lo Govèrn extrèmament centralizado del
Partit Comunista faguèt que l'union foguèsse meramente nominal. Lo Tractat de
Creacion de la URSS foguèt signat en decembre de 1922 per quatre republicas de
fondadoras, la RSFSR, RFSS de Transcaucasia, RSS d'Ucraïna e la RSS de
Bielorussia. En 1924, pendent la delimitacion nacionala en Asia Central, las RSS
d'Uzbekistan e de Turkmenistan foguèron constituidas de parts de la RSFSR,
qu'èran la RSSA de Turkestán e doas dependéncias sovieticas, la RSS de Corasmia
e la RPS de Bujará. En 1929, la RSS de Tadjikistan se separèt de la RSS
d'Uzbekistan. Amb la Constitucion de 1936, los constituyentes de la RFSS de
Transcaucasia, concrètament las RSS de Georgia, Armenia e Azerbaidjan, foguèron
elevats a de republicas de l'union, del temps que las RSS de Cazacstan e
Kirguizistan foguèron separadas de la RSFSR. En agost de 1940, l'Union Sovietica
formèt la RSS de Moldàvia de parts de la RSS d'Ucraïna e de la Besarabia
anexionada dempuèi Romania. Tanben anexó los Estats bálticos coma las RSS
d'Estònia, Letònia e Lituània. La RSS Carelo-Finesa se separèt de la RSFSR en
març de 1940 e se fusionó en 1956. En octòbre de 1944 l'Union Sovietica se
anexionó la Republica de Tannu Tuvá, Estat independent d'Asia central, que
passèt a se constituir coma Oblast autonòm dins la RSFSR. Entre julhet de 1956 e
en setembre de 1991, aguèt 15 republicas de l'union (vejatz-vos lo mapa aval).

Lo 16 de novembre de 1988, lo Soviet Suprèm de la RSS d'Estònia aprovèt la
declaracion de sobeiranetat Estònia que reafirmèt la sobeiranetat d'Estònia e
declarèt la supremacía de las leis d'Estònia sobre las de l'Union Sovietica. En
març de 1990, lo recentament escuelhut Soviet Suprèm de la RSS de Lituània
declarèt la siá independéncia, que foguèt seguida pel Soviet Suprèm de Georgia
en abril de 1991. E mai se lo drech simbolic de las republicas de se separar
foguèt nominalmente garantit per la Constitucion e lo Tractat de l'Union, las
autoritats sovieticas se volguèron pas o reconéisser a la debuta. Après l'assag
de còp d'Estat d'agost, la majoritat de las autras republicas seguiguèron
l'exemple. Fin finala, l'Union Sovietica reconeguèt la secesión d'Estònia,
Letònia e Lituània lo 6 de setembre de 1991. Las republicas restants foguèron
reconegudas coma independentas amb la dissolucion finala de l'Union Sovietica en
decembre de 1991.

La bandièra de l'Union Sovietica correspond al emblema utilizat per dich Estat
dempuèi lo sieu establiment en 1922 fins a la siá dissolucion pendent 1991.

Al cors de la siá istòria, lo emblema aguèt de divèrsas modificacions, mas
mantenguèt en general la meteissa estructura dempuèi la siá adopcion, lo 12 de
novembre de 1923. La bandièra, en proporcion 1:2, èra entièrament roja (color
tradicionala del comunisme) e en lo sieu cantón aviá en daurat lo simbòl de la
hoz e lo martillo e envolopa aqueste una estela roja amb bòrd daurat.

La bandièra aguèt granda importància pels divèrses movements politics de
caractèr marxista e serviguèt d'inspiracion per divèrses emblemas, mai que mai
de païses socialistas pendent l'epòca de la Guèrra Freda. A lo sieu còp, las
divèrsas bandièras de las republicas que conformavan l'O.R.S.S. Èran de
modificacions de la bandièra nacionala.

L'escut foguèt adoptat en 1924 e s'utilizèt fins a la desintegración de l'Union
Sovietica en 1991. En parlant tecnicament, se tracta d'un emblema e pas d'un
escut d'armas, doncas que respècta pas las nòrmas eraldicas. Malgrat aiçò, en
rus es totjorn estat cridat герб, lo mot usat pels escuts d'armas tradicionalas.

La version usada en 1991 aviá lo lèma de la URSS en 15 idiòmas, après qu'en
1956, la Republica Socialista Sovietica Karelo-Finesa foguèsse integrada en la
RSFS de Rússia coma Republica Socialista Sovietica Autonòma.

Cada Republica Socialista Sovietica e cada Republica Socialista Sovietica
Autonòma avián los sieus pròpris escuts d'armas, clarament inspirats en lo de
l'Union Sovietica. L'escut de la URSS serviguèt tanben de basa per fòrça autres
escuts d'Estats socialistas, coma la Republica Federala Socialista de Yugoslavia
e la Republica Democratica Alemanda.

L'Union Sovietica se convertiguèt dins lo primièr país en adoptar una economia
planificada, que la produccion e distribucion de bens foguèron mejançant el
centralizados e dirigits pel Govèrn. La primièra experiéncia bolchevique amb una
economia de comando foguèt amb la politica del comunisme de guèrra, qu'impliquèt
la nacionalizacion de l'industria, la distribucion centralizada de la
produccion, la requisición coercitiva de la produccion agricòla e assages
d'eliminar la circulacion de sòus, aital coma las entrepresas privadas e lo
liure comèrci. Coma en 1921, aquò aviá agravat un severo escrancament economic
causat per la guèrra, Lenin remplacèt al comunisme de guèrra per la Nòva
Politica Economica (NEP), legalizando lo liure comèrci e la proprietat privada
de las entrepresas mai pichonas. Amb aquò l'economia se recuperèt rapidament.

Après un long debat entre los membres del Politburó en lo transcors del
desvolopament economic, ja per 1928 e 1929, al ganhar lo contraròtle del país,
Iósif Stalin abandonèt la NEP e impulsèt una planificacion centrala complèta, en
començant la colectivización forçada de l'agricultura. Los recorses foguèron
mobilizats per l'industrializacion rapida, qu'amplièc enòrmament la capacitat
sovietica en l'industria pesada e en de bens de capitala pendent lo decènni de
1930. La preparacion per la guèrra foguèt una de las principalas fòrças
impulsoras darrièr de l'industrializacion, principalament a causa de la
mesfisança dins lo mond capitalista exterior. Coma resultat, la URSS passèt
d'una economia majoritàriament agrària a una granda poténcia industriala, en
dobrint lo camin per la siá aparicion coma una superpotencia après la Segonda
Guèrra Mondiala. Pendent la guèrra, l'infrastructura e l'economia sovietica
sofriguèron una devastación massiva e requeriguèron una vasta reconstruccion.

A principis dels ans 1940, l'economia sovietica èra arribada a èsser
relativament autosuficiente; la màger part del periòde fins a la creacion del
Comecon, sonque una proporcion fòrça pichona de produchs nacionales foguèt
comercializada internacionalament. Après la creacion del Blòc de l'Èst, lo
comèrci exterior aumentèt rapidament. L'influéncia de l'economia mondiala en la
URSS contunhava d'èsser limitada pels prèses intèrnes fixes e un monopòli
estatal envolopa lo comèrci exterior. Lo consum de granos e de manufacturas
sofisticadas se convertiguèron en los principales articles d'importacion a
l'entorn del decènni de 1960. Pendent la carrièra armamentística de la Guèrra
Freda, l'economia sovietica foguèt agobiada per las despensas militèsses e
pressionada fòrtament per una poderosa burocracia depenenta de l'industria
d'armaments. Al meteis temps, l'Union Sovietica se convertiguèt en lo màger
exportador d'armas dins lo tresen mond. Importantas quantitats de recorses
sovietics pendent la Guèrra Freda foguèron assignats per l'ajuda dels autres
Estats socialistas.

Dempuèi lo decènni de 1930 fins a lo sieu colpaso a de fins del decènni de 1980,
la forma de foncionament de l'economia sovietica se mantenguèt essencialament
sens de cambiaments. L'economia foguèt formalament dirigida per la planificacion
centrala, menada a tèrme pel Gosplán e organizada en de plans quinquenales.
Malgrat aiçò, en la practica, los plans foguèron extrèmament globales e
provisionales, subjèctes a d'intervencions especialas per superioras. Totas las
decisions economicas claus foguèron presas per las dirigentas politicas.
L'assignacion de recorses e las mètas dels plans foguèron aperadas normalament
en rublos, en luòc d'o far en de bens fisics. Lo crèdit èra desalentado, mas de
forma generalisada. L'assignacion finala de la produccion s'atenguèt mejançant
la contractacion relativament descentralizada, pas planificada. E mai se en
teoria los prèses s'establiguèron legalament dempuèi amunt, en la practica los
prèses reales se negocièron sovent e los ligams orizontales informales èran
generalisats.

Una seria de servicis basics foguèt finançada per l'Estat, tales coma
l'educacion e la salut. En lo sector manufacturero, se li assignèt una màger
prioritat a industria pesada e de defensa qu'a la produccion de bens de consum.
Los bens de consum, mai que mai fòra de las grandas vilas, èran sovent escasses,
de dolenta qualitat e d'eleccion limitada. Jos detla economia planificada, los
consumidors avián pas gaireben cap influéncia sobratz la produccion, per çò que
las cambiantes de demandas d'una populacion amb de màgers intradas podián pas
èsser satisfachas amb los porgiments a de prèses rígidamente fixes. Una segonda
granda economia pas planificada creishec al bòrd de la planificada en vigor a de
nivèls basses, en proporcionant qualqu'uns dels bens e servicis que los
planificadores podián pas ofrir. Amb la reforma de 1965, s'ensagèt la
legalizacion de qualques elements de l'economia descentralizada.

E mai se las estatisticas de l'economia sovietica son notoriamente pauc
confiables e lo sieu creissement economic malaisit aimar justament, segontes la
majoritat de las fonts, l'economia contunhèt de créisher fins a intervengudi
dels 80. Fins al decènni de 1950, l'economia sovietica experimentèt un
creissement relativament naut e atenhiá a Cogant. Malgrat aiçò, dempuèi de fins
dels ans 50, lo creissement, e mai se encara suigió en essent positiu, declinèt
constantament, fòrça mai rapid e consistentemente que dins d'autres païses,
malgrat una rapida aumentacion en lo principal social (la taxa d'aumentacion de
capitala foguèt sonque superada per Japon).

En general, entre 1960 e 1989, lo taus de creissença de l'intrada per cápita en
l'Union Sovietica foguèt un pauc superiora al promiei mondial (basat dins 102
païses). Malgrat aiçò, donat al fòrça naut nivèl d'inversion en principala
fisic, al naut percentatge de personas amb educacion segondària e al bas
creissement de la populacion, l'economia auriá d'aver fòrça creishut mai rapid.
Segontes Stanley Fischer e William Easterly, lo registre de creissement sovietic
èra entre «los pejors dins lo mond». Segontes los sieus calculs, l'intrada per
cápita de l'Union Sovietica en 1989 auriá d'èsser estat dos còps màgers de çò
qu'o èra, se l'inversion, l'educacion e la populacion aguèsson agut lo sieu
tipic efècte sobratz lo creissement. Los autors atribuisson aqueste paure
exercissi a la bassa productivitat del principal en l'Union Sovietica.

En 1987, Mijaíl Gorbachov tractèt de reformar e revitalizar l'economia amb lo
sieu programa de la perestroika. Las siás politicas relajaron lo contraròtle de
l'Estat sobratz las entrepresas, mas encara pas permetiá la siá reemplazamiento
per d'incentius de mercat, en resultant fin finala en una fòrta disminucion de
la produccion. L'economia, que sofrissiá ja amb las bassas intradas per
l'exportacion de petròli, comencèt a derrumbarse. Los prèses èran encara fixats,
e granda part de las proprietats èra encara estatala fins a après la dissolucion
de l'Union Sovietica. Pendent la màger part del periòde après la Segonda Guèrra
Mondiala fins a lo sieu escrancament, l'economia sovietica foguèt la segonda mai
granda del mond per PIB (PPA), e mai se en de tèrmes per cápita lo PIB sovietic
èra per darrièr dels païses del primièr mond.

Lo besonh de combustible en la URSS amendriguèt dempuèi lo decènni de 1970 fins
a la de 1980, tant en rublos per tona de produchs socials brutes coma en rublos
per de produchs industriales. A la debuta, aquesta disminucion aumentèt fòrça
rapidament, mas foguèt desacelerándose gradualmente entre 1970 e 1975.

Dempuèi 1975 e 1980, la URSS aguèt un creissement lent, sonque del 2,6 per cent.
L'istorian David Wilson, creguèt que l'industria del gas representava lo 40 per
cent de la produccion de combustible sovietic a de fins de sègle, mas la siá
teoria se concretèt pas a causa de l'escrancament de la URSS. Teoricament,
l'Union Sovietica, auriá contunhat d'aver un taus de creissença economic del 2
al 2.5 per cent pendent lo decènni de 1990 a causa dels camps energetics
sovietics. Malgrat aiçò, lo sector energetic afrontèt fòrça dificultats, entre
elas las nautas despensas militèsses del país e las relacions ostilas amb Cogant
(èra pre Gorbachov).

En 1991, l'Union Sovietica aviá una ret de ductos de 82.000 quilomètres per
petròli crus e autre de 206.500 quilomètres per gas natural. Lo petròli, los
produchs a derivats del meteis, lo gas natural, los metals, la fusta, los
produchs agricòlas e una granda varietat de produchs manufacturados,
principalament maquinària, d'armas e d'equipas militèsses, foguèron exportats.
Pendent lo decènni de 1970 e 1980, l'Union Sovietica dependiá fòrtament de las
exportacions de combustibles de fossils per obténer de devisas. En lo sieu
apogeo en 1988, anèt lo màger productor e lo segond màger exportador de crus,
superada sonque per Arabia Saudita.

L'Union Sovietica ponèt fòrça enfasi en la sciéncia e tecnologia dins la siá
economia, malgrat aiçò, las capitadas sovieticas mai notablas en la tecnologia,
coma produsir lo primièr satellit espacial, per çò de general foguèron a cargue
dels militars. Lenin cresiá que la URSS superariá jamai dins lo mond desvolopat
se demorava endarrierada tecnológicamente coma èra. Las autoritats sovieticas
demostrèron lo sieu compromís amb la cresença de Lenin, mejançant lo
desvolopament de massivas rets d'organizacions d'investigacion e desvolopament.
En 1989, los scientifics sovietics èran entre los melhors especialistas
capacitados del mond dins de divèrses airals, tales coma l'energia fisica, de
determinats airals de la medecina, las matematicas, la soldadura e en las
tecnologias militèsses. A causa de la rígida planificacion estatala e a la
burocracia, los sovietics demorèron fòrça per darrièr tecnológicamente en la
quimia, la biologia e en las computadoras, en comparason amb lo rèste de Cogant.

Lo Projècte Sócrates, jos detla administracion Reagan, determinèt que l'Union
Sovietica aviá abordat l'aquesiment de la sciéncia e tecnologia d'una manièra
radicalament desparièra que los Estats Units li utilizava a el en aqueste
moment. En lo cas dels Estats Units, la priorización economica èra utilizada pel
legat d'investigacion e desvolopament autoctòn; e o vesiá coma lo mièg per
aquerir la sciéncia e tecnologia tant en lo sector privat coma en lo public. Pel
contrari, l'Union Sovietica foguèt l'ofensiva e defensiva en manobrar
l'aquesiment e utilizacion de la tecnologia dins tot lo mond, per aital aumentar
la ventaja competitiva qu'aviá aquerit tre la tecnologia, mentre previege que
los Estats Units aqueriscan una ventaja competitiva. En mai, la planificacion
basada en tecnologia de l'Union Sovietica èra executada de manièra centralizada,
centrada dins lo Govèrn qu'empachava enòrmament la siá flexibilitat. Aquesta
significativa fauta de flexibilitat foguèt aprofiechada pels Estats Units per
socavar la fòrça de l'Union Sovietica e aital promòure la siá reforma.

Lo transpòrt foguèt un compausant clau de l'economia del país. La centralizacion
economica pendent los decènnis de 1920 e 1930 condusiguèt al desvolopament de
l'infrastructura a granda escala, particularament l'establiment de Aeroflot, la
màger entrepresa d'aviacion sovietica. Lo país aviá una granda varietat de
mejans de transpòrt per tèrra, d'aiga e aire. Malgrat aiçò, a causa de la
marrida mantenença, la màger part del transpòrt civil per rota, d'aiga e aire
èran anticuados e tecnológicamente endarrierats en comparason amb lo rèste de
Cogant.

Lo transpòrt ferroviari sovietic foguèt lo mai grand e lo mai intensament
utilizat dins lo mond, foguèt tanben mai desvolopat que dins la majoritat de los
sieus omològs occidentales. A de fins de 1970 e de començaments de 1980, los
economistas sovietics demandavan lo bastiment de mai rotas per aliviar part de
la carga dels camins de fèrre e melhorar lo pressupòst public sovietic. La ret
de rotas e l'industria de l'automobila demorèron subdesarrolladas, e las rotas
de tèrra èran comunas en los entorns de las vilas mai importantas. Los projèctes
sovietics de mantenença mostrèron èsser emplàsticas de se far cargue quitament
de las paucas rotas qu'aviá dins lo país. Pendent la primièra mitat decènni de
1980, las autoritats sovieticas tractèron de resòlver lo problèma de las rotas
en ordenant lo bastiment de de autras nòvas. Mentretant, l'industria automotriz
creishie a un ritme mai rapid que lo bastiment de rotas. La ret de rotas
subdesarrollados amièc a una creissenta demanda de transpòrt public.

En l'Union Sovietica aguèt doas formas basicas de proprietat, la proprietat
individuala e la proprietat collectiva (de proprietat conjoncha, qu'en la
practica èra cooperativa o estatala). Aquesta èra fòrça desparièra tant en lo
sieu contengut coma en la siá condicion juridica. Segontes las teorias
comunistas, lo principal (los mejans de produccion) poiriá pas èsser de
proprietat privada, escarte de qualques pichonas excepcions. Après la fin de la
flexibilización a cuert tèrme de la Nòva Politica Economica de Lenin, quina
proprietat industriala que siá e de terrens passèt a èsser proprietat comuna
dels abitants, o siá de la proprietat estatala, respectivament. La proprietat
individuala podiá èsser compausada unicament per de bens personals, es dire, los
de principal (los mejans de produccion) èran automaticament de proprietat
estatala o cooperativa.

L'Union Sovietica ocupèt la porción orientala del continent europèu e la porción
septentrionala del continent asiatic. La màger part del país demorava al nòrd de
50° de latitud nòrd e cobrissiá un airal total d'aperaquí 22 402 200 km². A
causa del grand tamaño de l'Estat, lo climat variava fòrça, dempuèi subtropical
e continental a subártico e polar, Lo 11 % de la tèrra èra cultivable, 16 % èran
de pradas e pastura, lo 41 % bòsc, e 32 % foguèt declarat coma «d'autres» (en
inclusent la tundra).

L'Union Sovietica mesurava unes 10 000 quilomètres dempuèi Kaliningrado, en
l'oèst, dins l'Isla de Ratmánova (d'Islas Diómedes), en l'Estrech de Bering,
aperaquí l'equivalent a la distància d'Edimburg, Escòcia, a l'èst de Nome,
Alaska. Dempuèi la punta de la Peninsula de Taimir, en l'Ocean Ártico, dins lo
pòble d'Asia Central de Kushka, près de la frontièra afgana, i a gaireben 5000
quilomètres de terren, en la siá màger part escabroso e inhóspito. L'amplada
totala dels Estats Units continentales demorariá compresa entre las extrèmas
frontièras septentrionala e meridional de l'Union Sovietica.

Los primièrs cinquanta ans del sègle XX en la Rússia zarista e l'Union Sovietica
foguèt marcada per una succession de desastres, cadun acompanhat per de pèrdas
de grandas quantitats de populacion. L'excès de mòrts en lo transcors de la
Primièra Guèrra Mondiala e la Guèrra Civila Russa (en inclusent la fam de la
postguèrra) ascendieron a un total de 18 milions, unes 10 de milions en lo
decènni de 1930, e mai de 26 milions entre 1941 e 1945. La populacion sovietica
en la postguèrra foguèt de 45 a 50 milions mendres de çò que foguèsse estat se
lo creissement demografic de la preguerra aguès contunhat.

La taxa bruta de natalidad de la URSS se redusiguèt de 44,0 per mil en 1926 a
18,0 en 1974, en granda part a causa de la creissenta urbanizacion e a l'aumenti
promiei de l'edat dels matrimònis. La taxa bruta de mortalitat demostrèt aital
una disminucion graduala – de 23,7 per mil en 1926 a 8,7 en 1974. En general,
las taxas de naissença de las republicas del sud en Transcaucasia e Asia Central
foguèt considerablament superior a las de la part septentrionala de l'Union
Sovietica, e en qualques cases aumentèt quitament en lo periòde posterior a la
Segonda Guèrra Mondiala, un fenomèn atribuit en partida a las mendres taxas
d'urbanizacion e als matrimònis tradicionalament mai primairencs en las
republicas del sud. L'Euròpa sovietica se desplacèt cap a la fertilitat de
sub-remplaçament, del temps que l'Asia Centrala sovietica contunhèt de mostrar
un creissement de la populacion fòrça per lo dessús del nivèl de la fertilitat
de remplaçament.

Lo decènni de 1960 e 1970 foguèt testimòni d'una reversión en la trajectòria
decreissenta de la taxa de mortalitat en la URSS e aquò se notèt sustot entre
los òmes en edat de trabalhar, mas èra tanben qualquarren comuna en Rússia e
dins d'autres airals predominantemente eslavas del país. Una analisi de las
donadas oficialas del decènni de 1980 demostrèt qu'après s'empejorar a de fins
del decènni de 1970 e de principis dels 80, la mortalitat adulta comencèt a
melhorar nauament. La taxa de mortalitat infantila aumentèt de 24,7 en 1970 a
27,9 en 1974. Qualques investigadors considèran que l'ascens foguèt real en la
siá majoritat, a consequéncia del empeoramiento de las condicions de salut e los
servicis. L'aumentacion en la mortalitat adulta e infantila foguèt pas explicat
o defendut pels foncionaris sovietics, e lo Govèrn sovietic daissèt simplament
de publicar totas las estatisticas de mortalitat pendent dètz ans. Los
demógrafos e d'especialistas en salut sovietica demorèron en silenci en çò que
toque a l'aumentacion de la mortalitat fins a de fins dels ans 1980, quand se
reprenguèt la publicacion de las donadas de mortalitat e los investigadors
poguèren indagar en las veritablas causas.

L'Union Sovietica foguèt un país fòrça divèrs étnicamente, amb mai de 100 grops
étnicos distintos. La populacion totala foguèt aimada en 293 milions en 1991 e
segontes una estimacion de 1990, la majoritat èra russa (50,78 %), seguits pels
ucranianos (15.45 %) e uzbekos (5,84 %).

Totes los ciutadans de l'Union Sovietica avián la siá pròpria filiación étnica
que figurava en lo document d'identitat. L'origina étnico d'una persona èra
escuelhut a l'edat de 16 ans pels paires del mainat; s'aquestes èran pas
d'acòrd, al mainat se li assignava automaticament l'origina étnico de la maire.
Degut en partida a las politicas sovieticas, qualqu'uns dels grops étnicos
pichones èran considerats coma part dels mai grandes, coma los mingrelios de la
RSS de Georgia, que foguèron classificats amb los lingüisticament ligats
georgianos.

Lo vast Estat multinacional que los bolcheviques heredaron après la siá
revolucion foguèt creat per l'expansion zarista pendent gaireben quatre sègles.
Qualques grops de nacions se jonhèron volontàriament dins l'Estat, mas la
majoritat foguèt jonhuda a la fòrça. Generalament, los russes e la majoritat de
la populacion pas russa de l'empèri partegèron pauc en çò que tanh a cultura,
religion e idiòma. Fòrça sovent, dos o mai de nacionalitats divèrsas foguèron
plaçadas en lo meteis territòri. Doncas, los antagonismos nacionales se
desvolopèron amb los ans non solament contra los russes, mas sovent entre
qualques de las nacions subjèctas tanben.

Pendent près de setanta ans, los caps sovietics avián mantengut que los
fretaments entre las fòrça nacionalitats de l'Union Sovietica èran estats
eradicadas e que l'Union Sovietica consistissiá en una familha de nacions que
vivián armoniosamente amassa. Pas obstante, lo fermento nacional que gigotèt a
l'Union Sovietica en los ans ochanta provèt que dicha afirmacion aviá pas màger
asidero amb la realitat, doncas las religions e de culturas tradicionalas
reemergerían a la mai pichona oportunitat. Aquesta realitat qu'afrontavan
Gorbachov e las siás collègas signifiquèt que, davant la pauca confidança en lo
tradicional emplec de fòrça, lor calguèsse trobar de solucions alternativas a
fin d'evitar la dissolucion de l'Union Sovietica.

Las concessions autrejadas a las culturas nacionalas e l'autonomia limitada
tolerada en las republicas de l'Union pendent los ans 1920 amièren al
desvolopament d'elèits nacionales e a un anautit sens d'identitat nacionala. La
repression subsecuente e la rusificación provoquèron lo resentimiento contra la
dominacion de la part de Moscòu e promoguèron lo posterior creissement de la
consciéncia nacionala. Los sentiments nacionales foguèron exacerbados dins
l'Estat multinacional sovietic per la competéncia incrementada pels recorses, de
servicis e de trabalhs.

Abans de 1917, en l'Empèri rus, l'educacion èra inaccesible o de malaisit accès
per la màger part de la populacion, mai que mai pel proletariat urban e las
familhas de camparòlas. Existissiá pas educacion publica gratuita. Las
estimacions de 1917 enregistrèron que dempuèi un 75 al 85 per cent de la
populacion russa èra analfabèta.[Cita requerida] Categoría:Wikipedia:Artículos
con pasajes que requieren referencias

Après de la revolucion Anatoli Lunacharski se convertiguèt en lo Comisariado
Popular d'Educacion de la Rússia Sovietica. Dempuèi un començament, las
autoritats sovieticas faguèron un grand hincapié en l'alfabetizacion de la
populacion. Las personas qu'èran alfabetizadas èran contractadas automaticament
coma de professors. Pendent un breve periòde, la qualitat foguèt sacrificada per
la quantitat. Cap a 1940, Iósif Stalin poguèt anonciar que l'analfabetisme èra
estat eliminat del país. Après la Granda Guèrra Patriótica, lo sistèma educatiu
del país s'amplièc considerablament. En lo decènni de 1960, gaireben totes los
mainats sovietics avián accès a l'educacion primària e segondària, excepto
aqueles que vivián dins de zònas remotas. Nikita Jrushchov Tractèt de far
l'educacion encara mai accessibla, en li daissant clar als mainats que
l'educacion èra estrechamente ligada als besonhs de la societat.
Ideológicamente, L'educacion èra considerada fondamentala per la creacion del
Nòu òme sovietic.

L'accès a l'educacion superiora èra limitat: sonque lo 20 per cent de totes los
aspirants èran acceptats. Lo rèste entrava dins lo mercat de trabalh o apreniá
un mestièr dins una Escòla Tecnica Vocacional o en un Technicum, d'autra escòla
tecnica superiora. En mai, los estudiants de familhas de dudosa confiabilidad
politica solien èsser excluses de l'educacion superiora. En aqueste sens,
l'administracion de Brézhnev introdusiguèt una nòrma qu'exigissiá a totes los
aspirants universitaris presentar una referéncia del secretari local del partit
Komsomol. Segontes las estatisticas de 1986, lo nombre d'estudiants per cada
10.000 d'abitants foguèt de 181 per l'Union Sovietica, en comparason amb los 517
pels Estats Units.

En 1917, abans de la revolucion bolchevique, las condicions de salut èran fòrça
per darrièr dels païses desvolopats. Coma Lenin soslinhèt mai tard, «O lo piojo
derròta al socialisme o lo socialisme derròta als piojos». Lo principi sovietic
de l'assisténcia medicala foguèt concebut pel Comisariado del Pòble per la Salut
Publica en 1918. L'assisténcia medicala anava èsser controtlada per l'Estat e se
prestariá als sieus ciutadans de forma gratuita. L'article 42 de la Constitucion
sovietica de 1977 li donèt a totes los ciutadans lo drech a la proteccion de la
salut e l'accès liure a quina institucion que siá de salut en l'Union Sovietica.
Malgrat aiçò, lo sistèma de salut de l'Union Sovietica poguèt pas satisfar totes
los besonhs de lo sieu pòble. Abans de que Leonid Brézhnev arribès al poder, la
medecina socializada sovietica foguèt vista amb un naut aima per fòrça
especialistas estrangièrs. Malgrat aiçò aquò cambièt; tre la ascensión de
Brézhnev e la tenencia de Mijaíl Gorbachov coma cap, lo sistèma de salut
sovietica foguèt criticat fòrtament per fòrça errors basics, tales coma la
qualitat del servici e l'irregularitat en la siá disposicion. Pendent lo XIX
Congrès del Partit Comunista de l'Union Sovietica, lo Ministre de la Salut
Yevgueni Cházov, en mai de destacar la capitada sovietica per aver la majoritat
dels mètges e espitals dins lo mond, reconeguèt las deficiéncias del sistèma e
considerèt que s'èra degalhat miles de milions de rublos sovietics.

Après la pren de poder comunista, pugèt l'expectativa de vida per totas las
edats. Aquesta estatistica foguèt utilizada per las autoritats per «demostrar»
que lo sistèma socialista èra superior al sistèma capitalista. Los melhoraments
contunhèron pendent lo decènni de 1960, quand l'esperança de vida en l'Union
Sovietica superèt la dels Estats Units. Se mantenguèt pro estable pendent de
divèrses ans, e mai se en lo decènni de 1970, davalèt leugièrament, probablament
a causa de l'abús de l'alcoòl. La majoritat de las fonts occidentalas culpèron
al creissent abús de l'alcoòl e a la dolenta assisténcia medicala; aquesta
teoria foguèt tanben acceptada implícitament per las autoritats sovieticas. Al
meteis temps, la mortalitat infantila comencèt a aumentar e per aquò, après
1974, lo Govèrn daissèt de publicar estatisticas sobre aqueste tèma. Aquesta
tendéncia pòt en partida s'explicar pel drástico aumentacion en lo nombre de
embarazos en la part asiatica del país a on la mortalitat infantila èra mai
nauta, mentre amendrissiá notablament en la part europèa mai desvolopada de
l'Union Sovietica.

A. L. Eliseev Escriguèt qu'en una reünion de la comission antioreligiosa del
Comitat Central del Partit Comunista de tota l'Union (bolchevique) presidida per
E. Laroslavskii E qu'aguèt luòc lo 23 de mai de 1929, las cresentas dins lo país
foguèron aimadas en lo 80 %. Pòt pas s'escartar qu'aqueste percentatge foguèt
qualquarren subestimado, per demostrar la capitada de la lucha contra la
religion.

Lo cristianisme e l'Islam aguèron lo màger nombre de adeptos entre los ciutadans
religioses de l'Estat sovietic. Lo cristianisme oriental predominaba entre los
crestians, amb tradicionala Glèisa ortodoxa russa en essent la denominacion
crestiana mai granda de l'Union Sovietica. Aperaquí lo 90 per cent dels
musulmanes de l'Union Sovietica èran sunnitas, amb los chiitas concentrats en la
Republica Socialista Sovietica d'Azerbaidjan. Los grops pichones inclusián,
catolics, josius, bodistas e una varietat de denominacions protestantes.

L'influéncia religiosa èra estada fòrta en l'Empèri rus e la Glèisa ortodoxa
russa gaudissiá d'un estatus privilegiat coma la Glèisa de la monarquia en
participant en la realizacion de foncions oficialas de l'Estat. Lo periòde
immediat après l'establiment de l'Estat sovietic incluguèt una lucha contra la
Glèisa ortodoxa, que los revolucionaris li consideravan a el una aliada de l'ex
classa dominante.

En lo Drech sovietic, la «libertat per celebrar de servicis religioses» èran
garantits constitucionalmente, e mai se lo Partit Comunista considerava a la
religion coma incompatible amb l'esperit marxista del materialismo scientific.
En la practica, lo sistèma sovietic se soscriguèt a una interpretacion
restrictiva d'aqueste drech e utilizèt en fach una varietat de mesuras oficialas
per desalentar la religion e frenar las activitats dels grops religioses.

Lo decrèt de 1918 del Conselh de Comissaris del Pòble qu'establissiá a la
Republica Socialista Federatiua Sovietica de Rússia coma un Estat secular
decretèt tanben que «l'ensenhament de la religion en totes [los luòcs] a on
s'ensenhen de matèrias d'aprendissatge general, es proïbida. Los ciutadans pòdon
ensenhar e pòdon aprene religion en privat.» Entre d'autras restriccions, las
aprovadas en 1929, amb mièg decènni de Govèrn de Stalin, inclusián de
proïbicions exprimisses d'una varietat d'activitats de la glèisa, en inclusent
de reünions organizadas per l'estudi de Bíblia. Miles D'establiments tantes de
crestians coma pas crestianes foguèron barrats en los decènnis de 1920 e 1930 e,
en 1940, foguèron barradas pas mens del 90 per cent de las glèisas, sinagogas e
de mesquitas qu'avián #operar en 1917.

Convencut que lo antisovietismo religiós s'èra convertit en una causa del
passat, lo Govèrn de Stalin comencèt a se trasladar cap a una politica mai
moderada en çò que toque a la religion en lo decènni de 1930. Los establiments
religioses sovietics se congregaron abrumadoramente per apiejar l'esfòrç belic
pendent la guèrra amb l'Alemanha nazi. Al mitan d'autras adaptacions a la fe
religiosa, las glèisas foguèron redobridas, la Ràdio Moscòu comencèt a
transmetre un orari religiós e en 1943 foguèt celebrat una amassada istorica
entre Stalin e lo Patriarca Sergio I de Moscòu, lo cap de la Glèisa Ortodoxa en
aqueste alavetz. La tendéncia generala d'aqueste periòde foguèt un increment de
l'activitat religiosa entre las cresentas de totas las religions.

Lo sistèma sovietic s'afrontèt nauament amb las glèisas jol lideratge del
Secretari General Nikita Jrushchov, qu'aguèt la caracteristica d'èsser un
periòde a on lo ateísmo foguèt enfatizado en lo curriculum educatiu e a on de
nombrosas publicacions estatalas promoguèron d'opinions atèas. Entre 1959 e
1965, lo nombre de glèisas queiguec de 20.000 a 10.000, e lo nombre de sinagogas
descenèt de 500 a 97. Lo nombre de mesquitas activas amendriguèt tanben, en
quènt de 1.500 a 500 en un decènni.

Las institucions religiosas contunhèron d'èsser supervisadas pel Govèrn
sovietic, mas totas las glèisas, sinagogas, de temples e de mesquitas recebèron
mai libertat d'accion pendent l'epòca de Brézhnev. Las relacions oficialas entre
la Glèisa ortodoxa e lo Govèrn sovietic se calfèron nauament fins al ponch en
que lo mandat de Brézhnev aunorèt dos còps al Patriarca ortodoxo Aluenhi I amb
l'Òrdre de la Bandièra Roja del Trabalh. Una enquèsta facha per las autoritats
sovieticas en 1982 enregistrèt a un 20 per cent de la populacion sovietica coma
«cresentas religiosas activas».

Las estatisticas sobratz delinquéncia en l'Union Sovietica foguèt sovent
publicada de forma parciala pel Govèrn, pr'amor qu'aquesta èra considerada coma
una vergonha ideologica per l'Union Sovietica. Segontes los expèrts
occidentales, los panatòris, d'omicidis e d'autres delictes violentes foguèron
mens frequents en l'Union Sovietica, qu'en los Estats Units pr'amor que l'Union
Sovietica aviá una màger fòrça policèra, d'estrictes contraròtles sobratz las
armas e una bassa incidéncia en l'abús de drògas. La corrupcion en la forma de
soborno èra frequenta, degut principalament a la escasez de bens e servicis dins
lo mercat dubèrt.

E mai se la premsa e ràdio sovietica donèron ampla cobertura a la delinquéncia
en Cogant, la persistencia de la delinquéncia en l'Union Sovietica èra una
vergonha ideologica que se li donava relativament pauca atencion. Se publiquèron
jamai estatisticas detalhadas sus la delinquéncia de la URSS, e un jornalista
sovietic, L. Vladímirov, Que desertèt en Grand Bretanha en 1966, confirmèt
qu'èra proïbit mencionar lo nombre de delictes dins lo país en lo sieu conjonch
o per de districtes, de províncias, de regions o de vilas.

Una premissa basica del marxisme es que la delinquéncia es un fenomèn
sòci-economic:

Los teorics marxistas li sostenguèron a el que las rasons mai immediatas de
delinquéncia en l'Union Sovietica foguèron l'influéncia capitalista, lo retard
mental e la dolenta educacion.

En 1989 l'Union Sovietica aviá de paucas presons. A l'entorn del 99 % dels
criminales convictos serviguèron los sieus condemnas en los camps de trabalh
Gulag, supervisados per la Direccion Generala de Campos de Trabalh Correctivo
qu'èra jol MVD. Los campaments avián quatre regims de severidad ascendente. En
los campaments de regim estricte, los reclauses trabalhavan en los prètzfaches
mai malaisits, per çò de general a l'aire liure e en recebent raciones escassas.
Los trabalhs èran mens exigentes e amb melhors raciones en los campaments dels
regims mai leugièrs. Lo sistèma de trabalh correctivo foguèt considerat per las
autoritats sovieticas exitoso a causa de que la taxa de reïncidéncia èra fòrça
bassa. Malgrat aiçò, las presons e de camps de trabalh, dempuèi la óptica dels
ancians preses e observaires occidentales, èran coneguts per las siás duras
condicions, lo tractament arbitrari e sádico dels presoèrs e per las violacions
flagrantes dels dreches umans. En 1989 s'elaborèt una nòva legislacion, que
fasiá hincapié en la reabilitacion en luòc del puniment, per humanizar lo
sistèma especial. Malgrat aiçò, en 1989 las condicions per fòrça preses aguèron
de paucs cambiaments.

La pena de mòrt, menada a tèrme per fusilamiento, s'apliquèt en l'Union
Sovietica sonque en los cases de traïson, espionatge, terrorisme, sabotatge,
cèrts tipes d'assassinat e panatòri a granda escala de bens de l'Estat pels
foncionaris. De çò de contrari, la pena maximala per un delinqüent que delinquía
èra pel primièr còp de quinze ans. La libertat condicional èra permesa en
qualques cases après la finalizacion de la mitat de la pena e las amnistias
periodicas de còps tanben donèron luòc a la desliurança anticipada.

Apròp e après l'escrancament de l'Union Sovietica, las estatisticas sobre la
delinquéncia se moguèron brusca e uniformemente cap a amunt. Entre 1991 e 1992,
lo nombre de delictes notificats oficialament e la taxa de delinquéncia generala
mostrèt una aumentacion del 27 per cent; la taxa de criminalidad se dupliquèt
gaireben entre 1985 e 1992. En los començaments del decènni de 1990, la raflada,
panatòri e d'autres actes contra la proprietat representèron aperaquí dos tèrces
de totes los delictes en Rússia. Malgrat aiçò, lo rapid creissement dels
delictes violentes foguèron los de particular interès pels ciutadans, en
inclusent los omicidis violentes.

La cultura sovietica passèt per de divèrsas estapas pendent los 70 d'ans de la
siá existéncia. Pendent los primièrs onze ans de Revolucion (1918–1929), aguèt
una relativa libertat e los artistas experimentèron amb de divèrses estils
desparièrs en un esfòrç de trobar un estil artistic sovietic distintiu. Lenin
aimèt que l'art foguèsse accessible dins lo pòble rus. D'autra banda, cientos
d'intellectuales, d'escrivans e d'artistas foguèron exiliats o executats, e los
sieus trabalhs proïbits, per exemple Nikolái Gumiliov (executat per conspirar
contra lo Govèrn bolchevique) e Yevgueni Zamiatin (proïbit).

Lo Govèrn encoratgèt una varietat de tendéncias. En l'art e la literatura, de
nombrosas escòlas, qualques tradicionalas e unas autras radicalament
experimentalas, proliferèron. Los escrivans comunistas Maximal Gorki e Vladímir
Mayakovski foguèron actius pendent aqueste periòde. Lo cinèma recebèt lo supòrt
de l'Estat; fòrça dels melhors trabalhs del cinematograf Serguéi Eisenstein
datan d'aqueste periòde.

Mai tard, pendent lo Govèrn de Stalin, la cultura sovietica se caracterizèt pel
auge e lo domeni de l'estil impausat pel Govèrn del realisme socialista, amb
totas las autras tendéncias en essent severamente reprimidas, amb raras
d'excepcions, per exemple las òbras de Mijaíl Bulgákov. Fòrça escrivans foguèron
empresoats e assassinats.

Après lo desgèu de Jrushchov del decènni de 1950 e 1960, la censura amendriguèt.
Una màger experimentacion en de formas d'art foguèron nauament permesas, per çò
que de trabalhs mai sofisticados e sutilmente critics comencèron a èsser
produsits. Lo Govèrn dessarrèt la siá enfasi en lo realisme socialista; aital,
per exemple, fòrça protagonistas dels romans de l'autor Yuri Trífonov se
preocupavan per eles meteisses e los problèmas de la vida quotidiana, en luòc
d'o far amb lo bastiment de socialisme. Una literatura dissident clandestina,
coneguda coma samizdat, se desvolopèt pendent aqueste darrièr periòde. En l'èra
de Jrushchov l'arquitectura se centrèt principalament en lo dessenh foncional en
contraposición a l'estil adornado de l'epòca de Stalin.

En la segonda mitat del decènni de 1980, las politicas de Gorbachov de la
perestroika e glásnost amplièren considerablament la libertat d'expression en
los mejans de comunicacion e premsa.

La nostalgia per l'Union Sovietica es un fenomèn comun en Rússia e la CEI del
periòde postsoviético, aital coma entre los ciutadans russes en l'estrangièr
nascuts en la URSS. Aquesta nostalgia s'exprimís en lo sistèma politic, la
societat, la seguretat sociala, la cultura, o l'estetica, en mai d'en los
remembres de l'enfància e la joenessa. Aqueste es un fenomèn controvertit,
qu'abasta una ampla gamma d'opinions.

Segontes unas enquèstas realizadas en 2011, a òm de cada cinc russes li
agradariá viure nauament en l'Union Sovietica. Lo nombre de russes que desiran
viure nauament en l'Union Sovietica aumentèt d'un 16 % en 2010 al 20 %. Lo total
del nombre de russes que desiran una union amb Ucraïna, Bielorussia e Kazajstán
es del 37 %.

Existís un enrasigat sentiment de nostalgia per l'Union Sovietica, probablament
a causa del fach que la URSS es ligada als remembres de la joenessa de fòrça
abitants, entre eles totas las manifestacions de l'èra sovietica. Se pòt tanben
aver d'a las actituds e l'etica de la societat sovietica: l'Union Sovietica
promoviá los ideales de la bontat, justícia e humanismo, e en una part
importanta de la societat a prevalecido l'esperit del colectivismo e refusa
fòrça de las valors de la Rússia modèrna. Considèran que se produsís una
devaluación de las valors moralas, e senton sovent frustracion e resentimientos
pels assages, en la siá opinion, de distorsionar al passat, menospreciando los
ideales e de valors sobratz es quaus creisheren. En qualques cases, es una
consequéncia del parrabastatge social o la insatisfacción amb la vida en la
Rússia modèrna, qu'una part considerabla de la populacion es en el acostumada a
la manièra de vida sovietica.

Exercisson tanben un papièr important los aspèctes socials. Lo nivèl de vida de
la màger part de la populacion queiguec de manièra drástica en los primièrs ans
posteriors a l'escrancament de l'Union Sovietica e las reformas economicas que
li seguiguèron. En mai, l'Estat sovietic èra lo proprietari de la superfícia
habitable e concedissiá als ciutadans un abitatge, en mai de s'encargar de
proporcionar l'assisténcia sanitària, l'educacion e d'autres servicis socials,
per çò que los ciutadans pòdon veire lo cambiament coma una pèrda de condicions
de vida. Los anticapitalistas senton tanben nostalgia de la URSS.

Segontes los critics, la nostalgia per la URSS e lo sistèma sovietic s'exprimís
en la negacion o subestimación de las deficiéncias realas qu'existissián en la
URSS (lo deficit, lo igualitarismo, la coerción de massas, las coas, lo
panatòri, la supression de la liura pensada e la disidencia, las limitacions en
las activitats creativas, los barraments termierèrs, etc.) e la exageración de
las vertuts del sistèma sovietic (la justícia sociala, l'estabilitat, la
seguretat, los prèses basses, l'accessibilitat de l'abitatge, l'educacion, la
medecina publica, etc.).



https://oc.wikipedia.org/wiki/Tren

Un tren o trin es un veïcul que circula sus ralhs e fa venir possible lo
transpòrt ferroviari. Abitualament un tren consistís en un ensemble de veïculs
connectats que son capables de se mòure ensemble lo long d'un camin de fèrre per
carrejar de merças o de passatgièrs. Los axes dels vagons e locomotrices de
camin de fèrre repausan sus una estructura rodanta nomenada bogi. La propulsion
pòt venir de fonts diferentas. Sovent porgida per una locomotritz o per
d'unitatsõ multiplas autopropulsadas. Los trens mai modèrnes son propulsats per
de locomotrit z amb motors dièsel o electrics. Pels trens electrics la font
d'alimentacion, l'electricitat, es aducha per de cables aerians o de ralhs
suplementaris. La font d'alimentacion tradicionala dels trens foguèt la vapor,
mas tanben los cavals, las còrdas o los cables, la gravitat, de mecanismes
pneumatics e de turbinas de gas.

Lo Malhum Ferroviari Transeuropèu (sens Norvègia, Soïssa, Bulgaria e Romania) a
una longor de 199 682 km, que 100 228 km electrificats.

Aquel mot o son equivalent es gaireben lo meteis en anglés, olandés, castelhan,
catalan o italian que ven del francés trainer. Quauquas lengas germanicas, mai
que mai l'alemand e las lengas escandinavas, utilizan zug, tåg e tog, aparentat
al vèrb anglés to tug, que vòl dire traïnar.

Aquel faguèt mai per la transformacion del monde e de l'umanitat que tot autre
mejan de transpòrt, dempuèi que la barca venguèt la nau. Foguèt pels continents
çò que foguèt la nau pels oceans. Ara se pòt veire l'automobila e l'avion coma
mejans de transpòrt de granda velocitat pertot sus la tèrra e dins lo cèl a, mas
abans, la nau e lo tren permetèron a l'òme de conéisser e dominar lo monde.

En un cort espaci de temps s'inventèt la ròda pauc abans la descobèrta que se
podiá guidar un veïcul. Ambedós eveniments se passèron, segurament, en
Mesopotàmia.

Los carris anavan per de canèlas parallèlas cavadas dins los camins d'Ur. Los
abitants lèu se mainèron qu'aquelas rainadas, quand èran prigondas, mantenián
los veïculs sens sortir d'una senda e sens damejar los ostals al costat d'ont
passavan, dins las estrechas carrièras de las vilas regadas per Tigre e
Eufrates. Mas tard cobriguèron las carrièras poscosas o enfangadas amb de
lausas, daissant, exprès, las regas necessàrias perque los carris seguiscan un
camin fixe. Cal pas oblidar que la carreta de quatre ròdas èra alavetz una
invencion recenta, e que son axe posterior èra pas orientable. Foguèt l'epòca
del veïcul guidat, mas pas encara aquela del camin munit de ralhs. Aquela idèa
venguèt aprèp quand dins las vias rainada prigondament se pausèt, tot lo long,
de troncs d'arbre partits per la mitat per evitar que las ròdas de las carretas
s'enfanguen. Foguèron los primièrs ralhs. Sens dobte, aquel sistèma
s'espandiguèt ont ploviá fòrça e ont la pèira mancava.

En sa forma primitiva la ròda d'aquel sistèma semblava un rotlament, e, los
troncs d'arbre en escaire (avets o Melzes) clavats sus d'autres troncs pus corts
en formant d'angles dreches constituissián la via de ralhs montats sus
travèrsas. E mai se trobèt d'agulhas rudimentàrias.

Al sègle XIX, en fòrça païses europèus comencèron a descobrir los vestigis
d'aquel extraordinari Empèri Roman e apreissèron ciutats perfèitament traçadas
amb sas fortificacions, espandits ostals de camp amb una espècia de calfatge
central e aiga correnta, carrièras plan pavimentadas e tanben camins de pèiras
dedicats per la circulacion de carretas amb de regas. Un d'aqueles camins se
trobèt dins les Illas Britanicas, precisament ont s'enauçarà ben mas tard la
gara de tren d'Abbeydore, a la frontièra d'Anglatèrra amb lo País de Galas.

Lo constructor de la primièra locomotiz lo 25 de julhet de 1814, que condiguèt
mas tard en un tren, foguèt George Stephenson.

En 1823, lo Parlament anglés aprovèt l'acte qu'assegurava a George Stephenson
l'exclusivitat d'un projècte, que sa finalitat èra d'unir los vilatges de
Stockton e Darlington per mejan d'una via ferrada.

I a divèrses tipes de trens dessenhats per diferents usatges. Un tren pòt
consistir en una combinason d'una o mas locomotoritz amb un o mas vagons i cada
tren. Las vias ferradas pòdon èsser de diferentas largor. I a diferents tipes de
trens: atmosferic, monorailh, LGV, maglev, mètro pneumatic, funicular e
cremalhièra.

Los trens de longa distància viatjan entre diferentas vilas o regions e a
vegadas entre diferents païses. A vegadas an un vagon restaurant per permetre
als passatgièrs de manjar durant lo viatge. Lo tren de nuèch a vagons previst
per dormir.

Los trens de granda velocitat (TGV) son de trens que circulan a de velocitats
mejanas superioras a 200 km/h. Uèi ara lo material mobil pus modèrne pòt capiter
lo 350 o 400 km/h amb granda seguretat. Lo primièr tren de granda velocitat
foguèt lo japonés Shinkansen (tren bala) que comencèt de foncionar en 1964.
Aqueles tipes de trens son competitius amb l'avion se la distància excedís pas
500 o 600 km.

Per causa de seguretat aquel tipes de trens pòdon pas circular per vias
convencionalas, mas sus de linhas de grandas velocitat.

Lo maglev es lo nom d'un tren que fonciona amb la tecnologia de la levitacion
magnetica, e la principala diferéncia amb los trens convencionals es qu'existís
pas de contacte entre lo veïcul e la via e aquò es possible amb l'usatge de
camps magnetics. Per poder atenher la velocitat de 500 km/h fa longtemps que i a
de recèrcas en la tecnologia maglev.

Actualament la granda majoritat de tramvias utilizan cables aèris amb font
electrica mas qualques vilas (coma Bordèu) començan de far circular tramvias
electrics sens cables.

Un tren de marchandisa es un tren destinat al transport de merças o materials.
La majoritat de marchandisas son transportades per tren, e per exemple als
Estats Units d'America lo tren fa un usatge mai grans del trens de marchandisas
que de passatgièrs.

En mai dels trens de passatgièrs e de marchandisas, i a d'autres tipes de tren
que s'utilizan per la construccion, mantenença e ensag pendent la construccion
de las linhas de camin de fèrre. En Soïssa existís de trens d'urgéncias que
s'utilizan en cas d'encendis dins los tunèls.



https://oc.wikipedia.org/wiki/Singapor

Singapor es una illa e un país pichon situat al sud de la Peninsula Malaia. Se
compausa solament d'una vila, la ciutat de Singapor.

L'illa, que se sonava anteriorament Tumasek, foguèt batejada Singapor al sègle
XIV per lo prince Parameswara.

En 1819, Thomas Stamford Raffles prenguèt lo contraròtle de la vila per afrontar
la dominacion comerciala olandesa dins la region. En 1826, Singapor, Malaca e
Penang constituisson una colonia britanica, los Establiments dels Estreches
(Straits Settlements).

Durant la Segonda Guèrra Mondiala, lo 15 de febrièr de 1942 l'illa es presa per
l'armada japonesa, que l'ataca dempuèi la tèrra sens resisténcia que las
defensas de la ciutat son orientadas cap a la mar.

Après la guèrra, Endrabatz Kuan Yew es elegit Primièr Ministre. Lo sieu partit,
lo Partit d'Accion Populara (People's Action Party) propausa l'integracion dins
la Federacion de Malàisia, çò qu'es fach en setembre de 1963. Pauc après, en
1964, las diferéncias se manifèstan e l'independéncia de la Republica de
Singapor es proclamada lo 9 d'agost de 1965.

Singapor es una republica parlamentària. Lo president es lo cap d'Estat, elegit
per un periòde de sièis ans.



https://oc.wikipedia.org/wiki/Rwanda

Rwanda es un país d'Africa qu'a pas cap de frontièra maritima. Confronta Oganda
al nòrd, Tanzania a l'èst, Burundi al sud, e la Republica Democratica de Còngo a
l'oèst. Sa capitala es Kigali.

Lei traças pus ancianas de preséncia umana descubèrtas sus lo territòri rwandés
per leis arqueològs datan dau sègle XI av. JC. Lei desvolopaments de la
metallurgia dau fèrre e de l'agricultura se debanèron dins lo corrent dau
millenari I av. JC. Foguèron favorizats per una tiera de migracions de
populacions originàrias dau nòrd segon un procès mau conegut que durèt dau sègle
VIII av. JC au sègle XIV ap. JC. En Rwanda, lei dos actors principaus ne
foguèron lei Hutus e lei Tutsis. Lei premiers arribèron dins la region entre lei
sègles V e XI ap. JC. Creèron una societat agricòla e eissartèron pauc a pauc la
seuva primitiva. Aquò favorizèt la formacion de pasturgatges qu'atirèron de
pòbles de norriguiers coma lei Tutsis que s'intallèron dins la region a partir
dau sègle XIV. Gràcias au prestigi liat a la possession de tropèus, lei Tutsis
venguèron pauc a pauc lo grop dominant.

L'origina dei Hutus pausa pauc de problemas que la màger part dei scientifics
lei consideran coma un pòble banto. En revènge, aquela dei Tutsis, que parlan
una lenga banto, es mau-segura. Semblan èsser eissits d'un pòble nilotic
largament assimilats per lei populacions bantos installadas dins la region a son
arribada a partir dau sègle XIV. D'estudis genetics publicats en 2004 semblan lo
confiermar.

A partir dau sègle XVI, un reiaume, dirigit per de sobeirans dichs mwami,
comencèt de se formar en Rwanda. Au sègle seguent, Ruganzu II Ndori (vèrs
1600-1623) ne renforcèt lei fondacions e lo transformèt en estat vertadier. A la
fin dau sègle XVIII, Cyilima II Rujugira (vèrs 1770-1786) centralizèt lo reiaume
e creèt una armada poderosa que li permetèt d'adoptar una politica d'expansion
militara. Sei successors contunièron son òbra e Rwanda agantèt sei dimensions
actualas dins lo corrent dau sègle XIX.

La monarquia rwandesa agantèt son apogèu durant lo rèine de Kigeli IV Rwabugiri
(1853-1895) que menèt una tiera d'operacions militaras còntra sei vesins,
reorganizèt l'adminstracion e afebliguèt lo poder dei clans que minava
l'autoritat reiala. En 1878, acceptèt una dubertura limitada dau país ai
marchands swahilis e recebèt un diplomata alemand a sa cort en 1894. Pasmens, a
sa mòrt, un conflicte de succession entraïnèt l'assassinat de son successor,
Mibambwe IV (1895-1896, e afebliguèt grèvament lo reiaume.

Afeblit per sei crisis intèrnas, Rwanda poguèt pas s'opausar ais incursions
alemandas. En 1896, lo mwami Yuhi V (1896-1931) signèt un acòrd de protectorat e
laissèt leis Alemands installar un pòste a Kigali (que venguèt oficialament una
vila en 1907). Lei relacions ambé leis Alemands demorèron relativament bònas car
lei colons se contentèron de dominar l'economia locala e intervenguèron gaire
dins leis afaires intèrnes de Rwanda. En revènge, lei relacions foguèron pus
marridas ambé lei missionaris fins a una intervencion deis autoritats colonialas
que volián defugir una revòuta rwandesa.

Lo periòde alemand durèt gaire car après la Premiera Guèrra Mondiala, Berlin
perdiguèt totei sei colonias. Rwanda, reünit ambé Burundi, venguèt un mandat de
la Societat dei Nacions que foguèt fisat a Belgica. Lei Bèlgas mantenguèron en
plaça la monarquia rwandesa mai la privèron de la màger part de sei poders au
profiech de l'aristocracia tutsi. Per justificar aquela situacion, lo poder
coloniau depintèt lei Tutsis coma un pòble de conquistaires destinats a dirigir
la region. Aquela propaganda acipèt la majoritat hutu que se raprochèt dei
missionaris bèlgas, relativament autonòms a respèct deis autoritaris colonialas.
Aquò accelerèt l'evangelizacion dau país e la Glèisa Catolica de Rwanda venguèt
pauc a pauc un sostèn important dei revendicacions hutus.

A partir deis annadas 1950, l'afebliment bèlga liat a la Segonda Guèrra Mondiala
entraïnèt de trèbols etnics dins lo país. Sostenguts per lo clergat catolic e
per leis autoritats colonialas, lei Hutus poguèron fondar lo Partit de
l'Emancipacion dau Pòble Hutu (Paremhutu). En 1959, a la mòrt dau rèi Mutara III
(1931-1959), refusèron de reconóisser lo poder de Kigeli V (1959-1961) qu'èra
estat impausat per lei clans tutsis. En 1960, d'eleccions permetèron a Grégoire
Kayibanda (un Hutu) de venir cap dau govèrn. En genier de l'annada seguenta,
proclamèt la Republica de Rwanda que sa creacion foguèt confiermada en setembre
per referendum. Pasmens, aquò amaisèt pas lei violéncias entre Hutus e Tutsis e
150 000 Tutsis deguèron s'enfugir en Burundi de 1959 a 1964. Enterin, lo país
èra tornat venir independent lo 1èr de julhet de 1962.

Après 1964, leis afrontaments entre Hutus e Tutsis demeniguèron fins a la
repression saunosa de l'insureccion dei Hutus de Burundi en 1972. Aquò entraïnèt
tornarmai de violéncias urbanas còntra lei Tutsis. En 1973, aquelei trèbols
entraïnèron un còp d'estat militar organizat per lo generau hutu Juvénal
Habyarimana. Restabliguèt l'òrdre e fondèt un regime autoritari basat sus un
partit unic dich Movement Revolucionari Nacionau per lo Desvolopament (MRND).
Favorizèt lei Hutus e instaurèt de quòtas au sen de l'administracion per limitar
l'influéncia dei Tutsis. En parallèl, sostenguèt l'oposicion hutu burundesa fins
a sa presa dau poder en 1993.

Pasmens, a partir de 1990, deguèt faciar leis atacas d'una guerilha tutsi (lo
Frònt Patriotic Rwandés, FPR) formada per de Tutsis refugiats en Oganda.
Dirigida per Paul Kagame, ocupèt una partida dau nòrd dau país. Sostenguda per
de tropas francesas e bèlgas, l'armada rwandesa capitèt de blocar lo FPR a
l'eissida d'un conflicte saunós marcat per de chaples etnics menats per lei dos
camps. En 1993, d'acòrds de patz foguèron signats a Arusha per reglar lo
conflicte. Pasmens, foguèron refusats per d'extremistas hutus.

En abriu de 1994, un atemptat destruguèt l'avion transportant Juvénal
Habyarimana e lo president burundés Cyprien Ntaryamira. Aquò entraïnèt un chaple
generau dei populacions tutsis per de milícias « popularas » sostengudas e
organizadas per una partida de l'elèit militar e politic hutu. D'abriu a julhet,
entre 500 000 e 10 000 000 de Tutsis (e de Hutus moderats) foguèron executats
entraïnant la fugida de dos milions d'abitants (principalament de Hutus) dins
lei país vesins. Una intervencion militara francesa, de junh a aost, agravèt la
situacion car alentiguèt l'avançada dau FPR e permetèt ai milícias hutus de
contuniar sei chaples fins au mes de julhet.

Dempuei la victòria dau FPR, Rwanda es dirigit per Paul Kagame. Son regime,
dominat per de Tutsis, capitèt de restablir l'òrdre mai venguèt rapidament fòrça
autoritari. En particular, sa temptativa de jutjar eu meteis leis autors dau
genocidi entraïnèt una multiplicacion dei violacions dei Drechs de l'Òme e un
engorjament dei presons. De mai, la vida politica es totalament contrarotlada
per lo FPR e lei reeleccions successivas de Kagame son largament tacadas de
fraudas massivas. Dins lo corrent deis annadas 2010, la situacion sembla pas se
melhorar ambé l'execucion d'opausants coma lo jornalista André Kagwa Rwisereka
assassinat en junh de 2010.

Pasmens, en fòra de sei violéncias politicas, lo govèrn Kagame a capitat de
restablir una certana patz dins lo país. Per aquò, en 1996, sostenguèt leis
adversaris dei Hutus extremistas que s'èran enfugits en Zaire. Puei, a partir de
1998, l'armada rwandesa intervenguèt dirèctament en Republica Democratica de
Còngo onte multipliquèt leis atrocitats e lei pilhatges. Dins aquò, après
d'annadas de negociacions, lei grops hutus acceptèron d'arrestar lei combats en
2005. En parallèl d'aquela guèrra, lo sostèn de plusors balhaires de fons
internacionaus permetèt au govèrn de restablir la situacion economica. Ansin, de
2001 a 2012, la creissença foguèt superiora a 8% e permetèt una reduccion dau
taus de pauretat de 59% a 45% de la populacion. La demenicion deis ajudas
internacionalas en 2012 sembla pas aver d'influéncias negativas sus aquela
situacion.



https://oc.wikipedia.org/wiki/Roubaix

Roubaix (Robaais en neerlandés) es una anciana vila industriala e una comuna
francesa del departament del Nòrd e de la region de Nauts de França, pròche la
termièra bèlga. Es la tresena vila de la region après Lilla e Amians, amb una
population de mai de nonanta-cinc mila abitants en genièr de 2013.

Roubaix es una vila de 1 323 ectaras atenenta a Tourcoing, membre de la
Metropòli europèa de Lilla, e situada dins la plana de Flandra. L'altitud mejana
es de 35 m.

De la fin del sègle XIX al començament del sègle XX se disiá tanben la ciutat de
las mila chaminièras o la Manchester francesa, per referéncia a seu
desvolopament en lo moment de la Revolucion industriala, amb coma principala
activitat l'industria textila.

Classificada vila d'Art e d'Istòria, dempuèi decembre de 2000, la vila de
Roubaix possedís un ric passat industrial que lo sieu patrimòni architectural
n'es un testimòni fòrt, amb quaranta-e-un monuments istorics, cinc ostalamentas
beneficiant del labèl Patrimòni del sègle XX e un site classat.



https://oc.wikipedia.org/wiki/Renaissen%C3%A7a

La Renaissença es un movement intellectuau e artistic europèu que se debanèt ai
sègles XV e XVI. Aprofichant la fin dei crisis de la fin de l'Edat Mejana e lo
redreiçament generau deis estats europèus, l'esfòrç culturau de la Renaissença
èra liat au movement intellectuau umanista. Lo periòde veguèt una produccion
intellectuala e artistica conscienta e fòrça sostenguda marcada per doas
caracteristicas centralas : l'exaltacion de l'èstre uman e la certitud de rompre
ambé de temps barbars per restaurar una societat antica considerada coma un
modèl. Au nivèu artistic, lo movement entraïnèt la formacion d'un ensems de
referéncias esteticas que van venir la nòrma principala deis arts europèus fins
a l'aparicion de l'art contemporanèu au començament dau sègle XX. Lo movement
apareguèt dins lei centres europèus artistics principaus, Itàlia e Províncias
Unidas, e va pauc a pauc s'estendre dins lo rèsta d'Euròpa avans d'agantar de
territòris en fòra dau continent coma certanei colonias espanhòulas (Mexic,
Peró) o portuguesas (Goa).

La fin dau sègle XV foguèt caracterizat per lo redreiçament d'un continent
europèu afeblit per lei crisis de la fin de l'Edat Mejana. Foguèt caracterizat
per la restauracion de la patz e deis afaires economics, lo renfòrçament de
l'autoritat e dau ròtle deis estats e un començament de renovelament
intellectuau liat au contèxte de l'exploracion dau monde per leis Europèus, a
divèrsei progrès tecnologics e la descubèrta d'autrei civilizacions. Divèrsei
datas foguèron prepausadas per marcar aquela rompedura coma la presa de
Constantinòple per leis Otomans en 1453, la descubèrta d'America per Cristòl
Colomb en 1492 o l'intrada dei tropas francesa en Itàlia en 1494. Pasmens, la
rompedura vertadiera foguèt fòrça progressiva e una partida deis institucions
feodalas va subreviure fins au sègle XIX. En revènge, se fau notar que, tre la
fin dau sègle XV, la situacion e leis elements, especialament l'autoritat novèla
dei sobeirans, que van permetre l'essor de la Renaissença èran en plaça.

L'element primordiau permetent lo redreiçament europèu a la fin dau sègle XV
foguèt lo reglament o la disparicion dei crisis pus grèvas de la fin de l'Edat
Mejana. D'en premier, au nivèu politic, la segonda mitat dau sègle veguèt
l'acabament de divèrsei conflictes. Lo pus important èra la Guèrra de Cent Ans
entre França e Anglatèrra que s'acabèt en 1453 au nivèu militar e foguèt
finalament reglat politicament en 1475 a Picquigny. Lei dos reiaumes poguèron
alora se concentrar sus seis afaires intèrns e reglar la question feodala de
l'indepedéncia de Borgonha en 1477 per Loís XI e aquela de la succession anglesa
per Enric Tudor en 1485. Durant aqueu periòde, lei ciutats-estats d'Itàlia
acceptèron la patz de Lodi e la guèrra civila de Castilha s'acabèt en 1474. La
rivalitat entre Castilha e Aragon trobèt tanben una solucion ambé lo maridatge
de sei sobeirans entre l'union dei dos reiaumes. Vèrs 1490, la patz èra quasi
generala en Euròpa.

Aquela patz aguèt de consequéncias positivas per l'economia e la demografia. De
mai, après lei pèrdas deis epidemias de pèsta dau sègle XIV, lo nombre
d'epidemias majoras demeniguèt. Ansin, la fin dau sègle XV e lo començament dau
sègle XVI foguèron caracterizats per la reaparicion de vilatges abandonats
durant lei crisis e per una aumentacion generala de la populacion. L'economia
aprofichèt aquelei condicions per se restaurar e tre lo periòde 1480-1500, la
produccion agricòla agantèt tornarmai son nivèu dau començament dau sègle XIII.
L'artesanat e lo comèrci conoguèron tanben un dinamisme similar que van permetre
de donar de mejans novèus a l'accion deis estats.

A la fin dau sègle XV, Euròpa presentava divèrsei formas de regimes politics.
Leis Estats Pontificaus e lo Sant Empèri Roman Germanic èran de monarquiás
electivas vestigis de l'afondrament de l'Empèri Roman. Polonha aviá tanben
adoptat un sistèma electiu per sa succession reiala. Anglatèrra, Castilha,
Aragon e França èran d'estats feodaus dirigits per un poder reiau limitat per
leis ambicions de vassaus poderós e lo respèct dei privilègis. Pasmens,
l'autoritat dei sobeirans anglés e francés èra sortida renfòrçada de la Guèrra
de Cent Ans. Enfin, en Itàlia, de formas variadas existián segon lei
ciutats-estats e una fraccion importanta dei senhors èran de caps novèus
(capitanis militars, banquièrs...) eissits d'una usurpacion victoriosa dau
poder.

Dins aquò, maugrat aquelei diferéncias, totei lei estats dau periòde assaièron
de renfòrçar l'autoritat dau govèrn centrau. Aquela politica gropèt generalament
la necessitat de redurre lo poder deis institucions e elements capables de
limitar aquela autoritat e aquela de crear de mejans novèus per assegurar lo
mantenement de l'òrdre novèu. La reduccion dei poders rivaus de l'autoritat
centrala foguèt caracterizada per la lucha còntra leis ambicions dei vassaus
tròp poderòs : Armanhac, Borgonha, Anjòu e Bretanha en França, Pazzi per la
Republica de Florença, Colonna e Orsini dins leis Estats Pontificaus... etc.
Foguèt tanben marcada per lei temptativas de limitar lo poder deis institucions
representativas (Estats Generaus francés, Parlament anglés...). Aquela politica
capitèt en Euròpa Occidentala mai leis institucions d'Euròpa Centrala e
Orientala (Sant Empèri, Polonha, Escandinàvia...) resistiguèron. Enfin, lei
sobeirans assaièron d'aumentar dirèctament lo contraròtle sus la societat
gràcias a la limitacion dei privilègis de l'aristocràcia, dei vilas e de la
Glèisa. Dins lo cas d'aquela darriera, mai d'un sobeiran assaièt tanben de
limitar lo poder papau sus sa glèisa nacionala.

Lei basas intellectuaus de l'Umanisme tènon tres ensems literaris mai o mens
diferents. Lo premier es l'eiretatge de la filosofia medievala. D'efèct,
inicialament liada a la recèrca teologica, la filosofia d'aqueu periòde èra
venguda independenta, especialament dins lei domenis que la Bíblia tractava
gaire. Leis òbra principalas èran aquelei de Tomàs d'Aquin au sègle XIII e de
Guilhèm d'Occam au sègle XV. Lo segond foguèt la redescubèrta deis autors antics
acomençat a partir dau sègle XIV gràcias au contacte ambé leis estats musulmans
d'Espanha o l'arribada d'intellectuaus bizantins causadas per l'avançada dei
Turcs. Aquò permetèt ai sabents d'Euròpa Occidentala d'estudiar per lo premier
còp de tèxtes de Platon, de Pitagòras, d'Euclid o encara de Ptolemèu. Enfin, lo
tresen foguèt compausat per leis òbras deis umanistas elei que formèron divèrsei
rets de reflexions e de cambis intellectuaus gràcias a l'estampariá e a una
correspondéncia importanta.

Una dei consequéncias principalas dau desvolopament de l'Umanisme foguèt
l'aparicion e la formacion d'una estetica novèla basat sus lo principi que la
contemplacion de l'òbra divina (tanben dicha la beutat) èra un mejan de
conóissança de la realitat. Creatura viventa pus pròcha de Dieu, l'èsser uman a
la capacitat per leis umanistes de crear de causas bèlas gràcias a l'imitacion e
l'idealizacion de la natura. Dins aqueu quadre, l'art vèn alora un acte de
creacion permetent a l'artista de participar a l'òbra divina e de mostrar un
monde ideau ais espectators. Aquò va venir una concepcion centrala per leis
artistas de la Renaissença e va entraïnar l'aparicion de definicions e
d'objectius novèus per leis arts de l'epòca. Per exemple, d'ara endavant,
l'arquitectura foguèt cargada de tradurre l'òrdre naturau gràcias a l'armonia
dei formas e l'equilibri dei massas.

Lo debanament de la Renaissença pòu se devesir en tres etapas principalas. La
premiera foguèt lo periòde iniciau d'aparicion en Itàlia fins en 1490. Lo segond
foguèt lo desvolopament dau classicisme italian fins a 1560. Enfin, la tresena
etapa foguèt la difusion dau movement dins lo rèsta d'Euròpa onte va conóisser
d'evolucions e de mutacions importantas e donar naissança a d'estils novèus e
diferents d'Itàlia segon lei regions.

La premiera etapa de la Renaissança se debanèt en Itàlia fins a 1490,
probablament a partir de l'òbra umanista e de l'eiretatge antic dau país. Lei
premiers artistas pertocats per aqueu movement foguèron Brunelleschi
(1377-1446), Mesacio (1401-1428) e Donatello (1386-1466). Rapidament, la
rompedura ambé l'estil medievau gotic foguèt importanta. Per exemple, lo premier
inventèt un vocabulari novèu per definir una arquitectura novèla basada sus
l'estil antic. Sa Chapèla dei Pazzi, que sa bastida se debanèt de 1441 a 1478,
foguèt una dei premiereis òbras marcadas per l'introduccion d'una estructura
« racionala » e matematica.

Lo centre principau dau periòde foguèt Florença gràcias au sostèn dei familhas
dominant la vida politica de la ciutat coma lei Pazzi o lei Medicis. Lei
principis artisticas novèus foguèron teorizats per Alberti (1404-1472) e lei
successors de Brunelleschi, de Mesacio e de Donatello contunièron l'òbra de lor
mèstre. Ansin, lei teorias novèlas aguèron rapidement una forma sistèmatica e
vulgarizada que van permetre una difusion aisada. L'influéncia de Boticelli
(1445-1510) e de Leonardo da Vinci (1452-1519), artistas florentins majors
pròches de la familha Medicis, van desvolopar de tecnicas novèlas, acabar
l'instauracion de l'estil de la Renaissença coma la nòrma artistica novèla e
acomençar sa difusion vèrs lo rèsta d'Euròpa (installacion de Vinci en França).

A la fin dau sègle XV, l'art florentin s'èra ja difusat dins leis autrei centres
urbans d'Itàlia coma Pàdoa, Roma, Venècia o encara Milan. Sota l'influéncia deis
arts bizantins, Venècia venguèt un centre artistic relativament originau
caracterizats per lei trabalhs de Mantegna (1431-1506) e de sei fius sus lei
nocions d'espaci e de color.

La començament dei guèrras d'Itàlia a partir de la fin dau sègle XV entraïnèt la
rompedura deis equilibris politicas entre leis estats italians. Au nivèu
artistic, aquò va se tradurre per un desplaçament deis artistas e un
transferiment de la primautat artistica de Florença vèrs Roma. Fins au pilhatge
de la ciutat papala per lei mercenaris alemands de Carles Quint en 1527, la vila
va conóisser un periòde lòng de trabalhs e l'aparicion de valors artisticas
novèlas dicha classicisme italian.

Aquela evolucion se debanèt magerament a Roma onte lei papas capitèron de faire
venir una partida gròssa deis artistas florentins. D'efèct, lo declin d'aquela
darriera après sei reviradas militaras entraïnèt la partença d'uneis artistas
importants a partir dau decenni 1500-1510. En particular, Michelangelo
decidiguèt d'anar a Roma en 1508 après una formacion au contacte de la Cors dei
Medicis. Son òbra principala, la Capèla Sixtina, fa partida totjorn partida deis
òbras pus famós de l'istòria umana e va revolucionar la pintura, l'escultura e
l'arquitectura.

Leis autrei capitalas italianas conoguèron tanben una evolucion similara vèrs lo
classicisme. Venècia contunièt d'èstre un centre artistic relativament
independent a respèct dau rèsta de la peninsula. L'arquitectura gotica i
resistiguèt fins a la fin deis annadas 1520 e l'arribada d'artistas dempuei
Roma. En revènge, la pintura conoguèt una tièra d'evolucions sota l'influéncia
de Tician (1488-1576) que foguèt capable d'assimilar divèrsei tendàncias e
venguèt un autor famós de retrachs. L'infuéncia de Venècia s'espandiguèt pauc a
pauc fins a Pàdoa, Verona e Màntoa. A Milan, lo mitan artistic foguèt dominat
per lei successors de Leonardo da Vinci e Parma foguèt un centre independent
pichon marcat per l'influéncia d'Antonio da Correggio (1489-1534).

A partir deis annadas 1520, la màger part d'aquelei centres adoptèron pauc a
pauc un estil novèu dich manierisme en reaccion a l'apogèu dau classicisme.
D'efèct, après lo succès deis òbras premieras de la Renaissença, l'estil de seis
autors venguèt la nòrma e limitèt l'iniciativa generala. Per exemple, la
representacion d'Adam per Michelangelo èra d'ara endavant l'exemple d'imitar per
cada pintura d'Adam. Mai d'un artista decidiguèt donc de s'opausar a aquelei
tendàncias academicas. Lei caps d'òbras dau premier periòde de la Renaissença
demorèron de referéncias importantas que lo manierisme va assaiar d'enriquir,
especialament gràcias a una mèscla d'estils diferents. A partir de 1560, lo
manierisme èra vengut l'estil dominant en Itàlia mai la mòrt de Michelangelo e
de Tician va entraïnar lo declin dau movement e la fin de la Renaissença
italiana a partir deis annadas 1580 e l'aparicion dau barròc.

Tres etapas principalas marquèron aqueu desvolopament. La premiera se debanèt
sota lei rèines de Carles VIII e de Loís XII. L'art gotic demorèt dominant mai
la Renaissença acomencèt d'influénciar certaneis elements arquitecturaus o
decoratius. A partir dau rèine de Francés Ièr e deis annadas 1520, aquela
tendància se renforcèt e un nombre important d'artistas italians foguèron
invitats en França. I desvolopèron leis estils eissits dau classicisme e dau
manierisme que se mesclèron ambé l'art locau per formar l'estil caracterizant
lei castèus reiaus dau periòde (Fontainebleau, Léger...). Fontainebleau venguèt
un centre d'innovacions permanentas e un modèl per lo rèsta dau país. A partir
de 1540-1550, aquò va entraïnar l'emergéncia d'un classicisme francés
independent fusionant d'influéncias frances, italianas e anticas. Aquel estil
conoguèt un desvolopament important, especialament dins lei palais reiaus de
París, mai l'entraïnament dei guèrras de religion causèt sa disparicion a partir
dau decenni 1570.



https://oc.wikipedia.org/wiki/Religions

La Religion es l'amassada de cresenças (sul monde e la persona) e d'actituds
(morala) pròprias d'una persona o d'una comunautat umana. Especialament se
referís al concèpte de sagrat, entendut coma quicòm de digne de reveréncia, de
respècte o d'obediéncia.

Conceptualament e istoricament, la primièra religion es l'animisme, qu'es la
nocion consubstanciala de l'arma umana que segon ela tota la resta d'objèctes de
la natura an tanben una arma omologabla a aquesta.

La cresença dins las "fòrças de la natura", pròpria de l'animisme, cristalliza
en la divinizacion d'aquestas, valent a dire dins lo teïsme, qu'utiliza lo
concèpte de Dieu, que siá al plural (politeïsme) o al singular (monoteïsme).

D'un autre costat, l'ensemble de la teoria e de la practica de l'animisme a
evolucionat fins a donar luòc a de cresenças plan mai estructuradas, coma es lo
cas del chintoïsme japonés, o de las religions-filosofias, que se'n destacan
l'indoïsme e lo bodisme.

Lo darrièr pas dins l'evolucion de la pensada religiosa es justament la negacion
de la possibilitat de demostrar tant l'existéncia d'una realitat subrenaturala
coma son inexisténcia : l'agnosticisme. O ben sa negacion absoluda : l'ateïsme.



https://oc.wikipedia.org/wiki/Poesia

La poesia (dau grèc: ποίησις poiesis 'creacion' < ποιεῖν poiein 'crear') es un
genre literari que lo sieu poder es enòrme, pr'amor que çò qu'es escrich
contribuís a que la veritat regne dins lo mond. La poesia e l'art an un luòc
dins la societat.

Existisson de testimoniatges de lengatge escrich jos una forma poetica dins
qualques ieroglifs egipcians que datan de 25 sègles abans la naissença de Crist.
S'agís de cants de trabalh e religioses. Lo Poèma de Guilgamesh, una òbra epica
dels sumerians, foguèt escrich amb de caractèrs cuneïformes sus de taulas en
argila aperaquí 2000 ans abans Crist. En Grècia los cants de L'Iliada e de
L'Odissèa, composicions atribuïdas a Omèr, son de uèch sègles abans l'èra
crestiana. Las Vedas, los libres sagrats de l'indoïsme, contenon tanben d'imnes
e se supausa que sa darrièra version foguèt redigida al sègle III AbC. Per
aquestes e d'autres tèxtes ancians se suposa justificadament que los pòbles
compausavan cants que eren transmesos oralment. Alguns acompanyaven las
fasendas, mentre que d'autres èran per invocar divinitats o celebracions, e
finalament d'autres per narrar los faches eroics de la comunitat. Los cants
omerics contan d'episòdis plan anteriors a Omèr e son estructura permet de
deduire que circulavan de boca en boca e qu'èran cantats amb acompanhament
d'instruments musicals. Omèr mençona dins son òbra la figura del Aedo
(cantaire), que narrava d'eveniments en vèrses al ritme de la lira. Lo ritme
dels tèxtes aviá pas sonque la tòca de procurar plaser als senses, mas a l'encòp
permetiá de se remembrar los cants amb mai de facilitat.

La poesia lírica va tenir d'expressions destacades dins la Grècia antica. Lo
primièr poèta que causiguèt son inspiracion dins la vida vidanta, dins lo
periòde posterior a la vida d'Omèr, foguèt Esiòde, amb son òbra Los trabalhs e
los jorns. A uns 600 anys abans de Crist es remunta la poesia de Safo, poetessa
nascuda sus l'isla de Lesbos, autora d'òdas celebradores e de cançons nupcialas
(epitalamis), que ne son estadas servadas qualques fragments. Anacreont, nascut
un segle després, va escriure breus peces, en general dedicades a celebrar lo
vin e la joventut, de les que van sobreviure unes poques. Calli d'Efès e
Arquiloc de Paros varen crear el gènere elegiac, per cantar als difunts. Aquíloc
va ser el primer a utilitzar el vers iàmbic (construït amb «pès» d'una sillaba
corta e una autra longa). Escriguèt a mai de satiras. Al segle V AbC va assolir
el seu cim la lirica corala, amb Pindar. Es tractava de cançons destinadas als
vencedors dels Jòcs Olimpics.

Roma creèt sa poesia en s'inspirar dels grècs. L'Eneïda , de Virgili, es
considerada coma la primièra òbra de pes de la literatura latina, e foguèt
escricha qualques ans abans l'èra crestiana, a la manera dels cants epics grècs,
per contar las peripecias d'Enees, sobrevivent de la guèrra de Tròia, fins a son
arribada en Itàlia. L'edat d'aur de la poesia latina foguèt la de Lucrèci e
Catul, qu'èran nascuts en el segle I AbC, e d'Oraci (mèstre de l'òda ), Properci
e Ovidi. Catul va dedicar tota sa poesia a una estimada a la qual deia Lesbian.
Sos poèmas d'amor, dirèctes, simples e intenses, foguèron admirats pels poètas
de totas las epòcas.

Durant l'Edat Mejana se dividiguèt en una tradicion populara, orala, que
recitavan per vilas e castèls de gents coma los trobadors, e a l'encòp una
poesia culta escricha qu'èra plan ligada a la religion, a mai se totas doas
tradicions emplegavan de recorses retorics semblants. Foguèt aquesta segonda
branca la que s'impausèt coma modèl e durant la Renaissença, l'epòca barròca e
lo Neoclassicisme s'imitèron los modèls grecolatins amb los particularismes de
las lengas d'estat europèas, que impausavan una metrica diferenciada.

Lo genre qu'acabèt per trionfar foguèt lo de la poesia lirica, qu'es plan ligat
a l'expression dels sentiments, durant lo sègle XIX, o mai a la critica sociala
(una part dels autors del sègle XX), mentre que la poesia epica èra a venir
absorbida per la narrativa en pròsa. Destaca l'emplec del vèrs dins la cançon,
una utilizacion que contunha d'èsser abituala actualament.



https://oc.wikipedia.org/wiki/Picard

Lo picard es siá una lenga romanica que fa partida de las lengas d'oïl, siá,
segon una autra concepcion mai anciana e passada, un dialècte de la lenga d'oïl
coma o es lo francés. Una error fòrça espandida es de considerar lo picard coma
un dialècte del francés. Es pas lo cas, seriá coma considerar que lo lengadocian
es un dialècte de l'auvernhat o del gascon. Lo fach que l'aranés e lo francés
sián de lengas oficiaus a pas de cambiar lor classificacion per rapòrt a las
autas varietats de lenga d'oïl e de l'occitan: fa pas de l'auvernhat un dialècte
de l'aranés ni del picard un dialècte del francés.

La lenga a divèrsas denominacions en picard e en francés estandard coma picart,
patois du nord (patés del nòrd), chtimi, chti o rouchi. Aquel es un dialècte
picard, considerat sovent coma una lenga d'oïl diferenta, parlada en Enaut
Occidental, entre Mons e la linha Tournai-Soignes-Ath-Mouscron.

Se parla a las regions francesas de Picardia (levat del sud d'Oise e d'Aisne) e
Nòrd-Pas de Calais (levat de la zòna de Dunquèrca, de lenga neerlandesa
flamenca) e en Belgica dins la màger part de la província d'Enaut, entrò La
Louvière a l'èst (entre Mons e Charleroi).

Existisson pas d'estatisticas globalas ni fisablas. Ça que la, una enquèsta
facha a Amians (1980-1981) mostrava que 46% dels òmes e 29% de las femnas
nascudas en 1942 declaravan parlar picard.

Reconeguda coma lenga regionala endogèna en Belgica, segon un decret de
l'executiu de la Comunautat francesa adoptat en 1990. Benefícia, sustot per la
preséncia als mèdias de comunicacion, de las accions del Burèu de las Lengas
Regionalas Endogènas.

Dins l'Estat francés, benefícia pas de cap de legislacion al nivèl general e la
ratificacion de la Carta Europèa de las Lengas Regionalas o Minoritàrias demòra
blocada.

Dins l'Estat francés es reconegut pel Ministèri de l'Educacion Nacionala e
s'ensenha als IUFMs de la region e se pòt estudiar de manièra facultativa.



https://oc.wikipedia.org/wiki/Pau

Pau qu'ei la capitala de Bearn e que'n vadó a la seguida d'Ortès e de Morlans.
Qu'ei tanben la prefectura deu departament francés deus Pirenèus Atlantics,
departament qui amassa Bearn dab tres províncias bascas (Sola, Baisha Navarra e
Labord) e un tròç de la gasconha atlantica (los parçans autorn de Baiona).

Lo gentilici qu'ei palés -esa, palenc -a o paulin -a (reconstruccion recenta)
prononciat [paw'lin] (dab èna dentau).

Las autas armas mei ancianas que's blasonan autau :deu camp d'azur cargat tres
paus d'argent, dua vacas d'aur afrontadas e d'un paon d'azur arrollant en cap e
ua auta version mei anciana :d'argent cargat de tres paus de gules e d'un paon
d'azur pausat suber eth deu mieitant.

Pendent los purmèrs sègles, l'istòria paulina que's con•hon dab l'istòria deu
son castèth apitat peus vescomtes de Bearn entà contarotlar lo gua suu gave e
qui los sons paus e betagèn la futura ciutat. Gaston Fèbus que ahortí aquesta
hortalessa dens lo son projècte arquitecturau de gran endom qui acompanhè lo son
saunei de bastir un Estat pirenenc. D'aqueth temps, totun, la vila qu'èra chic
de causa e la capitala bearnesa b'èra Ortès.

Dab Enric II de Labrit, Pau que vadó capitala deu reiaume de Navarra (lo navèth
títol aquesit peus vescomtes de Bearn) e lo castèth que ho modernizat (dens
l'estil reneishentista viengut d'Itàlia) entà arcuélher la navèra cort reiau
(dab la regina Margalida de Navarra).

En 1620, dab l'integracion de Bearn dens lo reiaume de França, Pau non demorè
pas sonque lo sèti deu Parlament de Navarra e que demorè estremat deus grans
eveniments istorics.

La Revolucion e las Guèrras Napoleonencas que desvelhèn la ciutat ; en 1790, Pau
que vadó capitala deu departament navèth deus Baishs Pirenèus e l'Emperaire que
s'interessè a la ciutat paulina en decidint lo purmèr de restaurar las rueinas
deu castèth e en tot bastir la rota Pau-Saragossa e lo Haràs Nacionau de Gelòs.
En mei d'aquò, lo passatge de l'armada anglesa de Wellington que marquè la
debuta de l'establiment d'ua comunautat britanica en cèrcas deu microclima
paulin (vantat peu mètge Alexandre Taylor) e deus sons païsatges vantats peus
romantics. Aquesta comunautat hèra rica qu'adaptè la ciutat au son biais de
víver modèrne e modernista en favorizant, dab l'ajuda de las autoritats locaus
la bastida deu Baloard deus Pirenèus, deu casinò e deu purmèr gòlf bastit suu
continent europèu.



https://oc.wikipedia.org/wiki/Patz

Lo mot patz deriva del latin pax e generalament se definís, al sens positiu,
coma un estat de tranquillitat o de quietud, e dins un sens opausat coma
abséncia d'inquietud, de violéncia o de guèrra.

Del punt de vista del Drech internacional, la Patz es un acòrdi o un tractat que
met fin a la guèrra (coma per exemple, la Patz de Vestfàlia). Se pòt parlar
d'una patz sociala coma entanta e bonas relacions entre los grops, classas o
grops socials al dintre d'un país. Al nivèl individual, la patz designa un estat
interior, exempt de colèra, d'òdi e mas generalament de sentiments negatius. Es,
doncas, desirada per se meteis e egalament pels autres, fins que venga en una
salutacion (la patz siá amb tu) o una finalitat de la vida. Ligat al concèpte de
patz i a aquel del pacifisme qu'es l'actitud que defend que la guèrra jamai
resòlv los problèmas e que lo melhor biais per aquò son las negociacions.

I a plusors simbòls de la patz o lo movement pacifista: la colomba blanca, lo
cercle amb quatre linhas (☮), lo signe de victòria amb los dets, la bandièra de
la patz o Bandièra de l'Arc de Sant Martin, los mots shaloom e salam o las
rosèlas blancas entre d'autres. Lo simbòl de la CND (☮)

Lo cercle amb quatre linhas, qu'es internacionalament reconegut coma un simbòl
de la patz, foguèt dessenhat inicialament lo 21 de febrièr de 1958 per Gerald
Holtom per una manifestacion de la CND britanica (Campaign for Nuclear
Disarmament, que en anglés vol dire « Campanha pel Desarmament Nuclear »). Aprèp
foguèt adoptat dins los ans 1960 pel movement contra la guèrra, la contracultura
e la cultura populara del moment. Aquel simbol foguèt importat als EUA per
l'activista pacifista Albert Bigelow en 1958]], e popularizat en 1960 per
l'estudiant Philip Altbach que convenquèt l'Union del Estudiants per la Patz de
distribuir de prospèctus amb aquel simbòl sul campus. Aprèp los ans 1960 lo
simbòl ja èra internacionalament conegut e foguèt utilizat per la generacion del
Baby Boom que protestava contra la guèrra.

Se pensa que l'origina d'aquel simbòl son las letras N e D de "Nuclear
Disarmament" en alfabet semafòr superpausadas. Dins la primièra version oficiala
de la CND, los rais èran pus largs cap al cercle. Mas en 1967 Gerard Holtom
escriguèt una letra dins la revista pacifista Peace News, explicant la
vertadièra origina del simbòl: « M'imaginèri ieu meteis: la representacion d'un
individú desesperat amb las mans dubèrtas al defòra e cap a bas a la manièra
dels personatges del quadre de "Los fusilhats del tres de mai" de Goya. Acabèt
lo dessenh amb una linha e en lo metent dins un cercle », aprèp Holtom volguèt
inversar lo simbòl se pentent de la significacion de desespèr, pensant que la
patz era quicòm de celebrar. Pasmens aquela explicacion poiriá èsser falsa de
l'autor per temptat de far mas prigond lo simbòl.

D'autras sostenon que la crotz troncada fa allusion al culte satanic e que
poiriá significar una causa coma "capitar una utopia (la societat pacifica) per
quin mejan que siá", un bombardièr viatjant sul mond (lo simbòl de basa dels
bombardièrs suls itineraris es fòrça semblable) o la pata d'un ausèl en fasent
allusion al simbolisme de la colomba de la patz.

La colomba blanca amb un ram d'olivièr dins lo bèc, es reconeguda universalament
coma lo simbòl de la patz aprèp las guèrras del sègle XX, a una origina biblica.
Dins lo judaïsme, lo cristianisme e l'islam lo ram d'olivièr significa la patz.
Lo Pentateuc, l'Ancian Testament e l'Alcoran racòntan l'istòria de l'Arca de Noè
(Libre de la Genèsi 8:11), ala una colomba foguèt encargada de veire quin èra
l'estat del monde aprèp lo deluvi universal; al cop que tornèt amb un ram
d'olivièr al bèc, mostrèt que las aigas ja avián baissat (es a dire que lo
deluvi ja s'èra acabat) e que podiá per aquò reculhir la primièra rama d'olivera
que trobèt.

D'autra banda, la tradicion grèga considèra tanben las brancas de l'olivièr coma
simbòl de patz (foguèt considerada coma planta sagrada de l'anciana divessa de
la sapiença, Atena), e tanben l'armada romana desrotada utilizava de brancas
d'olivièr coma bandièra blanca de reddicion.

Autres simbòls de la patz pòdon èsser lo signe de victòria amb los dets (que
originariament foguèt solament lo dels moments de victòria) que, ulteriorament
pendent las protèstas contra la Guèrra de Vietnam (e aprèp contra d'autras
guèrras), venguèt un simbòl de patz. Se popularizèt mercé al movement hippie, e
es encara utilizat a l'ora d'ara.

La bandièra de l'Arc de Sant Martin facha de sèt bendas amb las colors de l'arc
de Sant Martin e lo mot patz (pace) escrit al mitan en color blanca. (Cal pas
confondre amb la bandièra gai, qu'aquela a sièis bendas, manca la benda de color
turquesa e la primièra benda es roja). Las primièras d'aquelas bandièras
faguèron fachas amb lo mot patz escrit en italian: pace, e portavan una colomba
dessenhada per Picasso. Lo nòu dessenh apareguèt en 1961 tre la marcha italiana
per la patz. Aqueles darrièrs ans, aprèp l'envasiment d'Iraq de 2003, la
bandièra de la patz venguèt pus populara.

Lo mot ebrèu shalom (en ebrèu: שָׁלוֹם), e l'arabi salam (en arabi: سلام)
foguèron utilizats coma simbòls de patz. Shalom e salam significan literalament
« patz » e son ligats entre eles. La concordança de las doas paraulas venguèt a
representar "la patz a l'Orient Mejan".

Se pòt soslinhar que totas las culturas considèran pas la patz d'una manièra
positiva. Dins de pòbles coma los vikings o los Uns, la principala activitat
foguèt lo sacatge de comunitats prèpas, exaltan al contrari los guerrièrs.
L'articulacion entre la patz e son opausat (coma la guèrra, la violéncia, lo
conflicte o la colèra) es una de las claus:

Lo I Ching, l'opausat a la patz es l'estagnacion. Simbolicament, aquò indica que
la patz es pas un absolut, mas una recèrca permanenta. E mai, indica que lo
conflicte es pas l'opausat de la patz. Caldriá èsser en camin cap a la patz,
transformar lo conflicte, pas lo suprimir. Las gestions nonviolentas encarnan
aquel procèssus de transformacion pacifica del conflicte.

La "patz romana" (en referéncia a la Pax romana de l'Empèri Roman) es una
situacion ont una fòrça de govèrn exercís lo poder d'un biais unilateral, sens
èsser somesa a ges de contraròtle e sens respectar los dreches d'aqueles que
govèrnan. Lo prepaus de l'expression es de diferenciar aquela situacion que se
considèra pas coma vertadièrament la patz, perque encara qu'aja pas de violéncia
o conflictes armats constituís pas una situacion ideala o qu'es destinada a
perdurar.

Martin Luther King diguèt en sa Letra de Birmingham, escrita en prison, que la
vertadièra patz es simplament l'abséncia de tension: es la preséncia de
justícia.

Dins l'Ancian Testament, l'expression « patz » (shalom) es especialament
emplegada dins las salutacions que se referisson a un benestar material e
esperitual: "La patz siá amb tu" o "amb vosautres" (cf. Gn 29, 6) e dins aquel
sens s'opausa pas a la guèrra. Aquela patz pòt solament venir de Yahveh
d'esperel que vòl donar per recompensar per la fidelitat de son pòble a
l'Aliança alara que la patz al sens mai larg s'espèra pels tempses del Messi que
se nomena Prince de la patz (cf. Is 9, 6).

Dins lo Nòu Testament l'expression ειρενη manten lo sens donat dins l'Ancian
Testament, mas tanben es influit pel contèxte grèc qu'implica una abséncia
d'enemics o contrarietats: « Ajudatz vos los uns als autres per amor, en
s'esforçant de conservar l'unitat de l'Esperit pel ligam de la patz. »

La patz es lo procès de recèrca de justícia dins los divèrses nivèls de la
relacion umana. Aquò es un concèpte dinamic que permet de resòlvre los
conflictes de manièra non-violenta, per aténher una concòrdia de la persona amb
se meteissa, amb la natura e amb los autres.

Se ditz que: « I a ges de camin cap a la patz, la patz es lo camin ». La patz es
pas una finalitat, mas un procèssus, pel que cal aprendre a entrar dins los
conflictes e los resòlvre d'un biais positiu sens utilizar la constrenta.



https://oc.wikipedia.org/wiki/Neptun_(planeta)

Neptun es la uechena e darriera planeta dau Sistèma Solar après Uranus. Es una
planeta giganta gasosa que tèn una massa de 17,1 massas terrèstras per un
diamètre de quasi 50 000 km. Son estructura es mau coneguda mai es possible qu
sigue similara a aquela d'Uranus amb una atmosfèra espessa principalament facha
d'idrogèn e d'èli, un mantèu de glaç d'amoniac e d'aiga enviroutant un nuclèu
rocassós. Coma leis autreis planetas gasosas, son atmosfèra es caracterizada per
de vents fòrça poderós e la preséncia de tempèstas importantas.

D'autra part, Neptun tèn un sistèma d'anèus relativament tèunes e 14 satellits
coneguts a l'ora d'ara. La màger part son fòrça pichons franc de Triton qu'a un
diamètre leugierament superior a 2 700 km. Aqueu satellit fa partida dei lunas
pus importantas dau Sistèma Solar e mòstra una activitat geologica intensa
caracterizada per la preséncia de gueisèrs.

Neptun orbita a una distància mejana de 4,5 miliards de quilomètres a respèct
dau Soleu. Son observacion es donc malaisada e lei mejans principaus son lei
telescòpis pus poderós o lo mandadís de sondas. Ansin, lei conoissenças a
prepaus de Neptun son encara limitadas car solament una mission foguèt mandada
vèrs la planeta en 1989. Aquela mission èra la mission estatsunidenca Voyager 2
que capitèt de fotografiar la planeta, certanei satellits e lo sistèma d'anèus.

Neptun fa partida dei planetas gigantas gasosas ambé Jupitèr, Saturne e Uranus.
Sa densitat es donc relativament febla amb una valor de 1,638. Sa massa, egala a
17,1 còps la massa de la Tèrra, es la tresena dau Sistèma Solar mai son rai
eqüatorial de quasi 24 800 km, representant quatre còps lo rai terrèstre, es lo
quatren dau Sistèma Solar. Neptun tèn donc un rai leugierament pus pichon
qu'Uranus mai una massa pus importanta.

La composicion de Neptun es mau coneguda e seriá similara a aquela d'Uranus.
Leis elements principaus serián de metaus coma fèrre per lei regions interioras,
de ròcas, de glaç, de metan, d'amoniac e d'aiga per lei zonas intermediàrias o
per lei jaç bas de l'atmosfèra e d'idrogèn e d'èli per l'atmosfèra. Coma per
Uranus, lei quantitats d'idrogèn e d'èli son relativament feblas a respèct dei
composicions observadas per Jupitèr o Saturne.

L'atmosfèra representa entre 5 e 10% de la massa totala de la planeta e s'estend
probablament sus una distància egala a 10 o 20% dau rai planetari. Lo mantèu tèn
una massa estimada entre 10 e 15 massas terrèstras. Seriá principalament fach de
glaç d'aiga, de metan e d'amoniac. Sa temperatura varia de 2 000 a 5 000 K.
Enfin, lo nuclèu auriá una massa de 1,2 massas terrèstras amb una temperatura de
5 400 K per una pression de 7 Mbar . Sei compausants principaus serián fèrre,
niquèl e silicats.

A respèct de la planeta, l'atmosfèra es fòrça diferenta amb una importància
acreissuda d'idrogèn e d'èli que representan respectivament 85% e 13% de sa
composicion. Lei 2% dau rèsta son principalament fachs de metan. De traças
d'amoniac, d'aiga, d'etan e d'acetilèn son tanben observadas. D'autra part, coma
leis autreis planetas gigantas, Neptun tèn un sistèma de vents fòrça violents
que forman un sistèma de bendas nivolosas e de tempèstas.

Neptun tèn divèrseis objèctes remarcables dins son atmosfèra. Lei pus coneguts
son de tempèstas en forma de vortèx qu'apareisson dins sa troposfèra . En causa
d'aqueleis originas, lor aspècte sembla un trauc dau fach de l'absència d'una
partida dei nívols atmosfèrics abituaus.

La tempèsta pus coneguda es la Granda Taca Sorna observada dins lei regions sud
per la sonda estatsunindenca Voyager 2 en 1989. Sembla fortàment a la Granda
Taca Roja de Jupitèr amb una origina anticiclonica e una talha egala a 13 000 x
6 600 quilomètres. En 1994, aquela tempèsta foguèt pas vista per lo telescòpi
Hubble. Pasmens, un fenomèn similar aviá luòc dins l'emisfèri nòrd . Una segonda
tempèsta d'aqueu tipe, dicha la Pichona Taca Sorna, foguèt tanben observada en
1989. Foguèt un ciclon egalament situat dins l'emisfèri de Neptun. Enfin, un
ensems achavanit de nívols blancs amb una velocitat de rotacion a l'entorn de la
planeta fòrça importanta foguèt present ai latituds sud.

Coma leis autreis planetas gigantas dau Sistèma Solar, Neptun tèn un sistèma
d'anèus planetari. Pasmens, aqueu sistèma es relativament tèune, especialament a
respèct deis anèus de Saturne. Se compausa de quatre o cinc anèus principaus
descubèrts per la sonda Voyager 2. An lo nom d'astronòms autors de trabalhs
importants a prepaus de la planeta. Tres satellits orbitan entre leis anèus.

L'anèu exterior es lo pus conegut. Es dich Adams. Tèn un rai orbitau de
63 930 km e una forma leugierament clinada e ecliptica. Tèn tanben cinc arcs
principaus amb una densitat de particulas pus auta. Son espessor varia entre 15
e 50 quilomètres amb una valor mejana situada vèrs 35 km. La pichona luna
Galatèa sèrv de satellit gardian e estabiliza l'anèu amb una resonància orbitala
42:43.

Lei tres anèus interiors son dichs Galle, Le Verrier e Lasell. Lo premier tèn
una espessor de 2 000 km e es fòrça tèune. Se situa entre 41 000 e 43 000 km de
rai orbitau. La poussa seriá son element principau e representariá entre 40 e
70% de sa composicion. Lo segond anèu se situa vèrs un rai orbitau de 53 200 km
per una espessor egala a 113 km. La luna Despiana agís coma satellit gardian.
Enfin, lo tresen anèu es l'anèu Lassell e lo pus larg dau sistèma de Neptun. Es
fach de 20 a 40% de poussa e a una espessor de 4 000 km. Aqueu anèu presenta una
aumentacion de luminositat vèrs un rai orbitau egau a 57 200 km qu'es de còps
considerat coma un anèu en despart.

La magnetosfèra de Neptun presenta de similituds amb aquela d'Uranus. D'efèct,
es clinada de 47° e son centre es situat a 13 500 km dau centre de la planeta.
Seriá entraïnat per de movements de conveccion dins un jaç dau mantèu. Aqueu jaç
seriá fach d'aiga e d'amoniac. L'intensitat dau camp magnetic de Neptun a una
valor mejana egala a 0,14 µT. En revenge, sa forma es complexa en causa de la
preséncia d'un moment quadripolar fòrça poderós . Aqueu camp forma un arc de
tuert ambé lo vent solar vèrs 34,9 rais planetaris. Dins la direccion opausada,
lo camp a una forma de coa fins a 72 rais planetaris.

La distància mejana entre Neptun e lo Soleu es egala a 4,5 miliards de
quilomètres e la durada d'una orbita es 164,79 ans. Aquela orbita es clinada de
1,77° a respèct de la Tèrra. Son excentricitat es egala a 0,011 entraïnant una
variacion de distància de 101 milions de quilomètres ambé lo Soleu.

L'axe de rotacion de la planeta es egau a 28,32° e una rotacion necessita 16,11
oras. Aquela valor es similara a la Tèrra (23°) o a Mart (25°). Ansin, Neptun
tèn de cambiaments de sasons coma aquelei planetas. Pasmens, en causa de son
periòde orbitau fòrça lòng, la durada d'una sason es d'aperaquí quaranta annadas
terrèstras.

La massa importanta de Neptun a una influéncia majora sus certanei regions
exterioras dau Sistèma Solar de la Centura de Kuiper. Son situadas entre 30 e 55
UA dau Soleu e son fachas de còrs relativament similars ais asteroïdes mai pus
grands. D'un biais semblant ai relacions entre Jupitèr e la Centura principala
d'asteroïdes, la gravitat de Neptun organiza leis orbitas d'aqueleis objèctes.
Per exemple, la region situada entre 40 e 42 UA es quasi vueja car lei
trajectòrias i son pas establas.

Ansin, i a un nombre important de resonàncias orbitalas entre Neptun e lei còrs
d'aquelei zonas. Lei principalas e pus conegudas son lei resonàncias 2:3, 1:2,
3:4, 3:5, 4:7 o encar 2:5 . De mai, Neptun tèn d'asteroïdes troians ai ponchs de
Lagrange L4 e L5 de son orbita. Aqueleis asteroïdes troians son fòrça estables e
podrián s'èsser formats ambé Neptun au començament dau Sistèma Solar.

Neptun tèn 14 satellits coneguts. Lo principau es Triton que representa 99,5% de
la massa en orbita a l'entorn de la planeta. Aquelei satellits pòdon èsser
devesits en dos grops e son dichs regulars, lei pus pròches de la planeta, o
irregulars, lei pus alunchats, en foncion de lor orbita.

Sièis còrs orbitant d'un biais circular e prograd dins lo plan eqüatorial de
Neptun fan partida dau grop dei satellits regulars. La màger part d'aquelei
lunas son associadas ambé lo sistèma d'anèus. Son dichs Naiada, Talassa,
Despina, Galatea, Larissa e Protèu. Naiada es lo pus pròche de Neptun e lo pus
pichon enterin que Protèu es lo pus grand. Lo diamètre d'aquelei satellits varia
entre 66 km per Naiada e 418 km per Protèu. Pasmens, lor forma es pas esferica.
Enfin, totei lei lunas interioras de Neptun son d'objèctes fòrça sornes amb un
albedo situat entre 0,07 e 0,10.

Triton, descubèrt en 1846 per William Lassell, es lo satellit principau de
Neptun. Tèn una orbita quasi circulara mai dins lo sens retrograd. Fa partida
dei satellits pus importants dau Sistèma Solar amb un rai planetari mejan egau a
1 353 km. Es tanben lo segond satellit après Titan de Saturne que tèn una
atmosfèra principalament facha d'azòt. Enfin, aqueu satellit presenta egalament
un sistèma de volcanisme ambé la preséncia de gueisèrs sornes observats per la
mission Voyager 2 e un nombre fòrça feble de cratèrs d'impacte sus sa superficia
.

Nereïda es lo tresen satellit de Neptun per òrdre d'importància, amb un diamètre
de 340 quilomètres. Son orbita es prograda mai a una excentricitat fòrça auta.
Seriá donc un satellit amb una orbita circulara que foguèt modificada per
l'influéncia de Triton après la captura d'aqueu satellit. De mesuras an mostrat
la preséncia de glaç d'aiga a sa superficia e l'existéncia de zonas d'albedos
diferents.

Lei satellits exteriors son dichs Halimedes, Sao, Laomedeia, Psamate e Neso.
Solament Sao e Laomedeia an d'orbitas progradas. Son d'objèctes pichons amb un
diamètre inferior a 70 km e d'excentricitats importantas. Psamate e Neso an
tanben leis orbitas pus alunchadas de sa planeta per un satellit dins lo Sistèma
Solar. D'efèct, la durada d'una orbita es d'aperaquí 25 ans per lei doas lunas.

L'observacion de Neptun es relativament malaisada per un amator e necessita
l'utilizacion d'un telescòpi o d'un pòrtavista poderós en causa de sa magnitud
febla situada entre 7,7 e 8,0. Per exemple, divèrseis objèctes dau Sistèma Solar
son pus lusents coma lei satellits galileans de Jupitèr, la planeta naneta Cères
o leis asteroïdes pus importants (Vesta, Pallas, Juno...). Son observacion au
telescòpi mòstra un disc d'una talha entre 2,2 e 2,4 segondas d'arc. Ansin, fins
a l'aparicion dei telescòpis espaciaus puei dei grands telescòpis terrèstres,
lei detalhs vists dempuei la Tèrra èran fòrça limitats. Per exemple, lo periòde
de rotacion de Neptun a l'entorn de son axe èra desconegut fins a 1977.

Neptun foguèt observada divèrsei còps per lei premiers astronòms utilizant de
telescòpis. Per exemple, Galileo Galilei observèt dos còps la planeta en 1612 e
1613. Pasmens, l'objècte foguèt identificat coma una estèla. Puei, en 1821,
Alexis Bouvard publiquèt una taula dei posicions d'Uranus e descurbiguèt que son
movement èra perturbat per un còrs desconegut.

Ansin, dins leis annadas 1840, dos scientics, John Couch Adams e Urbain Le
Verrier, acomencèron de calculs per descubrir aqueu còrs. En 1846, Adams capitèt
de convéncer l'astronòm reiau George Airy de recercar la planeta novèla. Dins
aquò, leis observacions dirigidas per James Challis de l'Observatòri de
Cambridge trobèron pas Neptun. De son caire, Le Verrier mandèt la posicion de la
planeta a Johann Gottfried Galle de Berlin. Lo 23 de setembre de 1846, per sa
premiera nuech de recèrcas, Galle identifiquèt Neptun a 1° de la posicion
calculada per Le Verrier.

Après la descubèrta de Neptun, una controvèrsia comencèt entre França e
Anglatèrra per obtenir lo crèdit de la descubèrta. Urbain Le Verrier ne'n
reclamèt la paternitat prepausèt lo nom de Neptun puei son nom pròpri. Pasmens,
aqueu darrier nom foguèt pas popular dins leis autrei país. Ansin, lo 29 de
decembre de 1846, lo nom de Neptun foguèt oficialament adoptat per l'Acadèmia de
Sant Petesborg per la planeta novèla, de l'iniciativa de Friedrich Georg Wilhelm
von Struve.

La recèrca e l'exploracion scientificas de Neptun necessitan l'utilizacion de
telescòpis fòrça grands o lo mandadís de sondas espacialas. A l'ora d'ara, lei
mejans son donc limitats ai telescòpis Hubble, Keck e VLT e a una mission
espaciala unica, Voyager 2, en 1989.

Ansin, uei, lei telescòpis pòdon susvelhar l'atmosfèra e divèrsei raionaments,
especialament infraroge, de la planeta. Pasmens, la màger part deis informacions
conegudas son totjorn aquelei obtengudas pendent la susvolada de la planeta
realizada en 1989 per la NASA. Aquela mission descurbiguèt l'agitacion
importanta de l'atmosfèra e la tempèsta granda dicha « la Granda Taca Sorna ».
De mai, poguèt observar lo sistèma d'anèus, trobar sièis satellits novèus e
fotografiar Triton, Nereïda e Protèu ambé de detalhs.



https://oc.wikipedia.org/wiki/Manila

La Ciutat de Manila (tagalòg: Lungsod ng Maynila), o simplament Manila, es la
capitala de las Filipinas e una de las municipalitats que forman Metro Manila.
La ciutat es situada sus la còsta èst de la baia de Manila sus l'illa de Luzon,
la pus granda illa del país.

Manila es lo centre d'un airal urban prospèr de mai de 10 milions de personas,
l'airal Metro Manila tanben conegut coma region de la capitala nacionala (
National Capital Region (NCR)), qu'es una metropòli formada de 17 ciutats e
municipalitats.

Manila es la segonda vila de las Filipinas per òrdre de populacion, amb mai de
1,5 milion d'abitants. Sola l'anciana capitala Quezon City es pus poblada. Es a
l'ora d'ara inclusa dins la tièra de las ciutats globalas del mond.

Manila ten son nom de may nilad, en lenga tagalòg "i a nilad," en referéncia a
las plantas floradissas que venon dins la mangrove a la talvera de la baia.

Al sègle XVI, Manila (alara Maynilad) se desvolopèt a partir d'una implantacion
musulmana a la broa del riu de Pasig e jos govèrn espanhòl, que contrarotlèt las
illas Filipinas pendent tres sègles entre 1565 e 1898. Al començament de 1898,
los Estats Units ocupèron la vila e l'archipèla de las Filipinas fins a 1946.
Pendent la Segonda Guèrra Mondiala, una granda partida de la vila foguèt
destrusida. La region metropolitana de Manila foguèt declarada entitat
independenta en 1975. Uèi, la ciutat e la metropòli prospèran coma un important
centre cultural e economic. Ça que la, subrepopulacion, congestion del trafec,
pollucion, e crime son las novèlas escomesas per la ciutat.



https://oc.wikipedia.org/wiki/M%C3%A8tre

Lo mètre (simbòl : m) es l'unitat de basa de longor dau Sistèma Internacionau.
Se definís coma la distància percorreguda per la lutz dins lo vuege en un
interval de temps de 1/299 792 458 s. Son nom vèn dau grèc μέτρον metron,
« mesura ».

Lo mètre foguèt definit inicialament en 1791 per l'Acadèmia dei Sciéncias coma
la dètz milionena partida dau quart dau meridian terrèstre (ansin, la
circonferéncia de la Tèrra es de 40 000 km). Foguèt adoptat per França lo 7
d'abriu de 1795 per mesura de longor oficiala. Quauqueis annadas puei, en 1799,
un mètre escandau de platin foguèt creat a partir d'aquela definicion e venguèt
la referéncia.

En junh de 1792 Jean-Baptiste Joseph Delambre foguèt encargat de mesurar la
distància de Dunquèrca a Rodés mentre que Pierre Méchain mesurava la distància
de Rodés a Barcelona. Aquò permetriá d'establir precisament la valor dau mètre.
En 1793, sus la còla de Montjuïc, Méchain s'avisèt d'una diferéncia de 3" entre
la mesura geodesica e la mesura astronomica de la longitud de Barcelona. Aquel
escart (qu'en fach s'apreniá pas a una error de manipulacion, mai ai tecnicas de
l'epòca) lo desvarièt mai que mai. La Guèrra Francoespanhòla l'empachèt de
reprendre sa mission ; en 1799, ne rendèt còmpte en fraudant sei resultats : lo
mètre serà tròp cort de 0,2 mm ; la « frauda » serà descubèrta per Delambre ren
qu'en 1806, l'an que resseguirà l'ensemble dei resultats au moment de la
redaccion de Basa dau sistèma metric.

En 1889, lo Burèu Internacionau dei Pes e Mesuras tornèt definir lo mètre coma
la distància entre dos ponchs sus una barra d'un aliatge de platin e d'iridi.
Aquela barra se consèrva encara a Sèvres, en França.

En 1960, gràcias a l'arribada dei lasèrs, l'11ena Conferéncia Generala dei Pes e
Mesuras (CGPM) definís lo mètre coma 1 650 765,73 longors d'onda d'una radiacion
aranjada emessa per l'isotòp 86 dau cripton.

Enfin la conferéncia de 1983 se fonda sus la lutz e tòrna definir lo mètre coma
la distància percorreguda per la lutz dins lo vuege en 1/299 792 458 s. Estent
que la velocitat de la lutz dins lo vuege es una constanta fondamentala de la
fisica (segon la teoria de la relativitat), es una definicion universala e qu'es
de bòn transmetre. Subretot, es una distància que se mesura pus aisadament que
la distància entre dos ponchs, car la segonda es l'unitat mielhs coneguda de
l'SI.

Existís una relacion entre lo mètre e leis unitats de superficia (m2) e de volum
(m3) :



https://oc.wikipedia.org/wiki/Logica

En general, la logica es l'estudi dels sistèmas de rasonament, es a dire, de
sistèmas de rasonament qu'un èsser intelligent podriá utilizar per rasonar. La
logica servís per dire qualas formas d'inferéncia son validas e qualas o son
pas. Tradicionalament, s'estudia coma una branca de la filosofia, mas tanben se
podriá considerar coma una branca dels matematicas o de l'informatica.

La logica, dins lo sens pus general d'aqueste mot, remonta al segle IV aC, quand
Aristòtel la presentèt coma basa de son sistèma filosofic, per èsser una matèria
indispensabla per quala que siá autra sciéncia. Encara que tal com va ser
concebuda pel sabent grèc era bastant rigida, i de poc abast, amb tot va restar
inalterada fins el segle XIX, encara que Leibnitz (1646 - 1716) li donà un cert
impuls, dins una postura conservadora, va ser Boole (nat el 2 de novembre de
1815 a Lincoln, Lincolnshire, Anglaterra-mort el 8 de decembre de 1864 a
Ballintemple, County Cork, Irlanda), amb alguns altres, començaren a
relacionar-la directament amb la matemàtica. La lògica, tal com s'entén avui, va
sorgir dels treballs de Frege (nat el 8 de novembre de 1848 a Wismar,
Mecklenburg-Schwerin (actualament Alemanha)-mòrt el 26 de juliol de 1925 a Bad
Kleinen, Alemanya) i Peano (nat el 27 d'agost de 1858 a Cuneo, Piemonte, Itàlia
- mort el 20 d'abril de 1932 a Turin, Itàlia). Aquests treballs es veren com la
culminació del procès de formalització de la matemàtica, començada per Isaac
Newton i Leibnitz, creadors del calcul infinitesimal, que després
desenvoluparien Cauchy (nat el 21 d'agost de 1789 a París, França – mort el 23
de maig de 1857 a Sceaux, aprop de París), i Gauss (nat el 30 d'abril de 1777 a
Brunswick, Ducat de Brunswick, actualament Alemanya – mort el 23 de febrer de
1855 a Göttingen, Hanover, avui Alemanya), entre d'altres que cada vegada
abastava conceptes més generals i abstractes. Dedekind (nat el 6 d'octubre de
1831 a Braunschweig, Ducat de Braunschweig, avui Alemanya – mort el 12 de febrer
de 1916 a Braunschweig), Riemann (nat el 17 de setembre de 1826 a Breselenz,
Hanover, avui Alemanya – mort el 20 de juliol de 1866 a Selasca, Itàlia),
Weierstrass (nat el 31 d'octubre de 1815 a Ostenfeide, Westphalia, actual
Alemanya – mort el 19 de febrer de 1897 a Berlín, Alemanya) sistematitzaren la
matemàtica fins el punt de deixar-la construïda essencialment a partir dels
nombres naturals, i sobre les propietats fonamentals dels conjunts. L'obra de
Frege i Peano havia de ser la culminació d'aquest procès: provaren de donar
regles precises per determinar completament la labor del matemàtic, explicitant
tant els punts de partida com els mètodes per deduir nous resultats.Si només
hagués estat així la lògica seguiria essent una curiositat reservada als
matemàtics amb inclinacions filosoficas, però a finals del segle XIX Georg
Cantor creà e desenvolupà la part més general i abstracta de la matematica
modèrna: la teoria dels ensembles. No va passar molt de temps sens que el propi
Cantor, i d'altres, descobrissen contradiccions a la teoria de conjunts.
L'exemple més simple fou descobert per Bertrand Russell: segons la teoria de
Cantor es pot parlar de qualsevol conjunt de objectes si s'especifiquen els seus
elements sens ambigüitat. Per tant podem considerar el conjunt R, els elements
del qual son exactament aquells conjunts que no son elements de ells mateixos.
Per tant si R és un element de ell mateix, per definició, no podria ser-ho, i
viceversa. Resulta que R no pot pertànyer a ell mateix com a element ni no
fer-ho. Tot això contradiu la lògica més elemental. Es podria pensar que això no
és més que una ximpleria, però el que passa és que contradiccions similars
afecten a conjunts no tan artificials i recercats com el conjunt R. La primera
mostra de la importància de la lògica fou un fracàs estrepitós. Frege havia
creat un sistema que pretenia regular qualsevol raonament matemàtic. Russell
observà que la paradoxa esmentada podia ser provada seguint el sistema de Frege,
així com qualsevol afirmacion, la qual cosa tornava aquestes regles totalment
inútils. Amb el temps sorgiren substituts als treballs de Frege. El primer va
ser els Principia Mathematica de Whitehead (nat el 15 de febrer de 1861 a
Ramsgate, Isla de Thanet, Kent, Anglaterra – mort el 30 de desembre de 1947 a
Cambridge, Massachusetts, Estats Units)i Russell, de gran complexitat lògica.
Després vendrien les teories de conjunts de Zermelo-Fraenkel (ZF), i de von
Neumann-Bernays-Gödel (NBG). Amdues permeten deduir tots els teorèmas matematics
a partir dels seus principis bàsics (axiòmas), sens que, fins ara, s'hagi trobat
cap de contradiccion.

Originalment la logica només comprenia lo rasonament deductiu que és allò que
s'inferix de unes premisses dades. Sigui com sigui es important fer notar que el
raonament inductiu-l'estudi i derivació de generalitzacions a partir de les
observacions-ha estat a vegades inclús dins l'estudi de la logica. Igualment,
hem de diferenciar entre validesa deductiva e validesa inductiva. La nocion de
validesa deductiva pot ser establerta rigorosament per sistemes de Logica
formala en idees de termes ben entesos de semantica. La validesa inductiva, per
altra costat, ens exigeix definir una generalizacion exacte de algun conjunt
d'observacions. La tasca de porgir aquesta definicion pot ser abordada per
diferents camins, alguns més formals que altres; algunes d'aquestes definicions
poden usar models matematics de probabilitat.

Una mica arbitràriament, l'estudi de la logica se divideix en logica formala e
informal. La logica formal (a vegades anomenada logica simbolica) s'apropa a la
logica, e en particular, al debat logic com a un conjunt de regles manipulació
de simbòls. Hi ha dues classes de regles en qualsevol sistema de logica
formala : Les regles sintaxi logica e las règlas d'inferéncia.



https://oc.wikipedia.org/wiki/Libre

Un libre es una òbra imprimida o manuscrita non periodica que compta una tièra
de fuèlhs de papièr, de pergamin, de vitela o d'autra mena de material, cosida o
religada ont se reünís en un volum. Segon la definicion de l'UNESCO un libre deu
tenir 49 paginas o mai, sens ne comptar las tampas. Un libre pòt trachar d'un
tèma quin que siá. Un libre pòt èsser tanben caduna de las parts d'una òbra o
dels còdes e leis d'una granda longor.

Un libre es una colleccion d'un trabalh o mai escriches, generalament imprimit
sus de papièr e cobèrt de tapes per lo protegir e organizar lo material
imprimit.

Uèi, pr'aquò, aquesta definicion demòra pas circonscricha a çò imprimit o als
supòrts fisics vista l'aparicion e arribada dels nòus formats documentals e
particularament de la World Wide Web. Lo libre numeric conegut jol nom e-book es
a far irrupcion amb fòrça cada còp mai dins lo mond del libre e a la practica
professionala bibliotecària e documentària. A mai lo libre se pòt trobar a mai
en format àudio, e en aqueste cas se sona audiolibre.



https://oc.wikipedia.org/wiki/Lesotho

Lesotho es un estat d'Africa qu'a pas cap de frontièra maritima. Es enclavat en
Sud-Africa.

Durant la Preïstòria, l'Africa Australa èra demorada per de populacions de
caçaires culheires dichs Khoisans (ò Bushmens). Dominèron la region fins au
millenari I ap. JC e l'arribada progressiva de populacions bantos que migravan
vèrs lo sud e vèrs l'oèst. Aguent lo mestritge de la metallurgia dau fèrre, dau
norrigatge e de l'agricultura e ben organizats, lei Bantos prenguèron
militarament l'avantatge e rebutèron lei populacions nomadas (que foguèron
exterminadas ò reduchas en esclavatge). En parallèl, se devesiguèron entre doas
brancas diferentas :

Durant lo sègle XVIII, l'avançada europèa a partir dau Cap bloquèt lei
migracions bantos e entraïnèt una crisi territòriala dins la region. Au
començament dau sègle XIX, aquò favorizèt l'emergéncia de reiaumes
expansionistas coma lei Zolos de Shaka e lei Nguni. Dich Mfecane (« Periòde dei
Trèbols » en occitan), aquela epòca foguèt caracterizada per una instabilitat
cronica. Dins aqueu contèxte, lei Sothos abandonèron lei regions orientalas dau
platèu per fugir la zòna dei guèrras. Dirigit per Moshoeshoe, una partida dei
fugidors s'installèron a l'entorn de la fortalesa naturala de Thaba Bosiu (a
l'èst de Maseru) onte resistiguèron ais atacas dei Ndebele e dei Griqua.

Gràcias a sei victòrias, Moshoeshoe fondèt un reiaume qu'es a l'origina dau
Lesotho actuau. Dins aquò, la situacion regionala demorava perilhosa en causa
dei colons boers que s'installèron lòng de sei frontieras nòrd e oèst. En 1843,
Moshoeshoe signèt donc un tractat de protectorat ambé lei Britanics per s'aparar
còntra leis ambicions dei Trekkers. Pasmens, aquò empachèt pas d'atacas de part
de l'Estat Liure d'Aurenja dins lo corrent deis annadas 1860. Londres reafirmèt
alora son protectorat sus lo Reiaume Sotho e l'annexèt dirèctament en 1868. Lo
territòri prenguèt alora lo nom de Basutoland.

Maucontents de l'annexion britanica, lei Sotho se revoutèron en 1880.
L'insureccion s'acabèt per un acòrd que permetiá d'enebir la crompada de tèrras
basutos per de colons blancs. Lei caps tradicionaus gardèron tanben un poder
important. Lo projècte britanic èra alora d'integrar Basutoland au sen de
l'Union Sud-Africana en formacion. Pasmens, la mesa en plaça de l’apartheid
suscitèt l'ostilitat dei caps basutos que capitèron de mantenir son autonòmia en
1910. Dins lo corrent dau sègle XX, Basutoland demorèt ansin un protectorat
distint de Sud-Africa que l'utilizèt coma sèrva de man d'òbra.

Basutoland venguèt independent lo 4 d'octòbre de 1966 dins l'encastre dau
Commonwealth. Prenguèt alora lo nom de Lesotho e lo Premier Ministre Leabua
Jonathan lo dirigiguèt fins a 1987 d'un biais autoritari. D'efèct, entretenguèt
inicialament una politica favorabla ais interès sud-africans que maucontentèt lo
rèi Moshoeshoe II e lei partits de senèstra. Aquò entraïnèt donc la formacion
d'una coalicion gropant la senèstra e lei reialistas.

En 1970, Jonathan perdiguèt leis eleccions. Dins aquò, annulèt l'escrutinh,
decretèt l'estat d'urgéncia e enebiguèt lo Partit dau Congrès de Basotho (BCP)
qu'èra lo principau partit de senèstra. Quatre ans pus tard, reprimiguèt una
insureccion populara e arrestèt mai d'un militant de senèstra. Dins aquò, per de
rasons mau conegudas, lo Premier Ministre se raprochèt alora dau blòt
socialista. Dins lo corrent deis annadas 1980, aquò vengèt la fònt de tensions
vivas ambé Sud-Africa (sostèn basuto a l'ANC, sostèn sud-african ai guerilhas
opausadas a la dictatura, blocus economic de Lesotho per Pretoria en 1985...).
Lo 19 de genier de 1986, Leabua Jonathan foguèt finalament reversat per un còp
d'estat dirigit per lo generau Justin Lekhanya.

Justin Lekhanya creèt un conseu militar per dirigir lo país en acòrd ambé lo rèi
Moshoeshoe II. Pasmens, dins lei fachs, lei militars dominavan la vida politica
e lo rèi podiá solament limitar lo zèl prooccidentau de Lekhanya. La junta
comencèt de liberalizar l'economia e intrèt en conflicte ambé lei reialistas. En
1990, après la revirada d'una temptativa de còp d'estat menada per sei
partisans, lo rèi deguèt s'exilar e foguèt remplaçat per son fiu Letsie III.

En 1991, lo generau Elias Ramaema reversèt lo regime e transferiguèt lo poder ai
civius. En 1993, d'eleccions liuras foguèron organizadas e ganhadas per lo BCP.
Nstu Mokhehle venguèt cap dau govèrn. Pasmens, aquela parentèsi democratica
durèt gaire car lo rèi Letsie III suspendiguèt la constitucion. Aquò entraïnèt
una crisi institucionala grèva que foguèt reglada en 1995 per una intervencion
militara de Sud-Africa, de Botswana e Zimbabwe. Moshoeshoe II venguèt tornarmai
rèi (fins a sa mòrt l'annada seguenta) e la constitucion foguèt restablida.

Dins aquò, lei tensions demorèron vivas au sen de la societat basuto. D'efèct,
en 1998, lo novèu partit de Nstu Mokhehle (lo Congrès de Lesotho per la
Democracia, LCD) ganhèt leis eleccions gràcias a de fraudas electoralas. Lo
Premier Ministre Pakalitha Mosisili (LCD) demandèt alora tornarmai
l'intervencion de seis aliats (Sud-Africa e Zimbabwe) per mantenir l'òrdre dins
lo país. Pasmens, après d'incidents grèus, lei soudats sud-africans quitèron
Lesotho l'annada seguenta.

Dempuei aqueu retirament, un novèu sistèma electorau foguèt mes en plaça que
permetèt au LCD d'averar leis eleccions en 2002 e en 2007. Pakalitha Mosisili
demorèt Premier Ministre mai deguèt faciar una vida politica agitada (scission
de son partit, temptativa d'assassinat...) e una crisi sociala dins lo sector
industriau. En 2012, perdiguèt leis eleccions au profiech de Tom Thabane. En
2014, s'enfugiguèt en Sud-Africa après de rumors a prepaus d'un complòt militar
preparant son assassinat. Un an pus tard, son partit foguèt batut ais eleccions
legislativas e Mosisili tornèt venir cap dau govèrn.



https://oc.wikipedia.org/wiki/Japon%C3%A9s

Lo japonés (日本語, AFI: [nʲihoŋɡo]) es la lenga pròpria dels japoneses e la lenga
oficiala (de facto) de Japon. Fa partida de la familha de las lengas japonicas.

Es una lenga parlada per mai de 130 milions de personas en Japon e dins las
comunitats japonesas emigradas.

Es una lenga aglutinanta que se destria per un sistèma complèxe de cortesiá que
rebat la natura ierarquica de la societat japonesa, amb de formas verbalas e un
vocabulari particular per indicar l'estatut relatiu del parlaire, de
l'escotaire, e de la persona mencionada dins la conversacion (presenta o
absenta). L'inventòri dels sons del japonés es relativament estrech, e ten un
sistèma d'accent tonic lexical distint. La lenga es ritmada pel mora.

Lo japonés s'escriu amb una combinason de tres diferent tipes de caractèrs: los
caractèrs chineses modificats sonats kanji (漢字), e dos sillabaris faches de
caractèrs chineses modificats, hiragana (平仮名) e katakana (片仮名). L'alfabet latin,
rōmaji (ローマ字), es tanben de còps que i a utilizat en japonés modèrne, mai que
mai pels noms e logos de las entrepresas, la publicitat, e per dintrar de tèxts
japonés dins un ordenador. Las chifras aràbias son generalament utilizadas, mas
los caractèrs numerals tradicionals sinojaponeses son tanben comuns.



https://oc.wikipedia.org/wiki/Iem%C3%A8n

Iemèn (oficialament la Republica de Iemèn) (en arab اليمن, al-Yaman, o الجمهورية
اليمنية, al-Jumhūriyya al-Yamaniyya), es un país de la Peninsula Aràbia que
confronta l'Arabia Saudita al nòrd, e Oman a l'èst.

Lei traças umanas pus ancianas conegudas en Iemèn datan d'au mens 700 000 ans
(Hadramaut). L'agricultura e lo norrigatge apareguèron probable vèrs 7 000 av.
JC dins lo nòrd-oèst. Puei, se difusèron dins lo rèsta dau país entraïnant la
formacion de vilatges agricòlas e de rets d'aigatge. L'Edat dau Bronze durèt de
3 000 a 1 200 av. JC. Durant aqueu periòde, de populacions semitas, originaris
dau nòrd, s'installèron pauc a pauc dins la region. A partir de 1 500 av. JC,
foguèron a l'origina dei premierei reiaumes estructurats de l'istòria iemenita.

Dau millenari I av. JC au sègle VII ap. JC, plusors estats se succediguèron en
Iemèn. Forman un ensems culturau dich civilizacion sud-arabica preislamica.
Aparegut vèrs 800 av. JC, lo reiaume de Saba es lo pus conegut en causa dau
racònte biblic de la visita de la rèine de Saba a la cort dau rèi Salamon. Sa
capitala, Marib, èra dotada d'un engenhós sistèma d'aigatge qu'assegurèt sa
prosperitat fins au sègle IV ap. JC. Son declin foguèt entraïnat per
l'establiment de l'Empèri Roman que permetèt de securizar leis itineraris
caravaniers d'Arabia. Ansin, lei reiaumes iemenitas, que son economia èra en
partida basada sus lo trafec maritim entre la Mar Roja e l'Ocean Indian,
conoguèron una crisi importanta au sègle III ap. JC.

Durant la premiera mitat dau sègle IV, la crisi de Iemèn s'agravèt ambé lo
declin de Marib que son ret d'aigatge èra plus entretengut. La dominacion dau
reiaume de Saba foguèt ansin remplaçada per aquela dau Reiaume de Himiar. Situat
dins lo sud-oèst dau Iemèn actuau, aquel estat capitèt d'estendre son territòri
fins au centre d'Arabia. Pasmens, aqueu reiaume foguèt rapidament minat per de
conflictes religiós entre jusieus e crestians. Vèrs 525, lei persecucions dau
rèi Yusuf As'ar Yath'ar còntra lei crestians entraïnèron una intervencion
d'Aksum qu'ocupèt lo país fins ais annadas 570. Dins aquò, la preséncia
etiopiana foguèt mau acceptada per una partida de la populacion que se revoutèt
regularament. Vèrs 575, aquela agitacion favorizèt una invasion sassanida. Iemèn
venguèt donc una satrapia persa. Dins aquò, a l'eissida d'un sègle de combats,
son sistèma d'aigatge èra en roïna e plusors regions agricòlas dau centre,
especialament aquela de Marib, èran a disparéisser.

L'islamizacion de Iemèn foguèt rapida e èra ja ben avançada a la mòrt de Maomet.
S'acompanhèt de l'avançada vèrs lo sud de tribüs arabas e de l'arabi. Aquò
suscitèt de tensions après la mòrt dau Profèta e certanei tribüs iemenitas
assaièron de rebutar la religion novèla. Aquelei temptativas entraïnèron una
repression violenta, especialament dins lei regions sud. Pasmens, en caua de sa
situacion periferica, Iemèn interessèt gaire lei califas successius. Ansin, lo
país venguèt rapidament autonòm.

En 822, la manca d'interès dau poder centrau per Iemèn favorizèt la revòuta d'un
governador locau dich Muhammad ibn Abdullah ibn Ziyad. Capitèt de conquistar la
màger part dau reiaume antic de Himiar. Pauc a pauc, son exemple foguèt imitat
per d'autrei caps locaus que fondèron de principats independents. Vèrs 893,
Yahya ibn Husayn, lo cap de la secta zaidita, una branca dau chiisme, prenguèt
lo contraròtle de Sada. I fondèt una monarquia teocratica basada sus lei
principis dau zaidisme, es a dire un estat dirigit per un successor d'Ali que
dèu èsser piós, sabent e guerrier. Reinèt fins a 911 e estendiguèt son
influéncia sus la region de Najran. Ansin, lei tèrras autas de Iemèn venguèron
pauc a pauc lo bastion dau zaidisme.

Dins lo corrent dau sègle X, leis estats iemenitas deguèron rebutar plusors
temptativas d'invasion fatimidas. En 1037, un cap locau dich Ali al-Sulayhi
aprofichèt aquela situacion per conquistar la màger part de Himiar « au nom dei
Fatimidas ». Installèt sa capitala a Sanaa e comencèt una lònga guèrra còntra
lei zaiditas que son imam foguèt tuat sus lo prat batalhier en 1052. Puei,
estendiguèt son influéncia fins a Hedjaz.

La dinastia sulayhida dominèt Iemèn fins a 1174. Pasmens, la prosperitat dau
país atraguèt Turanchah, lo fraire de Saladin. En 1174, desbarquèt amb una
armada aiubida e ocupèt aisament Sanaa, Zabid e Aden avans d'installar sa
capitala a Taizz. Capitèt d'unificar Iemèn — franc dei regions montanhosas
tengudas per lei zaiditas e dau territòri de quauquei tribüs d'Hadramut — sota
sa direccion. En 1181, Turanchah s'entornèt en Egipte e laissèt Iemèn a son
fraire Tughtakin ibn Ayyub (1182-1197). Son rèine permetèt d'establir un estat
fòrt dotat d'una marina militara eficaça. Dins aquò, après sa mòrt, sei
successors conoguèron de dificultats importantas e la dinastia aiubida de Iemèn
dispareguèt en 1229.

Après la mòrt dau darrier sobeiran aiubida en 1229, un governador d'origina
turcmèna, dich Umar ibn al-Rasul, prenguèt lo poder, rompèt amb Egipte e fondèt
la dinastia rasulida que dirigiguèt lo país fins a 1454. Durant aqueu periòde,
Taizz venguèt un important centre culturau e religiós. Poissança maritima e
comerciala importanta, la dinastia entretenguèt de relacions diplomaticas ambé
China, Pèrsia, Ceilan e Índia. Enfin, foguèt pron poderós per impausar lo
sunisme dins tot lo país levat dei montanhas zaiditas.

Pasmens, lei trèbols que se debanron a La Mèca dins lo corrent dau sègle XIV
permetèron ai Mamelocs d'intervenir en Arabia. Lei Rasulidas comencèron alora de
declinar en causa de la corrupcion de sa cort e de la concurréncia entre
marchands egipcians e iemenitas. En mai d'aquò, après un brèu redreiçament
durant lo rèine d'Ahmad ibn Ismail (vèrs 1400-1421), la dinastia foguèt afeblida
per de trèbols intèrnes, de revòutas d'esclaus e per la pèsta. Dispareguèt ansin
en 1454. Dins lo nòrd, foguèt remplaçada per lei zaiditas e, dins lo sud, per la
dinastia tahirida fondada per lo governador d'Aden.

Au començament dau sègle XVI, lei Portugués ataquèron Aden en 1503 e en 1513.
Aquò entraïnèt una reaccion deis Otomans que decidèron de prendre lo contraròtle
de Iemèn. Pasmens, se turtèron a una resisténcia acarnada e lei soudats turcs
aguèron de dificultats per se mantenir dins la region. Sa situacion s'agravèt
ambé l'unificacion dei tribüs dau nòrd per l'imam zaidita Mansur al-Qasim
(1597-1620). Ansin, en 1636, lei zaiditas avián expulsat la màger part dei
garnisons turcas e conquistat una partida dau sud d'Arabia, compres Dhofar e
Asir.

Lei zaiditas gardèron lo contraròtle dau nòrd de Iemèn fins a 1962. Pasmens,
aquela dominacion foguèt largament contestada per de tribüs localas e per de
còntra-ofensivas otomanas. La principala foguèt fisada a l'Egipcian Mehemet Ali
(1805-1848) e a sei successors. Pasmens, lei soudats egipcians mau capitèron
d'ocupar lei tèrras autas e sa preséncia demorèt fragila.

Dins lo corrent dau sègle XIX, lei Britanics assaièron de trobar d'escalas
seguras lòng de la rota maritima deis Índias. Ansin, en 1839, prenguèron lo
contraròtle d'Aden que venguèt rapidament un important centre economic dins la
region. Puei, establiguèron de protectorat ambé lei tribüs de Socotra e
d'Hadramut. En 1904, lo limit deis esfèras d'influéncias turca e britanica
foguèt fixat per un acòrd entre Londres e Constantinòble. Foguèt a l'origina de
la futura frontiera entre lei dos Iemèn.

Pauc a pauc, Aden comencèt de s'industrializar, çò que favorizèt l'aparicion
d'un proletariat urban sensible ais idèas modèrnas (nacionalisme,
socialisme...). Ansin, en 1947, après de grèvas e d'esmogudas violentas, lei
Britanics decidèron de preparar l'independéncia de sei protectorats iemenitas.

Elegit imam en 1891, lo zaidita Muhammad Hamid al-Din (1891-1904) tornèt
començar de luchar còntra leis Otomans. Sei victòrias demeniguèron lo prestigi
dei Turcs que mobilizèron fins a 100 000 òmes en Iemèn. Après sa mòrt, son fiu
Yahya Muhammad Hamid ed-Din (1904-1948) e enregistrèt mai d'un succès. Ansin, en
1911, leis Otoman reconoguèron son autonòmia e li fisèron la defensa dei
territòris iemenitas. Purament nominala, aquela tutèla dispareguèt ambé l'Empèri
Otoman a l'eissida de la Premiera Guèrra Mondiala.

De 1911 a 1948, l'imam Yahya capitèt de mantenir l'independéncia dau Nòrd en
despiech de la multiplicacion dei menaças. D'efèct, son refús de reconóisser lo
partiment de Iemèn eissit de l'acòrd turcobritanic li alienèt Londres e
d'escaramochas aguèron luòc sus la frontiera sud fins a 1928. Pasmens, lo perilh
pus important se situava au nòrd ont Ibn Saud èra a unificar la màger part
d'Arabia sota sa direccion. Entre 1920 e 1926, leis Iemenitas perdiguèron la
màger part d'Asir. En 1934, una guèrra novèla s'acabèt per una desfacha
suplementària de Iemèn que deguèt signar lo tractat de Taëf. Aqueu tractat
laissèt Asir ai Saudians (franc de la region de Hodeida) per un periòde de vint
ans.

Après aquelei conflictes, Yahya adoptèt una politica isolacionista. En parallèl,
renforcèt son poder, çò que mau contentèt lei caps de tribüs e lei captaus.
Pasmens, aquò empachèt pas la formacion d'un grop de joves convencuts de la
necessitat de modernizar lo país. Foguèron ansin a l'origina de l'assassinat de
l'imam en 1948.

Ahmad ben Yahya (1948-1961) succediguèt a son paire e transferiguèt la capitala
a Taizz. Assaièt de modernizar lo país, especialament l'armada, e establiguèt de
relacions ambé lei Sovietics e lei Chinés. En 1958, acceptèt tanben de formar
una federacion amb Egipte e Siria. Après sa mòrt, en setembre de 1962, lo país
conoguèt una crisi grèva e una guèrra civila opausèt lei republicans (oficiers
formats en Egipte, elèits urbans, sunitas...) ai « realistas » (l'imam Muhammad
al-Badr, tribüs zaiditas, elèits tradicionaus...). Egipte sostenguèt lo premier
camp e mandèt un còrs expedicionari per l'ajudar mentre que l'Arabia Saudita
financèt lei partisans de l'imam.

L'armada egipciana capitèt de conquistar lei tèrras bassas mai lei zaiditas
utilizèron tornarmai sei bastions montanhós per resistir. En 1967, lei soudats
egipcians se retirèron après lo desastre de la Guèrra dei Sièis Jorns. Aquò
permetèt ai zaiditas moderats de prendre l'avantatge. En 1970, acceptèron de
gardar un regime republican — fòrça feble — en cambi dau mantenement d'una
autonòmia fòrça importanta per lei tribüs.

Desirós de quitar lo sud de Iemèn après la Segonda Guèrra Mondiala, lei
Britanics assaièron de gropar sei protectorats de la region au sen d'una
federacion unica. Pasmens, plusors sultans refusèron, çò qu'entraïnèt una
insureccion en 1963. Londres decidèt de la reprimir militarament mai lei combats
permetèron sustot a la guerilha dau Frònt de Liberacion Nacionau d'aquistar
l'experiéncia de la guèrra modèrna. En 1966, lassat d'aquela guèrra, lo Reiaume
Unit anoncièt son intencion de se retirar de Iemèn avans 1968. Lo projècte de
federacion s'afondrèt donc ambé leis avançadas de la guerilha. Finalament, lo 29
de novembre, lei Britanics laissèron lo poder au FLN que proclamèt la fondacion
de la Republica Populara dau Iemèn dau Sud.

Lei dos Iemèn coexistiguèron fins a 1990. Au Nòrd, après un còp d'estat e dos
assassinats de presidents 1973 e 1978, se metèt en plaça un regime dominat per
lei militars dau coronèu Ali Abdallah Saleh. Au Sud, un partit comunista unic
engatjèt de reformas importantas (reforma agrària, laïcitat...). En 1979, signèt
un tractat d'amistat ambé l'Union Sovietica.

La reünificacion èra l'objectiu oficiau de la diplomacia dei dos estats e una
brèva guèrra leis opausèt en 1972. Pasmens, en fòra d'aqueu conflicte,
l'afrontament entre lo Nòrd e lo Sud demorèt limitat. En genier de 1986, lo Sud
conoguèt una crisi grèva en causa d'una temptativa mancada de purga au sen dau
partit. Aquò entraïnèt una guèrra civila d'un mes que causèt de destruccions
considerables an Aden e tuèt aperaquí 10 000 personas.

La meteissa annada, lei negociacions regardant la reünificacion tornèron
prendre. S'acabèron amb un acòrd de fusion qu'intrèt en vigor lo 22 de mai de
1990. Lei dos partits au poder avans la fusion, lo Congrès generau popular au
Nòrd e lo Partit socialista iemenita au Sud, se partejèron lo poder.

En 1991, Iemèn refusèt de jónher la coalicion estatsunidenca que defendiguèt
l'Arabia Saudita. Aquò suscitèt de tensions vivas ambé Riyad que decidèt
d'expulsar de centenaus de trabalhaires iemenitas (au mens 800 000) de son
territòri. Puei, la crisi regardèt tornarmai la definicion dei frontieras entre
lei dos país. Ansin, lo tractat de Taëf (renovelat en 1954 e en 1974 per vint
ans suplementaris) foguèt solament reconduch en 1995.

D'aqueu temps, Iemèn adoptèt una constitucion en mai de 1991 que restaurèt lo
multipartisme. Pasmens, la campanha deis eleccions legislativas foguèt marcat
per una multiplicacion deis assassinats de quadres dau PSY. Aquò suscitèt de
tensions entre lo president Saleh, sospichat de voler afeblir son rivau, e lei
comunistas dau Sud sospichats de volar retardar lo vòte per defugir una desfacha
electorala. L'escrutinh se debanèt finalament en abriu de 1993 e veguèt
efectivament una victòria dau president e de seis aliats islamistas.

Après lei legislativas de 1993, lei tensions aumentèron entre lo Nòrd e lo Sud e
d'escaramochas opausèron lei doas armadas qu'avián gardat una organizacion
separada. En abriu de 1994, aquelei combats se transformèron en guèrra
vertadiera e lo Sud assaièt de restablir son independéncia. Pasmens, en julhet,
Aden foguèt ocupada per lei nordistas après un sètge de plusors setmanas e lei
caps de l'insureccion deguèron s'exilar (principalament en Arabia Saudita).

Après la guèrra civila de 1994, lo Iemèn reünificat demorèt un estat feble minat
per la corrupcion, la criminalitat (raubaments d'estrangiers...) e l'agitacion
dei tribüs. Après leis atemptats de setembre de 2001, Saleh deguèt cedir ais
exigéncias deis Estats Units d'America e redurre l'influéncia de seis aliats
islamistas que gropavan un nombre important de veterans « afgans ». Pasmens,
aquò li alienèt una partida de la populacion e de l'elèit qu'èra favorable ais
integristas.

En mai d'aquò, la dominacion dau Congrès generau dau pòble de Saleh comencèt
d'èsser contestada per de violéncias durant leis eleccions, especialament en
febrier de 2001. Enfin, dins lo nòrd, de tensions grèvas opausèron plusors
tribüs zaiditas au govèrn centrau. D'efèct, dempuei leis annadas 1990, un
poderós movement de renaissença culturala, fondat per Hussein al-Houthi, animava
lei tribüs pus septentrionalas. Ostil au salafisme defendut per lei Saudians e
certanei sunitas iemenitas, aqueu movement foguèt accusat de sostenir la
restauracion de la monarquia zaidita. Au començament deis annadas 2000, de
combats opausèron partisans d'al-Houthi e soudats iemenitas marcant lo
començament d'un lòng procès d'afondrament dau país.

La repression dau movement hutista foguèt pas aisada maugrat una gròssa ofensiva
militara que tuèt Hussein al-Houthi en 2004. D'efèct, après divèrsei temptativas
de negociacions, lei combats tornèron començar en 2008 e leis insurgents
capitèron de resistir dins lo nòrd montanhós. D'aqueu temps, la concentracion
dei fòrças iemenitas dins lei regions zaiditas aviá favorizat l'emergéncia de
movements rebèls ò islamistas dins lo rèsta, especialament dins lo Sud e en
Hadramut, çò qu'entraïnèt una intervencion aeriana estatsunidenca per eliminar
lei caps de l'organizacion Al-Qaïda.

Afeblit e descreditat per aquelei reviradas, lo president Saleh foguèt fòrça
contestat durant la Prima Araba en 2011. Abandonat per seis aliats, foguèt
finalament obligat de demissionar en decembre en cambi de son immunitat. Mau
acceptat per lei manifestants, aquel acòrd entraïnèt de trèbols novèus que
permetèron ais islamistas d'Al-Qaïda de renfòrçar sa preséncia. Pasmens, a
partir de 2013, lei combats principaus se concentrèron dins lo nòrd onte lei
zaiditas èran a progressar, gràcias au sostèn d'èx-aliats de Saleh (qu'èra eu
meteis d'origina zaidita). Marcat per de pausas liadas a de negocacions
mancadas, aquela avançada permetèt ais insurgents de prendre la capitala e
d'ocupar la màger part de l'ancian Iemèn dau Nòrd.

Lo govèrn descaigut d'Abd Rabbo Mansour Hadi se retirèt a Riyad. Per empachar la
formacion d'un estat dominat per lei zaiditas, lei Saudians decidèron alora
d'organizar una coalicion de país sunitas, sostenguda per leis Occidentaus, per
tornar conquistar lo país. Pasmens, en despiech de la represa d'Aden, la
còntra-ofensiva conoís a l'ora d'ara de dificultats considerablas. D'efèct,
l'armada iemenita, totjorn largament fidèla a Saleh, e lei hutistas foguèron
capables d'infligir plusors desfachas ai fòrças saudianas. En 2016, formèron un
conseu revolucionari que teniá lo contraròtle dei dos tèrç dau Nòrd. De son
caire, lei fòrças dau govèrn d'Aden e de la coalicion saudiana èran mestressa
dau litorau, dau centre-oèst e dei regions orientalas. Enfin, Al-Qaïda demorava
poderós dins lo centre-èst.

L'agricultura es variada, mas aprofècha mens de 10% del territòri. I a de
coitius de vinha e d'arbres frucheras de clima temperat e tropical (palmièr de
dàtils), camps de granatges, que predominan entre el lo sorgo, lo blat, l'òrdi e
lo milh, los legums, las trufas, las oleaginosas (sesam e coton), las
ortalécias, lo cafè e lo tabac. I a una modèsta importància la ramaderia e la
pesca. La mineracion extrai carbon, sal e pèira, e actualament l'aur e d'autras
mineralas metallics e, sustot, de petròli. I a d'indústrias d'alimentacion, de
compausats quimics, de ciment e bastiment, e una importanta rafineriá de petròli
a Adèn, vila que dispausa tanben d'un dels pòrts pus destacats de l'Arabia.



https://oc.wikipedia.org/wiki/Gen%C3%A8va

Genèva (en arpitan Geneva, en francés Genève) es la segonda vila de Soïssa e lo
capluòc del canton de Genèva. La vila compta 185 524 abitants al començament de
l'annada 2007. Son airal urban forma una aglomeracion transfrontalièra, lo bacin
francovaudogenevés, que s'alarga sus lo canton de Vaud e los departaments
franceses d'Ain e de l'Auta Savòia, per un total de 760 000 abitants. Lo canton
de Genèva compta 445 000 abitants. Genèva es la segonda plaça financièra de
Soïssa.

Centre comercial, bancari, intellectual e universitari, la vila se desvolopa a
l'endrech ont Ròse quita lo lac Leman e a la jonhença del flume amb Arva. Se
tròba dins una conca, encastrada per los Voirons, lo Salèvi, lo Mont de Sion, lo
Vuache (departament de l'Auta Savòia) e Jura (departament d'Ain), montanhas que
se tròban totas sul territòri francés (parcialament per Jura qu'es en granda
part en Soïssa).

Dins l'Antiquitat, la somission romana del país dels Allobròges interven en 121
avans J.-C. Genèva deven alara una avançada al nòrd de la província de la Gàllia
transalpina. L'amainatjament d'un pòrt interven en 123-105 av. J.-C. La vila es
alara constituida d'una pichoneta aglomeracion ont las demoranças son bastidas
en fustas e en bardís. Genèva entra dins l'istòria en 52 av. J.-C., quand Juli
Cesar menciona son passatge dins aquela ciutat (Genua) dins sos Comentaris sus
la Guèrra de las Gàllias (De Bello Gallico). Volent empachar lo passatge dels
Helvetes, Cesar copa lo pont sus Ròse. Quand Cesar s'aisa provisòriament amb sas
tropas en 58 av. J.-C., l'opidum s'agrandiguèt encara devenent tre aquel moment
una vila romana (vicus puèi civitas).

Per un diplòma de 1162, l'emperaire Frederic Barbarossa establiguèt
l'independéncia dels evesques de Genèva coneguts coma princes de l'Empèri. Al
començament del sègle XIII intervenguèt un tresen poder : l'Ostal de Savòia. Lo
comte de Savòia s'apodera en 1250 del castèl del Borg de Forn. Engatjada per son
evesque als costats del duc de Borgonha dins la guèrra de Borgonha, Genèva es
menaçada per los Soïsses après lor victòria e condamnada en 1475 a pagar une
emenda importanta. Un tractat de 1526 entre Genèva, Bèrna e Friborg anonça la
fin del poder de l'evesque e l'emergéncia d'una senhoriá autonòma. Los
"Eidguenots", partisans dels Confederats, fan aprovar lo tractat per lo Conselh
General lo 25 de febrièr.

A partir de 1526, de mercants alemands abrandan a Genèva las idèas de la Refòrma
luteriana demest los comerçants geneveses que s'espandisson dins la populacion
sos l'influéncia de predicadors coma Guilhèm Farèl. La Refòrma es adoptada lo 21
de mai de 1536 en meteis temps que l'obligacion de mandar sos enfants a
l'escòla. Genèva deven tre aquel moment lo centre del calvinisme e se tròba
subrenomada la « Roma protestanta ». Arribat a Genèva en julhet de 1536, Joan
Calvin aurà una granda influéncia, coma president de la Companhiá dels Pastors,
sus tots los aspèctes de la vida genevesa. La republica proclamada sos lo nom de
« Sobeiranetat de Genèva », ne redigís las Ordenanças de la Glèisa en 1541 puèi
en 1543 los Edictes civils que serviràn de constitucion a la nòva republica.

Tre son aveniment en 1580, las atacas del duc Carles Emanuèl I de Savòia se
multiplican. Genèva estend alara son aligança amb Solothurn, Zuric e França.
L'11 de decembre de 1602, l'ataca de nuèch dels Savoiards es desfacha per los
geneveses e es demorada dins l'istòria sos lo nom d'« Escalade », e compelís lo
duc a acceptar una patz duradora sagelada per lo tractat de Sant Julian lo 12 de
julhet de 1603 que reconeis l'independéncia de la ciutat. Sus lo plan economic,
de nombrós protestants italians mas subretot franceses doblan la populacion
durant las annadas 1550 e donan un nòu dinamisme a la vila.

Lo sègle XVIII, economicament e culturalament florissent, es bolegat per de
trebols politics que los contemporanèus li dison las « revolucions de Genèva ».
Foguèron de rebellions entre los ciutadans (aristocratas e borgés) e lo pòble
sens dreches.

Lo 15 d'abril de 1798, lo Tractat de Reünion intègra Genèva al territòri de
França. A la fin d'agost, après èsser estada desvoluda a sa sobeiranetat e a sas
aliganças, Genèva es causida per prefectura e capluòc del departament de Leman.
Genèva deven alòr una vila francesa entre d'autras e sos abitants fan
l'experiéncia del centralisme napoleonian. Mas la desfacha de l'armada
napoleoniana li rend son independéncia. Malgrat la crenta dels catolics soïsses
adrech la « Roma protestanta » e als trebols qu'a conegut al sègle XVIII,
l'estacament es sinhat lo 19 de mai de 1815.

La mission internacionala de la vila s'afortís particularament amb la fauriá del
Comitat Internacional de la Crotz Roja en 1863 per Guilhèm Henri Dufour e après
la Primièra Guèrra Mondiala : deven — en particular per l'accion de Gustau Ador
e William Rappard — lo sèti de la Societat de las Nacions en 1919. Après la
Segonda Guèrra Mondiala, lo sèti europèu de l'Organizacion de las Nacions Unidas
mai los de desenas d'organizacions internacionalas s'installan a Genèva, çò que
serà profitable al desvolopament del torisme de lésers e d'afars. Amb l'arribada
de las annadas 1960, Genèva es una de las premièras regions soïssas ont los
movements xenofòbs e comunistas coneisson una certa escasuda, mas tanben lo
tresen canton a acordar lo drech de vòte cantonal e comunal a las femnas.



https://oc.wikipedia.org/wiki/Fusta

La fusta (var. husta) es lo material lenhós de la tija d'una planta,
especialament dels arbres e arbrilhons que se caracterizan per aver de troncs;
mas aquela definicion es solament una approximativa, dins un sens mai larg, la
fusta pòt far referéncias a d'autres materials e teissits amb de proprietats
comparables. La fusta es un material eterogèni, igroscopic, cellular e
anisotropic. La fusta es compausada de fibras de cellulòsa (40 a 50 %) e
emicellulòsa (15 a 25) mantengudas unidas per linhina (15 a 30 %).

Un còp talhada e seca, la fusta s'utiliza per fòrça aplicacions diferentas. Una
d'aquelas es la fabricacion de mesola o pasta, matèria primièra per far de
papièr. Artistas e fustièrs talhan e unisson de tròces de fusta amb espleches
especials, per de fins practicas o artisticas. La fusta es tanben un material de
construccion fòrça important dempuèi los començaments de las construccions
umanas e o demòra fins a uèi.

La mesola es la partida mai fèrma e compacta, al centre del tronc, se forma per
secatge e resinificacion.

Duramen es la partida seguent la mesola, mas dura e consistenta, impregnada de
linhina e tanin.

Albenca es la partida exteriora e pus jove de la fusta, amb mai de seva, que amb
el temps va conéisser un cambiament en amidon, pel tanin se transforma en
duramen, que se fixa en la membrana cellulara.

libèr es una sisa formada per de cellulas conductrises que transpòrtan la saba
elaborada que noirís l'arbre

Rusca es la pèl o cobertura exteriora del tronc e de las brancas de qualques
plantas productrises de fusta.

Per evitar lo degalhatge se la somet a un tractament de conservacion, que
consistís a injectar a fred e jos pression, o ben a caud, una substància capabla
de la rendre imputrescibla (creosòta, sulfat de coire...) e de l'aparar de
l'accion de l'aiga, de certans insèctes e de la mosidura.

Dins l'industria quimica s'emplega per la produccion d'esséncia de terebentina e
d'acid acetic per destillacion seca.

La fusta que es tanben biomassa es la font d'energia mai vièlha que coneis
l'umanitat.

La fusta es compausada de cellulòsa e linhina, coma l'amidon, oleoresinas,
alcoòl metilic, canfre, colorants, tanins, perfums e resinas. Conten de carbòni
e d'idrogèn. Lo contengut energetic depend de l'espècia vegetala mas totjorn es
inferior al aquel del carbon e los autres combustibles fossils.

Per produire de calor pendent la combustion de la fusta cal d'oxigèn, coma
comburent, e se libèra de dioxid de carbòni.

Las personas que trabalhan la fusta son los fustièrs. Tradicionalament las bigas
dins fòrça culturas se fan de fusta. Tanben s'utiliza per far, per exemple,
mòbles, encastres de fenèstras e pòrtas, instruments de musica, pasiment
(postam), etc. Qualques espleches o partida d'espleches, subretot los margues,
son sovent de fusta. Qualques aisinas per modificar e trabalhar la fusta son,
per exemple, lo rabòt, lo cisèl, la rèssa.... La fusta se pòt vernissar o
pintar.



https://oc.wikipedia.org/wiki/Forbes

Forbes es una revista publicada als Estats Units qu'es especializada dins la
publicacion d'articles a prepaus del mond dels afars e de las finanças. Foguèt
fondada en 1917 per B.C Forbes e sa sedença se tròba sus la Cinquena avenguda
dins la vila de Nòva York. Son editor principal es Steve Forbes e son director
es Mike Perlis.

Cada an publica de listas que generan un grand interès dins l'univèrs financièr
coma per exemple Forbes 400, Forbes 500 e Fortune 500. Annualament, dempuèi
1986, la revista publica sa lista de las personalitats mai ricas del mond (en
anglés: The World's Richest People). Cal remarcar de que dins la lista 3
personas venon de païses en via de desvolopament coma Mexic, Índia e Arabia
Saudita. Forbes a publicat tanben d'autras listas ligadas a la fortuna, coma la
de personatges de ficcion milionaris, de listas de companhiás segon sos
beneficis, los rics en foncion dels païses o per sector econòmic, entre altras
causas.

La proximitat politica dels dirigents de la revista amb lo mitan conservador fa
que recebèt divèrsas criticas coma per exemple dins son estimacion de la riquesa
de Fidel Castro que se comptabilizèt la moneda de l'estat e mai acusèron lo
dictator cuban d'aver de comptes en Suïssa. Per contra sembla que la riquesa de
divèrses monarcas coma lo rei del Marròc o la reina d'Anglatèrra sián pas presas
en compte. Lo 7 de març de 2013, foguèt lançada una version espanhòla de Forbes.



https://oc.wikipedia.org/wiki/Flor

Una flor (var. hlor, es·hlor) es l'organ reproductiu caracteristic de las
plantas espermatofitas. La foncion de la flor es de produsir de granas a travèrs
de la reproduccion sexuala. Per las plantas, las granas son la generacion
seguenta, e constituisson lo principal mejan per las espècias de se perpetuar e
se propagar.

Totes los espermatofits an de flors que produsisson de granas, mas
l'organizacion intèrna de la flor es fòrça diferenta entre los dos principals
grops d'espermatofits: los gimnospèrmes e los angiospèrmes. Los gimnospèrmes
pòdon aver de flors que s'amassan en cònes, o la flor pòt èsser un còn de
fuèlhas fertilas. Per contra, una flor tipica d'angiospèrma se compausa de
quatre tipes de fuèlhas modificadas, tant estructuralament coma fisiologicament,
per produsir e protegir los gamets: sepals, petals, estaminas e carpèl. Aprèp la
fertilitzacion, la flor dona, per transformacion d'unas de sas partidas, un
fruch que conten las granas. Lo grop de las angiospèrmas, amb mai de 250 000
espècias, es lo linhatge evolutiu de la màger part de la flòra terrèstre
existenta. La flor es la caracteristica definissent lo grop e es probablament un
factor clau dins son succès evolutiu.

La flor es un objècte important pels èssers umans. A travèrs de l'istòria e de
las diferentas culturas, la flor a totjorn agut una plaça dins las societats
umanas, siá per sa beutat intrinseca o son simbolisme. En fach, se cultivan
d'espècias per obténer de flors dempuèi mai de 5000 ans, e aquel art se
transformèt en una indústria en expansion contunha: la floricultura.



https://oc.wikipedia.org/wiki/Etica

L' etica o morala es una branca de la filosofia, e una subbranca de l'axiologia,
qu'estúdia la natura de çò que se considèra bon, adaptat o moralament corrècte.
L'estudi de l'etica es subdividit en divèrses tèmas; cal citar: la teoria de la
valor, la metaetica, la teoria de la conducha e l'etica aplicada. Lo dilèma sus
cossí cal agir sorgís per l'existéncia de la libertat de l'èsser uman, a la
diferéncia dels animals qu'agisson sonque per instint e en respondent a
d'estimulacions.

L'aparicion de l'etica aguèt luòc a l'encòp que d'autras *hitas? del
desvolopament cerebral de l'òme, es ligada a l'autoconsciéncia. La majoritat de
las culturas an un mite per explicar aquesta origina.

La filosofia occidentala dempuèi lo començament s'ocupèt de l'etica. Se
remarcan, entre autres, los noms de Socrates o Aristòtel. D'autras figuras
considerablas al long del temps son Thomas Hobbes, Kant o Arthur Schopenhauer.

A l'ora d'ara l'etica es fòrça ligada al drech, doncas cada pas a un còrpus de
leis que determinan çò que se pòt far e çò que se pòt pas far, amb las sancions
consequentas. Las leis respondon totjorn a una concepcion determinada del ben e
doncas l'istòria del drech e de l'etica son fòrça ligadas. Lo drech, ça que la,
partís totjorn de nòrmas concrètas (de leis), mentre que la reflexion teorica
pòt concretizar o pas unes precèptes.

Totes aquestes sistèmas an de variantas segon se la fònt de la morala es dins lo
pròpri subjècte o s'es dictada dempuèi fòra o segon se se parla de nòrmas e
jutjaments absoluts o relatius. En mai, s'acostuma a distinguir entre la morala
individuala e la collectiva, la que cal adoptar per permetre la convivéncia (es
çò que Jean-Jacques Rousseau nomenava "contracte social").



https://oc.wikipedia.org/wiki/Estela

Una estela (var. estiala) es una bola de plasma que genèra d'energia gràcias a
la fusion nucleara. Leis estelas (manca lo Soleu) apareisson coma de ponchs
luminós dins lo cèu de nuech, e beluguejan per encausa de l'atmosfèra terrèstra.

Leis estelas son formadas dins lei regions qu'an una densitat de matèria pus
auta qu'aquela dau mitan interestellar. Aquela matèria es principalament facha
d'idrogèn e d'èli. Tènon egalament un percentatge d'elements quimics pus
pesants. Dins aquò, la pression d'aquelei zonas, dichas nívols moleculars, es
inferiora ai vueges obtenguts dins lei laboratòris terrèstres. Un exemple fòrça
celèbre d'una region d'aqueu tipe es la Nebulosa d'Orion (M42). D'efècte, quand
leis estèlas en formacion s'illuminan, esclairan de regions dei nívols
moleculars autorizant lor observacion dempuei la Tèrra.

La formacion d'una estela acomença amb una instabilitat gravitacionala dins un
nívol molecular, generalament causada per leis ondas de tuert d'una supernova o
per la collision entre doas galaxias. La durada de l'afondrament gravitacionau
d'un nívol molecular es estimada entre 10 e 15 milions d'annadas. Durant
l'afondrament dau nívol, de conglomerats pus dens e fachs de gas e de poussa se
forman dins lo nívol. Aquelei conglomerats son dichs globuls de Bok. Pendent
l'afondrament d'aquelei globuls, la temperatura e la pression aumentan. Puei,
quand l'equilibri idrostatic es agantat, una protoestèla se forma au còr dau
globul. Aquelei protoestèlas son sovent enviroutadas per un disc protoplanetari.

Leis astres novèus amb una massa inferiora a doas massas solaras forman la
classa deis estèlas variablas dau tipe T Tauri. Lei reaccions de fusion de
l'idrogèn son pas encara començadas e l'energia provèn solament de la
contraccion gravitacionala. De mai, leis estèlas d'aqueu tipe tènon un disc
d'acrecion e una velocitat de rotacion importanta. Enfin, de giscles de matèria
an generalament luòc de lòng de l'axe de rotacion de l'estela. Aquelei giscles
son nomats objèctes Herbig-Haro . Ansin, lei rèstas dau nívol son finalament
dispersats en causa dei giscles e dei radiacions deis estèlas novèlas.

La sequéncia principala es una fasa que representa 90% de l'existéncia deis
estelas. Pendent aqueu periòde, l'estela produtz d'èli a partir d'idrogèn per de
reaccions de fusion nuclearas. Aqueleis estèlas son dichas estèlas nanetas. Lor
concentracion d'èli aumenta donc progressivament. En consequéncia, per mantenir
lei reaccions de fusion dins lo nuclèu, la temperatura e la luminositat aumentan
tanben pauc a pauc. Per exemple, la luminositat dau Soleu auriá aumentat
d'environ 40% dempuei 4,6 miliards d'annadas.

Cada estela de la sequéncia principala emet un vent estellar fach de particulas
que constituisson un flux gasós continú vèrs l'Espaci. Per la màger part deis
estèlas, la pèrda de massa causada per lo vent estellar es negligibla. Per
exemple, lo Soleu pèrd 10-14 de sa massa cada an en causa dau vent solar, siá
0,01% de sa massa durant son existéncia complèta. Dins aquò, una estèla
supermassissa pòu pèrdre entre 10-7 e 10-5 de sa massa cada an, modificant
fortament son evolucion. Ansin, una estela de 50 massas solaras pòu pèrdre la
mitat de sa massa iniciala pendent son passatge sus la sequéncia principala.

La durada passada dins la sequéncia principala varia principalament en foncion
de la quantitat iniciala d'idrogèn e de la velocitat de reaccions de fusion dau
nuclèu. Valent a dire que lei dos paramètres importants son la massa e la
luminositat inicialas. Per lo Soleu, aqueu periòde es estimat a 1010 annadas.
Leis estèlas massissas comborisson fòrça rapidament sei resèrvas de carburant e
an donc una existéncia corta. En revenge, leis estelas pus pichonas, dichas
nanetas rojas, comborisson lentament sei resèrvas d'idrogèn e pòdon foncionar
durant de desenaus o de centenaus de miliards d'annadas.

Enfin, après la massa, un autre paramètre important es la quantitat d'elements
pus pesants que l'èli. D'efècte, per leis astronòms, leis elements quimics pus
pesants que l'èli son dichs metaus e sa concentracion es dicha metallicitat.
Aquela metallicitat influéncia la durada dei reaccions de fusion, contraròtla la
formacion dau camp magnetic de l'estela e modifica l'intensitat dau vent
estellar .

Quand leis estelas amb una massa superiora a 0,4 massa solara agotan lei
resèrvas d'idrogèn dau nuclèu, sei jaç exteriors se dilatan per formar una
estela giganta roja. Per exemple, lo rai dau Soleu serà d'environ 150 milions de
quilomètres dins cinc miliards d'annadas còntra 70 000 a l'ora d'ara. Enterin,
auriá perdut 30% de sa massa actuala en causa dei reaccions de fusion .

Aquela dilatacion es entraïnada per dos fenomèns que son l'extension dei
reaccions de fusion de l'idrogèn dins lei jaç exteriors de l'estela e la
contraccion dau nuclèu ont acomençan lei reaccions de fusion de l'èli. Dins
aquò, aquelei fenomèns son pas necessariament simultanèus. D'efècte, per leis
estelas gigantas rojas amb una massa inferiora a 2,25 massas solaras, aquela
transicion comença per l'aumentacion dau rai en causa de la fusion de l'idrogèn
dins lei jaç exteriors. Puei, aquela dilatacion aumenta la pression dins lo
nuclèu, permetent adonc lo començament dei reaccions implicant l'èli. En
revenge, una massa superiora a 2,25 massas solaras es sufisenta per entraïnar la
fusion de l'èli. La fusion de l'èli causa generalament una aumentacion brusca de
la luminositat e de la temperatura de superficia. Enfin, après la consumacion
dei resèrvas d'èli dau nuclèu, lei reaccions de fusion s'estendon ai jaç
superiors.

Durant la fasa de fusion de l'èli, leis estelas d'una massa superiora a nòu
massas solaras pòdon formar d'estèlas supergigantas. Après l'agotament dei
resèrvas d'èli, aqueleis estèlas pòdon entraïnar la fusion d'elements pus
pesants que l'èli. D'efècte, lo nuclèu se contracta e la fusion dau carbòni pòu
començar. Puei, lei reaccions de fusion se propagan au neon, a l'oxigèn e au
silici per pervenir a la produccion de fèrre qu'es lo darrier element produch.
Ansin, certaneis estèlas ancianas aurián un nuclèu de fèrre mai leis elements
pesants pòdon egalament agantar la superficia. Lo vent solar es adonc
relativament dens.

Leis estelas ancianas dau tipe solar finisson per embandir au luench sei jaç
exteriors e formar una nebulosa planetària. Se lei rèstas de l'estela an una
massa mens importanta que 1,4 massas solaras, se pòdon contractar per formar un
objècte amb una talha similara a la Tèrra dich naneta blanca. Puei, après un
periòde probablament fòrça lòng de refrejament, lei nanetas blancas vendrián de
nanetas negras.

Per leis estelas pus massissas, lei reaccions de fusion contunian fins que la
massa dau nuclèu de fèrre vèngue tròp importanta (environ 1,4 massas solaras).
Lo nuclèu s'afondra adonc rapidament en causa de sa gravitat, causant una onda
de tuert. Aquela onda entraïna l'explosion dei rèstas de l'estèla. Una
explosion, dicha supernova, pòu èsser brevament tant lusenta coma una galaxia.
Ansin, lei supernovas de la Via Lactèa foguèron descrichas coma d'estèlas
novèlas per leis astronòms ancians. La màger part de l'estela es ejectada au
luench per l'explosion creant un tipe particular de nebulosa dich rèstas de
supernova. Un exemple fòrça conegut es la Nebulosa dau Cranc (M1). De son caire,
lo nuclèu vèn un pulsar o per leis estèlas pus massissas, un trauc negre.

Lei jaç exteriors deis estelas expulsats dins l'Univèrs tènon un ròtle important
car se pòdon reciclar dins la formacion d'estèlas novèlas e de planetas. Ansin,
la bofada dei supernovas e lo vent estellar an una importància capitala dins la
formacion dau mitan interestellar.

La massa es la caracteristica fisica pus importanta d'una estela car permet la
determinacion de sei paramètres d'evolucion essenciaus. Pòu montar a 100 o 150
massas solaras coma per Eta Carinae o benlèu 265 massas solaras per RMC 136a.
Dins aquò, la massa d'una estèla pòu tanben èsser fòrça febla coma per AB
Doradus C amb una massa egala a 93 còps la massa de Jupitèr. Lo limit inferior
per la massa deis estèlas seriá situat entre 75 e 87 massas jovianas e variariá
en foncion dau taus de metaus . Lei còrs pus pichons son de nanetas brunas. Lo
limit superior es mau conegut. Fins a la descubèrta de RMC 136a, leis astrònoms
supausavan l'existéncia d'un maximum entre 100 e 150 massas solaras.

Lo temps deis estelas conegudas a l'ora d'ora varia generalament entre un
miliard e dètz miliards d'annadas. L'estela pus anciana coneguda es HE 1523-0901
amb un temps egau a 13,2 miliards d'annadas . La durada d'existéncia d'una
estèla depend quasi unicament de sa massa. Es corta, quauquei milions d'annadas,
per leis estelas pus massissas que comborisson rapidament sei resèrvas de
carburant. En revenge, leis estelas pus pichonas pòdon existir durant de
desenaus o de centenaus de miliards d'annadas.

La composicion massica mejana deis estèlas de la Via Lactèa es environ 71%
d'idrogèn e 27% d'èli amb un percentatge feble d'elements pus pesants.
Generalament, la porcion d'elements pesants es recampada au taus de fèrre dins
l'atmosfèra estellara car son espèctre d'absorcion se mesura facilament. Ansin,
la quantitat de fèrre dins una estèla pòu permetre l'identificacion d'un sistèma
de planetas l'enviroutant.

L'estela amb lo taus pus feble de fèrre es l'estèla naneta HE1327-2326 que tèn
5.10-6 de la concentracion solara. En revenge, existisson d'estèlas, coma μ
Leonis o 14 Herculis, amb dos o tres còps lo taus de fèrre dau Soleu. Enfin,
certaneis estèlas an un espèctre enriquit amb un element especial.

Lo diamètre reau d'una estela varia de 20-40 quilomètres per un pulsar a environ
900 milions de quilomètres per una estèla supergiganta coma Betelgeuse. Dins
aquò, en causa dei distàncias fòrça importantas ambé la Tèrra, leis estèlas son
vistas coma de ponchs pichons que beluguejan dau fach deis efèctes atmosferics.
Ansin, a l'excepcion dau Soleu, l'estèla ambé la talha aparenta pus granda es R
Doradus, amb un diamètre visible egau a 0,057 segondas d'arc.

Lei discs visibles deis estèlas son donc tròp pichons per d'observacions ambé de
telescòpis optics. Aquelei mesuras necessitan generalament l'utilizacion dei
telescòpis interferomètres per obtenir d'imatges o l'estudi per ocultacion. Per
exemple, se la luminositat d'una estèla es coneguda precisament pendent son
ocultacion per la Luna, lo diamètre vesedor pòu èsser estimat.

Lo movement d'una estela a respècte dau Soleu pòu permetre d'obtenir
d'informacions quant a son origina, son temps, son estructura e son evolucion
dins la Via Lactèa. Aqueu movement es devesit en doas compausantas que son la
velocitat radiala, se l'estèla s'aluencha o non dau Soleu, e sa velocitat
angulara, transversala, dicha movement pròpri. La velocitat radiala es mesurada
per efècte Doppler a partir dei espèctres de linhas deis estèlas. Lo movement
pròpri es mesurat per d'observacions astronomicas precisas per obtenir sa
parallaxi. Generalament, leis estèlas pròchas dau Soleu an un movement pròpri
important. Puei, aquelei compausantas permeton de calcular la velocitat de
l'estèla a respècte dau Soleu o de la Via Lactèa. Leis estèlas de populacion II,
pus ancianas, an generalament una velocitat superiora ais estèlas pus jovas de
populacion I. De mai, de comparasons entre lei movements d'estelas diferentas
permeton l'identificacion d'associacions mostrant una origina comuna probabla.

Lo camp magnetic deis estèlas es entraïnat en causa de l'efècte dinamo creat per
de movements de conveccion. L'intensitat dau camp magnetic varia en foncion de
la massa, de la composicion e de la rotacion a l'entorn de l'axe de l'estela.
Son activitat entraïna la formacion dei tacas sornas de la superficia que son de
regions amb un camp magnetic fòrça important. De mai, l'activitat magnetica
influéncia lei movements dau plasma dins l'atmosfèra estellara e lei projeccions
de matèria.

D'autra part, leis estelas jovas an generalament una superficia pus activa e una
rotacion pus auta en causa de lor camp magnetic. Aqueu camp a donc un ròtle de
fren per alentir la rotacion de l'estèla a l'entorn de son axe. Ansin, leis
estelas pus ancianas, coma lo Soleu, an una velocitat de rotacion pus febla e
una activitat de superficia relativament bassa. Dins aquò, l'activitat deis
estèlas es egalament ciclica ambé de maximums e de minimums.

La velocitat de rotacion d'una estèla se pòu mesurar aproximativament per
espectroscòpia o pus exactament per observacion dau movement dei tacas sornas de
la superficia. Leis estelas jovas an una velocitat de rotacion auta ambé de
valors eqüatorialas superioras a 100 km/s. Ansin, per exemple, Achernar tèn una
velocitat de rotacion de 225 km/s qu'entraïna un aplatiment important de
l'estèla. Per contrast, la velocitat de rotacion dau Soleu es 1,994 km/s a
l'eqüator. Ansin, la velocitat de rotacion, que depend de l'intensitat dau camp
magnetic, es signe de l'evolucion de l'estèla. Enfin, lei rèstas d'estèlas,
especialament lei pulsars, tènon de velocitats de rotacion fòrça importantas.
Per exemple, lo pulsar de la Nebulosa dau Cranc fa trenta torns cada segonda.

La temperatura de superficia d'una estela de la sequéncia principala es
determinat per lo repòrt entre la produccion d'energia dau nuclèu e lo rai
estellar. Pus generalament, la classificacion actuala deis estèlas es basada sus
la color, e donc la temperatura de superficia. Utiliza 7 categorias principalas,
de la classa A a la classa Q, e divèrsei classas especialas per destriar leis
estelas diferentas. De mai, uei, la classificacion es estenduda ai nanetas
brunas. Cada categoria es devesida en dètz grops pus pichons, egalament en
foncion de la temperatura de superficia  :

Lo diagrama de Hertzsprung-Russell es un graf mostrant la luminositat deis
estèlas en foncion de la temperatura de superficia. Aqueu diagrama mòstra
l'existéncia d'una diagonala dau canton aut a senèstra (estèlas brilhantas e
caudas) au canton bas a drecha (estèlas gaire lusentas e frejas) onte se situa
la majoritat deis estèlas. Aquela diagonala es dicha sequéncia principala. La
region auta a drecha tèn leis estelas gigantas amb un esclat important e una
temperatura de superficia febla. Au dessús, lo canton aut a drecha es poplat per
leis estelas supergigantas. Enfin, dins la partida bas a senèstra, i a una
diagonala isolada dau rèsta dau diagrama amb lei nanetas blancas que tènon una
temperatura de superficia granda amb una magnitud febla.

Lei nanetas rojas son d'estelas rojas e pus pichonas car lei nanetas o lei
pulsars an plus de reaccions nuclearas. Lor massa se situa entre 0,08 e 0,8
massa solara e lor temperatura de superficia es entre 2 500 e 5 000 K. La color
roja es causada per aquelei temperaturas. Lei nanetas rojas mens massissas (amb
una massa inferiora a 0,35 massa solara) son entierament convectivas. Aqueleis
estelas consuman lentament sei sèrvas d'idrogèn e an donc una existéncia lònga.
80% deis estèlas de la Via Lactèa son de nanetas rojas que son lo tipe pus
frequent d'estèla. Per exemple, l'estèla pus pròcha dau Soleu es una naneta roja
dicha Proxima Centauri. Lo segond sistèma estellar en proximitat es tanben una
naneta roja dicha estèla de Barnard.

Lei nanetas jaunas son d'estèlas amb una talha mejana e una temperatura de
superficia d'environ 6 000 K. An una superficia amb una color jauna, quasi
blanca. Lo periòde d'existéncia d'aqueleis estèlas es estimat a 10 miliards
d'annadas. Environ 10% d'estèlas de la Via Lactèa son de nanetas jaunas coma lo
Soleu, Alfa Centauri, Tau Ceti e 51 Pegasi.

Lei gigantas rojas son de nanetas jaunas qu'an agotat sei resèrvas d'idrogèn.
Lei reaccions de fusion de l'èli acomençan adonc e entraïnan un gonflament fòrça
important de l'estèla. Ansin, lo nuclèu se contracta e lei jaç exteriors se
dilatan, se refrejan e rogisson. Quand lei resèrvas de l'èli son consumadas,
l'estela s'amòrça. Lei jaç exteriors son expulsats au luench per formar una
nebulosa planetària e lo centre se contracta per venir una naneta blanca.

Leis estelas pus caudas e amb una massa superiora a 10 massas solaras son dichas
gigantas blavas. Consuman rapidament sei resèrvas d'idrogèn. Puei, lei reaccions
de fusion de l'èli començan enterin que l'estela se dilata e sa superficia se
refreja per venir roja. Es adonc una supergiganta roja. Lei reaccions de fusion
dau nuclèu pòdon produrre d'elements pesants coma lo fèrre, lo niquèl, lo cròme,
lo cobalt, lo titani... Pasmens, l'estèla vèn instabla e finís de realizar sei
reaccions termonuclearas. Peta adonc en supernova e forma segon sa massa un
pulsar o un trauc negre.

Lei nanetas blancas son lei rèstas d'estelas amb una massa situada entre 0,8 e 5
a 8 massas solaras coma lo Soleu. Lor talha es pichona, similara a la Tèrra.
Inicialament, son d'astres fòrça cauds amb una color blanca. Puei, se refrejan
per raionament. 97% d'estelas de la Via Lactèa formaràn de nanetas blancas dau
fach dau nombre limitat d'estèlas fòrça massissas.

La densitat dei nanetas blanca es fòrça auta ambé de valors mejanas egalas a
environ 109 kg.mm-3. Ansin, la matèria compausant lei nanetas blancas es dicha
degenerada car l'expression dei fòrças de pression es adonc basada sus lo
principi d'exclusion de Pauli.

Lei nanetas negras son d'objèctes ipotetics. Serián de nanetas blancas pron
refrejadas per emetre mai de lutz. Dins aquò, a l'ora d'ara, l'Univèrs es tròp
jove per tenir de nanetas negras.

Lei pulsars son d'astres fòrça pichons mai massís. Per exemple, un pulsar fa 1,5
massas solaras amb un diamètre d'environ 10 quilomètres. Son lei vestigis
d'estelas fòrça massissas, superioras a 10 massas solaras, que son nuclèu s'es
contractat après una supernova. La densitat d'un pulsar es fòrça auta. De mai,
aqueleis objèctes an un camp magnetic e una velocitat de rotacion fòrça
importants. Dins aquò, certaneis estèlas an una massa talament auta que la
contraccion dau nuclèu entraïnèt la formacion d'un objècte pus massís qu'un
pulsar dich trauc negre.

Divèrsei catalògs d'estelas foguèron creats per listar leis estèlas. Lei pus
celèbres son lei catalògs HD (Henry Draper) e BD (Bonner Durchmusterung). Leis
estelas son classadas ambé sei coordenadas e recebon un numèro de classament
coma, per exemple, HD 122653 coneguda per son percentatge fòrça feble d'elements
metallics.



https://oc.wikipedia.org/wiki/Eslovaquia

Eslovaquia (en eslovac Slovensko) es un país del centre d'Euròpa, qu'a pas cap
de frontièra maritima. Confronta Polonha al nòrd, Ucraïna a l'èst, Ongria al
sud, e Àustria e la Republica Chèca a l'oèst. Sa capitala es Bratislava.

Eslovaquia es membre de l'Union Europèa, l'OTAN, las Nacions Unidas, l'OCDE e
l'OMC, entre d'autres.

Lei traças umanas pus ancianas descubèrtas en Eslovaquia datan de 200 000 ans.
Durant lo Paleolitic Superior (entre 35 000 e 8 000 av. JC), divèrsei culturas
liticas ocupèron la region e desvolopèron de formas artisticas pròprias. Puei,
au Mesolitic (entre 8 000 e 6 000 av. JC), l'agricultura se difusèt pauc a pauc
e favorizèt la sedentarizacion. Lo mestritge dau bronze e dau fèrre permetèt
l'aparicion d'activitats novèlas coma lo norrigatge e la construccion d'abitats
pus importants. Au sègle V av. JC, la region èra poblada per de populacions
cèltas que dispareguèron au sègle I ap. JC en causa d'atacas romanas (dempuei lo
sud) e germanicas (a partir dau nòrd). Puei, lo territòri eslovac foguèt un
teatre d'afrontaments entre Romans e Marcomans.

A partir dau sègle IV ap. JC, l'arribada de cavaliers nomadas (Huns...) en
Euròpa Orientala entraïnèt l'abandon d'Eslovaquia per lei Germans. Foguèron
remplaçats per d'Eslaus, a l'origina dei pòbles chèc e eslovac, vèrs 500. En
833, aquelei pòbles participèron a la fondacion de la Granda Moràvia. Dins lo
corrent de la segonda mitat dau sègle IX, lei princes d'aqueu reiaume
sostenguèron son evangelizacion. Aquò suscitèt de tensions entre lei clergats
dependents de Roma e de Constantinòble mai permetèt, a l'iniciativa de Ciril,
l'invencion dau premier alfabet eslau.

Au començament dau sègle X, la Granda Moràvia foguèt destrucha per lei Magiars.
Dins lo corrent dau sègle, lo territòri eslovac, en despiech de son relèu
montanhós, passèt sota son contraròtle e prenguèt lo nom d'Auta Ongria. Una
noblesa d'origina ongresa i prenguèt lo poder mai la populacion eslava se
mantenguèt e demorèt majoritària. Pasmens, aquò rompèt l'unitat deis Eslaus dei
Carpats Occidentaus e entraïnèt pauc a pauc la formacion dei pòbles chèc (a
l'oèst) e eslovac (a l'èst).

L'Auta Ongria demorèt au sen d'Ongria fins a sa disparicion dins lo corrent deis
annadas 1520. A partir dau sègle XIII, de colons alemands recebèron lo drech
d'esplechar lei ressorsas minièras dau país e de fondar de « vilas reialas ».
Vèrs 1400, formavan aperaquí un tèrç de la populacion e avián un ròtle important
dins l'economia ongresa. Durant aqueu periòde, l'influéncia culturala de Boèmia,
especialament aquela de l'Universitat de Praga, gardèt son primat en Auta
Ongria. Per exemple, leis abitants adoptèron lo chèc (ambé certanei trachs
eslovacs) coma lenga escricha.

A la fin dau sègle XV e au començament dau sègle XVI, la region foguèt tocada
per de trèbols sociaus (coma lo rèsta d'Ongria) en causa deis abüs de la noblesa
qu'aprofichava lo declin dau poder reiau per renfòrçar sei prerogativas. Dins lo
corrent deis annadas 1520-1530, l'invasion dau Reiaume d'Ongria per lei Turcs
Otomans agantèt pas l'Auta Ongria qu'èra tròp alunchada dau teatre dei combats.
La region foguèt ansin integrada dins « l'Ongria Reiala » dirigida per lei
Habsborg. Pozsony (uei Bratislava) ne venguèt la capitala en 1536.

Au sen de l'Empèri Habsborg, leis Eslovacs, gaire nombrós, ocupèron una plaça
relativament marginala en causa de sa demografia febla e de sa posicion
periferica. Lo contèxte sociau malaisat i favorizèt la difusion dau
protestantisme (sustot lo luterianisme). En despiech dau sostèn deis autoritats
e de l'armada austrianas, la Còntra-Reforma menada per lei jesuistas aguèt de
dificultats per tornar convertir la region au catolicisme e lo protestantisme i
dispareguèt pas avans lo començament dau sègle XVIII. Dins aquò, la question
religiosa empachèt pas lo redreiçament de l'economia de la region e lo sègle
XVIII foguèt un periòde de prosperitat e de desvolopament culturau (fondacion
d'una Societat dei Sciéncias en 1793).

Au començament deis annadas 1830, leis idèas novèlas veïculadas per la
Revolucion Francesa e l'emergéncia d'un nacionalisme ongrés vigorós entraïnèron
l'afirmacion d'un sentiment nacionau eslovac. Premier, regardèt lo domeni
lingüistic ambé l'òbra de Ludovit Stúr (1815-1856) que creèt una lenga eslovaca
literària a partir d'un dialècte de la region de Banská Bystrica. Puei, en 1848,
lo nacionalisme eslovac s'afirmèt d'un biais politic ambé la redaccion dei
Demandas de la Nacion Eslovaca adreiçadas per Stúr ai revolucionaris ongrés.
Pasmens, lo govèrn de Budàpest refusèt de lei considerar e assaièt de'n arrestar
l'autor. Leis Eslovacs jonhèron donc lei fòrças imperialas e participèron a la
repression de la Prima dei Pòbles.

Après l'instauracion de la Monarquia Dobla en 1867, leis Eslovacs foguèron
laissats solets en fàcia dau govèrn de Budapèst. La region deguèt alora faciar
una politica de magiarizacion, especialament durant lo govèrn de Kálmán Tisza
(1875-1890), ambé la nominacion de foncionaris ongrés ò ambé la supression de
l'ensenhament segondari en eslovac. Pasmens, aquò aguèt rapidament d'efècts
contraris ais objectius cercats. D'efèct, la magiarizacion renforcèt lo
nacionalisme eslovac que se raprochèt dei movements chècs e que se dotèt
d'estructuras politicas coma lo Partit Popular Eslovac d'Andrej Hlinka ò lo
Partit Agrarian de Milan Hodza.

En 1914, la mobilizacion dei soudats chècs e eslovacs au sen de l'armada
imperiala austroongresa se debanèt sensa dificultat. En revènge, una partida
deis elèits chausiguèt de sostenir l'Entenduda. En 1916, Tomás Masaryk e Edvard
Benes fondèron ansin un Conseu Nacionau dei País Chècs que se transformèt en
Conseu Checoslovac l'annada seguenta quand Milan Stefánik lo jonhèt. L'accion
d'aqueu comitat permetèt la formacion d'unitats militaras checoslovacas que
participèron a la guèrra ambé leis Aliats. Reconegut per lei venceires, poguèt
proclamar l'independéncia de Checoslovaquia lo 31 d'octòbre de 1918.

La definicion dei frontieras dau país novèu foguèt basada sus de critèris
totalament diferents entre lei territòris chècs e eslovacs. Dins lo premier cas,
lei Chècs podián s'apielar sus lo legat istoric prestigiós de la Corona de
Boèmia. Dins lo segond cas, leis Eslovacs, qu'avián plus d'estats pròpris
dempuei la conquista magiara, deguèron negociar lei limits de son territòri a
partir de consideracions etnicas, economicas e estrategicas. Ansin, per protegir
militarament la region, leis Aliats li donèron una frontiera fòrça meridionala
qu'entraïnèt la formacion d'una importanta minoritat ongresa en Eslovaquia. Li
donèron tanben Rutènia a l'èst qu'èra una region poblada per d'Ucraïnians.

Durant l'entre doas guèrras, leis Eslovacs formavan 16 a 17% de la populacion
checoslovaca. De tensions apareguèron rapidament ambé lei Chècs en causa de la
manca de reconóissença dau particularisme eslovac (nominacion de foncionaris
chècs, politica unificatritz de Praga...). Andrek Hlinka e la figura montanta
dau periòde, Josef Tiso, foguèron lei caps principaus de l'oposicion eslovac. Lo
6 d'octòbre de 1938, aprofichant lo partiment de Checoslovaquia organizat per
Adolf Hitler, Tiso proclamèt l'autonòmia d'Eslovaquia e de Rutènia. Pasmens, lo
2 de novembre seguent, deguèt abandonar lei regions magiarofònas e Rutènia a
Ongria.

Aquò empachèt pas lo raprochament amb Alemanha. Lo 14 de març de 1939,
Eslovaquia proclamèt ansin son independéncia sota proteccion alemanda. Un regime
faissista se metèt alora en plaça. Sei tropas participèron activament a la
guèrra dins lo camp de l'Axe e Bratislava participèt au genocidi dei judieus
eslovacs (65 000 mòrts). Pasmens, lo govèrn de Tiso se turtèt rapidament a de
movements de partisans antinazis. Per exemple, a partir d'aost de 1944, una
guerilha poderosa se formèt dins la region de Banská Bystrica. Enfin, lei
Sovietics intrèron dins lo país en 1945 ocupant Kosice en març e Bratislava en
abriu.

Après la desfacha alemanda, Checoslovaquia foguèt restablida dins sei frontieras
de 1937 mai deguèt laissar Rutènia a l'Union Sovietica. En Eslovaquia, aperaquí
8 000 personas foguèron condamnadas per collaboracion e Josef Tiso foguèt
executat en 1947. En 1948, a l'eissida dau Còp de Praga, lo país intrèt au sen
dau blòt comunista.

Durant lo periòde comunista, la question de l'especificitat eslovaca contunièt
de trebolar la vida politica checoslovaca. Ansin, en 1954, Gustáv Husák,
important cap dau Partit d'origina eslovaca, foguèt condamnat per « nacionalisme
borgés ». Pasmens, après l'invasion sovietica de 1968, foguèt cargat de la
« normalizacion » de Checoslovaquia. Aquò permetèt a Eslovaquia d'obtenir una
autonòmia intèrna (dins l'encastre d'una federacion) e de mejans per ragantar
son retard economic a respèct dei regions chècas. Husák gardèt lo poder fins a
1987 e son remplaçament per de quadres pus favorables a la perestroïka.

En 1989, leis Eslovacs participèron largament ai manifestacions còntra lo regime
comunista. 100 000 personas defilèron lo 16 de novembre de 1989 a Bratislava e
lo movement Public còntra la Violéncia (VPN) dau país organizèt una grèva
generala a partir dau 27 de novembre. En abriu de 1990, Checoslovaquia prenguèt
lo nom de Republica Federativa Chèca e Eslovaca. Dos mes pus tard, d'eleccions
donèron 29,3% dei sufragis au VPN, 19,2% ai crestians democratas, 13,9% ai
nacionalistas e 13,3% ai comunistas.

Après lo vòte de 1990, Vladimir Meciar (VPN) venguèt Premier Ministre dau govèrn
eslovac. Pasmens, son partit se fragmentèt rapidament. En març, formèt ansin un
partit de tendància nacionalista dich Movement per una Eslovaquia Democratica
(HZDS). Escartat dau poder en abriu en 1991, lo retrobèt en març de 1992 après
una victòria electorala. Volentiers populista, s'opausèt a la politica liberala
dau govèrn centrau de Praga. En julhet, proclamèt la sobeiranetat d'Eslovaquia e
negocièt lo partiment de Checoslovaquia ambé Václav Havel. L'independéncia
d'Eslovaquia venguèt efectiva lo 1èr de genier de 1993.

Après l'independéncia, Vladimir Meciar demorèt a la tèsta d'Eslovaquia fins a
1998. Nacionalista e prorussa, sa politica maucontentèt lei país vesins e isolèt
Bratislava. Una coalicion gropant crestians democratas, sociau-democratas e
partits de la minoritat ongresa se formèt per s'opausar au HZDS. Ganhèt leis
eleccions legislativas en 1998 e presidencialas en 1999.

Lo president novèu, Rudolf Schuster, adoptèt una politica prooccidentala e
Eslovaquia integrèt l'OTAN e l'Union Europèa en 2004. Pasmens, en 2006, de
tensions a prepaus dei relacions ambé la Glèisa Catolica entraïnèron la
rompedura de la coalicion governamentala. La meteissa annada, leis eleccions
donèron la victòria ai sociau-democratas de Robert Fico (Smer) que s'alièt ambé
Vladimir Meciar per formar lo govèrn. Confiermèt l'orientacion atlantica de
Bratislava e Eslovaquia adoptèt l'èuro en 2009. En revènge, l'adopcion d'una lèi
d'enebiment dei lengas minoritàrias dins l'administracion entraïnèt tornarmai de
tensions vivas ambé Budapèst.

La crisi economica de 2008 aguèt de consequéncias grèvas sus l'economia eslovaca
qu'es dependenta de seis exportacions. Lei liberaus e la drecha averèron leis
eleccions de 2010 e Iveta Radicová venguèt Premier Ministre. Pasmens, la
coalicion governamentala se devesiguèt après quauquei mes de poder a prepaus de
la question deis ajudas europèas destinadas a Grècia. En març de 2012, un
escrutinh anticipat permetèt a Robert Fico de tornar trobar la direccion dau
govèrn. Engatjèt una politica anti-austeritat e ganhèt leis eleccions de 2016.

En 1993, Eslovaquia eireta de las divisions administrativas de Checoslovaquia :
se las quatre regions (Bratislava, Eslovaquia Occidentala, Eslovaquia Centrala,
Eslovaquia Orientala) son pas pus utilizadas dempuèi la fin de 1990, sèrva los
79 districtes e las comunas.

Dempuèi 2001 Eslovaquia es devesida en uèch regions (kraje) qu'agropan los
districtes e qu'an un estatut d'autonomia. Se fa la diferéncia entre la region
(kraj, subdivision administrativa, amb una administracion nomenada per l'Estat
central) e la region autonòma (samosprávny kraj, collectivitat territoriala amb
un executiu elegit). Lo mot popular per region es župa, que correspond a
l'occitan província. Es admés coma sinonim per « region autonòma ». Las comunas
an tanben ganhat una autonomia locala.



