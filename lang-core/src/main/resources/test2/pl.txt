https://pl.wikipedia.org/wiki/07_zg%C5%82o%C5%9B_si%C4%99

07 zgłoś się – polski serial kryminalny wyprodukowany przez Telewizję Polską i
emitowany po raz pierwszy w latach 1976–1987. Głównym reżyserem, a także
współautorem scenariusza tego serialu był Krzysztof Szmagier. W głównej roli –
porucznika MO Borewicza – wystąpił Bronisław Cieślak. Serial i jego główny
bohater cieszyli się w Polsce dużą popularnością.

Fabuła serialu dotyczy działalności funkcjonariuszy MO Komendy Stołecznej
Milicji Obywatelskiej – późniejszego Stołecznego Urzędu Spraw Wewnętrznych.
Głównym bohaterem jest porucznik Sławomir Borewicz, zaś każdy odcinek stanowi
osobną sprawę, w której prowadzi śledztwo. Tytułowe "07" pochodzi od kryptonimu
Borewicza w komunikacji radiowej milicji.

Pomysł serialu zaczerpnięto z popularnej w PRL serii zeszytów Ewa wzywa 07,
tomiki z tej serii posłużyły za pierwowzory scenariuszy do wielu odcinków. Tytuł
cyklu pochodzi od odzewu wywoławczego dyspozytorni MO. Imię "Ewa" z serii
literackiej zostało użyte w tytule na cześć żony jednego z pomysłodawców serii,
Zbigniewa Gabińskiego.

Mimo zaprzeczeń twórców 07 zgłoś się, serial zyskał opinię serialu nakręconego
na zamówienie władz PRL w celu pozytywnego przedstawienia funkcjonariuszy MO w
oczach opinii publicznej. Zdaniem osób wysuwających zarzuty serial miał sprawić,
by Polacy polubili milicjantów. Wśród argumentów przemawiających na rzecz
propagandowego charakteru filmu wymienia się wypowiadane na ekranie dowcipy o
milicjantach, przedstawianie MO jako odpowiednika istniejącej w krajach Zachodu
policji, pojawiające się w serialu osoby o "nieprawomyślnym" pochodzeniu
(taksówkarz-kresowiak, profesor uniwersytetu w Wilnie, żołnierz PSZ na
Zachodzie, sybiraczka, partyzant antykomunistycznego podziemia itp.) czy
nawiązania do kościelnych sakramentów udzielanych mniej lub bardziej jawnie
milicjantom. Pomimo przychylnego i propagandowego nastawienia serialu wobec PRL,
w filmie pojawiają się nawiązania i symbole pochodzące ze świata zachodniego,
widoczne w Polsce lat 70.: puszka Coca-Coli, porucznik Borewicz nosi amerykańską
kurtkę wojskową M65 i używa kosmetyków Old Spice, a kobiety – perfum Niny Ricci.

Przedmiotem innego politycznego zarzutu jest tytuł serii, uważany za celowo
dobrany tak, aby por. Borewicz (kryptonim "07") przyćmił bohatera cyklu filmów o
Jamesie Bondzie (kryptonim "007"), uważanych w PRL za antysocjalistyczne.
Jednakże, jak stwierdził Bronisław Cieślak, tytuł produkcji nie był polską
odpowiedzią na popularność filmów o agencie 007, a jedynie nawiązaniem do
radiowego numeru wywoławczego dla operacyjnych jednostek Milicji Obywatelskiej
stosowanego w miastach wojewódzkich.

Serial zyskał sobie wielkie grono fanów i nadal cieszy się dużą oglądalnością.
Został wydany przez TVP na kasetach VHS w latach 90., a od 2007 także na 10
wydaniach DVD. Poza Polską serial emitowano m.in. w Chinach. Niemal co roku jest
emitowany w okresie wakacyjnym przez TVP.

Jedyną postacią występującą we wszystkich 21 odcinkach serialu jest główny
bohater, porucznik Borewicz, w którego rolę wcielił się Bronisław Cieślak. Obok
niego główne role zagrali aktorzy wcielający się w funkcjonariuszy milicji,
dowodzący bądź współpracujący z Borewiczem. Byli to w szczególności Zdzisław
Tobiasz jako major Wołczyk (odc. 1-6, 8, 10-17, 19-20) i Zdzisław Kozień jako
porucznik Antoni Zubek (odc. 1-14). Tego ostatniego zastąpił później Jerzy
Rogalski jako porucznik Waldemar Jaszczuk (odc. 15-21). W rolę współpracowniczki
Borewicza wcieliła się Ewa Kuzyk-Florczak jako sierżant Ewa Olszańska (odc.
5-13, 15-18), po niej zaś rolę kobiecego partnera w służbie kontynuowała Hanna
Dunowska jako sierżant Anna Sikora (odc. 19-21). Ponadto kilkakrotnie pojawiła
się Elżbieta Kijowska w roli prokurator Zofii Ołdakowskiej (w odc. 12-13,
17-18). W ostatnich odcinkach występował także profesjonalista w odgrywanej roli
– Jerzy Dziewulski jako komandos Jurek, szef brygady antyterrorystycznej (odc.
18-21).

Charakterystyczny dla tego serialu był fakt, że aż kilkunastu aktorów wystąpiło
w różnych odcinkach, wcielając się w role innych postaci. Największy udział pod
tym względem miał Mariusz Gorczyński, który zagrał role tej samej postaci w odc.
2 i 13 oraz innych w odc. 15, 20, a także wykonał partie dubbingu w odc. 1, 11,
13, 14, 16, 19, 20, 21. Innymi aktorami pojawiającymi się w kilku odcinkach
byli: Aleksandra Leszczyńska (1, 3-4), Andrzej Szenajch (1, 10, 16, 21), Józef
Korzeniowski (1, 8, 11, 15), Wiesław Drzewicz (13, 17, 21), Zygmunt Fok (5, 11,
14, 16) , Ewa Szykulska (9, 13), Artur Barciś (1, 11, 20), Piotr Fronczewski
(14, 15, 19), Tatiana Sosna-Sarno (10, 18, 19), Hanna Stankówna (5-6, 16),
Zbigniew Buczkowski (9, 13, 18, 20), Barbara Brylska (4, 21), Irena Kownas (7,
12, 16), Andrzej Niemirski (19, 20, 21), Ryszard Gajewski (10, 11-12), Czesław
Mroczek (6, 12, 14), Andrzej Żółkiewski (rola milicjanta w odc. 17, 19, inna
postać w odc. 14), Andrzej Szaciłło (15, 16, 19),Mariusz Leszczyński (16, 19,
20), Maria Probosz (17, 18, 20), Bolesław Idziak (9, 14), Aleksander Gawroński
(17, 19, 20), Aleksandra Koncewicz (7, 11), Helena Kowalczykowa (12, 18), Ewa
Szewczyk (7, 11), Bożena Walter (12, 15), Roman Kosierkiewicz (jako milicjant w
odc. 2-4, inne role w odc. 14, 16), Agata Rzeszewska (18, 19), Jerzy Molga (18,
19), Andrzej Chrzanowski (6, 16), Zdzisław Szymański (dubbing w odc. 1, role w
odc. 7, 17), Zbigniew Korepta (9, 18), Marcin Rogoziński (15-17), Tomasz
Grochoczyński (1 i 14), Monika Borys (20, 21). W większości przypadków aktorzy
ci odtwarzają postaci w tym samym emploi (np. Wiesław Drzewicz i Zbigniew
Buczkowski w rolach meneli i pijaczków), ale w kilku przypadkach wybitni aktorzy
tworzą zupełnie różne postaci (np. Ewa Szykulska jako trywialna prostytutka w
odc. 9 i wytworna dyrektorka w odc. 13, Barbara Brylska jako zagubiona
dziewczyna w odc. 4 i cyniczna kobieta w odc. 21, Piotr Fronczewski jako sutener
w odc. 14 i ideowy policjant w odc. 19).

Porucznik Borewicz, działając incognito, staje się "człowiekiem z przeszłością"
– wychodzi z więzienia i zostaje współpracownikiem gangstera "Inżyniera",
prowadzącego nielegalne interesy (skup dewiz, przemyt ikon, złota i dzieł
sztuki). Pracując dla niego zajmuje się "czarną robotą": ściąganiem długów,
wymuszeniami przemocą, trzymaniem w ryzach krnąbrnych gangsterów z Wybrzeża
(m.in. w Sopocie). Milicja nie ma dowodów na działalność gangu. W końcu Borewicz
osobiście poznaje swojego pracodawcę – "Inżyniera", który awansuje go w
hierarchii i powierza mu funkcję odzyskiwanie długów. Następnie Iza, wspólniczka
"Inżyniera", proponuje Borewiczowi przystąpienie do konkurencji kierowanej przez
jej dawnego wspólnika "Czarnego". Kiedy porucznik wie już bardzo dużo o
gangsterach, następuje ich aresztowanie. Okazuje się, że Borewicz zdołał wniknąć
w półświatek tak głęboko, ponieważ nie był w Polsce rozpoznawalny z racji
nieobecności w kraju (dotychczas przebywał na placówce MHZ w Anglii). Jego
przełożony major Wołczyk gratuluje mu wykonania zadania i przedstawia go
porucznikowi Zubkowi jako jego nowego współpracownika.

Podczas napadu na sklep jubilerski w Warszawie, wraz z innymi precjozami zostaje
skradziony piękny wisior z drogocennym brylantem (3 karaty, o wartości 800 000
zł). (W akcji filmu występuje komiczna niekonsekwencja - napad ma miejsce na
placu Konstytucji, a po chwili milicyjny radiowóz pędzi ul. Marszałkowską w
przeciwnym kierunku, a mianowicie placu Dzierżyńskiego, dziś Bankowego).
Następnie, wskutek splotu różnych wypadków, wisior przechodzi z rąk do rąk, nie
przynosząc jednak szczęścia jego kolejnym posiadaczom. Podczas ucieczki po
napadzie ginie jeden z bandytów, a poturbowany zostaje osobnik, który ukradł
wisior bandytom. Nieporozumienia wewnątrz bandy prowadzą do kolejnych morderstw.
Ostatecznie milicja aresztuje jedynego pozostałego przy życiu sprawcę napadu.
Udaje się również odzyskać brylantowy wisior, który został przypadkowo porzucony
w taksówce.

Z niewyjaśnionych motywów w niedługim czasie w Warszawie zostaje skradzionych 11
samochodów osobowych. Śledczy łączą wstępnie kradzieże ze zgłoszeniami uszkodzeń
innych aut w PZU. Następnie porucznicy Borewicz i Zubek otrzymują zgłoszenie
wypadku samochodowego - kierujący VW Garbusem docent Wereda uważa, że potrącił
śmiertelnie mężczyznę. Niedaleko miejsca rzekomego potracenia stoi rozbity
samochód marki Opel, a porucznik Zubek znajduje ukryte w zaroślach obok jezdni
zwłoki młodej dziewczyny, 20-letniej Jolki Helsztyńskiej. W zeznaniach Weredy
nic się nie zgadza. Idąc tropem przeszłości Helsztyńskiej, Borewicz odkrywa jej
powiązania z gangiem złodziei samochodów. Kryminalista Dudziak posługujący się
skradzionym dowodem na nazwisko Wolniak prowadzi warsztat, w którym przerabia
skradzione auta. Jak się okazuje, Jolka celowo poderwała w barze mężczyznę,
właściciela Opla, którego szajka chciała ukraść. Kobieta z mężczyzną odjeżdżają
– niestety, na tylnym siedzeniu ukrył się Dudziak, który w ustronnym miejscu
morduje mężczyznę. Kierując brawurowo autem Dudziak powoduje wypadek, w wyniku
którego ginie Jolka. Dudziak zwłoki posiadacza samochodu podrzuca na jezdnię, by
upozorować wypadek, a zwłoki Jolki ukrywa w krzakach. Zaplątanie w zeznaniach
docenta Weredy wynikało zaś z zamiaru zatajenia związku z kochanką, a jego
obecność przy zwłokach była przypadkowa i nie miał związku ze sprawą. Porucznik
Borewicz w warsztacie rozbija szajkę, której szefem, jak się okazało, był
dziadek Jolki.

Anonimowy szantażysta żąda od reżysera Sucheckiego 200 tys. zł, a następnie
zwiększa sumę do 250 tys. grożąc, że inaczej ujawni kompromitujące go materiały.
Po powieszeniu jego psa w ogrodzie nocą pod domem, Suchecki zgłasza się na
milicję. Wówczas, w rewanżu za to nieznajomy żąda już 300 tys. zł. Porucznik
Borewicz typuje krąg podejrzanych: według niego szantażystą może być partnerka
Sucheckiego, Ewa, jego córka Magda, syn Krzysztof, kasjerka PKO i jej chłopak
oraz dawny narzeczony Ewy. Wobec nasilania się działań szantażysty, śledczy
decydują się przekazać mu żądaną sumę. Złożony przy drodze okup podejmuje
niespodziewanie wyszkolony do tego celu owczarek niemiecki, który następnie
zostaje odnaleziony ranny nieopodal. Po jego opatrzeniu Borewicz inscenizuje
konfrontację psa z podejrzanymi osobami z kręgu domu Sucheckich, podczas której
zwierzę przyjaźnie siada obok Ewy. Następnie dochodzi do wykrycia szantażysty.
Okazuje się nim Henryk – były kochanek Ewy i przyjaciel domu Sucheckich.
Uciekając, rani milicjanta i oddala się milicyjnym pojazdem, jednak ostatecznie
zostaje zatrzymany po pościgu w piętrowym parkingu.

Organa Milicji Obywatelskiej informowane są co pewien czas o wywożonych
nielegalnie z Polski cennych dziełach sztuki i sprzedaży ich za granicą (m.in. w
Amsterdamie). W związku z tym na przejściu granicznym z Czechosłowacją w Chyżnem
śledczy dokonują osobiście kontroli osób jadących docelowo do Budapesztu, dokąd
możliwy jest przerzut. Porucznik Borewicz otrzymuje polecenie wyjaśnienia
kradzieży renesansowego kielicha mszalnego (wykonanego ze złota, emalii,
rubinów) ze skarbca muzeum w Wielbarku. Istnieje podejrzenie, że również będzie
wywieziony za granicę. Po żmudnym śledztwie, utrudnionym przez rzucenie
podejrzenia o udział w przestępstwie na porucznika Zubka, udaje się ująć
sprawczynię – Halinę Malicką, bratanicę profesora Malickiego – i odzyskać
drogocenny kielich. Do schwytania dochodzi dopiero po nieudanej akcji na
płynącym Bałtykiem promie pasażerskim "Aallotar" (mylny trop dla odwrócenia
uwagi) – na warszawskim lotnisku Okęcie.

5 grudnia 1976 roku w zagadkowy sposób zostaje zamordowana młoda dziewczyna,
25-letnia Ewa Grabik pseud. "Skarbona", prostytutka z półświatka. Nazajutrz w
mikołajki jej zwłoki odkrywa sąsiad Zenon Janicki. Podejrzenie pada na jej
byłego narzeczonego Masłowicza, którego kolejne oświadczyny zostały odrzucone
przez Ewę, jako że nie był zbyt majętny. Masłowicz odwiedził ją w ostatni
wieczór, a następnie wyproszony śledził ją przez cały wieczór przed morderstwem.
Prawdziwym zabójcą okazał się syn sąsiadki, którego z ofiarą łączyły ciemne
interesy. Wcześniej w wyniku jego zaniedbania utopiło się dziecko sąsiada
Janickiego, zaś oboje z Ewą zataili to i wychowywali córkę Ewy jako dziecko
sąsiada. Kiedy Ewa Grabik zaczęła go szantażować, grożąc wyjawieniem sprawy –
Sałaciński zgładził ją.

16 maja 1978 roku na nadmorskiej plaży w Orłowie, nad brzegiem poniżej klifu
zostają znalezione zwłoki nieznanej kobiety, której tożsamości, mimo
parotygodniowych poszukiwań, nie udaje się ustalić. Tymczasem do kilku wielkich
hoteli nadchodzą listy pisane dziecięcą ręką, z pytaniem "Dlaczego pan zabił
moją mamę?" (jeden z nich, który otrzymała przypadkowo tancerka Barbara Kałucka,
nadany jest w Gdyni i zaadresowany: "Największy hotel w Gdańsku"). Dzięki pomocy
nauczycieli szkoły podstawowej i po porównaniu charakteru pisma, okazuje się, że
pisała je Dorotka Kostrzewska. Matka Joanny Kostrzewskiej (matki dziewczynki)
utrzymuje, że jej córka przed dwoma miesiącami wyjechała do Łodzi, zaś ona sama
wychowuje wnuczkę. Podczas rozmowy z Borewiczem dziecko nie wie dokładnie, co
się stało – tylko tyle, że mama spieszyła się, zabrała wszystkie swoje rzeczy i
wyjechała, przed wyjazdem płakała, a nią samą zajęła się babcia. Podejrzenie
Borewicza budzi fakt, iż babcia dziewczynki nie jest przejęta utratą rodzonej
córki. Śledczym udaje się ustalić zawarcie przez Kostrzewską znajomości z
przebywającym w Polsce włoskim iluzjonistą Ferettim. Idąc tym tropem, Borewicz
ostatecznie rozpoznaje w kobiecie towarzyszącej Włochowi Joannę Kostrzewską,
zwracając przypadkowo uwagę na fakt, że utyka ona na inną nogę niż poprzednio.
Okazuje się, że Feretti wcześniej nieumyślnie spowodował śmierć swej żony, zaś
Kostrzewska miała z nim wyjechać korzystając z dokumentów ofiary.

W Płocku trwa koncert w restauracji Hotelu "Turystycznego". 26-letnia
piosenkarka z Torunia, Barbara Drecka kończy utwór i wybiega z sali, a za nią
idzie Julian Dworczyk (ur. 1952). Zaraz po tym sprzątaczka odkrywa w pokoju
hotelowym ciało zamordowanej Dreckiej oraz stojącego nad nią z nożem Dworczyka,
który natychmiast ucieka, po czym kradnie samochód klienta stacji benzynowej.
Jak się okazuje, Dworczyk uważał się za narzeczonego piosenkarki, jeździł za nią
i awanturował się. Po jego zatrzymaniu, porucznik Guriasz jest pewien, że to on
dokonał morderstwa. Do Płocka przybywa Borewicz, który – jak się okazuje –
poznał już Dworczyka w Warszawie, jako że ten miał już konflikt z prawem. Wyniki
sekcji Dreckiej wskazują, że nóż, którym ją zabito, nie został wbity w ciało,
lecz rzucony z odległości ok. 3 m. Śledczy docierają do osób znających Drecką i
Dworczyka – m.in. Wojteczka "Szklane Oczko" oraz Ewy Rogulskiej, których
wypytują. W międzyczasie na stacji Karsznice (Zduńska Wola) takim samym nożem
jak w przypadku Dreckiej został zamordowany pracownik kolei, 39-letni Jan
Skórnicki. Wynika stąd, że drugiego zabójstwa nie mógł dokonać Dworczyk
przebywający już wówczas w areszcie. Następnie zamordowana zostaje Ewa Rogulska
– również rzuconym nożem. Milicjanci nie dostrzegają motywu morderstw. Szukając
punktu zaczepienia, Borewicz wypytuje w cyrku o ludzi posiadających szczególne
umiejętności mistrzowskich rzutów nożem w samo serce. Dzięki temu trafia na Jana
Sulimę. Po bardzo trudnym i żmudnym śledztwie, analizie kartotek z przeszłości
okazuje się, że dwie ofiary łączyło coś wspólnego: Drecka (dawniej Kolko) i
Skórnicki w 1969 roku spowodowały nieumyślnie śmierć ciężarnej Zofii Sulimy,
żony cyrkowego "mistrza nożowniczego". Dla żartów naszli ją przebrani w domu, a
wywołany strach spowodował jej śmierć. Był jednak jeszcze trzeci towarzysz
dwójki. Porucznik Borewicz sądzi więc, że "kat" przyjdzie do swej trzeciej
ofiary. Przypuszczenie okazuje się słuszne, gdyż Sulima usiłuje zamordować
ostatniego sprawcę śmierci swojej małżonki. Podczas tej próby zostaje
aresztowany.

Porucznicy Borewicz i Zubek dostają sygnały o powtarzających się włamaniach do
grobowców i trumien, w których są zwłoki sprowadzane z Anglii. Ostatni przypadek
to włamanie do grobowca starej niemieckiej rodziny von Rausch w Wądowcu, gdzie
ostatnio po sprowadzeniu ciała z Anglii pochowany został jeden z jej
przedstawicieli. Podczas tego zdarzenia zraniony został kapral MO Zawada, który
zainteresowany nocą hałasem na cmentarzu wszedł do grobowca. Badając podobne
przypadki, Borewicz ustala, że wszystkie przesyłki są realizowane w Anglii przez
to samo przedsiębiorstwo pogrzebowe "Funeral Home" (Londyn W1). Przeglądając
zdjęcia z pogrzebu von Rauscha, Borewicz ustala, że była na nim młoda kobieta
nieznana nikomu z rodziny. Wkrótce po przesłuchaniu ginie brat von Rauscha,
Karol, a przy jego zwłokach są złote 20-dolarówki. Jego eks-żona rozpoznaje
kobietę ze zdjęcia: to ich adoptowana córka, 32-letnia Magdalena Cieplik, która
dawno odeszła z domu i była zakałą rodziny (m.in. denuncjowała ją). W ten sposób
Borewicz wpada na trop Magdy Cieplik i jej wspólnika z Londynu, którzy w
trumnach ze zwłokami przemycali do Polski 150-200 złotych monet, kupionych w
Londynie i sprzedawanych w Polsce za dolary. Jak się okazuje, monety są
fałszywe.

Pracownicy stacji kolejowej, podczas postoju pociągu "Chopin" relacji Warszawa
Gdańska-Wiedeń, odkrywają, że w wagonie pocztowym leżą nieruchomo trzej
konwojujący go pracownicy poczty. Ustalono, że z wagonu zginęły dwa listy
wartościowe z zawartością 250 tys. oraz 160 tys. złotych. Okazuje się, że trzej
konwojenci w ambulansie zostali uśpieni środkiem nasennym dodanym do piwa.
Wydaje się, że mógł to zrobić jeden z nich, w zmowie mógł być wózkarz, który
piwo przywiózł, oraz steward, który zaniósł je do wagonu. Decydujący jest rodzaj
piwa - w pociągu było dostępne tylko piwo marki "Okocim", a środek podano w
"Żywcu". Do wagonu wchodził też elektryk. Wreszcie wychodzi na jaw, że jeden z
konwojentów, Aleksander Olczak, najpierw wypił piwo niezatrute, ukradł pieniądze
i schował je pod podłogą, a potem wypił piwo zatrute. Borewicz zastawia pułapkę
i aresztuje nocą sprawcę, który w pozostawionym na bocznicy wagonie zamierza
zabrać ukryte w wagonie pieniądze.

W jednej z warszawskich kamienic dochodzi do tragedii – podczas mycia okna z
trzeciego piętra wypada na dziedziniec Maria Jagodzińska, na co dzień opiekująca
się chorym mężem na wózku (choruje na sclerosis multiplex), który w czasie
wypadku na chwilę opuszcza mieszkanie. Mimo że wygląda to na samobójstwo,
zeznania sąsiadów wskazują na dziwne okoliczności: zgaszone światło w mieszkaniu
po wypadnięciu ofiary, długa nieobecność męża, buty na jego nogach, podczas gdy
normalnie miał kapcie. Sekcja zwłok wskazuje na udar serca ofiary. Okazuje się,
że siostra ofiary, Klementyna, kochała Henryka, jednak on wybrał Marię.
Następnie Klementyna Nawrocka zostaje zamordowana podczas kąpieli w wannie.
Podwójnym mordercą okazuje się Jagodziński, który zgładził obie ofiary, gdyż
mogły ujawnić szczegóły z przeszłości, jako że był także sprawcą napadu pod
bankiem podczas zimy stulecia 1978/1979. Morderca ucieka z mieszkania, ale
zostaje zastrzelony przy próbie nielegalnego przekroczenia granicy w Chyżnem.

W odcinku zarysowany jest również wątek osobisty Borewicza, podane są fakty z
jego przeszłości, informacje o związkach uczuciowych porucznika oraz
przedstawione jest spotkanie z byłą żoną – obecnie zamężną z obywatelem Libanu –
która w przeszłości rzekomo miała być w ciąży z Borewiczem.

Po wizycie u znajomej dentystki Borewicz umawia się z nią na wieczór w
restauracji. Zanim dociera na miejsce, dochodzi tam do zabójstwa – podczas
dancingu w tańcu zostaje zastrzelony jeden z gości, Mieczysław Romski, przy
którym znaleziono znaczną sumę pieniędzy. Na miejscu milicja odnajduje pistolet
Browning, a następnie dochodzi do włamania do mieszkania zamordowanego, które
zostaje splądrowane w poszukiwaniu "żółtej teczki", zawierającej tajemnicze
materiały. W trakcie śledztwa wielu przesłuchiwanych zeznaje, że zawierała ona
dane obciążające szereg znanych osób, które najprawdopodobniej były szantażowane
przez zamordowanego. Milicja otrzymuje anonim informujący o zadowoleniu w
"półświatka" ze śmierci Romskiego, który szantażował majętne osoby. Podczas
śledztwa Borewicz wraz z sierżant Olszańską udając parę odwiedzają nielegalne
kasyno prowadzone przez mecenasa Stolarskiego, czym naraża się wysoko
postawionym osobom. Śledztwo zatacza coraz szersze kręgi. Porucznik Borewicz
odkrywa zupełnie niespodziewane aspekty sprawy. Szantażowani, obawiając się
oskarżenia o zabójstwo, są skłonni ujawnić przypuszczalnego sprawcę morderstwa.
W trakcie śledztwa podejmowane są próby przekupienia Borewicza, aby zrezygnował
lub umorzył śledztwo. Morderczynią okazuje się piosenkarka Marta Kowalewicz,
która zastrzeliła Romskiego strzałem ze sceny podczas śpiewu. Była przez niego
szantażowana, gdyż groził, że ujawni jej przeszłość (była prostytutką).

Porucznik Borewicz zostaje oddelegowany do ośrodka kempingowego na Mazurach, aby
na miejscu incognito sprawdzić informacje o działającej tam grupie przestępczej.
Na miejscu przedstawia się jako Sławek Markiewicz i podejmuje pracę ratownika, a
przyjmuje go kierownik ośrodka nad jeziorem Robert Walasek. Jednej nocy po
kłótni z dziewczyną, Lidką Dorecką, wyjeżdża z ośrodka Kazio, kolega Walaska.
Jest śledzony przed dwóch osobników i zepchnięty w aucie z drogi, w wyniku czego
ginie. Po tym zdarzeniu do ośrodka zostaje wysłany drogą oficjalną porucznik
Zubek. Po tym fakcie w domkach ośrodka zostają zaatakowane i związane dwie
stręczone przez Walaska prostytutki, jednakże nic im nie ginie. Okazuje się, że
to sprawa Ławreckich, którzy chcą zastraszyć Walaska i umieścić w jego ośrodku
swoje prostytutki. Kemping staje się terenem ścierania grup trudniących się
sutenerstwem. Ławreccy proponują Walaskowi "spółkę" na tej zasadzie, że ma
oddawać im 50 tys. zł miesięcznie. Walasek nie chce się na to zgodzić i jest
gotowy zrezygnować z nielegalnego interesu (czerpania korzyści z nierządu),
jednak Ławreccy są w posiadaniu laski, którą został dobity Zwoliński po wypadku.
Ostatecznie szantażowany Walasek ulega Ławreckim, jednak postanawia zwolnić na
pewien czas prostytutki i wtedy zadenuncjować Ławreckich na milicję za rzekomy
handel fałszywymi dolarami, które sam im je podrzuca. Walasek domyśla się, że
Dorecka była informatorką Ławreckich i knuła z nimi przeciw Zwolińskiemu, a
teraz także jest ich "wtyczką", działając przeciw niemu. Tym samym rozgryza ich
proceder – zastraszanie osób prowadzących nielegalne interesy i donoszenie na
nich. Nazywa ich tytułowymi "hienami". Teraz to Walasek przejmuje inicjatywę,
m.in. szantażując Lidkę. Gdy zostaje zamordowany, Borewicz rezygnuje z kamuflażu
i podejmuje oficjalne śledztwo. Śledczy aresztują Dorecką pod zarzutem
zabójstwa, jednak faktyczną sprawczynią okazuje się inna prostytutka, Żywulska.

Śledczy są zirytowani niewykrytymi jedenastoma napadami w ciągu ostatnich 10
miesięcy. Wartość zrabowanych przedmiotów przekracza zaś 17 mln zł. Na terenie
trzech województw dokonano serii skoków na zamożnych ludzi – lekarzy, jubilerów.
Borewicz nie ma punktów zaczepienia w dochodzeniu, które prowadzi z nowym
partnerem, porucznik Waldemarem Jaszczukiem (siostrzeńcem porucznika Zubka,
który przeszedł na emeryturę). Milicja może jedynie pomnożyć patrole nocne.
Tymczasem dochodzi do następnego napadu na małżeństwo. Nad morzem pewna para
cyrkowców kupuje kolczyki u doktora Marczewskiego, który handluje artykułami
luksusowymi przywiezionymi z zagranicy. W czasie finalizacji transakcji w
lokalu, zasoby handlarza zostają zrabowane. Następnie dochodzi do napadu na
plebanię w Ostrołęce, w wyniku którego skradziono 6 tys. dolarów. Tymczasem
Melion domyśla się, że jej obecny partner Adam dokonuje napadów. Ujawnia to jej
dawna sympatia – "Kostek", którego następnie Adam zabija. Milicjanci wpadają na
trop, który wiedzie do artystów "Cyrku Salto", dwóch mężczyzn i kobiety
uprawiających akrobacje na trapezie. Postacią odgrywającą decydującą rolę jest
pracownik cyrku "Wujcio", rozszyfrowujący działania sprawców. Tytułowy skok
śmierci to trudna ewolucja akrobatyczna wykonywana przez Melion.

Treść tego odcinka została wykorzystana w zeszycie komiksowym Kapitan Żbik
("Nocna wizyta/Wąż z rubinowym oczkiem/Pogoń za lwem/Salto śmierci"), do którego
scenariusz napisał Władysław Krupka.

Dwóch mężczyzn oddala się z pensjonatu "Pod Różami", zostawiając zwłoki
właścicielki, Gołębiowskiej. Uciekają samochodem Fiat 127 denatki, który
następnie porzucają. Mężczyźni planują podróż pociągiem. Aby utrudnić pościg,
niezależnie od siebie kupują po dwa bilety w dwóch różnych kierunkach. Podczas
obiadu w restauracji na stacji Kosowo przypadkowo biorą udział w bójce i zostają
zatrzymani przez milicję. W drodze do aresztu jeden ze sprawców strzela do
milicjantów, powoduje wypadek radiowozu, po czym obaj zbiegają (milicjanci
giną). W pensjonacie przedstawiciele okolicznej elity mieli wynajęte na stałe
pokoje, gdzie sprowadzali swoje kochanki. Zarówno właścicielka, jak i bywalcy
pensjonatu od kilku miesięcy otrzymywali anonimy, w których grożono im śmiercią.
Na właściwy ślad naprowadza fakt, że w rozbitym radiowozie zostaje znaleziona
złota moneta zgubiona przez sprawców. Prowadzący śledztwo porucznik Borewicz
wpada na trop: w piwnicy pensjonatu produkowano złote monety. Po weryfikacji
nazwisk osób uprzednio meldowanych w pensjonacie, okazuje się, że jeden z
wytypowanych, Rafał Wasyluk zamieszkiwał dawniej w innym pensjonacie "Viola" w
niedalekiej Płotnicy. Borewicz udaje się tam incognito (wraz ze znajomą kobietą
i jej małą córką). Na miejscu odkrywa, że przebywa tam Kazimierz Dyciak.
Wystraszony wspólnik Wasyluka przyznaje się. Tymczasem Wasyluka rozpoznaje
milicjant w cywilu na terenie domów towarowych "Wars i Sawa" w Warszawie, jednak
przy próbie aresztowania sprawca strzela i ucieka. Następnie ginie w przewodach
kanalizacyjnych. Okazuje się jednak, że to nie oni zabili Gołębiowską, gdyż
uczyniła to zazdrosna żona odwiedzającego ją doktora Miłosza.

Paweł Kopiński, emerytowany nowojorski policjant pochodzenia polskiego z
26-letnim stażem jest jednym z asów do walki z narkotykami (handlarze narkotyków
nazywają go "Wściekły Kojot") i nienawidzi "białego proszku". Przed 10 laty w
niewyjaśnionych okolicznościach została zabita jego wówczas 28-letnia żona Lucy
(Kopiński twierdzi, że zrobił to gang handlarzy opium). Obecnie policjant jest
na rencie (w praktyce na emeryturze) na podstawie orzeczenia komisji lekarskiej
(rak trzustki - poważna choroba wywołująca ataki, które Kopiński uśmierza
zastrzykami z morfiny). Postanawia udać się do Polski na urlop. Przed granicą z
Polską, za miejscowością Treplin (NRD), spotyka znajomych gangsterów
amerykańskich, "Cappuccino" i Kranza. Już w Polsce napotyka ich w lesie -
bandyci ranią go, a następnie unieruchamiają w pojeździe, ustawiają w nim bombę
zegarową i odjeżdżają. Z opresji ratuje go miejscowy chłopiec, Jacek Pawłowski.
Po opatrzeniu ran policjanta zatrzymuje polska milicja, a przesłuchuje go
Borewicz. Kopiński dzieli się z nim ważnymi informacjami (m.in. o przyszłej
transakcji handlarzy). Zostaje zwolniony, przy czym Borewicz pozwala Kopińskiemu
śledzić gangsterów, jednak milicja usiłuje obserwować jego dalszą podróż. W tym
czasie Borewicz zyskuje nową współpracowniczkę – sierżant Annę Sikorę, która
zastępuje Ewę Olszańską. W leśniczówce Bobrowisko na Mazurach na handlarzy czeka
grupa jugosłowiańskich i tureckich przemytników, którzy korzystają z dobrze
zorganizowanego szlaku przerzutu narkotyków ukrytych w łodzi. Do kryjówki
gangsterów wkracza Kopiński, który zatapia łódź i niszczy samochody
przemytników. Razem z brygadą antyterrorystyczną Borewicz aresztuje Jugosłowian
z leśniczówki. Adolf Kranz ginie z ręki Kopińskiego, natomiast "Cappuccino"
ratuje się ucieczką. Kopiński spotyka go w lesie i proponuje mu wspólną ucieczkę
do Szwecji porwanym samolotem rolniczym. Następnie kradną samolot i uciekają nad
Morzem Bałtyckim. Jednak Kopiński ma swój plan, zamierza rozbić samolot w akcie
zemsty za śmierć żony. W czasie lotu kontaktuje się jeszcze z Borewiczem i prosi
o wstrzymanie pościgu, gdyż ostatnią rundę walki z gangsterem chce rozegrać po
swojemu i tym samym "zamknąć za sobą drzwi".

Śmierć bazarowego opryszka o pseudonimie "Coca-Cola" zmusza milicję do podjęcia
energicznego śledztwa w sprawie gangu "Złocistego", podejrzewanego o handel
walutą i samochodami, fałszywym złotem i nielegalną produkcję czekolady. Trop
wiedzie na Bazar Różyckiego przy ul. Brzeskiej w Warszawie. Do gangu przenika
porucznik Kozłowski, udający kumpla "Coca-Coli". Po anonimowym liście
funkcjonariusze odkopują zwłoki niejakiego Brodzkiego, na posesji należącej do
jego siostry, która nabywała złoto za pośrednictwem "Literata". Kozłowski
ustala, że świadkiem zbrodni była Irena Gryzik, która jest więziona w
leśniczówce pod Pułtuskiem. Dziewczyna zostaje uwolniona i składa zeznania.
Znalezione zostają zwłoki Kozłowskiego, zamordowanego przez gang. Leon i Emil –
decydenci szajki – usiłują zakończyć swoją działalność. Okazuje się, że sam
mityczny "Złocisty" faktycznie nie istnieje. Zawiedziony tym ambitny "Portier"
postanawia przejąć sprawy w swoje ręce. Likwiduje swojego szefa Emila i ucieka
usiłującym go zatrzymać milicjantom. Następnie zostaje schwytany przez
Borewicza. Okazuje się, że to on zabił "Coca-Colę", zaś cała grupa miała szeroki
zakres działania i wielkie zyski z nielegalnych źródeł.

Międzynarodowy morderca Kurt Rolson otrzymuje we Włoszech zlecenie specjalne. Ma
zabić w Polsce niejakiego Henryka Moderskiego, który ukradł dokumenty
kompromitujące byłych chlebodawców i teraz ich szantażuje. Rolson targuje
honorarium do 250 tys. dolarów. Wyrusza do Polski i w Sopocie odnajduje siostrę
Moderskiego. W przebraniu, podając się za Christophera Thompsona, wypytuje ją o
brata, jednak bez skutku. Następnie w Warszawie poznaje prostytutkę, która
odnajduje dla niego Moderskiego. Okazuje się jednak, że jest to tylko osoba
udająca poszukiwanego. Po tym prostytutka zostaje zamordowana, a Rolson
napadnięty i okradziony. Równocześnie inne szantażowane przez Moderskiego osoby
wysyłają do Polski w podobnym celu Polkę z włoskim obywatelstwem, Zofię
Gambetti. Ona również poznaje w Hotelu Forum fałszywego Moderskiego, lecz
lądując z nim w łóżku, orientuje się, że to nie jest prawdziwy poszukiwany.
Rolson zabija szantażystę, zabójcę prostytutki Woźniak. Po tym morderstwie na
ślad sprawcy wpada Borewicz. Wreszcie Gambetti dociera do Rolsona, spotyka się z
nim i proponuje mu współpracę. Zostają kochankami i odtąd działają razem.
Przenoszą się do Sopotu i zamieszkują w Grand Hotelu. Tam napadają na Moderską i
torturami zmuszają ją ujawnienia, gdzie jest jej brat, okaleczając przy tym jej
niepełnosprawną córkę. Następnie razem zamierzają wrócić do Rzymu, jednak tuż
przed odlotem Rolson atakuje wspólniczkę i traktuje ją gazem, usiłując zabić, po
czym opuszcza hotel. Jednak obserwująca go milicja z Borewiczem na czele
aresztuje go w windzie. W czasie przesłuchania przestępca próbuje uciec, ale
ostatecznie zostaje obezwładniony i przesłuchany. W tym czasie Gambetti
odzyskuje świadomość w hotelu, a Rolson podczas przesłuchania ujawnia jej dane.
Jednak w samolocie jej nie ma. Niespodziewanie Rolson podsuwa Borewiczowi ślad,
informację o innym samolocie, o którym informację usłyszał w tle nagrania
donoszącego na niego milicji przez telefon. Okazuje się, że to lot do Zurychu
(Gambetti sprytnie przebukowała bilet). Po wylądowaniu na lotnisku Kloten
zadowolona Gambetti sięga po gumę do żucia, jednak po chwili ginie, gdyż guma
zawierała cyjanek potasu, uprzednio dodany do niej przez Rolsona. To zdarzenie
kończy tragiczny łańcuch tej sprawy.



https://pl.wikipedia.org/wiki/Polski_Zwi%C4%85zek_Pi%C5%82ki_No%C5%BCnej

Polski Związek Piłki Nożnej (oficjalny skrót PZPN) – ogólnokrajowe
stowarzyszenie piłkarskie, posiadające osobowość prawną, działające na terenie
Rzeczypospolitej Polskiej na podstawie statutu, będące jedynym prawnym
reprezentantem polskiej piłki nożnej (także halowej, plażowej zarówno mężczyzn
jak i kobiet we wszystkich kategoriach wiekowych) w kraju i zagranicą. Od 1923
członek FIFA (przyjęcie na pierwszym powojennym kongresie w Genewie), a od 2
marca 1955 UEFA (przyjęcie na kongresie w Brnie).

PZPN został założony w dniach 20 i 21 grudnia 1919 w Warszawie (w 1911 we Lwowie
został założony Związek Polski Piłki Nożnej działający w ramach Austriackiego
Związku Piłki Nożnej, co często powoduje pomyłki) przy udziale delegatów 31
klubów (wskutek zaginięcia kartotek PZPN nigdy nie ujawniono jakie to były
kluby). Opracowano wówczas i zatwierdzono statut stowarzyszenia, którego
twórcami byli Józef Lustgarten, Jan Polakiewicz i Jan Weyssenhoff. Pierwszym
prezesem Związku został działacz Cracovii – Edward Cetnarowski, siedzibą Związku
został Kraków (znajdowała się ona tam od 22 grudnia 1919 do 14 stycznia 1928) i
stąd zapewne wynika błąd o miejscu inauguracyjnego zjazdu. Ponadto, podczas
owego założycielskiego zgromadzenia: ogłoszono regulamin 1. Mistrzostw Polski w
piłce nożnej (w 1920) oraz ustanowiono terytorialne granice związków okręgowych
i powołano komitety organizacyjne poszczególnych OZPN: krakowskiego, lwowskiego,
łódzkiego, warszawskiego i poznańskiego (26 lutego 1922 zatwierdzono powstanie
trzech kolejnych: górnośląskiego, lubelskiego i wileńskiego, a 25 lutego 1923
toruńskiego).

4 lutego 1951, na podstawie uchwały podjętej podczas Walnego Zebrania PZPN w
Warszawie, doszło do rozwiązania Związku i powołano Sekcję Piłki Nożnej jako
społeczną organizację podlegającą Głównemu Komitetowi Kultury Fizycznej. Uchwała
o samorozwiązaniu nie była samodzielną decyzją PZPN a politycznym postanowieniem
władz partyjno-państwowych PRL w szczytowym okresie stalinizmu w Polsce, czasie
upodabniania wszelkich struktur państwowych do wzorców sowieckich. Identyczne
uchwały podjęły wtedy władze wszystkich związków sportowych, które stały się
komisjami w GKKF.

SPN GKKF zastępowała formalnie PZPN we wszelkiej działalności związanej z polską
piłką nożną, wsławiając się wieloma pomysłami przeszczepionymi na nasz grunt z
ZSRR (m.in. przyznanie tytułu Mistrza Polski w 1951 roku nie zwycięzcy I ligi
polskiej, tylko zdobywcy Pucharu Polski; powiększenie od sezonu 1951 II ligi
polskiej z 20 do 32 drużyn, a od sezonu 1952 o kolejnych osiem; zatwierdzanie
składu reprezentacji Polski).

9 grudnia 1956, podczas Plenum Sekcji Piłki Nożnej GKKF w Warszawie na wniosek
Prezydium SPN GKKF rozwiązano tę organizację i reaktywowano PZPN.

Wiosną 1998 roku zarząd PZPN z Marianem Dziurowiczem na czele popadł w konflikt
z szefem Urzędu Kultury Fizycznej i Turystyki Jackiem Dębskim, który domagał się
od władz związku przyjęcia kontroli UKFiT. Związek nie zgodził się na to. Wobec
tego 21 kwietnia 1998 prezes UKFiT Jacek Dębski zawiesił prezesa PZPN Mariana
Dziurowicza, wiceprezesa Jerzego Kozińskiego i sekretarza generalnego Michała
Listkiewicza. Wkrótce dołączyło do nich trzydziestu kolejnych działaczy. 25 maja
1998 roku Sąd Wojewódzki w Warszawie podjął decyzję o ustanowieniu kuratora,
którym został mecenas Wiesław Pakoca. Na skutek kategorycznego ultimatum FIFA i
UEFA, grożących wykluczeniem polskiego futbolu z udziału w międzynarodowych
stowarzyszeniach odwieszono działaczy PZPN 7 sierpnia.

W efekcie zawieszenia 20 lutego 1999 roku odbył się Nadzwyczajny Walny Zjazd
Delegatów PZPN, na którym postanowiono m.in., że zjazd wyborczy, na którym
wybrane zostaną nowe władze Związku odbędzie się 28 czerwca 1999. Spośród
czterech kandydatur: Bońka (zrezygnował po rozpoczęciu obrad), Dziurowicza
(zgłoszona w dniu zjazdu), Kolatora (zrezygnował tuż przed zjazdem) i
Listkiewicza w tajnym głosowaniu wybrano ostatniego kandydata.

W związku z aferą korupcyjną w polskiej piłce nożnej 19 stycznia 2007 Minister
Sportu Tomasz Lipiec zawiesił dotychczasowe władze Związku i wprowadził zarząd
komisaryczny w osobie prezesa Ekstraklasy SA Andrzeja Rusko, który miał
sprawować tę funkcję do czasu wyboru nowych władz PZPN. Kurator "przejął
kompetencje organów wybieralnych, czyli prezesa, prezydium, zarządu oraz
zgromadzenia delegatów. Natomiast organy nominowane, czyli wydziały gier,
dyscypliny i pozostałe będą działać jak dotychczas." FIFA i UEFA poinformowały,
że "nie uznają ustanowionego przez ministra sportu Tomasza Lipca kuratora w
Polskim Związku Piłki Nożnej" oraz "że zawieszony zarząd pozostaje jedynym
uznawanym [przez te organizacje] organem władzy w polskim futbolu". Konsekwencją
wprowadzenia kuratora w PZPN mogą być sankcje wobec polskich drużyn polegające
na zawieszeniu ich udziału we wszelkich rozgrywkach międzynarodowych – od
występów towarzyskich po mecze reprezentacji. Dzień przed zawieszeniem władz –
18 stycznia – swoją kandydaturę w wyborach prezesa Związku podczas najbliższego
Nadzwyczajnego Walnego Zgromadzenia Delegatów zgłosił Kazimierz Greń, prezes
Podkarpackiego ZPN i szef komisji futsalu w PZPN. Jednakże 30 stycznia z powodów
rodzinnych zrezygnował z ubiegania się o fotel prezesa Związku. 20 stycznia
dotychczasowy wiceprzewodniczący Wydziału Zagranicznego PZPN Ryszard Czarnecki
(Samoobrona RP), jako drugi kandydat ogłosił, że wystartuje w tych wyborach. 21
stycznia swój udział w tych samych wyborach ogłosił były piłkarski reprezentant
Polski, poseł PO Roman Kosecki. 24 stycznia komisarz PZPN na 2 marca wyznaczył
termin Nadzwyczajnego Walnego Zgromadzenia Delegatów, podczas którego mają być
wybrane nowe władze PZPN. 31 stycznia kolejny były reprezentant Polski Grzegorz
Lato zgłosił swoją osobę w najbliższych wyborach na szefa Związku. 1 lutego 2007
Andrzej Rusko zrezygnował z funkcji kuratora Polskiego Związku Piłki Nożnej. Na
tym stanowisku zastąpił go Marcin Wojcieszak. Przed złożeniem rezygnacji Andrzej
Rusko przesunął termin Nadzwyczajnego Walnego Zgromadzenia Delegatów na 11
marca. Ostatecznie, wobec nieścisłości prawnych w nowym statucie, odsyłanym
kilkukrotnie do poprawki przez sąd, do zjazdu w tych terminach nie doszło.

W dniu 5 marca 2007 decyzją ministra sportu Zarząd PZPN został odwieszony a
kurator ze Związku wycofany.

Na wniosek ministra sportu i turystyki Mirosława Drzewieckiego 29 września 2008
roku Trybunał Arbitrażowy do Spraw Sportu przy Polskim Komitecie Olimpijskim
postanowieniem zawiesił zarząd PZPN. Ustanowiony został kurator Robert Zawłocki.
Kuratorowi przysługują statutowe uprawnienia zarządu PZPN-u. 10 października
2008 na wskutek groźby wykluczenia polskich drużyn z rozgrywek międzynarodowych
i odebrania organizacji Euro 2012 Trybunał Arbitrażowy do Spraw Sportu przy PKOl
odwołał tymczasowego kuratora Polskiego Związku Piłki Nożnej.

W roku 2007 UEFA zdecydowała się powierzyć Polsce i Ukrainie organizację Euro
2012. Organizatorem Finałowego Turnieju ME w piłce nożnej UEFA EURO 2012 w
Polsce jest powołana przez PZPN na zlecenie UEFA Spółka EURO 2012 – Polska. Na
Ukrainie to zadanie wypełnia bliźniacza spółka EURO 2012 – Ukraina.

Spółka Euro 2012 Polska rozpoczęła działalność 1 czerwca 2009 roku. Ma siedzibę
w warszawskim biurowcu przy Al. Jana Pawła II 19. Jej prezesem jest prezes PZPN
Grzegorz Lato. Spółkę tworzą: Biuro Dyrektora Turnieju Adama Olkowicza oraz 3
piony działalności merytorycznej: Pion Operacji Stadionowych, Pion Operacji
Turniejowych i Pion Administracyjno Finansowy. Rekrutacja pracowników na
stanowiska kierownicze odbywa się w szwajcarskim Nyonie w siedzibie UEFA.

Pion Operacji Turniejowych nadzoruje przygotowania do Turnieju w obszarach
współpracy z Miastami – Gospodarzami, wolontariatu sportowego, centrów
pobytowych, zakwaterowania grup celowych UEFA, imprez przedturniejowych,
transportu dla drużyn i oficjalnych gości turnieju, współpracy z lotniskami,
oraz z służbami Miast – Gospodarzy odpowiedzialnymi za transport publiczny oraz
za strefy dla fanów. Pion ten współdziała także z UEFA w sprawach obsługi
teletechnicznej i informacyjno – promocyjnej Turnieju.

Działalność spółki EURO 2012 Polska jest w całości finansowana ze środków
Europejskiej Unii Federacji Piłkarskich (UEFA).

Wybory kolejnego prezesa PZPN odbyły się 26 października 2012. Aby kandydować
kandydaci są zobligowani zdobyć 15 głosów poparcia od członków PZPN z
wojewódzkich ZPN oraz klubów ekstraklasy do 25 września. 31 sierpnia 2012 odbyło
się spotkanie, w sprawie wyborów, w którym uczestniczyli Zbigniew Boniek,
Andrzej Olechowski oraz Grzegorz Lato przy udziale prezesów wojewódzkich
związków piłki nożnej. W wyborach udział zapowiedzieli również Ryszard Czarnecki
oraz Roman Kosecki, a także Grzegorz Lato, który był krytykowany przez media,
kibiców a także przez osoby związane z piłką nożną ze względu na słabe wyniki
sportowe reprezentacji (w tym brak awansu na Mundial 2010 i występ na Euro 2012
– ostatnie miejsce), arogancję w kontaktach z kibicami i mediami, pulę środków
jakie zarząd przeznaczał na szkolenie młodzieży, kwestie usunięcia Orła na
koszulkach, niechęć do rozgrywania meczów na Stadionie Narodowym oraz taśmy
prawdy. Ostatecznie nie uzyskał on wymaganego poparcia działaczy, aby uzyskać
mandat do ubiegania się o stanowisko prezesa w wyborach.

Dnia 27 września 2012 roku zgłosiło się 5 kandydatów, ubiegających się o
stanowisko nowego prezesa PZPN. Każdy zainteresowany ubieganiem się o stanowisko
prezesa w wyborach, był zobligowany do przedstawienia co najmniej 15
rekomendacji. 5 kandydatów, którzy otrzymali wymaganą liczbę to: Stefan
Antkowiak (prezes Wielkopolskiego ZPN, wiceprezes PZPN, członek zarządu),
Zbigniew Boniek (były piłkarz, wiceprezes PZPN, selekcjoner), Roman Kosecki
(były piłkarz, poseł Platformy Obywatelskiej), Zdzisław Kręcina (były sekretarz
PZPN), Edward Potok (prezes Łódzkiego ZPN, członek zarządu PZPN). Wojewódzkie
Związki Piłki Nożnej (WZPN) zgłosiły Jana Bednarka jako kandydata na stanowisko
wiceprezesa ds. Piłkarstwa Amatorskiego. Kluby Ekstraklasy oraz I Ligi zgłosiły
Bogusława Biszofa na stanowisko wiceprezesa ds. Piłkarstwa Profesjonalnego.
Kluby Ekstraklasy zgłosiły Wojciecha Animuckiego, natomiast kluby I ligi
zgłosiły Michała Listkiewicza na członków zarządu. Ponadto chęć kandydowania na
członka zarządu wyraziło 35 kandydatów oraz 29 na stanowisko członka komisji
rewizyjnej. Do wystawiania kandydatów są upoważnione następujące podmioty:
wojewódzkie ZPN, kluby Ekstraklasy i I ligi.

Zbigniew Boniek zwyciężył już w II turze zdobywając większość spośród 118
delegatów. Zapowiedział weryfikację umów planowanej budowy nowej siedziby
związku lub ewentualne przeniesienie siedziby na Stadion Narodowy, gdzie swoje
mecze rozgrywa reprezentacja tak aby przeznaczyć środki finansowe na stworzenie
Centralnego Ośrodka Szkoleniowego oraz Centralnej Ligi Juniorów oraz
wprowadzenie kryterium wyboru do składu reprezentacji narodowej Polaków, którzy
posługują się językiem polskim.

Zarząd na czele z prezesem 12 grudnia 2012 podjął decyzję o zaprzestaniu
realizacji przedsięwzięcia projektu budowy nowej siedziby związku w obecnym
kształcie i miejscu z powodu m.in. ekspertyz ekonomicznych oraz prawnych, które
wskazały nieopłacalność budowy siedziby w proponowanym kształcie (kubatura,
rozkład pomieszczeń, brak podjazdu dla autokarów, brak wjazdu od głównej ulicy),
jak również to, iż cena zakupu nieruchomości była wyższa o 130% niż wynosiła
faktyczna wartość terenu przy zakupie. Budowa siedziby w Wilanowie miała
pochłonąć nawet 60 mln złotych. Zarząd podjął również decyzję o powołaniu na
stanowisko dyrektora sportowego PZPN Stefana Majewskiego. 5 listopada 2013
została otwarta nowa Szkoła Trenerów PZPN, której dyrektorem został Stefan
Majewski. Szkoła ma współpracować z zachodnimi trenerami, opracowano także
program procesu szkoleniowego, który będzie trwał 2 lata.

Do wyborów o fotel prezesa PZPN zgłosiło się dwóch kandydatów: obecny prezes
Zbigniew Boniek oraz były właściciel Polonii Warszawa Józef Wojciechowski .
Zjazd delegatów odbędzie się 28 października. Najpóźniej na 20 dni przed zjazdem
lista z nazwiskami wszystkich kandydatów, tj. również m.in. na członków zarządu,
zostanie przesłana delegatom.



https://pl.wikipedia.org/wiki/NIP

Numer identyfikacji podatkowej (NIP) – dziesięciocyfrowy kod, służący do
identyfikacji podatników w Polsce. Wprowadziła go ustawa z października 1995, a
zaczął obowiązywać od 1996. Nadawany jest przez naczelnika urzędu skarbowego. Od
1 września 2011 roku osoby fizyczne nieprowadzące działalności gospodarczej
używają numeru PESEL jako identyfikatora podatkowego.

Prefiks - trzy pierwsze cyfry każdego NIP oznaczają kod urzędu skarbowego, który
nadał dany numer. W kodzie tym początkowo występowały wyłącznie cyfry od 1 do 9.
W roku 2004 wprowadzono kilkadziesiąt nowych urzędów skarbowych, uczyniono
wyjątek od dotychczasowej reguły i dano nowym urzędom kody z zerem na drugiej
pozycji. Tak więc np. kod 106 oznacza Małopolski Urząd Skarbowy w Krakowie -
nadany przez niego NIP 106-00-00-062 jest prawidłowy. W przeszłości NIP
zwyczajowo zapisywało się, oddzielając grupy cyfr łącznikiem. Dla osób
fizycznych grupowano cyfry 123-456-78-19, a dla firm grupowano 123-45-67-819.
Firma zakładana przez jedną osobę miała NIP tej osoby. Obecnie nadawany jest bez
znaków łącznika.

Dziesiąta cyfra NIP jest cyfrą kontrolną, obliczaną według poniższego algorytmu:

Ustawa o NIP nakłada na podatników obowiązek podawania NIP (lub PESEL w
przypadku osób fizycznych nieprowadzących działalności gospodarczej) na
dokumentach dotyczących zobowiązań podatkowych oraz należności niepodatkowych
pobieranych przez organy celne i podatkowe. W ww. sprawach podatnicy są
zobowiązani podawać NIP na żądanie:



https://pl.wikipedia.org/wiki/Autostrada_A4_(Polska)

Autostrada A4 – najdłuższa autostrada w Polsce o długości 672,75 km prowadząca z
zachodu na wschód przez południową Polskę (wzdłuż Sudetów i Karpat). Jest
częścią drogi międzynarodowej E40 oraz E462 na odcinku Mysłowice – Balice.
Kontynuując bieg niemieckiej autostrady A4 z kierunku Drezna, na terenie Polski
przebiega od granicy z Niemcami w Jędrzychowicach koło Zgorzelca poprzez
Legnicę, Wrocław, Opole, Gliwice, Katowice, Kraków, Tarnów, Dębicę, Rzeszów,
Jarosław, Przemyśl do przejścia granicznego na Ukrainę Korczowa – Krakowiec.
Autostrada A4 jest drugą (po drodze S7) najdłuższą drogą szybkiego ruchu w
Polsce.

W okolicy Bolesławca (węzeł Krzyżowa) A4 łączy się z autostradą A18 prowadzącą
do granicy z Niemcami w Olszynie (kierunek Berlin).

Na węźle Wrocław Południe krzyżuje się z autostradą A8 (Autostradową Obwodnicą
Wrocławia).

Kolejnym ważnym węzłem jest węzeł Gliwice Sośnica, gdzie A4 przecina szlak
biegnącej południkowo autostrady A1 (Gdańsk – Gorzyczki).

W Katowicach węzeł Katowice Murckowska łączy autostradę A4 (Aleja Górnośląska) i
drogę krajową nr 86 (ulica Murckowska). Codziennie przez węzeł przejeżdża około
100 tysięcy samochodów.

Umowa zawarta pomiędzy Skarbem Państwa i Stalexport Autostrada Małopolska
ogranicza możliwości rozbudowy dróg alternatywnych w stosunku do odcinka
Katowice Murckowska – Brzęczkowice. Każde podniesienie jakości lub
przepustowości dróg równoległych do tego odcinka może być traktowane jako droga
konkurencyjna i skutkować odszkodowaniami dla operatora autostrady.

Trasa Berlin – Bytom została wytyczona w okresie III Rzeszy jako (niem.)
Reichsautobahn (RAB) w postaci dwóch odcinków o oznaczeniach: (niem.) RAB 9
Berlin – Breslau (odcinek Berlin – Wrocław) i (niem.) RAB 29 Breslau – Oppeln –
Gleiwitz – Beuthen (odcinek Wrocław – Opole – Gliwice – Bytom). Jedynymi
istniejącymi na ziemiach polskich po zakończeniu II wojny światowej odcinkami
przyszłej A4, oznaczonymi jako autostrada, były oddane do ruchu 27 września
1936: Krzywa – Legnica (20,5 km), Legnica – Wrocław (Bielany Wroc.) (70,8 km)
oraz odcinek Gliwice – Bytom (długość 12 km, obecnie DK88), łącznie 103,3 km. Po
roku (17 października 1937) oddano do użytku część Golnice – Krzyżowa – Krzywa
(17 km, obecnie A18 i A4). Do 1945 roku zbudowano także odcinki jednojezdniowe
Wrocław (Bielany Wroc.) – Brzeg (Owczary) i Ujazd (Nogowczyce) – Gliwice.
Odcinek Owczary – Nogowczyce był w budowie, ale nie został ukończony. Prowadzono
też prace na odcinku Zgorzelec – Bolesławiec. Pozostałości prac ziemnych i nawet
ukończone wiadukty były gdzieniegdzie widoczne na tym odcinku aż do 2007, kiedy
rozpoczęto budowę nowoczesnej autostrady dokładnie na szlaku niemieckiej (patrz
zdjęcie satelitarne z 2000). W trakcie robót zatarto pozostałości starej
autostrady i rozebrano istniejące wiadukty.

Do 1939 przy budowie drogi zatrudniano w głównej mierze bezrobotnych obywateli
III Rzeszy. Natomiast podczas II wojny światowej do prac wykorzystano
przymusowych robotników i więźniów. Wzdłuż budowanej RAB 29 utworzono specjalnie
w tym celu 16 obozów przymusowej pracy (niem. Reichsautobahnlager), w tym m.in.
obozy w Osieku Grodkowskim, Jaśkowicach, Prądach i Rzędziwojowicach koło
Niemodlina oraz obozu nr 13 w Świętoszowie.

Poniemiecka autostrada przetrwała bez zmian i większych remontów aż do lat 90.
XX w. Przez te kilkadziesiąt lat nawierzchnia drogi wykonana metodą odlewania na
miejscu płyt betonowych, uległa deformacji głównie w wyniku przesunięć pionowych
płyt oraz ich zużycia w pobliżu styku płyt. Niektórzy złośliwie nazywali ją
„najdłuższymi schodami nowoczesnej Europy”, nawiązując do tytułu serialu
filmowego „Najdłuższa wojna nowoczesnej Europy”.

Przed 1989 podjęto pewne prace w celu wypełnienia luki na odcinku Owczary –
Nogowczyce, ale ostatecznie zbudowano tylko krótki (16 km) dwujezdniowy odcinek
od węzła Opole (Prądy) na zachód do mostu nad Nysą Kłodzką.

Odcinek A4 zarządzany obecnie przez SAM S.A. budowany był ze wschodu na zachód i
stąd bierze się odwrotna do oficjalnego „zwrotu” autostrady numeracja węzłów w
rejonie Chrzanowa, czy też (skorygowany dopiero w 2000) anormalny pikietaż tego
fragmentu, którego wartość początkowo rosła zgodnie z kierunkiem budowy, nie
zaś, jak na pozostałych fragmentach z zachodu na wschód. Ten etap o długości ok.
61 km powstawał przez ponad 13 lat i był uruchamiany:

2003, 3 września: północna jezdnia od zachodu do węzła Kraków-Wielicka o dł.
1,1 km

Na odcinku Krzyżowa – Bielany Wrocławskie planowany jest remont najwcześniej od
2015 i potrwa do trzech lat.

Planowane jest dobudowanie pasów awaryjnych, systemu łączności awaryjnej, miejsc
obsługi podróżnych, przebudowanie mostów i wiaduktów oraz montowanie elementów
chroniących środowisko. Na odcinkach o największym natężeniu ruchu zostanie
dobudowany trzeci pas. Jest także planowana budowa nowych węzłów autostradowych,
przebudowa i likwidacja działających węzłów. Przy węzłach staną stacje poboru
opłat. Po remoncie zostaną wprowadzone opłaty za przejazd dla samochodów
osobowych na trasie Wrocław-Krzywa i Krzywa-Golnice.

Pierwszy przetarg na budowę odcinka Jędrzychowice – Krzyżowa (51,4 km;
wzmocnienie istniejącego fragmentu od granicy państwa Jędrzychowice do węzła
Zgorzelec o długości 1,7 km i budowa 49,7 km nowej autostrady w dwóch częściach
– 20,3 km oraz 29,4 km) został unieważniony 15 września 2005. Drugi przetarg
ogłoszono 8 grudnia tego samego roku, by go unieważnić już tydzień później – 15
grudnia. Kolejny, trzeci przetarg ogłoszono 3 stycznia 2006 (plik pdf), który
został unieważniony w lutym 2006 przez Zespół Arbitrów Urzędu Zamówień
Publicznych. Czwarty przetarg ogłoszono 9 marca 2006 i po jedenastokrotnym
przesuwaniu terminu, ostatecznie oferty otwarto 24 lipca 2006. 27 marca 2007
wojewoda dolnośląski wydał pozwolenie na budowę.

3 kwietnia tego samego roku wykonawcy przejęli place budowy na odc. Zgorzelec –
Krzyżowa. Odcinek miał być gotowy w 19 miesięcy od daty rozpoczęcia robót (10
kwietnia 2007), czyli w listopadzie 2008 roku. W oparciu o aneks terminowy
podpisany między GDDKiA a wykonawcą, przedłużono termin zakończenia kontraktu do
27 miesięcy, czyli do lipca 2009. Otwarcie odcinka nastąpiło dnia 14 sierpnia
2009.

Odcinek Wielicka (t. Wieliczka) – Targowisko: 19,9 km długości (od km 436+000 do
km 455+900).

Oficjalne rozpoczęcie budowy odbyło się 27 kwietnia 2007. Na trasie A4 od
Krakowa do granicy dawnego województwa krakowskiego znajduje się węzeł
autostradowy „Targowisko”. W granicach miasta Krakowa znajduje się węzeł
„Bieżanów”, który stanowi początek wschodniej obwodnicy Krakowa i stał się
elementem budowy drogi ekspresowej S7. Budowa pomiędzy Krakowem a Szarowem
objęła 30 obiektów mostowych: 15 wiaduktów autostradowych, 6 wiaduktów
drogowych, 5 mostów autostradowych, jedno przejście dla zwierząt oraz 3 mosty
drogowe.

Dla ciągłego utrzymania autostrady, w rejonie Szarowa w widłach A4 oraz drogi
krajowej nr 75 przewidziano budowę Obwodu Utrzymania Autostrady, mającego
zapewniać całoroczne bieżące utrzymanie drogi oraz urządzeń obsługi, organizacji
i bezpieczeństwa ruchu drogowego.

Przy autostradzie zaplanowana została budowa 2 miejsc obsługi podróżnych (MOP)
kategorii I: „Zakrzów” i „Podłęże”, na terenie których zaprojektowano zadaszenia
ze stolikami i ławkami, sanitariaty oraz budki telefoniczne. Parking w Zakrzowie
powinien mieścić 116 pojazdów, natomiast teren MOP-u w Podłężu 113 pojazdów.

Koszt budowy autostrady A4 Kraków – Targowisko sięgnął kwoty miliarda złotych.
Termin oddania do użytku tego odcinka zaplanowano na 29 października 2009 r. 28
października 2009 dopuszczono warunkowo do użytku odcinek Kraków – Targowisko;
tego samego dnia po godzinie 20:00 odcinek ten został otwarty dla ruchu.

22 grudnia 2008 Oddział GDDKiA w Krakowie ogłosił przetarg na budowę tego
odcinka. 27 października 2009 minął termin składania oferty cenowej, a w
listopadzie wyłoniono zwycięzcę przetargu: polsko-słowacko-czeskie konsorcjum
Polimex-Mostostal SA, Doprastav A.S., Metrostav a.s. Umowę z wykonawcą podpisano
22 grudnia 2009 r. Rozpoczęcie robót nastąpiło 26 stycznia 2010 roku. Odcinek
został oddany do użytku 29 listopada 2012, pomiędzy węzłem Bochnia a węzłem
Brzesko do użytku została oddana jedna jezdnia, otwarcie drugiej jezdni
nastąpiło niecały miesiąc później – 22 grudnia 2012 roku.

Odcinek długości 20,8 km. 22 grudnia 2008 Oddział GDDKiA w Krakowie ogłosił
przetarg na budowę tego odcinka. 29 października 2009 minął termin składania
oferty cenowej. Najtańszą ofertę złożyło polsko-macedońskie konsorcjum NDI SA,
SB Granit SA. Umowę z wykonawcą podpisano 5 lutego 2010 r. 23 lutego 2011 roku
GDDKiA wypowiedziało umowę z wykonawcą z winy wykonawcy (nie uznając odstąpienia
od kontraktu przez wykonawcę z 9 lutego 2011). Kontrakt na dokończenie prac
wygrało konsorcjum firm: Helit+Woerner, Strabag, Poldim i IMB Podbeskidzie,
umowę na kontynuację budowy podpisano 27 września 2011. Rozpoczęcie robót
nastąpiło 6 października 2011 roku. 29 listopada 2012 roku do użytku została
oddana jedna jezdnia na tym odcinku, zaś w dniu 15 maja 2013 roku oddano do
użytku drugą jezdnię na odcinku Brzesko – Wierzchosławice.

Odcinek długości 13,0 km. 22 grudnia 2008 Oddział GDDKiA w Krakowie ogłosił
przetarg na budowę tego odcinka. 28 października 2009 minął termin składania
oferty cenowej. Najtańszą ofertę złożyła hiszpańska firma Dragados SA. Umowę z
wykonawcą podpisano 4 stycznia 2010 r. Termin realizacji: 24 miesiące. Odcinek
ten został oddany do użytku 29 listopada 2012.

Odcinek długości 34,8 km. 25 czerwca 2009 Oddział GDDKiA w Rzeszowie ogłosił
przetarg na budowę tego odcinka. Termin składania wniosków o dopuszczenie do
udziału w przetargu minął 28 lipca 2009. Na 34 km odcinek autostrady A4 od węzła
Tarnów Północ do węzła Dębica Wschód spośród dziewięciu zaproszonych firm
najtańszą ofertę złożyła firma NDI. Jej wartość opiewała na 1,34 mld zł brutto.
Firma NDI zrezygnowała jednak z podpisania umowy na budowę. W związku z tym
wybrana została druga ze względu na cenę oferta, którą złożyło irlandzko-polskie
konsorcjum firm: SIAC CONSTRUCTION Ltd., PBG S.A., APRIVIA S.A. i HYDROBUDOWA
POLSKA S.A. Umowę podpisano 7 lipca 2010. Wartość kontraktu to 1,75 mld zł
brutto. Termin realizacji: 24 miesiące. 25 lipca 2012 roku została zerwana umowa
z wykonawcą tego odcinka autostrady. Do przetargu na kontynuację budowy
autostrady na odcinku Dębica – Tarnów stanęło trzech oferentów. Zwycięskie
konsorcjum firm Heilit Woerner i Budimex wyceniło swoje usługi na ponad 981 mln
zł brutto. To najtańsza ze złożonych ofert, o 140 mln zł niższa od kosztorysu
inwestorskiego. 7 maja 2013 podpisano umowę na budowę. Od tego dnia wykonawca
miał 18 miesięcy na zrealizowanie kontraktu. Konsorcjum w pierwszej kolejności
musiało wykonać tzw. kamień milowy, którym jest budowa węzła Dębica Wschód.
Miało na to 6 miesięcy od rozpoczęcia robót. Planowany termin oddania: listopad
2014. Odcinek został otwarty do ruchu 30 października 2014 r. bez jednej jezdni
estakady nad Wisłoką w rejonie Dębicy, która została udostępniona kilka dni
później. Do połowy 2015 r. będą jeszcze kontynuowane prace wykończeniowe poza
główną trasą.

Odcinek długości 32,8 km. 25 czerwca 2009 Oddział GDDKiA w Rzeszowie ogłosił
przetarg na budowę tego odcinka. Termin składania wniosków o dopuszczenie do
udziału w przetargu minął 28 lipca 2009. Przetarg wygrało przedsiębiorstwo
Budimex SA, które wykona ten odcinek za kwotę 1,73 miliarda zł. Umowę na budowę
tego odcinka podpisano w dniu 10 maja 2010 r. Termin realizacji: 24 miesiące
(maj/czerwiec 2012). Roboty rozpoczęły się 9 czerwca 2010 r. Odcinek został
oddany do użytku 30 października 2013 r.

29 kwietnia 2009 Oddział GDDKiA w Rzeszowie ogłosił przetarg na budowę tego
odcinka A4 razem z odcinkiem drogi S-19 (Rzeszów Zachód – węzeł Świlcza), razem
8,5 km, w tym A4 4.0 km. Termin składania wniosków o dopuszczenie do udziału w
przetargu minął 1 czerwca 2009. Wykonawcą tej inwestycji jest polsko-indyjskie
konsorcjum firm Radko Sp. z o.o., Autostrada Wschodnia Sp. z o.o. oraz PUNJ
LLOYD LTD z Indii. Wartość kontraktu to 441,7 mln PLN (w tym odcinek A4 – 234,3
mln PLN, odcinek S19 – 207,5 mln PLN). Projekt przewidziany jest do
współfinansowania ze środków unijnych pochodzących z Programu Operacyjnego
Infrastruktura i Środowisko oraz ze środków budżetowych. Umowę z wykonawcą
podpisano 22 kwietnia 2010 r. Termin realizacji to 18 miesięcy. Zakończenie
inwestycji planowane było w listopadzie 2011. Termin ten uległ przesunięciu na
11 lutego 2012 roku, zmiany wynikały z uznawania roszczeń wykonawcy. Ostatecznie
jednak doszło do zerwania umowy z wykonawcą pod koniec maja 2012 roku, a powodem
był brak płynności finansowej konsorcjum realizującego roboty. Wykonawca
zrealizował 49% zakresu finansowego umowy. Na przełomie 2012 i 2013 roku GDDKiA
podpisała z firmą Budimex S.A. umowę o wartości 184 mln zł na dokończenie budowy
odcinka. Nowy wykonawca otrzymał 14 miesięcy na dokończenie budowy. Odcinek
został oddany do użytku 30 października 2013 r.

Odcinek długości 6,5 km przebiegający przez teren gminy Trzebownisko. 16 marca
2009 Oddział GDDKiA w Rzeszowie ogłosił przetarg na budowę tego odcinka. Odcinek
łączy drogę krajową nr 9 i 19. Do drugiego etapu przetargu wybrano 10 firm i
konsorcjów. Termin składania ofert ustalono na 9 października 2009. 10 listopada
nastąpiło otwarcie ofert cenowych. Przetarg wygrało konsorcjum firm Mostostal
Warszawa S.A. oraz hiszpańska Acciona Infraestructuras S.A., które wykona ten
odcinek za cenę 439,5 mln zł. 29 grudnia 2009 r. zostało podpisane pozwolenie na
budowę przez wojewodę podkarpackiego i zgodnie z założeniami 29 marca 2010 r.
rozpoczęto prace budowlane. Prace miały zostać zakończone jesienią 2011 r. 4
lipca 2012 r. zostało wydane świadectwo przejęcia dla całości robót, a 10
września 2012 roku odcinek został oddany do użytku.

Odcinek długości 41,2 km. W roku 2009 ogłoszono przetarg na jego budowę,
zakończenie prac miało nastąpić w roku 2012. Zawarte kontrakty były jednak
zrywane. We wrześniu 2014 roku inwestycję przejął Budimex, oddany do ruchu 20
lipca 2016 (otwarcie na zasadzie przejezdności – na jednym z wiaduktów zwężenie
do jednej jezdni z powodu kontynuowania prac naprawczych, a także miejscami
zwężenia do jednego pasa).

Odcinek długości 25 km. 3 marca 2009 Oddział GDDKiA w Rzeszowie ogłosił przetarg
w trybie projektuj i buduj na budowę 47-kilometrowego odcinka autostrady A4
Jarosław (węzeł Wierzbna) – Korczowa (granica z Ukrainą).

15 lipca 2009 Wojewoda Podkarpacki wydał decyzję lokalizacyjną autostrady A4 dla
odcinka Przeworsk – Jarosław – Korczowa, której nadano rygor natychmiastowej
wykonalności. Decyzja lokalizacyjna umożliwiła rozpoczęcie prac archeologicznych
na powyższym odcinku, a także rozpoczęcie II etapu przetargu na realizację
budowy, który zakończył się 16 września 2009 wyborem wykonawców fragmentu A4
Jarosław – Przemyśl – Korczowa. Dla odcinka Jarosław – Przemyśl jest to
konsorcjum firm Budimex-Dromex i Ferrovial-Agroman (Hiszpania). 29 października
2009 podpisano umowę na budowę tego odcinka.

Zakończenie budowy autostrady A4 pomiędzy Jarosławiem a Radymnem planowano
pierwotnie na kwiecień 2012. W dniu 27 maja 2013 roku został otwarty dla ruchu
odcinek od węzła Jarosław Wschód (Pawłosiów) do węzła Przemyśl (Radymno).
Pozwolenie na użytkowanie uzyskał wówczas również odcinek od węzła Jarosław
Zachód do węzła Jarosław Wschód, jednak z uwagi na budowę węzła Jarosław Zachód
odcinek ten został udostępniony dla ruchu dopiero 20 grudnia 2013 roku.

Odcinek długości 22 km do przejścia granicznego z Ukrainą. 3 marca 2009 Oddział
GDDKiA w Rzeszowie ogłosił przetarg na budowę, 16 września 2009 zakończył się II
etap przetargu wyborem greckiej firmy J&P Avax, a 4 listopada 2009 podpisano
umowę na budowę tego odcinka. Odcinek został oddany do ruchu 23 grudnia 2013
roku.



https://pl.wikipedia.org/wiki/Ford_Focus

Ford Focus - samochód osobowy klasy kompaktowej produkowany przez amerykański
koncern motoryzacyjny Ford Motor Company od 1998 roku jako następca Escorta.

Ford Focus I został po raz pierwszy zaprezentowany w 1998 roku. Auto produkowane
było w latach 1998 - 2007.

Pierwsze zdjęcia szpiegowskie pojazdu pojawiły się w 1995 roku. W czasie budowy
auto oznaczone było kryptonimem CW170. Pojazd wyróżniał się w stosunku do
konkurencji w pełni niezależnym, wielopunktowym, tylnym zawieszeniem z płaskim
wahaczem ustalającym oraz ówcześnie przełomową stylizacją nadwozia, nazwaną "New
Edge Design". W 1999 roku ofertę pojazdu wzbogacono o wersję sedan oraz kombi.

W 2001 roku auto przeszło face lifting. Zmodernizowano m.in. przednie reflektory
w które zintegrowano kierunkowskaz oraz tylne lampy, zderzaki oraz wnętrze. Do
listy wyposażenia opcjonalnego dodano m.in. reflektory ksenonowe, nawigację
satelitarną oraz zmieniarkę płyt CD. Na początku 2002 roku do oferty włączono
usportowioną wersję ST170. Otrzymała ona silnik benzynowy o pojemności 2 l i
mocy 173 KM, obniżone zawieszenie oraz szereg elementów stylizacyjnych
wyróżniających pojazd. W tym samym roku zaprezentowano wersję RS pojazdu, którą
produkowano od 2 października 2002 roku do 11 listopada 2003 roku. Nadwozie
pojazdu zostało optycznie poszerzone poprzez zastosowanie innych zderzaków oraz
błotników, pojazd otrzymał nowy wzór alufelg o rozmiarze 18-cali, a także
zmodyfikowany układ hamulcowy. Pojazd wyposażony został w turbodoładowany silnik
benzynowy o pojemności 2 l i mocy 215 KM. Powstało tylko 4501 egzemplarzy wersji
RS.

Standardowe wyposażenie pojazdu obejmuje m.in. elektryczne sterowanie szyb
przednich, radio, poduszkę gazową dla kierowcy, obrotomierz, wspomaganie
kierownicy, fotel kierowcy z regulacją wysokości oraz pochylenia, elektroniczny
immobiliser, zamek centralny. Opcjonalnie pojazd wyposażyć można było m.in. w
elektryczne sterowanie lusterek, klimatyzację, system ABS, system kontroli
trakcji, radio CD, 4 poduszki powietrzne, skórzaną tapicerkę oraz światła
przeciwmgielne, skórzane lub drewniane wstawki, regulację podparcia części
lędźwiowej kręgosłupa w fotelu kierowcy, dodatkowe lampki do czytania,
elektryczne regulację fotela kierowcy, podgrzewane lusterka zewnętrzne oraz
dysze spryskiwaczy, tempomat, a także w wersjach po liftingu reflektory
ksenonowe, nawigację satelitarną i zmieniarkę płyt CD.

Ford Focus I po raz pierwszy został zaprezentowany na rynku północnoamerykańskim
w 1999 roku jako auto modelowe z roku 2000.

Pojazd sprzedawany był w Stanach Zjednoczonych jako ZX3, ZX4, ZX5. Cyferka
oznaczała liczbę drzwi pojazdu. Wersja przed liftingiem wyróżniała się światłami
obrysowymi umieszczonymi w atrapie chłodnicy. Na przełomie 2004/2005 roku auto
przeszło lifting, który upodobnił przód pojazdu do Mondeo Mk III.

Ford Focus II został po raz pierwszy zaprezentowany podczas targów
motoryzacyjnych w Paryżu w 2004 roku.

Pojazd został zbudowany na bazie płyty podłogowej C1 na której powstały m.in.
Volvo C30/C70/S40/V50 oraz Mazda 3. W 2005 roku wzbogacono wersje nadwoziowe
modelu o wersję sedan oraz kombi. W 2006 roku zaprezentowano wersję coupé-cabrio
z hardtopem, która została zaprojektowana przez włoskie studio stylistyczne
Pininfarina. Auto otrzymało elektrycznie otwierany, dwuczęściowy dach.

Pod koniec 2007 roku pojazd przeszedł lifting, który został przeprowadzony
zgodnie z nowymi zasadami projektowania modeli Forda - Kinetic Design.
Przeprojektowany został m.in. przód pojazdu w którym zastosowano nowe przednie
reflektory, a także atrapę chłodnicy, która w zależności od wersji otoczona może
być chromowaną ramką i przedni zderzak, a także przestylizowano delikatnie lampy
tylne, wskaźniki deski rozdzielczej, nowy system audio oraz panel klimatyzacji.
Do listy wyposażenia opcjonalnego dodano m.in. reflektory biksenonowe z funkcją
doświetlania zakrętów (AFS).

W 2008 roku zaprezentowana została wersja RS pojazdu, która napędzana była
pięciocylindrowym, turbodoładowanym silnikiem benzynowym o pojemności 2 l i mocy
305 KM. W 2010 roku wydano limitowaną wersję RS 500.

W 2009 roku podczas targów motoryzacyjnych AutoRAI w Amsterdamie zaprezentowano
wersję uterenowioną X Road bazującą na modelu kombi pojazdu. Karoseria pojazdu
otrzymała pakiet nakładek wykonanych z tworzywa sztucznego oraz delikatne osłony
podwozia. Wersja przeznaczona jest na rynek holenderski.

W plebiscycie na Europejski Samochód Roku 2005 model zajął 3. pozycję (za Toyotą
Prius II i Citroenem C4).

Ford Focus II przeznaczony na rynek amerykański został po raz pierwszy
zaprezentowany w 2007 roku podczas targów motoryzacyjnych w Detroit.

W stosunku do drugiej generacji europejskiej Focusa jest to zupełnie inne auto.
W zamian za wersję kombi i hatchback wprowadzono wersję coupe. Pojazd otrzymał
wysoko naniesione linie, całkowicie przeprojektowany przód z maską w kształcie
litery V, zmienione reflektory oraz atrapę chłodnicy. Opcjonalnie wnętrze
pojazdu zaprojektowane może być w siedmiu różnych kolorach.

W połowie 2008 roku wersja coupe pojazdu przeszła delikatny lifting. Usunięte
zostały wloty powietrza umieszczone tuż za przednimi kołami pojazdu oraz
zastosowano nową atrapę chłodnicy, zderzaki i przednie reflektory. Do listy
wyposażenia opcjonalnego dodano system stabilizacji toru jazdy.

Trzecia generacja Forda Focusa jest samochodem innym, niż poprzednicy.
Zaprezentowany podczas targów motoryzacyjnych w Detroit w połowie stycznia 2010
roku samochód w przeciwieństwie do dwóch poprzednich generacji jest samochodem
światowym. W ramach strategii One Ford oznacza to, że Focus oferowany jest w
takiej samej formie na każdym światowym rynku.

Pojazd zbudowany został na bazie zmodernizowanej konstrukcji płyty podłogowej
pierwszej i drugiej generacji Focusa. Stylistycznie pojazd zbudowany został
według filozofii Kinetic Design. W marcu 2010 roku podczas targów
motoryzacyjnych w Genewie zaprezentowano wersję kombi pojazdu. W styczniu 2011
roku na wystawie Consumer Electronics Show w Las Vegas zaprezentowano wersję
elektryczną pojazdu – Ford Focus Electric, która początkowo miała trafić do
sprzedaży w drugiej połowie 2011 roku. Dwa lata później, w 2013 roku w
niemieckiej fabryce w Saarlouis Ford rozpoczął produkcję Focusa z napędem
elektrycznym. Silnik osiąga moc maksymalną 145 KM i pozwala na przejechanie do
161 km, przyspieszenie do 100 km/h trwa 10,4s. W 2012 roku gamę jednostek
napędowych pojazdu uzupełniono o trzycylindrowy silnik benzynowy o pojemności 1
l w dwóch wariantach mocy: 100 i 125 KM.

W lutym 2014 roku podczas targów Mobile World Congress w Barcelonie
zaprezentowano wersję po face liftingu. W samochodzie zmieniono m.in. przednią
część nadwozia, którą zaprojektowano zgodnie z zasadą "One Ford". Auto otrzymało
nową maskę, reflektory, zderzak i osłonę chłodnicy. Całość nawiązuje do
kształtów znanych z innych globalnych modeli Forda, czyli Mondeo i Fiesty.
Zmiany stylistyczne zostały uzupełnione przez nowe, elektroniczne systemy
wspomagania jazdy i parkowania. Wprowadzono również nowe jednostki napędowe.
Również wnętrze doczekało się zmian m.in.: nowa trójramienna kierownica,
poprawiona deska rozdzielcza z mniejszą ilością przycisków i nowym 8 calowym
dotykowym ekranem z systemem multimedialnym SYNC, nowy czytelniejszy panel
klimatyzacji, oraz polepszona jakość materiałów użytych we wnętrzu.

W styczniu 2015 roku Ford zaprezentował wersję RS pojazdu. Auto napędzane jest
2.3 litrowym, turbodoładowanym (twin-scroll) silnikiem Ecoboost o mocy 350 KM.
Samochód ma system napędu 4x4 Ford Performance All-Wheel-Drive. Wykorzystuje on
m.in. dwa, elektronicznie sterowane sprzęgła – po jednym na każdą z tylnych
półosi. Komputer rozdziela moment obrotowy nie tylko pomiędzy przednią i tylną
oś, ale też – w zależności od zapotrzebowania – pomiędzy każde z kół osi tylnej.
Jednostka sterująca pracą układu dokonuje odczytów danych z wielu czujników aż
100 razy na sekundę. Maksymalnie na tylną oś przypadać może do 70 proc. momentu
obrotowego. Jeśli komputer uzna to za stosowne, całość z owych 70 proc. może
zostać przekazana na konkretne tylne koło.

W plebiscycie na Europejski Samochód Roku 2012 zajął 3. miejsce (za parą Opel
Ampera i Chevrolet Volt i kolejno za Volkswagenem up!).

Warto zauważyć, że wszystkie silniki benzynowe Ecoboost montowane w europejskich
Focusach, posiadają wtrysk bezpośredni, turbosprężarkę, koło zamachowe o
dzielonych masach (dwumasowe koło zamachowe), a także (podobnie jak
wolnossące1.6 Ti-VCT) "podwójne" zmienne fazy rozrządu - zarówno dla zaworów
ssących (dolotowych), jak i wydechowych (wylotowych).

2. Inne europejskie rynki - Wlk. Brytania, Czechy, Chorwacja, Słowacja, Niemcy
etc. (w miarę możliwości uszeregowane od 'najsłabszej'):

Standardowe wyposażenie europejskich wersji Focusa obejmuje m.in. 6 poduszek
powietrznych (kierowcy, pasażera, 2 poduszki w boczkach przednich foteli, 2
poduszki kurtynowe/kurtyny, chroniące m.in. głowy pasażerów 1 i 2 rzędu), system
ABS z EBD, ESP, komputer pokładowy, elektryczne sterowanie szyb przednich,
elektryczne sterowanie lusterek, zamek centralny.

Opcjonalnie pojazd wyposażyć można m.in. w podgrzewane: przednią szybę,
lusterka, dysze spryskiwaczy i fotele, klimatyzację manualną (standard od wersji
Trend wzwyż) lub 2 strefową klimatyzację automatyczną, elektryczne sterowanie
szyb tylnych, nawigację satelitarną, 8-calowy dotykowy wyświetlacz LCD,
wyświetlający informacje z komputera pokładowego, radia, nawigacji, telefonu -
kompatybilny z systemami Apple CarPlay i Android Auto (od RM2017, tylko w wersji
SYNC 3 z systemem operacyjnym QNX by BlackBerry - Ford zrezygnował z systemu
Microsoftu), przycisk startera/rozrusznika FordPower a także bezkluczykowy
system uruchamiania pojazdu.



https://pl.wikipedia.org/wiki/Opel_Vectra

Opel Vectra - samochód osobowy klasy średniej produkowany przez amerykański
koncern motoryzacyjny General Motors pod niemiecką marką Opel w latach 1988 -
2008 jako następca modelu Ascona C. W 2008 roku auto zastąpione zostało modelem
Insignia.

Opel Vectra A produkowany był w latach 1988 - 1995. Auto zostało po raz pierwszy
zaprezentowane w 1988 roku.

Pojazd zbudowany został na płycie podłogowej GM2900, która wykorzystana została
do zbudowania m.in. Opla Calibry, Vectry B, Saaba 900 II, 9-3 I oraz 9-5 II.
Początkowo pojazd oferowany był wyłącznie w wersji sedan. W 1989 roku do oferty
wprowadzono także wersję liftback. Rok później na bazie pojazdu zbudowane
zostało dwudrzwiowe coupé o nazwie Calibra.

W 1992 roku auto przeszło drobny face lifting. Zmieniono m.in. atrapę chłodnicy
oraz zastosowano nowe tylne lampy i zderzaki. Do listy wyposażenia standardowego
pojazdu dodano system ABS oraz wspomaganie kierownicy.

Zawieszenie przedniej osi było w pełni niezależne - zastosowano kolumny
MacPhersona. Napęd przenoszony był na oś przednią, w topowych wersjach
silnikowych dostępny był wariant 4x4. W plebiscycie na Europejski Samochód Roku
1989 model zajął 2. pozycję (za Fiatem Tipo).

Do napędu samochodu używano benzynowych silników rzędowych głównie o
pojemnościach: 1.6, 1.8 oraz 2.0 litra. W późniejszym czasie do gamy jednostek
napędowych dołączył motor V6 o pojemności 2.5 litra. Silnik 2.0 dostępny był w
kilku wersjach: SOHC 8v, DOHC 16v oraz turbo. Dodatkowo dostępne były dwie
jednostki wysokoprężne, 1.7 D i 1.7 TD.

Opel Vectra B produkowany był w latach 1995 - 2002. Auto zostało po raz pierwszy
zaprezentowane w 1994 roku.

Pojazd zbudowany został na płycie podłogowej GM2900, która wykorzystana została
do zbudowania m.in. Opla Calibry, Vectry A, Saaba 900 II, 9-3 I oraz 9-5 II.
Początkowo pojazd oferowany był wyłącznie w wersji sedan oraz liftback. W
sierpniu 1996 roku do oferty wprowadzono wersję kombi.

W 1999 roku auto przeszło face lifting. Zmieniono m.in. atrapę chłodnicy, która
otrzymała chromowaną obwolutę, zastosowano nowe zderzaki, listwy przednie oraz
nowe lampy przednie i tylne. Przy okazji zmieniono fotele z zagłówkami
chroniącymi przed urazami w czasie kolizji oraz podniesiono bezpieczeństwo
kierowcy i pasażerów podczas kolizji – w modelu po liftingu pojawił się system
ochrony kręgów szyjnych kierowcy i pasażera – bardzo podobny do tego jaki
stosuje Saab, dzięki czemu Vectra B po face liftingu w testach Euro NCAP
otrzymała 3 gwiazdki (Vectra B przed face liftingiem zdobyła w testach Euro NCAP
2 gwiazdki), dokonano modernizacji zawieszenia oraz lepiej zabezpieczono auto
przed korozją. Wzbogacono też kolorystykę tapicerek i wnętrza oraz podwyższono
standard wyposażenia oraz jakość materiałów tapicerskich i tworzyw sztucznych.
Rok później do oferty wprowadzono nowe jednostki napędowe: 1.8 16V 125 KM, 2.2
147 KM oraz 2.2 DTI 125 KM.

Firma Irmscher zajmująca się tuningiem fabrycznie nowych aut marki Opel (oraz
innych marek należących do koncernu General Motors) opracowała Vectrę B w wersji
i500 (powstało około 1300 sztuk a wersji po face liftingu tylko 300 sztuk) oraz
i30 (ta seria powstała z okazji 30-lecia firmy Irmscher w 1998 roku). Inną firmą
zajmującą się tuningiem fabrycznie nowych aut tego modelu Opla był Zender (do
roku 2008). Wersja i500 była inspiracją dla kolejnych, sportowych, wersji Vectry
B oferowanych tylko pod marką Vauxhall na rynku brytyjskim: Super Touring i GSi.
Wyprodukowano zaledwie 3900 sztuk wersji 2.5 GSi, a w latach 2001 i 2002
zaledwie 500 sztuk modelu ostatniej linii 2.6 GSi.

Uwe Alzen za kierownicą Vectry B zajął trzecie miejsce w Super Tourenwagen Cup w
1997 i 1998 roku oraz drugie w 1999. Vectra B prowadzona przez Johna Henedersona
była pierwsza w sezonie 2000/2001 australijskiego Super Touring Championship,
Yvan Muller był szósty w 1999 oraz czwarty w 2000 roku w British Touring Car
Championship. Vectra B w latach 2000-2003 była samochodem flagowym marki
Chevrolet w brazylijskich wyścigach "Campeonato Brasileiro de Stock Car".

Opel Vectra C produkowany był w latach 2002 - 2008. Samochód został po raz
pierwszy zaprezentowany podczas targów motoryzacyjnych we Frankfurcie w 2002
roku. Rok później zaprezentowano wersję kombi pojazdu.

Auto zbudowane zostało na płycie podłogowej GM Epsilon I, dzielonej m.in. z
Fiatem Croma, Cadillaciem BLS oraz Saabem 9-3 II. W 2003 roku wprowadzono do
oferty luksusową wersję hatchback pojazdu, którą nazwano Signum.

W 2005 roku auto przeszło face lifting. Zmodernizowano m.in. przednie reflektory
oraz zderzak. Przy okazji liftingu zwiększono moc silnika benzynowego 1.8 16V ze
122 KM do 140 KM. W tym samym roku zaprezentowano usportowioną wersję pojazdu -
OPC przygotowaną przez oddział Opel Performance Center, którą wyposażono w
24-zaworowy silnik benzynowy o pojemności 2.8 l i mocy 255 KM, którą następnie
zwiększono do 280 KM.

W 2008 roku podczas targów motoryzacyjnych w Londynie zaprezentowano następca
modelu Vectra - Opla Insignie.

Standardowe wyposażenie pojazdu obejmuje m.in. 4 poduszki powietrzne, dwie
kurtyny powietrzne oraz aktywne zagłówki przednie.



https://pl.wikipedia.org/wiki/Hymn_Niemiec

Das Deutschlandlied (pol. Pieśń Niemiec), nazywany także jako Das Lied der
Deutschen (pol. Pieśń Niemców) – pieśń będąca hymnem państwowym Republiki
Weimarskiej (1922–1933), III Rzeszy (1933–1945), Niemiec Zachodnich (1952–1990)
i obecnych Niemiec (od 3 października 1990).

Autorem tekstu był niemiecki poeta, językoznawca i historyk literatury August
Heinrich Hoffmann von Fallersleben. Pieśń powstała w 1841 na wyspie Helgoland.
Składała się z trzech zwrotek, z których pierwsza zaczynała się od słów
Deutschland, Deutschland über alles. Zapożyczono melodię z ówczesnego hymnu
austriackiego Kaiserlied, którą skomponował Joseph Haydn. Pieśń ta pisana była w
czasie rozbicia Niemiec i pierwsza zwrotka wzywała do porzucenia partykularyzmów
w dążeniu do jedności. W 1922 za hymn oficjalnie uznał ją pierwszy prezydent
Republiki Weimarskiej, Friedrich Ebert – wcześniej, w czasach Cesarstwa
Niemieckiego, była popularna, uznawano ją jednak za zbyt demokratyczną i
egalitarną. Narodowosocjalistyczna propaganda wykorzystywała wymowę słów
pierwszej zwrotki i dlatego po II wojnie światowej zrezygnowano z jej
publicznego wykonywania (obecnie żaden z punktów geograficznych wymienionych w
pierwszej zwrotce nie znajduje się na terenie Niemiec).

W wyniku przejęcia przez państwo polskie Biblioteki Pruskiej w 1945 jeden z
kilku autografów hymnu niemieckiego Hoffmanna von Fallerslebena znalazł się w
Bibliotece Jagiellońskiej w Krakowie.

Próba wprowadzenia nowego hymnu w 1950 zakończyła się fiaskiem, przez jakiś czas
wykonywano jako hymn m.in. Odę do radości Beethovena. Później został na długie
lata hymnem, mimo niecałkowicie jasnego statusu prawnego. Jeszcze w roku 1952
kanclerz Konrad Adenauer zaproponował w liście do prezydenta Theodora Heussa,
aby hymnem Niemiec był dawny hymn autorstwa Fallerslebena i Haydna, lecz by przy
oficjalnych okazjach śpiewano jedynie trzecią strofę (druga strofa miała zbyt
prozaiczny wydźwięk), rozpoczynającą się słowami Einigkeit und Recht und
Freiheit (Jedność, prawo i wolność). Odpowiedź Heussa nie zawierała sprzeciwu.
Listy zostały opublikowane w Dzienniku Urzędowym (Amtsblatt), co nadawało
decyzji pozory oficjalności. Hymn pozostał w oficjalnym użyciu po zjednoczeniu
Niemiec, kiedy to wobec licznych wątpliwości i propozycji jego zmiany (m.in.
zaproponowano Kinderhymne Brechta) Federalny Trybunał Konstytucyjny orzekł w
wyroku z 7 marca 1990 (publikacja w zbiorze wyroków nr 81, strona 298 i
kolejne), że hymn stanowi jedynie trzecia strofa Lied der Deutschen.
Potwierdzili to w opublikowanej w rok później wymianie listów prezydent Richard
von Weizsäcker i kanclerz Helmut Kohl.

Wbrew obiegowym opiniom, wykonywanie pierwszej strofy pieśni nie jest obecnie w
Niemczech zabronione. Pierwsza i druga strofa nie stanowią części hymnu, omawia
się je jednak w niektórych szkołach jako część utworu literackiego.

W 1991, po listownym uzgodnieniu między Prezydentem Republiki Federalnej Niemiec
a jej Kanclerzem, trzecia zwrotka pieśni stała się hymnem państwowym Niemiec.



https://pl.wikipedia.org/wiki/Boeing_737

Boeing 737 – najpopularniejszy na świecie wąskokadłubowy samolot pasażerski
średniego zasięgu, produkowany w wielu wersjach od 1967 (obecna generacja od
1996) przez firmę Boeing w Stanach Zjednoczonych.

Jest to najczęściej zamawiany samolot pasażerski wszech czasów: do tej pory w
sumie zamówiono 11160, a dostarczono 8224 egzemplarzy. Boeing 737 jest tak
szeroko rozpowszechniony, że w każdej chwili ponad 1250 tych maszyn znajduje się
w powietrzu. Średnio co pięć sekund gdzieś na świecie startuje lub ląduje jedna
maszyna typu 737. W 2013 miesięczne tempo produkcji wynosiło 38 sztuk, a w 2014
wzrosło do 42 egzemplarzy na miesiąc.

Pierwsze odrzutowe samoloty pasażerskie były maszynami długodystansowymi.
Większe zużycie paliwa przez tego typu jednostki napędowe czyniło
nieekonomicznym ich zastosowanie na krótkich trasach. Trasy średnie i długie, w
połączeniu z większą pojemnością kadłuba, umożliwiały rozkład kosztów na większą
liczbę pasażerów, a tym samym utrzymanie ceny biletów na poziomie kosztów, jakie
ponosiły maszyny tłokowe. Nie zawsze jednak ekonomiczność była głównym kryterium
budowy nowego samolotu. Pierwszym samolotem odrzutowym wprowadzonym na linie
wewnętrzne, krótkiego i średniego zasięgu był francuski Sud Aviation Caravelle,
którego dziewiczy lot odbył się 27 maja 1955. Pomimo konkurencji ze strony
bardziej ekonomicznych maszyn tłokowych, nowość, jaką był napęd odrzutowy,
przyciągała pasażerów chcących latać maszynami bardziej nowoczesnymi – a za
takie uchodziły samoloty odrzutowe. Impulsem do budowy kolejnych modeli było
pojawienie się nowoczesnych odrzutowych silników dwuprzepływowych, w tym
jednostek o ciągu rzędu 50 – 75 kN, przeznaczonych dla mniejszych samolotów. W
1962 oblatano Hawker Siddeley Trident, rok później BAC One-Eleven, w tym samym
roku wszedł, używany do dnia dzisiejszego, radziecki Tu-134. Charakterystyczną
cechą tych maszyn było umieszczenie silników w tylnej części kadłuba.
Spowodowane było to tym, iż samoloty miały obsługiwać krótkie i średnie trasy,
lądując na lotniskach w mniejszych ośrodkach miejskich o uboższej
infrastrukturze lotniskowej. Dlatego też większość z nich zaopatrzono w składane
schody umożliwiające pasażerom wejście i opuszczenie samolotu bez konieczności
korzystania ze schodów podstawianych przez obsługę lotniska. Tym samym nie mogły
mieć zbyt wysokiego kadłuba, a jako dolnopłaty nie miały już miejsca na silniki
pod skrzydłami.

W Europie zdecydowanie szybciej niż w Stanach Zjednoczonych wprowadzono samoloty
odrzutowe na krótkie i średnie trasy. Związane było to z tym, że tego typu tras
było zdecydowanie więcej na Starym Kontynencie niż w Ameryce, gdzie średnie
odległości pomiędzy miastami były o wiele większe. Pierwszą próbą zbudowania
konstrukcji do lotów na krótkich i średnich dystansach był Boeing 720.
Czterosilnikowa maszyna, będąca zmodyfikowaną wersją Boeinga 707, nie znalazła
uznania w oczach odbiorców. Koszty eksploatacji czterosilnikowej maszyny na
krótkich trasach nie zapewniały odpowiednich zysków. W 1963 w powietrze wzbił
się trzysilnikowy Boeing 727, samolot zbudowany od podstaw w celu zapewnienia
obsługi krótkich i średnich tras. Dwa lata później pojawił się bardziej
ekonomiczny, dwusilnikowy McDonnell Douglas DC-9. Również i te maszyny miały
silniki umieszczone z tyłu kadłuba oraz, w przypadku Boeinga 727, u podstawy
statecznika pionowego. Zastosowanie trzeciej jednostki napędowej związane było z
wymaganiami ówczesnych przepisów, które zakładały, że czas dolotu na lotnisko
zapasowe z jednym pracującym silnikiem z dowolnego miejsca trasy nie może
przekraczać jednej godziny.

W latach 50. ubiegłego wieku amerykańska firma Pratt & Whitney opracowała i
zbudowała pierwszy na świecie dwuwałowy silnik odrzutowy z dwiema sprężarkami
niskiego i wysokiego ciśnienia, oznaczony jako J57 (cywilne oznaczenie JT3A).
Jednostka znalazła zastosowanie w wielu amerykańskich konstrukcjach lotniczych
charakteryzując się wysoką sprawnością oraz niskim jednostkowym zużyciem paliwa.
Kolejnym unowocześnieniem J57 była wersja dwuprzepływowa JT3D, w którą
wyposażone były Boeingi 707 i Douglasy DC-8. JT3D stał się bazą do opracowania
wersji o powiększonym ciągu, oznaczonej jako JT4A (oznaczenie wojskowe J75), i
jednostki o mniejszym ciągu, oznaczonej jako JT8A. Na bazie tej ostatniej, w
1960 Pratt & Whitney rozpoczął prace, których celem była budowa jednostki
dwuprzepływowej. W ich efekcie powstał silnik oznaczony jako JT8D. Był on
ekonomiczny, o ciągu rzędu 55 – 65 kN (w zależności od wersji), niskim zużyciu
paliwa i niewielkich gabarytach.

Oblot specjalnie zbudowanego na trasy średnie i krótkie konkurencyjnego DC-9,
wejście na amerykański rynek brytyjskiego Vickers Viscount oraz coraz większe
zainteresowanie rodzimych przewoźników konstrukcjami Sud Aviation Caravelle i
BAC One-Eleven skłoniły Boeinga do rozpoczęcia prac nad skonstruowaniem własnej
maszyny na średnie i krótkie dystanse – samolotu zdecydowanie bardziej
ekonomicznego niż Boeing 727.

Pierwsze zamówienie na nową konstrukcję przyszło ze strony europejskiego
przewoźnika, niemieckiej Lufthansy, która 19 lutego 1965 kupiła 22 samoloty
(niektóre źródła podają 21) oznaczone jako Boeing 737-130, każdy z 87 miejscami
(piętnastoma w klasie business i 72 w klasie turystycznej). Zainteresowanie ze
strony amerykańskich przewoźników było umiarkowane. Na taki stan rzeczy wpływało
kilka elementów. Pierwszym z nich było wejście na rynek amerykański
konkurencyjnego DC-9 oraz konstrukcji europejskich One-Eleven. Kupowano również
wcześniejszy model Boeinga – 727. Ponadto, amerykańską wstrzemięźliwość tłumaczy
spór, jaki rozgorzał pomiędzy Boeingiem a Air Line Pilots Association
(Amerykańskim Stowarzyszeniem Pilotów Komunikacyjnych – ALPA), które nie chciało
wyrazić zgody na obsługę Boeinga 737 tylko przez dwuosobową załogę. W spór
zaangażowany był nie tylko Boeing, ale również Douglas Aircraft Company. W 1966
ALPA zaakceptowała tylko dwóch pilotów na pokładzie DC-9 i One-Eleven, ale nie
godziła się na podobne rozwiązanie w przypadku większego Boeinga 737. Z kolei
Boeing nie akceptował trzeciego członka załogi. Maszyna od początku projektowana
była pod kątem dwóch osób, więc wygospodarowanie miejsca dla jeszcze jednej
wiązało się ze znacznymi zmianami konstrukcyjnymi w kabinie pilotów. Trzeci
członek załogi zmniejszyłby również konkurencyjność samolotu względem
dwuosobowego DC-9.

Budowę prototypu w konfiguracji zamówionej przez Lufthansę rozpoczęto w 1965.
Maszynę ukończono na początku 1967, a 17 stycznia odbyło się uroczyste
wytoczenie z hangaru (roll-out). Maszyna z numerami N73700 pomalowana była na
żółty kolor, co miało nawiązywać do innej konstrukcji wytwórni, Boeinga 367-80,
zwanego popularnie Dash 80, będącego prototypem modelu 707. Początkowo
egzemplarz wykorzystywano do prób statycznych, a 8 kwietnia 1967 rozpoczęto
próby kołowania samolotu. Dzień później za sterami pierwszego Boeinga 737
usiedli szef pilotów doświadczalnych Boeinga, Samuel Lewis Wallick Jr., oraz
zastępca dyrektora operacji lotniczych wytwórni, Brien Wygle. O godzinie 13.15
maszyna wystartowała do swojego dziewiczego lotu z lotniska Boeing Filed w
Seattle. Po 2,5-godzinnym locie samolot bezpiecznie wylądował na lotnisku Paine
Field w Everett. W ciągu pierwszego miesiąca prób w locie samolot spędził w
powietrzu 47 godzin i 37 minut. 13 maja 1967 oblatano drugi z wybudowanych
egzemplarzy (maszyna otrzymała numery rejestracyjne N2282C), 12 czerwca tego
samego roku trzeci samolot (N2286C) a miesiąc później, 5 lipca, czwarty
egzemplarz (N22889C). Pierwsze zamówienie ze strony amerykańskiego przewoźnika
pojawiło się 15 kwietnia 1965, kiedy to United Airlines zakupiły 40 samolotów
737. Linie zainteresowane były jednak nieco większą maszyną, oznaczoną przez
wytwórcę jako 737-200, o przedłużonym o 1,88 metra kadłubie w porównaniu z
wersją 737-100. Obydwie wersje opracowywano praktycznie jednocześnie. 8 sierpnia
1967 dokonano oblotu tej wersji 737-200 (737-222) o numerze rejestracyjnym
N9001U. 31 sierpnia 1967 oblatano drugi samolot 737-222 dla United Airlines o
numerze rejestracyjnym N9002U. Pierwsze sześć maszyn wykorzystano w próbach
lotów z dwuosobową załogą składającą się z pilota Boeinga oraz pilota Federal
Aviation Administration (Federalnej Administracji Lotnictwa — FAA). Loty
wykonywane na trasie Waszyngton — Boston miały doprowadzić do sprawdzenia
możliwości obsługi maszyny przez dwuosobową załogę. Próby wypadły pomyślnie i 16
grudnia 1967 FAA przyznało certyfikat typu, umożliwiający loty wersji 100 i 200
tylko z dwuosobową załogą co pozwoliło Boeingowi wygrać spór z ALPA.

28 grudnia 1967 dostarczono Lufthansie pierwsze dwa zamówione przez nią samoloty
oznaczone jako Boeing 737-130 (niektóre źródła podają datę 27 grudnia). Maszyny
otrzymała niemieckie numery rejestracyjne D-ABEB i nazwę własną "Regensburg"
(był to drugi ze zbudowanych egzemplarzy 737) oraz D-ABEC "Osnabrück".
Początkowo maszyny stacjonowały w Seattle i służyły do szkolenia niemieckich
załóg. Pierwszy z samolotów, który przyleciał do Niemiec 4 kwietnia 1967,
"Flensburg" o numerze rejestracyjnym D-ABED, rozpoczął swoją działalność lotem z
10 kwietnia 1968 z Frankfurtu nad Menem do Monachium. Boeingi 737 w różnych
wersjach użytkowane były przez Lufthanse przez prawie pół wieku. Ostatni
komercyjny lot maszyny 737 w wersji 737-300 odbył się 29 października 2016 roku.
Samolot o numerze rejestracyjnym D-ABEF i nazwie własnej "Weiden in der
Oberpfalz" przewiózł 131 pasażerów z Norymbergi do Frankufurtu. Dwa dni później,
31 października 2016 roku inny Boeing 737 Lufthansy o rejestracji D-ABEC (takiej
samej jak pierwsze "Osnabrück") i nazwie własnej "Karlsruhe" odbył pożegnalny
lot z Frankfurtu do Hamburga. Niemiecki przewoznik dysponował w sumie 148
egzemplarzami Boinga 737. Maszyny amerykańskiego producenta zostały zastąpione
przez samoloty rodziny Airbus A320neo. Dwa Boeingi 737-500 pozostają nadal do
dyspozycji Lufthansa Technik i służą do szkolenia personelu technicznego. Wersję
737 - 100 zamówiło jeszcze dwóch przewoźników. Linia lotnicza Avianca, która
kupiła dwie maszyny 737-159 dostarczone w listopadzie 1968 i używane do końca
1971 oraz Malaysia-Singapore Airlines (MSA) — pięć Boeingów 737-112, które
dostarczono w okresie od lipca do października 1969. Po rozwiązaniu MSA maszyny
zostały przejęte przez Singapore Airlines. Łącznie wyprodukowano 30 egzemplarzy
wersji 100. Ostatni z nich dostarczono 2 listopada 1969. 19 listopada 1993
katastrofie uległ jeden z Boeingów 737-100 (wersja 737-112). Samolot należący do
Copa Airlines podczas podchodzenia do lądowania w trudnych warunkach
atmosferycznych wyleciał z pasa. Nikt nie zginął, ale samolot skasowano.
Ostatnia z maszyn serii 100 wycofana została w 2005. Był to peruwiański 737-130,
należący do Aero Continente (dawny D-ABEB należący do Lufthansy, najdłużej
latający z samolotów tej wersji).

Pierwszym Boeingiem 737 był 737-100, najmniejszy ze wszystkich. Niemiecka linia
lotnicza Lufthansa była jego pierwszym nabywcą. Tylko 30 egzemplarzy zostało
zamówionych i dostarczonych. Żadna z tych maszyn już nie lata.

Samolot zamówiony po raz pierwszy przez United Airlines. Była to powiększona
wersja modelu -100 z dłuższym o 193,04 cm kadłubem, dzięki czemu zwiększono
liczbę miejsc do 130 w jednej klasie. Wydłużenia dokonano poprzez wstawienie
dwóch sekcji w przedniej części kadłuba, przed skrzydłami o długości 91,44 cm
oraz za skrzydłami o długości 101,60 cm. W wersji -200 poradzono sobie ze
zwiększonym oporem aerodynamicznym jaki stawiał model -100. Był to na tyle
istotny element, że powodował zmniejszenie prędkości przelotowej o 50 km/h w
porównaniu do przyjętych założeń. Specjalnie zmodyfikowane maszyny o wydłużonych
gondolach silnikowych, poszerzonych połączeniach gondoli ze skrzydłem i
zmodyfikowanych klapach wprowadzono począwszy od 135 samolotu seryjnego wersji
-200 w 1969. Pierwsze egzemplarze napędzane były takim samym silnikiem jak
wersja -100. Począwszy od 180 egzemplarza seryjnego, samoloty otrzymały silniki
JT8D-9 o ciągu maksymalnym 64,46 kN każdy, co pozwoliło zwiększyć masę startową
do 49 895 kg. Zwiększono pojemność zbiorników paliwa do 18 090 l, co umożliwiło
zwiększenie zasięgu samolotu do 3900 km. Pierwszym użytkownikiem tej wersji 737
zostały amerykańskie linie United Airlines, które zakupiły 40 samolotów.
Pierwszy z nich, o numerze rejestracyjnym N9002U, producent dostarczył 29
grudnia 1967, a do eksploatacji na trasie Chicago – Grand Rapids wszedł 28
kwietnia 1968. W latach 1968 – 1969 Boeing dostarczył wszystkie z zamówionych
maszyn oraz kolejne 36, które zamówiły United Airlines. Linie były na tyle
zadowolone z samolotu, że w latach 1985 – 1986 zakupiły kolejne 26 Boeingów
737-291. W barwach United Boeingi 737 latały do 2009, kiedy to 29 października,
737 wykonał swój ostatni lot oznaczony jako UA737 na trasie Waszyngton - Chicago
- Denver - Los Angeles - San Francisco. Maszyny wykorzystywały również inne
amerykańskie linie lotnicze, między innymi Western Airlines, Piedmont Airlines,
US Airways. Pierwszym europejskim odbiorcą 737-200 zostały brytyjskie linie
Britannia Airways, które zastąpiły nimi swoje turbośmigłowe Bristol Britannia.
Linie zamówiły pięć samolotów 737-204, z których pierwszy dostarczono 7 lipca
1968. W kolejnych latach zakupiono następne 40 egzemplarzy wersji -204 i 3
maszyny w wersji -204QC. Również Lufthansa zakupiła 57 samolotów 737-230.

W 1971 linie All Nippon Airways rozpoczęły użytkowanie unowocześnionych wersji
737-200.

Modele 737-300, -400, -500 były produkowane w latach 1983-2000. Model 737-300
zabiera na pokład od 146 (8 w klasie premium i 138 w ekonomicznej) do 188
pasażerów. Jego maksymalna prędkość przelotowa to 912 km/h (492 w). Rozpiętość
skrzydeł wynosi 28,88 m, długość 36,45 m, a wysokość 11,13 m. Model ten jest
najlepiej sprzedającym się samolotem w historii lotnictwa. Modele 737-400 i
737-500 eksploatowane są przez Polskie Linie Lotnicze LOT. LOT miał również dwa
modele 737-300 wypożyczone do Centralwings. W kwietniu 2010 2 samoloty 737-400
zasiliły nowo powstałą flotę polskiej linii czarterowej Enter Air. Obecnie flota
Enter Air liczy 8 samolotów tego modelu.

W produkowanej w zakładach Boeinga w Renton wersji Next Generation poprawiono
system trymowania samolotu oraz, co jest najbardziej widoczne, zmieniono
technologię kokpitu z zegarów analogowych na wyświetlacze typu glass cockpit.
Panele EFIS do sterowania wyświetlaczami z mapą przeniesiono z konsoli
centralnej "pedestal" do panelu "Glareshield" obok panelu autopilota. Panel
górny "overhead" dostał wyświetlacz LCD do wyświetlania napięć w systemach
samolotu (poprzednio były analogowe). W wersji NG poprawiono także systemy: IRS,
APU, system odladzania oraz wzmocniono dźwigar skrzydeł wraz z mocowaniami
silników.

Wraz z wersjami 737-700 i 737-800, model 737-600 był jednym z pierwotnie
oferowanych trzech wariantów odmiany 737 Next Generation. Model 737-600 zastąpił
model 737-500. Pierwszy egzemplarz opuścił linię produkcyjną w 1995, a do użytku
wszedł w 1998. Linie lotnicze Scandinavian Airlines System zakupiły maszynę jako
pierwsze. Model ten, ekonomiczny dopiero na wyjątkowo długich trasach, nie
znalazł jednak uznania wśród przewoźników. Obecnie nie jest już produkowany,
głównie ze względu na małą ekonomiczność. Jego silniki zużywały tyle paliwa, co
większe 737-800 i 737-700, a zabierał mniej pasażerów.

Jego odpowiednikiem w ofercie firmy Airbus jest A318. Przy zbliżonej liczbie
pasażerów Boeing 717, zaprojektowany z myślą o ruchu regionalnym, nie miał
zasięgu modelu 737-600, co zaważyło na jego losach. Produkcji Boeinga 717
zaniechano w połowie 2006, tym samym jedynym 100-osobowym samolotem oferowanym
na rynku przez Boeinga pozostał model 737-600.

Model 737-600 konkuruje bezpośrednio z Airbusem A318 i brazylijskim Embraerem
195.

Pierwszy egzemplarz maszyny nowej generacji – Boeing 737 "Next-Generation",
wstępnie oznaczony jako Boeing 737-300X – ukończono 8 grudnia 1996, a oblatano 9
lutego 1997. Mieści 126 pasażerów w dwuklasowej konfiguracji lub 149 w układzie
jednoklasowym i dysponuje zasięgiem 6230 km (3 365 Mm). Samolot ten jest
odpowiedzią Boeinga na europejskiego Airbusa A319.

Model 737-700 jest obecnie użytkowany przez niektóre linie lotnicze na
relatywnie drogich dla pasażerów – a dzięki temu opłacalnych dla przewoźników –
trasach transatlantyckich pomiędzy Europą i Ameryką Północną.

Litery ER znaczą w ang. Extended Range, tj. zwiększony zasięg. W przypadku tego
modelu wynosi on 5510 Mm. 737-700ER wszedł do eksploatacji w 2007 r. i zabiera
na pokład 126 pasażerów w konfiguracji dwuklasowej. Jest on konkurentem Airbusa
A319LR.

W podstawowej wersji model 737-800 może na swój pokład zabrać od 162 do 189
pasażerów (w konfiguracji "Max Compact" 33 rzędy po lewej i 32 rzędy po prawej
pozwalałyby zabrać więcej pasażerów jednakże przepisy bezpieczeństwa certyfikują
samolot do przewożenia 189 osób). Osiąga pułap do 12 496 m, prędkość do 840 km/h
oraz zasięg bez lądowania do 5420 km. Pod koniec lutego 2016 roku, w Szanghaju,
Boeing zaprezentował nowy model maszyny 737-800, jest nim wersja transportowa
oznaczona jako Boeing 737-800 BCF (Boeing Converted Freighter). Wytwórnia
zdobyła już zamówienia na 55 tego typu samolotów od 7 przewoźników (dane z marca
2016 roku).

Pierwszy lot modelu 737-900 odbył się 3 sierpnia 2000, a na rynek trafił po raz
pierwszy 15 maja 2001 (do linii lotniczej Alaska Airlines). Model 737-900
znacznie różni się od wczesnych modeli pokoleń Original (modele 737-100 i
737-200) i Classic (modele 737-300, 737-400 i 737-500). Jest większy, zabiera na
pokład więcej pasażerów, ma większą maksymalna masę startową, jest bardziej
wydajny, może latać na większych wysokościach, a co najważniejsze, ma o wiele
dłuższy zasięg. Oto porównanie modeli 737-800 i 737-900 z, najpopularniejszym z
serii, modelem 737-400:

W przeciwieństwie do modeli 737-700/800, odznaczających się charakterystycznymi
zakończeniami skrzydeł, tzw. wingletami, model 737-400 ich nie ma. To one (obok
silników) sprawiają, że samoloty te mają większy zasięg. Winglety poprawiają
także właściwości nośne samolotów w nie wyposażonych, przez co maszyny te mogą
latać z mniejszą prędkością (co często stosuje się w tzw. procedurach STAR i
SID) i o wiele szybciej się wznosić. Mimo że winglety spotyka się bardzo często
przy tych maszynach, ich instalacja jest opcjonalna. Nie każdy samolot tego typu
je ma. Najlepszym tego przykładem jest linia lotnicza Ryanair, która na wielu ze
swoich Boeingów 737 zainstalowała winglety.

Silniki modelu 737-900 mają dużą moc, a zarazem są bardzo ciche. Ciąg wytwarzany
przez każdy z silników CFM56-7B26 wynosi 117kN (11930 kg), co w sumie daje 234
kN (23860 kg), natomiast każdy silnik CFM56-7B27 wytwarza 121.4kN (12400 kg). W
porównaniu z Boeingiem 747-400, do niedawna największym samolotem pasażerskim
świata, którego każdy silnik daje ok. 260 kN, to mało, ale trzeba wziąć pod
uwagę wymiary obu maszyn.

Model 737-900 jest dość popularny w USA, jednak nie w Europie. Jedyną europejską
linią lotniczą mającą te samoloty jest holenderska linia KLM Royal Dutch
Airlines.

Model ten jest najnowszym Boeingiem 737, następcą zaniechanego już 757-200
(Boeing 757-300 natomiast będzie zastąpiony Boeingiem 787 Dreamlinerem). Model
737-900ER ma nowe drzwi wyjściowe i zbiorniki paliwa. Pewne usprawnienia
aerodynamiczne, zawarte w tzw. Short Field Performance package, odróżniają go od
modelu 737-900. Jego nowo zaprojektowane skrzydło umożliwia lot rejsowy z
szybkością 0,78 Ma jak i 0,82 Ma na krótkich odcinkach, przy pełnym
przyśpieszeniu. Model 737-900ER może pomieścić 180 pasażerów w konfiguracji
dwuklasowej, lub 215 w jednoklasowej. Zastosowane zostały silniki CFMI CFM56-7
(takie same jak we wszystkich Boeingach typu NG). Zasięg tego modelu to około
5900 km (3200 Mm).

Pierwszy samolot tego typu został wyprodukowany 9 sierpnia 2006 dla
indonezyjskiej linii niskokosztowej Lion Air, która zamówiła 60 sztuk. Oprócz
niej, dotychczas na kupno modelu 737-900ER zdecydowały się także Continental
Airlines, GECAS oraz Sky Airlines.

Short Field Performance (przystosowanie do krótkiego pola wzlotów), w skrócie
SFP, jest technicznym udoskonaleniem najnowszych modeli Boeinga 737,
przeprowadzonym na prośbę brazylijskiego przewoźnika Gol Transportes Aéreos,
którego najbardziej rentowne połączenie istnieje pomiędzy São Paulo i Santos
Dumont w Rio de Janeiro z drogami startowymi o długości zaledwie 1323 m (4341
stóp) i 1260 m (4134 stóp) – dystansach znacznie krótszych niż te w użytku przez
samoloty klasy Boeing 737 o pełnym obciążeniu, wymagającym porównywalnie
większych prędkości podejścia i tym samym dłuższego dobiegu.

Pierwszy egzemplarz z SFP, model 737-900ER, który został dostarczony linii
lotniczej Lion Air, został wyprodukowany 8 sierpnia 2006, a niespełna trzy
tygodnie później pierwszy model 737-800 SFP dostał się w ręce Gol Transportes
Aéreos. Tymczasem 11 klientów złożyło zamówienia na 250 maszyn wariantu Short
Field Performance.

W grudniu 2011 Boeing zapowiedział uruchomienie nowego programu Boeing 737 MAX.
Nowe modele będą wyposażone w silniki CFM International LEAP-1B z mniejszym o
13% zużyciem paliwa. 2 stycznia 2013 Boeing osiągnął liczbę 1000 zamówionych
sztuk, pierwsze dostawy mają odbyć się około 2017. Pierwszym nabywcą samolotu
737 MAX w wersji 200 zostały linie lotnicze Ryanair.

Do 17 listopada 2013 wypadkom uległo 161 samolotów typu Boeing 737. We
wszystkich katastrofach zginęły łącznie 4044 osoby.



https://pl.wikipedia.org/wiki/Franciszek_J%C3%B3zef_I

Franciszek Józef I, niem. Franz Joseph I, węg. I. Ferenc József (ur. 18 sierpnia
1830 w pałacu Schönbrunn koło Wiednia, zm. 21 listopada 1916 tamże) –
przedstawiciel domu habsbursko-lotaryńskiego, od 1848 cesarz Austrii i
apostolski król Węgier (koronowany w 1867).

Franciszek Józef był najstarszym synem arcyksięcia Franciszka Karola, brata i
następcy cesarza Ferdynanda I oraz Zofii Wittelsbach, księżniczki bawarskiej.
Miał czworo rodzeństwa:

Wychowywał się w pałacu Schönbrunn, odebrał staranne wykształcenie (posługiwał
się kilkoma językami; umiał także wypowiedzieć kilka słów po polsku, choć w
oficjalnych kontaktach używał tylko niemieckiego i węgierskiego) oraz już w
młodych latach przeszedł szkolenie wojskowe.

Dramatyczne wydarzenia Wiosny Ludów w monarchii habsburskiej uświadomiły
otoczeniu cesarskiemu konieczność zmian. Cesarz Ferdynand I, zwany Dobrotliwym,
był bowiem osobą chorą, o bardzo ograniczonych możliwościach umysłowych i nie
sprawującą praktycznie władzy. Zdecydowano się zatem skłonić Ferdynanda do
abdykacji. W takiej sytuacji korona przypadałaby zgodnie z zasadami
dziedziczenia jego bratu, Franciszkowi Karolowi. Zgodzono się jednak co do tego,
że tron powinna objąć osoba młoda i pozbawiona zobowiązań wobec zrewoltowanych
ludów monarchii. W takiej sytuacji Franciszek Karol zrezygnował z korony na
rzecz swego najstarszego syna, Franciszka Józefa (początkowo nowy monarcha miał
być znany jako Franciszek II, ale uznano, że Franciszek Józef sygnalizuje
rozpoczęcie nowego rozdziału).

2 grudnia 1848, w przypadkową rocznicę koronacji cesarskiej Napoleona I, w
pałacu biskupim w Ołomuńcu osiemnastoletni Franciszek Józef I został
proklamowany Cesarzem Austrii.

Pierwszym zadaniem nowego cesarza było stłumienie wstrząsających cesarstwem
rewolucji. Stopniowo udało mu się uspokoić sytuację w większości krajów
cesarstwa; w marcu 1849 roku rozwiązał obradujący w Kromieryżu sejm austriacki.
Najpoważniejsze problemy wiązały się z sytuacją na Węgrzech, gdzie trwało
powstanie. Franciszek Józef był zmuszony prosić o pomoc cara Rosji, Mikołaja I.
Na Węgry wkroczyła armia rosyjska pod dowództwem feldmarszałka Iwana
Paskiewicza. Stłumienie do jesieni 1849 roku tego ruchu pozwoliło mu umocnić
swoją władzę. Wydany w 1851 roku Patent sylwestrowy cofał ustępstwa
konstytucyjne z okresu Wiosny Ludów i kierował Austrię z powrotem na tory
absolutyzmu.

18 lutego 1853 roku dokonano w Wiedniu zamachu na cesarza. Zamachowcem był
węgierski anarchista János Libenyi. Na pamiątkę ocalenia życia monarchy
wzniesiono kościół wotywny.

Poszukiwania żony dla cesarza, w które zaangażowana była głównie matka
Franciszka Józefa, Zofia, zakończyły się powodzeniem latem 1853 roku. Jego
małżonką miała zostać Helena, księżniczka bawarska z rodu Wittelsbach. Jednak
wydarzenia potoczyły się inaczej. Młody cesarz zakochał się z wzajemnością w jej
rodzonej siostrze Elżbiecie, znanej również jako Sissi. Zaowocowało to
małżeństwem. Dość bliskie pokrewieństwo (Sisi była jego kuzynką) nie stanowiło
dla matki cesarza przeszkody, niemniej konieczne było uzyskanie papieskiej
dyspensy. Ślub odbył się 24 kwietnia 1854 roku w wiedeńskim kościele
Augustianów. Z małżeństwa miał czwórkę dzieci: arcyksięcia Rudolfa oraz Zofię,
Gizelę i Marię Walerię.

W 1854 roku, w czasie wojny krymskiej Austria pośrednio wystąpiła przeciw Rosji.
Był to poważny błąd polityczny. Okupacja Mołdawii i Wołoszczyzny nie przyniosła
– oprócz ogromnych wydatków – żadnych skutków dla cesarstwa, a stosunki
Franciszka Józefa z nowym władcą Rosji, Aleksandrem II, zamiast przyjacielskich
były co najmniej chłodne. Zimą, demonstrując przynależność Lombardii i Wenecji
do cesarstwa, odbył wraz z żoną podróż po tych krajach.

W 1859 roku Franciszek Józef mianował Polaka Agenora Gołuchowskiego ministrem
spraw wewnętrznych. Zaplanował on reformę cesarstwa w duchu daleko idącego
federalizmu. Zasady te zawierał tzw. dyplom październikowy. Jednak już w 1861
roku, pod wpływem opinii kół konserwatywnych, został wydany tzw. patent lutowy,
który znacznie ograniczał kompetencje sejmów poszczególnych krajów.

Równocześnie postępuje upadek przewodniej roli Austrii w Związku Niemieckim.
Obrady zwołanego po raz ostatni przez cesarza Austrii sejmu ukazały niechęć Prus
do polityki cesarza. Król Prus Wilhelm I Hohenzollern nie przyjechał na sejm, a
Otto von Bismarck dążył do usunięcia Austrii ze Związku. W wyniku działań
wojennych z Francją i Piemontem w 1866 roku Austria utraciła Wenecję na rzecz
Włoch, przegrała również wojnę z Prusami o pozycję hegemona w Związku
Niemieckim, który został rozwiązany. Klęska ta uświadomiła Franciszkowi Józefowi
konieczność bardzo radykalnych zmian dla ratowania monarchii.

Franciszek Józef, aby ratować państwo Habsburgów, zmuszony został do
porozumienia się z Węgrami. W 1867 powstały dualistyczne Austro-Węgry, a 8
czerwca 1867 cesarz został koronowany koroną świętego Stefana na „Apostolskiego
Króla Węgier”, uznając tym samym równość Węgier wobec Cesarstwa Austrii. Na mocy
ugody Austria i Węgry miały osobne parlamenty i rządy, jednak wspólne były trzy
ministerstwa: spraw zagranicznych, wojny i finansów (to ostatnie opłacało koszty
dwóch pierwszych). Wobec wojny francusko-pruskiej Franciszek Józef zajął
neutralne stanowisko. W latach 1872–1873 doszło do zbliżenia z Rzeszą i Rosją,
co znalazło swój wyraz w Sojuszu Trzech Cesarzy. Podczas kongresu berlińskiego
Austria uzyskała zgodę na okupację Bośni i Hercegowiny, co może być przykładem
na niezdecydowaną politykę cesarza – zamiast z całą siłą poprzeć ruchy
południowosłowiańskie, bądź wystąpić razem z Turcją przeciw Rosji, Franciszek
Józef zadowala się okupacją biednego obszaru, pogłębiając niechęć żywioną do
Austrii ze strony ludności południowosłowiańskiej. Efektem wzrostu zagrożenia ze
strony Rosji na Bałkanach było zawarcie sojuszu wojskowego z Niemcami (1879), do
którego trzy lata później przystąpiły Włochy. Uformowało się w ten sposób
Trójprzymierze, jeden z dwóch wielkich bloków militarnych w Europie.

We wrześniu 1880 roku cesarz odbył podróż do Galicji. Został owacyjnie przyjęty
przez mieszkańców oraz obiecał pomóc w restauracji Zamku Królewskiego na Wawelu.
Szokiem dla cesarza było morderstwo jego żony Elżbiety Bawarskiej (1898) oraz
domniemane samobójstwo Rudolfa w Mayerlingu. Następcą tronu został brat cesarza,
arcyksiążę Karol Ludwik. Z kolei po śmierci Karola następcą tronu został jego
syn, arcyksiążę Franciszek Ferdynand. W sierpniu 1903 jako najstarszy i
najczcigodniejszy monarcha świata chrześcijańskiego zgłosił po raz ostatni w
historii weto (tzw. ekskluzywę) w czasie konklawe. W imieniu cesarza weto do
wyboru kardynała Rampolli zgłosił kardynał Jan Puzyna, biskup krakowski.

W czerwcu 1908 roku obchodził 60. rocznicę wstąpienia na tron, co świętowano
bardzo uroczyście. Zjawiło się wtedy w Wiedniu z życzeniami wiele koronowanych
głów z całej Europy, by wymienić tylko króla Anglii Edwarda VII czy wszystkich
książąt niemieckich na czele z Wilhelmem II, Cesarzem Niemiec. Hołd ten znacznie
umocnił prestiżowo Austro-Węgry, popadające jednak coraz silniej w zależność od
Niemiec.

Jesienią tego roku Austro-Węgry ogłosiły aneksję Bośni i Hercegowiny.
Doprowadziło to do zaostrzenia sytuacji na Bałkanach. Kilka lat później, 28
czerwca 1914 roku w Sarajewie zabity został następca tronu Franciszek Ferdynand.
28 lipca Austria wypowiedziała Serbii wojnę, co w konsekwencji doprowadziło do
wybuchu I wojny światowej. Informację o wybuchu wojny cesarz przekazał swoim
poddanym w proklamacji „Do Moich Ludów”.

Franciszek Józef zdawał sobie sprawę, że wojna źle rokuje dla monarchii
Habsburgów i podobno tuż przed śmiercią zamierzał zawrzeć z państwami
Trójporozumienia pokój za wszelką cenę. Znane są jego słowa, że monarchia idzie
na dno, ale przynajmniej z honorem. Jednym z ostatnich dokumentów, jakie
podpisał, był akt 5 listopada, powołujący samodzielne państwo polskie pod
patronatem Niemiec i Austro-Węgier.

Zmarł 21 listopada 1916 w pałacu Schönbrunn. Pochowany został w krypcie
cesarskiej pod Kościołem Kapucynów, między swoją żoną a synem.

O poważaniu, jakim cieszył się w społeczeństwie Franciszek Józef I, świadczy to,
że przed 50-leciem panowania cesarz poprosił swoich poddanych, aby w ramach
prezentu wysłali mu pocztówki z widokami swoich rodzinnych miejscowości. 2
grudnia 1898 otrzymał około 10 mln kartek pocztowych.



https://pl.wikipedia.org/wiki/Mehmed_IV

Mehmed IV (ur. 2 stycznia 1642, zm. 6 stycznia 1693) – sułtan z dynastii
Osmanów, panujący od roku 1648 do 1687.

Mehmed był synem sułtana Ibrahima i nałożnicy Turhan Hatice, mającej ruskie
pochodzenie. Został osadzony na tronie w wieku 6 lat, w okresie destabilizacji
władzy centralnej i osłabienia państwa. Faktyczne rządy sprawował w tym czasie
wielki wezyr Mehmed Köprülü Pasza, który ustabilizował sytuację wewnętrzną
państwa. Dzięki jego polityce imperium odniosło wiele sukcesów, nie tylko
militarnych. W 1661 r. podpisano pokój z Wenecją, co umożliwiło podjęcie walk w
innych częściach imperium. Turcy zwyciężali m.in. w 1664 w Siedmiogrodzie i
prowadzili także wojnę z Austrią, zdobywając m.in. Ujvar na Węgrzech po czym
podpisali korzystny traktat pokojowy z Austrią. W 1669 r. ostatecznie zajęli
Kretę. Sukcesem był także podpisany z Polską w 1672 r. traktat w Buczaczu, na
mocy którego pod zwierzchnictwo tureckie przechodziły część Naddnieprza i Podole
Kamienieckie z Kamieńcem Podolskim. Kolejna kampania przeciwko Polsce zakończyła
się podpisaniem rozejmu w Żurawnie w 1676 roku.

Po Köprülü Mehmedzie Paszy wielkim wezyrem został Kara Mustafa. Osmanowie
rozpoczęli wówczas nową wojnę z Austrią, w trakcie której wojska tureckie
obległy Wiedeń w 1683 r. Klęska zadana Turkom przez wojska polskie, austriackie
i niemieckie pod wodzą polskiego króla Jana III Sobieskiego doprowadziła do
utraty przez nich niemal całych Węgier. W tym samym czasie na Morei i wyspach
greckich miały miejsce starcia z wojskami weneckimi.

Niepowodzenia i klęski wojskowe doprowadziły do rewolty wojskowej, obalenia
sułtana w 1687 r. i uwięzienia go w Edirne.



https://pl.wikipedia.org/wiki/Agnieszka_Radwa%C5%84ska

Agnieszka Roma Radwańska (posłuchaj i, ur. 6 marca 1989 w Krakowie) – polska
tenisistka, finalistka wielkoszlemowego Wimbledonu 2012 w singlu, wiceliderka i
najwyżej notowana zawodniczka reprezentująca Polskę w historii rankingu WTA
Tour, zwyciężczyni Turnieju Mistrzyń w 2015 roku.

Pierwsza polska tenisistka, która zarobiła na korcie ponad 1 mln dolarów
amerykańskich. W przeciągu całej kariery zarobiła 23 365 258 dolarów
amerykańskich[a]. Zwyciężczyni dwudziestu turniejów WTA w grze pojedynczej i
dwóch w grze podwójnej. Triumfatorka dwóch juniorskich turniejów
wielkoszlemowych Wimbledon 2005 i French Open 2006 w grze pojedynczej oraz
finalistka juniorskiego French Open 2006 w grze podwójnej. Reprezentantka kraju
w Pucharze Federacji oraz na Igrzyskach Olimpijskich 2008 w Pekinie, Igrzyskach
Olimpijskich 2012 w Londynie, na których była chorążym, i Igrzyskach
Olimpijskich 2016 w Rio de Janeiro. W 2015 roku razem z Jerzym Janowiczem
zdobyła Puchar Hopmana, a rok wcześniej z Grzegorzem Panfilem osiągnęła finał.
Zdobywczyni nagród WTA w kategorii Debiut roku (2006), Ulubiona tenisistka
publiczności (2011, 2012, 2013, 2014, 2015), Ulubiony profil na Facebooku
(2012), Ulubione wideo (2012) oraz Zagranie roku (2013, 2014, 2015, 2016). Druga
w historii Polka (po Jadwidze Jędrzejowskiej w 1937), która dotarła do finału
turnieju wielkoszlemowego w singlu (Wimbledon 2012) oraz do półfinału turnieju
wielkoszlemowego w deblu (Australian Open 2010 oraz US Open 2011). Jest także
drugą osobą z Polski w erze open (po Wojciechu Fibaku w 1977), która osiągnęła
pierwszą dziesiątkę rankingu. Jest starszą siostrą tenisistki Urszuli
Radwańskiej.

Radwańska pochodzi ze sportowej rodziny: jej dziadek Władysław (zm. 2013) był
hokeistą i trenerem Cracovii, a ojciec i zarazem były trener i manager Robert
Radwański był tenisistą KS Nadwiślan, uprawiał też łyżwiarstwo figurowe w KS
Krakowianka.

W tenisa gra także jej młodsza siostra, Urszula Radwańska. Do 2016 roku obie
reprezentowały KS Nadwiślan.

Od 2016 roku Agnieszka jest zawodniczką WKT Mera, w którym jednym z trenerów
jest Dawid Celt, sparingpartner i drugi trener Polki.

Urodziła się w Krakowie, ale pierwsze lata życia spędziła w Niemczech, gdzie
ojciec był trenerem w klubie Grün-Gold Gronau, tam też zaczęła grać w tenisa. Do
Polski wraz z rodziną wróciła w 1995.

Ukończyła gimnazjum i liceum ogólnokształcące w Zespole Szkół Ogólnokształcących
Mistrzostwa Sportowego im. Mikołaja Kopernika w Krakowie. W 2009 podjęła studia
na kierunku turystyka i rekreacja na Akademii Wychowania Fizycznego im.
Bronisława Czecha w Krakowie (zaocznie studiuje tam również siostra Urszula).

W 2013 uczestniczyła w promującej zdrowy i sportowy styl życia sesji zdjęciowej
„The Body Issue” czasopisma „ESPN The Magazine”.

Pierwszy kontakt kilkuletniej Agnieszki Radwańskiej z tenisem miał miejsce w
Niemczech w Gronau. W wieku sześciu lat wygrała tam swój pierwszy dziecięcy
turniej, a jej czteroletnia siostra Urszula zajęła czwarte miejsce. Kolejne lata
to regularne treningi pod okiem ojca i wyjazdy na juniorskie zawody, krajowe i
zagraniczne.

W sierpniu 2003 dotarła do pierwszego finału juniorskiego turnieju rozgrywanego
w Zabrzu, gdzie pokonała ją Magdaléna Rybáriková 4:6, 4:6.

W 2004 wygrała dwa juniorskie turnieje singlowe w Gdyni i Zabrzu oraz w parze z
siostrą Urszulą 4 juniorskie turnieje deblowe w austriackim Bergheim, Gdyni,
Zabrzu i Pradze.

Na początku czerwca wygrała turniej kategorii ITF PKO BP Ursynów Cup w
Warszawie.

Dwa tygodnie później odniosła swój pierwszy wielki sukces, wygrywając
wielkoszlemowy juniorski Wimbledon 2005. W finale pokonała Tamirę Paszek 6:3,
6:4.

W sierpniu dotarła do finału turnieju ITF w Gdyni, a także razem z siostrą
Urszulą wygrały dwa turnieje deblowe ITF w Gdyni i Kędzierzynie-Koźlu.

W październiku, razem z siostrą Urszulą i Maksymilią Wandel, znalazła się w
reprezentacji kraju startującej w finale Junior Fed Cup – juniorskiej wersji
Pucharu Federacji. W Barcelonie na imprezie o randze drużynowych mistrzostw
świata z udziałem 16 drużyn narodowych Polki wygrały wszystkie swoje mecze,
pokonując w finale Francję 2:0. W pięciu występach singlowych Radwańska nie
straciła nawet seta, w finale pokonała Alizé Cornet 7:6(5), 6:3.

Na koniec sezonu, w listopadzie, dotarła do finałów turniejów ITF w singlu w
Mińsku i czeskich Pruhonicach oraz w deblu w Stambule i Mińsku.

Ponadto przez cały sezon występowała w turniejach juniorskich. W singlu w
styczniu wygrała w Bratysławie i dotarła do finału w czeskim Przerowie, w
czerwcu dotarła do finału w niemieckim Halle (Westf.), a w lipcu wygrała w
austriackim Wels. W deblu wygrała 5 turniejów w Bratysławie, Norymberdze, St.
Pölten, Halle i Wels występując w parze z siostrą oraz turniej w Méridzie, gdzie
jej partnerką była Nataša Zorić.

W pierwszym półroczu występowała głównie w turniejach ITF, w kwietniu docierając
nawet do finału debla we francuskim Dinan. Majowym J&S Cup 2006 w Warszawie
zadebiutowała w cyklu rozgrywek WTA Tour. Występ ten był możliwy dzięki „dzikiej
karcie” przyznanej przez organizatorów, gdyż w tym czasie w rankingu WTA
zajmowała 309. miejsce. W I rundzie wyeliminowała 6:4, 4:6, 6:4 zajmującą wtedy
12. miejsce w rankingu WTA Anastasiję Myskinę. W II rundzie pokonała Klárę
Koukalovą Zakopalovą i znalazła się w ćwierćfinale. Tam po wygraniu pierwszego
seta została jednak pokonana przez rozstawioną z nr 3 Jelenę Diemientjewą,
wówczas dziewiątą tenisistką w rankingu WTA, 7:5, 3:6, 1:6.

Następnie próbowała sił w turniejach ECM Prague Open w Pradze, gdzie po
przejściu kwalifikacji odpadła w pierwszej rundzie i w Istanbul Cup, gdzie nie
przeszła nawet kwalifikacji.

11 czerwca 2006 wygrała, bez straty seta, French Open 2006 juniorek, odnosząc
drugie wielkoszlemowe zwycięstwo w karierze. W finale pokonała najwyżej
rozstawioną Anastasiję Pawluczenkową 6:4, 6:1. Po tym sukcesie Radwańska
została, jako pierwsza Polka w historii, liderką rankingu ITF Juniors w
kategorii do 18 lat. Wyprzedziła o 27 punktów Anastasiję Pawluczenkową i o 561
punktów Wiktoryję Azarankę.

Ostatnim wygranym juniorskim turniejem, zarówno w singlu, jak i deblu, był Gerry
Weber Junior Open w Halle 24 czerwca 2006.

Po wygraniu juniorskiego Wimbledonu 2005 została doceniona przez organizatorów,
otrzymując „dziką kartę” do turnieju głównego Wimbledon 2006, gdzie w trzech
kolejnych rundach wygrała kolejno z Wiktoryją Azaranką 7:5, 6:4, Cwetaną
Pironkową 7:5, 7:6(5) i Tamarine Tanasugarn 6:3, 6:2, awansując do 1/8 finału,
gdzie przegrała 2:6, 2:6 z rozstawioną z numerem 2. Kim Clijsters.

Pomiędzy turniejami wielkoszlemowymi wystartowała w dwóch turniejach kategorii
IV: Gaz de France Budapest Grand Prix w Budapeszcie, po przejściu eliminacji
odpadając w I rundzie oraz w Nordea Nordic Light Open w Sztokholmie odpadając
już w eliminacjach.

W sierpniu przeszła eliminacje do US Open 2006. W I rundzie pokonała Yan Zi 6:0,
7:5, a w II rundzie przegrała z rozstawioną z numerem 27. Tatianą Golovin. Dało
jej to awans do czołowej setki rankingu WTA w singlu.

Kolejny sukces przyszedł w turnieju FORTIS Championships Luxembourg w
Luksemburgu. Po przejściu eliminacji dotarła do półfinału. W I rundzie wygrała z
Marą Santangelo 5:7, 7:6(8), 6:3, w II rundzie wyeliminowała byłą liderkę
światowego rankingu Venus Williams 6:3, 6:0, a w ćwierćfinale okazała się lepsza
od rozstawionej z numerem 1. Jeleny Diemientjewej wygrywając 7:5, 6:2. W
półfinale przegrała jednak z rozstawioną z numerem 5. Francescą Schiavone 5:7,
6:2, 1:6.

W drugiej połowie października chciała spróbować swoich sił w turnieju kategorii
I Zurich Open, jednak odpadła już po pierwszym meczu eliminacyjnym.

Końcem października wystąpiła w Generali Ladies Linz, gdzie dostała się do
turnieju głównego dzięki wygraniu trzech meczów eliminacyjnych. W I rundzie
wygrała z Anną-Leną Grönefeld 6:4, 7:5, jednak odpadła w II rundzie, gdzie
spotkała się z rozstawioną z numerem 5. Aną Ivanović, przegrywając 2:6, 2:6.

W ostatnim tygodniu października wzięła udział ostatniej edycji Gaz de France
Stars w belgijskim Hasselt. Mimo porażki w II rundzie eliminacji z Olhą Sawczuk,
wystąpiła w turnieju głównym jako „szczęśliwy przegrany” (w ostatniej chwili
wycofało się sześć zawodniczek) i dotarła do II rundy. W I rundzie zmierzyła się
z Jeleną Bowiną i pokonała ją 6:4, 6:2. Następnie kolejny raz spotkała się z
rozstawioną z numerem 2. Francescą Schiavone, z którą przegrała 3:6, 4:6.

Sezon rozpoczęła zwycięstwem 6:0, 6:2 nad Anną Wishnik w I rundzie eliminacji do
turnieju Moorilla Hobart International w Hobart, w którym była rozstawiona z
numerem 3. W II rundzie eliminacji wygrała 6:2, 6:3 z Ałłą Kudriawcewą, ale już
w kolejnym meczu uległa 6:3, 4:6, 1:6 Wasilisie Bardinie. Przegrana spowodowana
była drobną kontuzją stopy.

W pierwszej rundzie Australian Open 2007 pokonała Varvarę Lepchenko 5:7, 6:3,
6:2. W kolejnej rundzie uległa Anie Ivanović 2:6, 6:3, 2:6. W Australian Open
wystąpiła także w deblu w parze z Martą Domachowską, już w pierwszej rundzie
przegrały 4:6, 2:6 z Vanią King i Jeleną Kostanić Tošić.

W lutym została rozstawiona z jedynką w eliminacjach do turnieju Open Gaz de
France 2007 w Paryżu. Po przejściu Gracii Radovanovic 6:0, 6:1 i Laury Pous Tió
6:3, 6:2, przegrała z Cwetaną Pironkową 6:4, 5:7, 3:6, jednak zakwalifikowała
się jako „szczęśliwy przegrany”. W I rundzie przegrała z Martiną Müller 1:6,
0:6. Przegrana była spowodowana niewyleczoną jeszcze z Australii kontuzją stopy.

Mimo bólu wystartowała w eliminacjach do turnieju Dubai Duty Free Women’s Open
2007 w Zjednoczonych Emiratach Arabskich. W I rundzie pokonała 7:6, 7:5 Tetianę
Perebyjnis, ale w kolejnym meczu uległa Anne Kremer 4:6, 6:4, 4:6.

Tydzień później w swoim debiucie w turnieju Pacific Life Open w Indian Wells
doszła do II rundy, gdzie przegrała po zaciętej walce z ćwierćfinalistką
Australian Open 2007, Lucie Šafářovą 3:6, 7:6, 6:7.

Duży sukces przyszedł podczas turnieju Sony Ericsson Open w Miami. W tym
turnieju I kategorii, uznawanym za piąte zawody tenisowe świata, wygrała w I
rundzie 6:1, 6:2 w 51 minut z Shenay Perry. W kolejnej rundzie wyeliminowała
rozstawioną z numerem 27. Zheng Jie 6:3, 6:4. W III rundzie wygrała z turniejową
piątką, szóstą rakietą świata, Martiną Hingis 4:6, 6:3, 6:2. W czwartej rundzie
przegrała z 24. na świecie Tathianą Garbin 4:6, 2:6. Po tym turnieju awansowała
na 42. miejsce w rankingu.

W marcu 2007 została uhonorowana nagrodą WTA Awards w kategorii Debiut roku za
rok 2006. Wcześniej to prestiżowe wyróżnienie otrzymywały m.in. Daniela
Hantuchová, Swietłana Kuzniecowa, Marija Szarapowa, Tatiana Golovin i Sania
Mirza.

Pod koniec kwietnia wystąpiła w reprezentacji Polski w Pucharze Federacji w
bułgarskim Płowdiw, w składzie z Martą Domachowską, Urszulą Radwańską i Klaudią
Jans. Polki awansowały do półfinału turnieju o awans do II grupy światowej,
gdzie przegrały z Ukrainkami 1:2.

W warszawskim turnieju J&S Cup 2007, w pierwszej rundzie pokonała Cwetanę
Pironkową 7:5, 6:1. W drugiej rundzie przegrała z Aloną Bondarenko 6:0, 4:6,
3:6.

W kolejnym turnieju kategorii I, Internazionali BNL d’Italia 2007 w Rzymie,
odpadła już w I rundzie.

W maju wystartowała jeszcze w Istanbul Cup 2007, w tureckim Stambule. W singlu
po zwycięstwach nad Jekatieriną Byczkową 7:5, 7:5 i Rominą Oprandi 6:1, 6:0, w
ćwierćfinale trafiła na rozstawioną z numerem 1. Mariję Szarapową. Bardziej
utytułowana zawodniczka pokonała Radwańską w trzech setach 2:6, 6:3, 0:6. Dzięki
awansowi do ćwierćfinału Radwańska zajęła 38. miejsce w rankingu, najwyższe w
karierze. Z kolei w deblu wraz z siostrą Urszulą nieoczekiwanie wygrały turniej.
W drodze do finału pokonały między innymi rozstawione z numerem 3. siostry
Bondarenko, a w finale pokonały rozstawione z numerem 1. Sanię Mirzę i Chan
Yung-jan 6:1, 6:3. Siostry Radwańskie nie straciły w tym turnieju nawet seta.

Po udanym występie w Stambule wystąpiła w wielkoszlemowym turnieju French Open
2007, w którym odpadła już w I rundzie singla po porażce z Marą Santangelo.
Lepiej poszło jej w deblu, gdzie z Michaëllą Krajicek dotarły do 1/8 finału.
Zaraz po French Open zagrała w turnieju III kategorii DFS Classic 2007 w
Birmingham, gdzie została rozstawiona z numerem 12. W pierwszej rundzie pokonała
Anne Kremer 6:1, 6:3, ale w 1/16 finału przegrała z Jeleną Lichowczewą 5:7, 6:7.
Tydzień później, na turnieju II kategorii International Women’s Open 2007 w
Eastbourne, ograła Jill Craybas (grającą jako „szczęśliwa przegrana” i swoją
partnerkę deblową w turnieju) 6:2, 5:7, 6:0, ale w 1/8 finału przegrała z
liderką światowego rankingu WTA, Justine Henin 4:6, 1:6.

W I rundzie Wimbledonu 2007 ograła Cwetanę Pironkową 6:2, 6:1, a w II rundzie
pokonała dzięki kreczowi przy wyniku 6:1, 4:0 Martinę Müller, rozstawioną z
numerem 32. (klasyfikowaną oczko wyżej od Radwańskiej, na 34. miejscu) i w III
rundzie rozpoczęła pojedynek z piątą rakietą globu, Swietłaną Kuzniecową,
przerwany z powodu deszczu przy stanie 2:6, 3:4. Mecz został wznowiony w
poniedziałek 2 lipca 2007 i zakończył się zwycięstwem Rosjanki 2:6, 3:6. W deblu
wystąpiła wspólnie z Michaëllą Krajicek dochodząc do III rundy, a w mikście z
Mariuszem Fyrstenbergiem odpadając już w I rundzie.

Tuż po Wimbledonie wygrała turniej rangi ITF w Bielli we Włoszech z pulą nagród
100 000 dolarów, pokonując w finale Karin Knapp 6:3, 6:3, a wcześniej kolejno
Galinę Woskobojewą 6:4, 6:1, Rossanę de los Ríos 6:0, 6:2, Sarę Errani 7:5, 6:2
i Flavię Penettę 6:2, 3:6, 7:6.

Następnie wystąpiła również we Włoszech, w turnieju Internazionali Femminili di
Tennis di Palermo 2007 w Palermo, docierając do ćwierćfinału. Pokonała Mariję
Korytcewą 6:1, 6:4 oraz Klárę Zakopalovą 6:3, 6:4 i przegrała z późniejszą
triumfatorką turnieju Ágnes Szávay 0:6, 3:6

5 sierpnia 2007 wygrała swój pierwszy turniej WTA, Nordea Nordic Light Open 2007
w Sztokholmie, gdzie nie tracąc seta kolejno pokonała: Tatjanę Malek 6:2, 6:1,
Martę Domachowską 6:0, 6:3, Caroline Wozniacki 6:4, 6:1, Cwetanę Pironkową 6:4,
6:3, a w finale Wierę Duszewinę 6:1, 6:1. Stała się tym samym pierwszą w
historii Polką, która triumfowała w turnieju rangi WTA w grze pojedynczej. Po
tym turnieju awansowała na najwyższe w karierze 33. miejsce w rankingu WTA. Dwa
tygodnie później przesunęła się na 32. pozycję.

W turnieju Pilot Pen Tennis rozgrywanym w amerykańskim New Haven pokonała w I
rundzie Ai Sugiyamę w 3 setach 7:6(5), 3:6, 6:4, a następnie zagrała z
rozstawioną z numerem 1. w tym turnieju, Swietłaną Kuzniecową, z którą przegrała
6:4, 1:6, 4:6.

Jej sukcesy w ostatnim roku sprawiły, że została rozstawiona w US Open 2007
(jako pierwsza Polka w historii turniejów wielkoszlemowych), z nr 30. W swoim
pierwszym meczu Radwańska pokonała Akiko Morigami 6:2, 6:1. W drugiej rundzie
wygrała z Virginie Razzano 6:2, 6:3. W III rundzie pokonała broniącą tytułu,
rozstawioną z nr 2 Mariję Szarapową 6:4, 1:6, 6:2. W czwartej uległa Szachar
Pe’er 4:6, 1:6.

Pod koniec września wystąpiła w FORTIS Championships Luxembourg 2007, jednak nie
powtórzyła sukcesu sprzed roku i odpadła już w I rundzie po porażce z Wiktoryją
Azaranką 6:4, 5:7, 1:6.

Podczas Porsche Tennis Grand Prix 2007 w Stuttgarcie pokonała nr 11 rankingu
Marion Bartoli 0:6, 6:2, 6:1, mimo że przegrywała 0:6, 0:2. W drugim pojedynku
po raz trzeci w karierze przegrała z nr 2 rankingu WTA, Swietłaną Kuzniecową.

Następnie zagrała w Kremlin Cup 2007 w Moskwie, gdzie w pierwszej rundzie
wygrała z Mariją Kirilenko 6:4, 4:6, 6:1, w drugiej natomiast przegrała z Wierą
Zwonariową 2:6, 2:6.

Do turnieju głównego Zurich Open 2007 musiała się przedostawać przez eliminacje.
Mimo porażki w finałowej rundzie z Karin Knapp, dostała się jako „szczęśliwa
przegrana”. W I rundzie pokonała Szachar Pe’er 6:4, 6:3, w II rundzie Danielę
Hantuchovą 6:3, 6:3, jednak w ćwierćfinale nie sprostała liderce rankingu WTA i
późniejszej zwyciężczyni, Justine Henin przegrywając 4:6, 2:6.

W Generali Ladies Linz 2007 w austriackim Linz, w ostatnim starcie w tym
sezonie, przegrała w singlu już w pierwszej rundzie z kwalifikantką Alicią Molik
4:6, 6:3, 1:6. W deblu w parze z Peng Shuai doszły do drugiej rundy oddając mecz
walkowerem z powodu kontuzji stopy partnerki.

Sezon rozpoczęła od porażki w trzech setach 4:6, 6:1, 2:6 z Flavią Pennettą w I
rundzie turnieju Moorilla Hobart International 2008 rozgrywanego w Hobart.
Następnie wystąpiła w Australian Open 2008, rozstawiona z nr 29. Wygrała w I
rundzie z Olhą Sawczuk 6:1, 6:0. W II rundzie pokonała Pauline Parmentier 7:5,
6:4, a w III rundzie wygrała po raz pierwszy w karierze z aktualną nr 2 w
rankingu i rozstawioną z tym samym numerem Swietłaną Kuzniecową 6:3, 6:4. W IV
rundzie wyeliminowała rozstawioną z nr 14 Nadię Pietrową wygrywając 1:6, 7:5,
6:0 (przy stanie 0:3 w drugim secie). W 1/4 finału uległa rozstawionej z nr 9
Danieli Hantuchovej 2:6, 2:6. Awansowała na najwyższą w karierze, 21. pozycję w
rankingu WTA.

W turnieju najniższej, IV kategorii, Pattaya Women’s Open 2008, po raz pierwszy
została rozstawiona zawodowo z numerem 1. W I rundzie pokonała Vanię King 7:5,
7:6, w II rundzie wygrała z Anne Kremer 6:2, 6:2. W ćwierćfinale wyeliminowała
Tamarine Tanasugarn 6:2, 6:3, a półfinale zmierzyła się z Jekatieriną Byczkową i
pokonując ją 6:1, 6:1, awansowała po raz drugi w życiu do finału turnieju z
cyklu WTA. Wygrywając w finale z Jill Craybas 6:2, 1:6, 7:6(4), zdobyła drugi
tytuł w karierze. Brała udział również w deblu z siostrą Urszulą. Awansowały do
II rundy, gdzie przegrały z parą Hsieh i King 4:6, 5:7.

Podczas pierwszego w sezonie turnieju kategorii I, Qatar Total Open 2008 w
Dosze, została rozstawiona z nr 16. W pierwszym meczu wygrała z Akiko Morigami
7:5, 6:0, a w drugim pojedynku pokonała Tathianę Garbin 6:3, 6:3. Do
ćwierćfinału awansowała bez gry, ponieważ jej rywalka Ana Ivanović oddała mecz
walkowerem. Powodem absencji była kontuzja stawu skokowego. W czwartym meczu
wygrała z Dominika Cibulková 6:4, 6:7(1), 6:4. Dopiero w półfinale musiała uznać
wyższość Marii Szarapowej przegrywając 4:6, 3:6. Był to jej najlepszy dotychczas
występ w turniejach tej rangi. Po tym występie zanotowała awans o jedno miejsce
w rankingu WTA na miejsce 19. W grze podwójnej w parze z Janette Husárovą doszła
do ćwierćfinału pokonując pary: Eleni Daniilidu/Jasmin Wöhr i rozstawioną z
numerem 5. parę Nathalie Dechy/Dinara Safina. W meczu o 1/2 finału przegrały z
parą rozstawioną jako nr 3, Květa Peschke/Rennae Stubbs 6:7, 1:6.

Na przełomie lutego i marca zagrała w Barclays Dubai Tennis Championships w
Zjednoczonych Emiratach Arabskich. Jako że ten turniej był bardzo mocno
obsadzony, musiała zagrać w kwalifikacjach, gdzie była rozstawiona z nr 1. Mecz
I rundy z Eleną Baltachą wygrała 6:1, 6:2. Kolejny pojedynek z Evą Hrdinovą
wygrała pierwszy raz w karierze bez utraty gema, 6:0, 6:0. Mecz o awans do
turnieju głównego wygrała ze Zheng Jie 6:3, 3:6, 6:2. Tam, w I rundzie przegrała
z rozstawioną z nr 6 Anną Czakwetadze 2:6, 6:2, 4:6.

Następnie wzięła udział w kolejnym turnieju kategorii I, Pacific Life Open w
Indian Wells. Została rozstawiona z nr 10, więc nie brała udziału w meczach I
rundy. W II rundzie wygrała z Mariją Korytcewą 6:1, 7:6, w III z Peng Shuai 6:3,
3:6, 6:3, a w IV z Ashley Harkleroad 4:6, 6:2, 6:4. W ćwierćfinale spotkała się
po raz piąty w karierze ze Swietłaną Kuzniecową, przegrywając 2:6, 4:6. W
rezultacie tych rozgrywek, awansowała na 16. pozycję w rankingu WTA.

Pod koniec marca wzięła udział w prestiżowym turnieju Sony Ericsson Open w
Miami. Zaczynając zawody w II rundzie dzięki rozstawieniu z nr 17, przegrała z
Michelle Larcher de Brito, która to wystąpiła w turnieju dzięki „dzikiej
karcie”, 6:2, 3:6, 5:7. Od ponad dwóch lat nie przegrała z tak nisko
sklasyfikowaną zawodniczką.

W Amelia Island na Florydzie, w turnieju Bausch & Lomb Championships,
rozgrywanym na kortach ziemnych o zielonej nawierzchni specyficznej dla
wschodniego nadmorskiego USA, z racji rozstawienia z numerem 7., także
rozpoczęła zawody od II rundy. Rozegrała dwa zacięte trzysetowe mecze. Najpierw
pokonała Giselę Dulko 6:2, 1:6, 7:6, by w III rundzie ulec rozstawionej z nr 11
Amélie Mauresmo 6:3, 5:7, 6:7, przy tym nie wykorzystując wygrywającej piłki w
decydującym tie-breaku.

Wystartowała również w drugim turnieju na tej samej nawierzchni w Charleston,
Family Circle Cup 2008. W I rundzie wygrała z Martą Domachowską 6:4, 4:6, 6:3. W
II rundzie spotkała się z Ediną Gallovits, wygrywając 6:7, 6:2, 7:5. Turniej
zakończyła porażką w III rundzie z Patty Schnyder wynikiem 2:6, 3:6.

Na przełomie kwietnia i maja wystąpiła w turnieju pokazowym Suzuki Warsaw
Masters 2008 w Warszawie. Znalazła się w Grupie czerwonej wraz z Martą
Domachowską i Jeleną Diemientjewą. Pierwszy mecz przeciwko Domachowskiej
skreczowała z powodu choroby przy stanie 1:1 w setach. W drugim meczu grupowym,
z Diemientjewą, przegrała 7:5, 3:6, 2:6 i tym samym zakończyła udział w
turnieju.

Tydzień później wystartowała w Qatar Telecom German Open 2008 w Berlinie, gdzie
pokonała w I rundzie Angelique Kerber 6:0, 5:3 (krecz rywalki). W II rundzie
pokonała Angelikę Bachmann 6:1, 6:1. W III rundzie po raz pierwszy w swojej
karierze zagrała z Sereną Williams, przegrywając 3:6, 1:6.

Następnie w Internazionali BNL d’Italia, ostatnim w pierwszym półroczu turnieju
rangi I, w I rundzie zagrała z kwalifikantką Oqgul Omonmurodovą, wygrywając 6:3,
6:0. W II rundzie pokonała Robertę Vinci 3:6, 6:2, 6:2. Uległa jednak w III
rundzie rozstawionej z nr 6 Annie Czakwetadze, 4:6, 6:1, 1:6.

Pod koniec maja zwyciężyła w Istanbul Cup 2008 w Stambule. W I rundzie,
rozstawiona z nr 2 miała „wolny los”, w II pokonała Soranę Cîrsteę 6:0, 6:0. W
ćwierćfinale pokonała Andreję Klepač 1:6, 6:2, 6:4, a w półfinale wygrała z
rozstawioną z nr 8 Cwetaną Pironkową 7:6, 3:6, 6:1. Zwycięstwem w finale nad
rozstawioną z nr 1 Jeleną Diemientjewą 6:3, 6:2, wygrała trzeci turniej singlowy
w swojej karierze, pierwszy z kategorii III. Po tym turnieju, 24 maja 2008,
została pierwszą w historii polską tenisistką, która zarobiła na korcie ponad 1
milion dolarów amerykańskich.

We French Open 2008 została rozstawiona z numerem 14. Jej pierwszy mecz z Mariją
Korytcewą przy stanie 5:4 przełożono na kolejny dzień z powodu deszczu.
Ostatecznie zakończył się on zwycięstwem Radwańskiej 6:4, 6:3. W II rundzie
pokonała Jelenę Pandžić 6:2, 6:0. W III rundzie pokonała faworytkę gospodarzy,
rozstawioną z nr 19 Alizé Cornet 6:4, 6:4, lecz w IV rundzie uległa rozstawionej
z nr 3 Jelenie Janković 3:6, 6:7.

W ramach przygotowań do Wimbledonu wzięła udział w turnieju na kortach
trawiastych International Women’s Open 2008 w Eastbourne z pulą nagród 600 tys.
dolarów amerykańskich. Dzięki rozstawieniu z nr 4, miała w I rundzie „wolny
los”. W II rundzie wygrała z Virginie Razzano 3:6, 6:3, 6:4, w ćwierćfinale po
raz drugi w karierze zagrała z Argentynką Giselą Dulko. Zwycięstwo 7:5, 7:5 dało
jej awans do półfinału, gdzie spotkała się z Marion Bartoli rozstawioną z nr 2.
Przy stanie 3:3 w pierwszym secie, mecz został przerwany z powodu opadów
deszczu. Mimo przerwy, Radwańskiej udało się pokonać finalistkę Wimbledonu 2007
7:5, 6:3 i awansować do finału. W finale pokonała po zaciętym meczu Nadię
Pietrową 6:4, 6:7(11), 6:4 wygrywając trzeci turniej WTA w sezonie, a pierwszy z
kategorii II w karierze. Dzięki temu zwycięstwu awansowała na 11. pozycję w
rankingu WTA.

W Wimbledonie 2008 w I rundzie pokonała Ivetę Benešovą 6:3, 6:0. W II rundzie po
raz trzeci spotkała się z rodaczką Martą Domachowską, pokonując ją 6:1, 6:3. W
III rundzie zmierzyła się z Anastasiją Pawluczenkową i wygrała 6:3, 6:2.
Pierwszą rozstawioną przeciwniczką była w IV rundzie nr 4 Swietłana Kuzniecowa,
którą pokonała 6:4, 1:6, 7:5 i awansowała po raz pierwszy do ćwierćfinału
Wimbledonu. Jednakże w nim po raz kolejny nie sprostała rozstawionej z nr 6
Serenie Williams (późniejszej finalistce), przegrywając 4:6, 0:6. Tak dobry
występ na kortach trawiastych w Londynie umożliwił jej awans na 10. miejsce
rankingu WTA.

Po dwutygodniowej przerwie na kortach, wzięła udział w turnieju rangi IV w
Sztokholmie, gdzie broniła tytułu wywalczonego rok wcześniej. W I rundzie
pokonała Francuzkę Nathalie Dechy 6:2, 6:3. W II szybko uporała się z Mariją
Korytcewą 6:1, 6:1, natomiast w III znowu pokonała inną Francuzkę, Camille Pin
6:2 i w drugim secie przy stanie 1:0 dla Radwańskiej, rywalka skreczowała. W
półfinale spotkała się z Dunką Caroline Wozniacki, jednakże nie sprostała
młodszej koleżance i przegrała 4:6, 1:6. Sprawa była o tyle utrudniona, że Polce
wróciła kontuzja ręki, której nabawiła się na Wimbledonie. Mimo przegranej
awansowała na 9. miejsce w rankingu WTA, co zapewnił jej zły występ Anny
Czakwetadze na turnieju Rogers Cup.

Na Igrzyskach Olimpijskich w Pekinie odpadła już w drugiej rundzie po przegranym
meczu z Francescą Schiavone 3:6, 6:7(6). Wcześniej wygrała mecz z zawodniczką
Tajwanu Chan Yung-jan 6:1, 7:6(6). W turnieju singlowym była rozstawiona z
numerem 8. Podobnie nieudanie zakończyła się przygoda Polki z olimpijskim
turniejem deblowym, gdzie para Radwańska/Domachowska odpadła już w pierwszej
rundzie, ulegając siostrom Bondarenko z Ukrainy 3:6, 2:6. W wyniku słabej gry w
sierpniu, 25 sierpnia Radwańska wypadła z pierwszej dziesiątki rankingu WTA
lokując się na 11. miejscu.

Podczas US Open 2008, ostatniego turnieju wielkoszlemowego w sezonie, była
rozstawiona z numerem 9. i powtórzyła osiągnięcie sprzed roku docierając do IV
rundy, bez straty seta pokonując kolejno Jarosławę Szwiedową z Kazachstanu 6:4,
6:2, Marianę Duque Mariño z Kolumbii 6:0, 7:6(3) i nr 18 Dominikę Cibulkovą ze
Słowacji 6:0, 6:3. Lepsza od niej okazała się dopiero rozstawiona z nr 7 Venus
Williams, której uległa 1:6, 3:6. Dzięki dobremu występowi 8 września powróciła
do pierwszej dziesiątki rankingu WTA.

W połowie września wystartowała w przedostatnim w sezonie turnieju rangi I, z
uwagi na Igrzyska Olimpijskie przesuniętym ze stycznia, Toray Pan Pacific Open
2008 w Tokio, gdzie została rozstawiona z nr 6. W pierwszej rundzie pokonała
Aiko Nakamurę 6:1, 6:4, a w II Marion Bartoli 6:2, 6:3. W ćwierćfinale spotkała
się z Nadią Pietrową i po słabym meczu po raz pierwszy jej uległa 3:6, 0:6.
Również ćwierćfinał osiągnęła w deblu do którego w parze z Anną Czakwetadze
dostała się dzięki dzikiej karcie. Zawodniczki nie sprostały parze
Dellacqua/Schiavone przegrywając 2:6, 4:6.

Zmęczenie intensywnym sezonem dało o sobie znać w ostatnim wrześniowym turnieju
China Open 2008, w którym odpadła już w I rundzie zarówno w singlu, jak i w
deblu. W singlu przegrała po słabym meczu ze Zheng Jie 2:6, 3:6, a w deblu w
parze z Giselą Dulko ponownie została pokonana przez Zheng Jie, tym razem w
parze Yan Zi 4:6, 4:6.

W kolejnym turnieju, Porsche Tennis Grand Prix 2008 w Stuttgarcie ponownie
zaprezentowała się słabo. W I rundzie wygrała z Czeszką Sandrą Záhlavovą 6:3,
6:2, natomiast w II uległa Wiktorii Azarance 1:6, 5:7, mimo prowadzenia w II
secie 5:2.

Po nieudanym występie w Stuttgarcie wystartowała w turnieju Zurich Open 2008, w
którym również nie zanotowała udanego występu. W I rundzie pokonała
kwalifikantkę Wierę Duszewinę 6:4, 6;1 zaś w II rundzie przegrała z niżej
notowaną w rankingu Katariną Srebotnik 6:2, 6:7, 6:3 mimo prowadzenia w drugim
secie 5:2.

W turnieju Generali Ladies Linz 2008 była rozstawiona z numerem 3. i dzięki temu
miała wolny los w I rundzie, w drugiej pokonała Kaię Kanepi 6:2, 6:4. W
ćwierćfinale wygrała z Nadią Pietrową 6:3, 6:2 i awansowała do półfinału, gdzie
spotkała się po raz trzeci w swojej karierze z Aną Ivanović. Uległa jej 2:6,
6:3, 5:7.

Radwańska jest pierwszą polską tenisistką, która została zaproszona do turnieju
WTA Tour Championships w Dausze. Wystąpiła jako pierwsza rezerwowa, zastępując w
ostatnim meczu rundy grupowej chorą Anę Ivanović. W jedynym spotkaniu pokonała
Swietłanę Kuzniecową 6:2, 7:5 i zajęła 3. miejsce w Grupie Białej.

Agnieszka na początku sezonu wystąpiła w Medibank International 2009 w Sydney.
Polka, rozstawiona z numerem 6., w pierwszej rundzie pokonała Sybille Bammer
6:3, 6:4, w drugiej wygrała z Danielą Hantuchovą 6:3, 7:5. W ćwierćfinale
przegrała z turniejową „trójką” Jelenie Diemientjewej 6:2, 5:7, 6:4. Następnie
przyszedł czas na turniej wielkoszlemowy Australian Open 2009, w którym w
pierwszej rundzie przegrała z Kateryną Bondarenko 6:7(7), 6:4, 1:6.

W Open Gaz de France 2009 w Paryżu w pierwszej rundzie wygrała z Oksaną Lubcową
6:1, 6:1. W drugiej rundzie pokonała Alisę Klejbanową 6:7, 6:4, 6:2. Mimo dnia
odpoczynku Radwańska przegrała w trzeciej rundzie z turniejową „ósemką” Amélie
Mauresmo 2:6, 0:6.

W Dubaju swój udział w turnieju singlowym zakończyła na I rundzie, przegrywając
ze swoją młodszą siostrą Urszulą 4:6, 3:6. W deblu, w parze z Mariją Kirilenko
doszły do finału, pokonując m.in. w drugiej rundzie debel Peschke/Raymond, a w
półfinale parę Medina Garrigues/Schiavone. W finale przegrały z deblem
Black/Huber 3:6, 3:6.

W meksykańskim Monterrey Open 2009, jako najwyżej rozstawiona, przegrała w
pierwszej rundzie z późniejszą finalistką Chinką Li Na 6:7, 6:4, 0:6.

W BNP Paribas Open rozgrywanym w Indian Wells w Kalifornii (grała z nr 7) miała
w pierwszej rundzie „wolny los”. W drugiej rundzie wygrała z Australijką
Samanthą Stosur 3:6, 6:3, 7:5, w trzeciej z Aleksandrą Wozniak 6:1, 6:4. W 1/8
pokonała Ágnes Szávay 6:0, 5:7, 6:3. W ćwierćfinale przegrała z Anastasiją
Pawluczenkową 6:7, 4:6.

Podczas Sony Ericsson Open rozgrywanego w Miami pokonała w drugiej rundzie (w
pierwszej miała „wolny los”) Tamarine Tanasugarn 4:6, 6:3, 6:2, w III rundzie
pokonała Kaię Kanepi 6:4, 6:3. W IV rundzie przegrała z Venus Williams 6:4, 1:6,
4:6.

Na kortach ziemnych turnieju Porsche Tennis Grand Prix 2009 w Stuttgarcie (była
rozstawiona z nr 8) w pierwszej rundzie poradziła sobie z Aleksandrą Wozniak
7:6(2), 6:0, w drugiej rundzie pokonała kwalifikantkę Cwetanę Pironkową 6:3,
6:3. W ćwierćfinale nie podołała liderce światowego rankingu Dinarze Safinie
przegrywając 4:6, 2:6.

W turnieju Internazionali BNL d’Italia w Rzymie doszła do ćwierćfinału. W
pierwszej rundzie rozgromiła Ukrainkę Alonę Bondarenko 6:0, 6:1, w drugiej
rundzie rozegrała ciężki mecz z Francuzką Aravane Rezaï. Polka wygrała spotkanie
4:6 6:2 7:6(7) – w 3 secie Radwańska prowadziła 5:0, jednak prowadzenia nie
zdołała utrzymać, gdyż Rezaï doprowadziła do wyrównania. O losach meczu
zadecydował tie-break, Polka przegrywała już 2-5, ostatecznie jednak to ona
wygrała 9-7. W trzeciej rundzie spotkała się z Aną Ivanović. Polka zaczęła
spotkanie bardzo obiecująco. Po 20 minutach wygrała pierwszego seta 6:1, w
drugim uległa 3:6, w trzecim secie Radwańska przegrywała 0:4, jednak udało jej
się wygrać seta 6:4 i to Polka mogła cieszyć się z awansu do ćwierćfinału.
Podczas spotkania na plecach Agnieszki można było dostrzec ogromny plaster,
świadczący o kontuzji. Po meczu z Ivanović, Radwańska razem z Ágnes Szávay miały
rozegrać mecz deblowy, jednak do spotkania nie doszło z powodu wycofania się
Polki. Mecz ćwierćfinałowy był widowiskiem jednostronnym, Agnieszka przegrała
1:6, 2:6 z Venus Williams. Po spotkaniu z Amerykanką Radwańska przyznała, że nie
miała już sił by przeciwstawić się Williams.

W turnieju Madrid Open Radwańska niespodziewanie przegrała w I rundzie z
Australijką Samanthą Stosur 6:7(4), 1:6, zdobywając zaledwie 5 pkt. do rankingu,
porażka Polki wynikała najprawdopodobniej z urazu kręgosłupa oraz przemęczenia.

Radwańska miała wystąpić na turnieju Warsaw Open 2009, ale z powodu kontuzji
pleców nie zagrała, choć za główną przyczynę absencji Radwańskiej w turnieju
uważa się kwestie finansowe.

W wielkoszlemowym turnieju Roland Garros w Paryżu w pierwszej rundzie pokonała
Paragwajkę Rossanę de los Ríos 6:3, 6:1, a w II wygrała z Ukrainką Mariją
Korytcewą 6:1, 6:4. W III rundzie zrewanżowała się za przegraną w I rundzie
Australian Open pokonując Katerynę Bondarenko 6:2, 6:4. W IV rundzie nie
sprostała turniejowej „siódemce” Swietłanie Kuzniecowej przegrywając 4:6, 6:1,
1:6.

W turnieju AEGON International 2009 w Eastbourne jako obrończyni tytułu doszła
do ćwierćfinału, po drodze pokonała w I rundzie swoją siostrę Urszulę 6:1, 6:1,
rewanżując się jej za porażkę w Dubaju. W II rundzie pokonała Li Na po jej
kreczu przy stanie 3:1. W ćwierćfinale niespodziewanie uległa Virginii Razzano
6:7, 5:7.

Na kortach wielkoszlemowego Wimbledonu w I rundzie pokonała Maríę José Martínez
Sánchez 7:5, 6:1. W II rundzie pokonała Chinkę Peng Shuai 6:2, 6:7, 9:7 (Polka
prowadziła w drugim secie 5:2). W III rundzie pokonała kolejną Chinkę Li Na 6:4,
7:5. W IV rundzie Polka wygrała 6:4, 7:5 z Amerykanką Melanie Oudin, tym samym
po raz trzeci w karierze osiągając ćwierćfinał w Wielkim Szlemie, w tym drugi
raz z rzędu w Wimbledonie. W ćwierćfinale Polka uległa pięciokrotnej
triumfatorce Wimbledonu, Venus Williams 1:6, 2:6.

Po ponad trzytygodniowym odpoczynku Radwańska udała się na tournée w ramach US
Open Series, będące przygotowaniem przed wielkoszlemowym US Open 2009. Pierwszy
turniej, Bank of the West Classic 2009, odbył się w Stanford. Agnieszka pokonała
w I rundzie Soranę Cîrsteę 6:0, 6:1. Natomiast w drugiej rundzie uległa dość
niespodziewanie niżej notowanej Danieli Hantuchovej w trzech setach 6:4, 6:7,
6:1.

Kolejny turniej serii, East West Bank Classic, odbył się na kortach w Los
Angeles. W pierwszej rundzie Radwańska rozstawiona z nr 8. miała wolny los.
Drugą rundę przeszła pokonując w dwóch setach trwających niespełna godzinę
reprezentantkę Japonii Ai Sugiyamę 6:2, 6:1. W III rundzie Polka pokonała
Rosjankę Annę Czakwetadze 6:3, 6:3. Było to pierwsze zwycięstwo Radwańskiej nad
Czakwetadze. W meczu o półfinał Agnieszka nieoczekiwanie przegrała w trzech
bardzo wyrównanych setach z Rumunką Soraną Cîrsteą 6:7(4), 6:1, 5:7, którą
tydzień wcześniej bez problemu pokonała w Stanford. Był to ósmy ćwierćfinał
Radwańskiej w tym sezonie i zarazem ósmy przegrany.

W turnieju Western & Southern Financial Group Masters & Women’s Open w
Cincinnati Radwańska przeszła I rundę pokonując Japonkę Ai Sugiyamę 6:2, 6:1.
Swój występ zakończyła na drugiej rundzie przegrywając z Austriaczką Sybille
Bammer 0:6, 5:7.

Następnie Radwańska zagrała w turnieju Rogers Cup w Kanadzie. Rozstawiona z nr
14 Polka odprawiła w I rundzie Hiszpankę Carlę Suárez Navarro 6:3, 6:3. W II
rundzie pokonała Węgierkę Ágnes Szávay 6:1, 6:1. W III rundzie Polka pokonała
Katerynę Bondarenko 7:5, 6:3, natomiast w ćwierćfinale nie sprostała Rosjance
Marii Szarapowej, ulegając jej 2:6, 6:7(5) (mimo że w drugim secie prowadziła
5:2 i 30:0). Był to jej dziewiąty przegrany ćwierćfinał w sezonie.

Kolejny turniej odbył się w New Haven. Polka w pierwszej rundzie pokonała po
bardzo zaciętym pojedynku Włoszkę Robertę Vinci w trzech setach 2:6, 6:2,
7:6(5), w kolejnej rundzie nie dokończyła pojedynku z Francuzką Virginie Razzano
z powodu kontuzji prawej ręki. Radwańska skreczowała po drugim secie, przy
wyniku 6:3, 4:6.

Mimo kontuzji Polka wystąpiła w wielkoszlemowym turnieju US Open 2009. W
pierwszej rundzie Radwańska wygrała z Austriaczką Patricią Mayr 6:1, 6:2. Drugą
rundę przegrała po trzysetowym pojedynku z Mariją Kirilenko 4:6, 6:2, 4:6 (w
trzeciej, decydującej partii Polka wygrywała przy swoim serwisie 4:3, 30:0,
jednak Rosjanka zdołała odwrócić losy meczu).

W Tokio Polka pokonała w I rundzie Jekatierinę Makarową 7:5, 6:3. W drugiej
rundzie wygrała w trzech setach ze Słowaczką Danielą Hantuchovą 6:3, 3:6, 6:3
(od stanu 6:3, 3:0 Hantuchova wygrała 7 kolejnych gemów). W III rundzie pokonała
kwalifikantkę Andreę Petkovic 6:4, 3:6, 6:3. W dziesiątym ćwierćfinale w sezonie
pokonała Magdalénę Rybárikovą 6:3, 6:1, pierwszy raz w sezonie awansując do
półfinału. Na półfinale Polka zakończyła swój występ na tokijskich kortach
ulegając późniejszej tryumfatorce Rosjance Marii Szarapowej 3:6, 6:2, 4:6.

Zaraz po turnieju w Tokio Radwańska wystartowała na imprezie China Open w
Pekinie o randze Premier Mandatory (z pulą nagród 4.500.000 USD), gdzie dotarła
do pierwszego w tym sezonie finału. W I rundzie Polka miała wolny los. W II
natomiast pokonała Patty Schnyder i pomściła równocześnie swoją siostrę Urszulę,
która przegrała ze Szwajcarką w I rundzie. W swoim następnym meczu Radwańska
zmierzyła się z Maríą José Martínez Sánchez. Mecz ten wygrała, jednakże nie bez
trudu (po przegraniu 4:6 pierwszego seta, przegrywała w drugim już 0:4, lecz
zdołała wygrać kolejnych 6 gemów i zwyciężyła 6:4, a w trzecim secie zdominowała
rywalkę oddając jej tylko 2 gemy). Do swojego 11. ćwierćfinału w sezonie,
Agnieszka przystępowała w roli outsiderki, mając za przeciwniczkę Jelenę
Diemientjewą rozstawioną z numerem 4. Polka zagrała jednak swój najlepszy mecz w
tym roku i pokonała wyżej notowaną Rosjankę 7:5, 6:3. W półfinale Radwańska
skonfrontowała swe siły z Francuzką Marion Bartoli wygrywając bez większych
problemów 6:4, 6:3. W finale po raz 9. w karierze zmierzyła się z Rosjanką
Swietłaną Kuzniecową, która tym razem grała na najwyższym poziomie i okazała się
za mocna, pokonując Polkę 6:2, 6:4. Po tym turnieju Radwańska powróciła do
pierwszej dziesiątki rankingu WTA, po prawie całym sezonie spędzonym na
miejscach 11-14.

Prosto z Pekinu poleciała do Linz na turniej Generali Ladies Linz 2009 rangi
International, aby walczyć o awans do WTA Tour Championships, na które wciąż
zachowała szanse. Rozstawiona z numerem 2., w I rundzie pokonała Monicę
Niculescu 6:4, 6:2, a w II rundzie Alizé Cornet 6:4, 7:5, a w ćwierćfinale Lucie
Šafářovą 6:3, 7:6(9). W półfinale gładko uległa Petrze Kvitovej 3:6, 2:6.

Przed ostatnim turniejem sezonu, odbywającym się w Moskwie Kremlin Cup 2009,
Radwańska wciąż miała teoretyczne szanse na awans do turnieju WTA Tour
Championships i mimo zmęczenia sezonem spróbowała to wykorzystać. Odpadła jednak
już w I rundzie, przegrywając z Mariją Kirilenko 3:6, 3:6. Mimo to, zachowała
10. miejsce w rankingu Race to the Sony Ericsson Championships dzięki czemu
pojechała do Dauhy jako druga rezerwowa.

Sezon zakończyła występem w Sony Ericsson Championships 2009, zastępując w
ostatnim meczu rundy grupowej pierwszą rezerwową Wierę Zwonariową, która
wcześniej zastąpiła Dinarę Safinę, jednak również musiała się wycofać z powodu
kontuzji. Radwańska rozegrała trwający 2,5 godziny, dramatyczny mecz z Wiktoryją
Azaranką, wygrywając po kreczu Białorusinki przy stanie 4:6, 7:5, 4:1. Radwańska
przegrywała już 4:6, 2:5 i Azaranka miała piłkę meczową, jednak Polka zdołała ją
wybronić i wygrać 5 kolejnych gemów doprowadzając do remisu 1:1 w setach. W tym
momencie zaczęły się problemy zdrowotne Azaranki i przez cały trzeci set musiała
korzystać z pomocy medycznej. W końcu, przy stanie 40:15 dla Radwańskiej w
szóstym gemie trzeciego seta, Azaranka poddała się i skreczowała. Tym
zwycięstwem Radwańska zapewniła awans do półfinału Caroline Wozniacki,
jednocześnie zarabiając za występ 250 000 dolarów amerykańskich.

Sezon 2010 Radwańska rozpoczęła od turnieju Medibank International 2010 w
Sydney, gdzie ze względu na udział wysoko sklasyfikowanych zawodniczek, po raz
pierwszy od dłuższego czasu nie była rozstawiona. W I rundzie pokonała
Amerykankę Jill Craybas 6:0, 6:4, która wygrała w finale eliminacji z Urszulą
Radwańską 6:4, 6:3. W II rundzie turnieju spotkała się z ówczesnym numerem 2
kobiecego tenisa – Dinarą Safiną. Mimo prowadzenia w pierwszym secie 5:0
przegrała ostatecznie mecz 5:7, 4:6.

W Australian Open 2010 została rozstawiona z numerem 10. W I rundzie łatwo
pokonała Tatianę Malek 6:1, 6:0. W II rundzie odprawiła w dwóch setach Ałłę
Kudriawcewą 6:0, 6:2. Natomiast w trzeciej niespodziewanie uległa niżej
rozstawionej Włoszce Francesce Schiavone 2:6, 2:6. W Melbourne wystartowała
także w deblu, notując dużo lepszy wynik. Grając w parze z Mariją Kirilenko jako
para rozstawiona z numerem 15., dotarły do półfinału, pokonując po drodze m.in.
rozstawione z numerem 3. Hiszpanki Llagosterę Vives i Martínez Sánchez 6:1, 6:2.
Uległy dopiero w półfinale deblowi numer 1 Black/Huber po trzysetowym pojedynku
zakończonym wynikiem 1:6, 6:1, 3:6. Półfinał debla jest najlepszym osiągnięciem
w turniejach wielkoszlemowych w karierze Radwańskiej.

W następnym turnieju Barclays Dubai Tennis Championships 2010 w Dubaju w I
rundzie miała „wolny los” dzięki rozstawieniu z numerem 7. W drugiej rundzie
pokonała Łotyszkę Anastasiję Sevastovą 6:3, 6:3. Trzecie runda to pojedynek z
rozstawioną z nr 10 Włoszką Flavią Pennettą. Mecz zakończył się dosyć szybkim
zwycięstwem Radwańskiej 6:3, 6:0. W ćwierćfinale zagrała z pogromczynią
Swietłany Kuzniecowej, Reginą Kulikową, wygrywając 3:6, 6:4, 6:3. W półfinale
uległa Wiktorii Azarance 3:6, 4:6. Za występ zdobyła 395 punktów, co dało jej
awans na najwyższą w karierze 8. pozycję w rankingu tenisistek.

Po turnieju w Dubaju Radwańska udała do Stanów Zjednoczonych. Pierwszym
turniejem był BNP Paribas Open w Indian Wells, w którym została rozstawiona z
numerem 5., dzięki czemu w I rundzie miała wolny los. W II rundzie Polka wygrała
po kreczu z Anną Czakwetadze 6:2, 5:3. W III rundzie pewnie pokonała Giselę
Dulko 6:1, 6:0. W IV rundzie przeciwniczką Polki była Francuzka Marion Bartoli.
Radwańska pokonała ją 6:3, 6:2. W ćwierćfinale wygrała z turniejową „czwórką”
Jeleną Diemientjewą 6:4, 6:3, docierając tym samym do drugiego półfinału w
sezonie 2010. W półfinale przegrała z rozstawioną z nr 2 Caroline Wozniacki 2:6,
3:6.

Następnie Polka wystartowała w kolejnym dużym amerykańskim turnieju Sony
Ericsson Open w Miami. W I rundzie miała „wolny los” natomiast w II zwyciężyła z
Rosjanką Jekatieriną Makarową 7:5, 6:0. W III rundzie wygrała z byłą liderką
rankingu tenisistek Aną Ivanović 7:5, 7:5. W IV rundzie wygrała z Jarosławą
Szwiedową z Kazachstanu 6:1, 6:4. W ćwierćfinale nie sprostała wyżej
rozstawionej Amerykance Venus Williams ulegając jej w dwóch setach 3:6, 1:6.

Sezon na kortach ziemnych zaczęła od turnieju Porsche Tennis Grand Prix w
Stuttgartcie gdzie w I rundzie pokonała byłą liderkę rankingu Anę Ivanović 7:6,
6:4, ale w II rundzie przegrała z niżej notowaną Szachar Pe’er 3:6, 7:6, 2:6.
Następnie wystartowała w turnieju Internazionali BNL d’Italia w Rzymie, gdzie w
I rundzie miała wolny los, w II rundzie pokonała Robertę Vinci 6:1, 6:0, a w III
rundzie przegrała z Lucie Šafářovą 6:1, 3:6, 6:7. W turnieju Mutua Madrileña
Madrid Open w Madrycie odpadła w II rundzie przegrywając z Patty Schnyder 6:3,
4:6, 4:6.

Na kortach Rolanda Garrosa w turnieju French Open 2010 pokonała w I rundzie 6:0,
7:5 Elenę Baltachę, w II rundzie przegrała z Jarosławą Szwiedową 5:7, 3:6.

W turnieju w Eastbourne będąc rozstawioną z numerem 4. odpadła już w I rundzie
przegrywając z Wiktoryją Azaranką 6:7, 1:6.

Na Wimbledonie została rozstawiona z numerem 7. W I rundzie pokonała Melindę
Czink 6:3, 6:3, w II pewnie wygrała z Albertą Brianti 6:2, 6:0, w III rundzie
pokonała Sarę Errani 6:3, 6:1, ale w IV rundzie przegrała z Li Na 3:6, 2:6.

Sezon na kortach twardych zaczęła od turnieju Bank of the West Classic w
Stanford gdzie w I rundzie wygrała z Chanelle Scheepers 7:5, 4:6, 6:3, w II
rundzie pokonała Olgę Sawczuk 7:6, 6:2, następnie w ćwierćfinale pokonała Mariję
Kirilenko 7:5, 6:0. Odpadła w półfinale przegrywając z Mariją Szarapową 6:1,
2:6, 2:6.

Następnym turniejem na twardych kortach był Mercury Insurance Open w San Diego,
gdzie w pierwszej rundzie ponownie spotkała się z Chanelle Scheepers i ponownie
zwyciężyła 7:5, 6:3. W drugiej rundzie zwyciężyła z byłą liderką rankingu WTA
Dinarą Safiną 6:1, 6:3. W ćwierćfinale wygrała z Szachar Pe’er 6:2, 6:0, a w
półfinale pokonała Danielę Hantuchovą 6:4, 6:2. W swoim pierwszym finale w
sezonie 2010 uległa przeciwniczce z poprzedniego finału w Pekinie, Swietłanie
Kuzniecowej, 4:6, 7:6(7), 3:6.

W kolejnym turnieju Western & Southern Financial Group Women’s Open 2010 w
Cincinnati Polka w pierwszej rundzie miała wolny los, w II rundzie pokonała
Alisę Klejbanową 6:4, 6:2. W III rundzie uległa Marii Szarapowej 2:6, 3:6. Była
to jej druga przegrana z Szarapową w ciągu 2 tygodni, po porażce w półfinale
turnieju w Stanford.

W turnieju Rogers Cup w Montrealu dzięki wolnemu losowi rozpoczęła grę od II
rundy, wygrywając z Vanią King 6:0, 6:3. Odpadła w III rundzie, pokonana
ponownie przez Swietłanę Kuzniecową 4:6, 6:1, 3:6.

W ostatnim Wielkim Szlemie sezonu – US Open 2010 – mimo, według większości
opinii łatwej drabinki, dotarła tylko do II rundy, pokonując Arantxę Parrę
Santonję 6:4, 6:3 i ulegając Peng Shuai 6:2, 1:6, 4:6. W deblu, w parze z Mariją
Kirilenko, dotarły do III rundy.

Po prawie miesięcznej przerwie, pomimo kontuzji – pękniętego palca u nogi,
postanowiła wyjechać na turnieje do Azji, gdzie miała bronić dużej ilości
punktów zdobytych rok wcześniej (półfinał w Tokio i finał w Pekinie). W Toray
Pan Pacific Open 2010 w Tokio dotarła do ćwierćfinału, po I rundzie z wolnym
losem pokonując kolejno Olgę Goworcową 6:2, 6:3 i Andreę Petkovic 6:3, 6:3. W
ćwierćfinale przeciwko Caroline Wozniacki kontuzja nie pozwoliła jej na
dokończenie trzeciego z kolei meczu i skreczowała przy stanie 0:5 w I secie.
Mimo to, wystąpiła w kolejnym turnieju w Pekinie China Open 2010, odpadając w I
rundzie po zaciętym meczu z dużo niżej notowaną Angelique Kerber zakończonym
wynikiem 7:5, 6:7(3), 5:7. Był to jednocześnie ostatni mecz Radwańskiej w
sezonie, gdyż tego samego dnia ogłosiła, że z powodu kontuzji nie wystąpi co
najmniej do końca roku. Zakończyła rok na 14 pozycji, po raz pierwszy od 2007
poza pierwszą 10.

Podczas Australian Open doszła do ćwierćfinału. W pierwszej rundzie wygrała z
Kimiko Date-Krumm 6:4, 4:6, 7:5. W kolejnych meczach wygrała z Petrą Martić oraz
z Simoną Halep. W 4. rundzie pokonała Peng Shuai. W ćwierćfinale została
pokonana przez późniejszą zwyciężczynię, Kim Clijsters. Po dobrym występie w
Australii Polka wróciła na 10 miejsce w Rankingu WTA.

W pierwszej rundzie Dubai Duty Free Tennis Championships miała „wolny los”. W
drugiej rundzie pokonała Anastasiję Sevastovą, a w trzeciej Marion Bartoli. W
ćwierćfinale przegrała ze Swietłaną Kuzniecową.

Tydzień później, w Dubaju, odpadła w 1. rundzie. Przegrała z Lucie Šafařovą 6:7,
3:6. W BNP Paribas Open doszła do czwartej rundy, gdzie została pokonana przez
Wiktoryję Azarankę.

Podczas Sony Ericsson Open w Miami, po pierwszej wolnej rundzie, w drugiej
pokonała Barborę Záhlavovą Strýcovą. W trzeciej wygrała z Mariją Kirilenko. W IV
rundzie wygrała z Francescą Schiavone 6:0, 6:2. W ćwierćfinale spotkała się z
Rosjanką Wierą Zwonariową przegrywając 5:7, 3:6. W turnieju wystąpiła również w
deblu, w parze z Danielą Hantuchovą. Wygrały cały turniej, pokonując w finale
Liezel Huber i Nadię Pietrową.

Na kortach ziemnych turnieju Porsche Tennis Grand Prix wygrała z Jamie Hampton
6:0, 6:1. W 2. rundzie wygrała ze Schiavone, zaś w ćwierćfinale pokonała
Kristinę Barrois. Odpadła w półfinale, przegrywając z Caroline Wozniacki.

Na przełomie maja i czerwca wystąpiła w paryskim French Open. W pierwszej
rundzie turnieju pokonała Patricię Mayr-Achleitner 6:1, 6:2. W kolejnej rundzie
uporała się z Hinduską Sanią Mirzą 6:2, 6:4. W rundzie 3 spotkała się z Yaniną
Wickmayer, którą pokonała 6:4, 6:4. W czwartej rundzie trafiła na Mariję
Szarapową, z którą przegrała 6:7, 5:7. Polka miała szansę na wygranie meczu w
dwóch setach, bowiem prowadziła 4:1 i 40:15 w pierwszym secie oraz 5:4 i 40:0 w
drugim.

Na kortach o twardej nawierzchni w Stanford Polka doszła do ćwierćfinału, w
którym uległa Sabine Lisicki 7:6(4), 2:6, 6:2. W drodze do ćwierćfinału wygrała
z Záhlavovą-Strýcovą 6:1, 6:2 oraz Chang Kai-chen 6:4, 3:6, 6:0.

W kolejnym turnieju z serii US Open series w Toronto Polka w pierwszej rundzie
pokonała Jelenę Wiesninę z Rosji 6:4, 6;1, z którą kilka miesięcy wcześniej
przegrała w Madrycie. W II rundzie pokonała chorwacką kwalifikantkę Petrę Martić
6:3, 6:3. Następnie, po prawie dwugodzinnej grze, wygrała po raz drugi z rzędu z
Wierą Zwonariową 6:4, 7:6. W ćwierćfinale rozprawiła się z Niemką Andreą
Petković 6:4, 6:3. W półfinale natomiast poległa z Australijką Samanthą Stosur
2:6, 7:5, 2:6.

W Cincinnati nie wystąpiła z powodu kontuzji barku. Wystąpiła za to w New Haven
i tam w 1. rundzie pokonała Jekatierinę Makarową 6:1, 6:2. W 2. rundzie poległa
w meczu z Petrą Cetkovską, która doszła w tym turnieju do finału, 4:6, 7:5, 3:6.

Podczas US Open doszła do drugiej rundy turnieju. W pierwszej rundzie wygrała ze
swoją siostrą – Urszulą Radwańską 6:1, 6:1. W kolejnym meczu spotkała się
późniejszą półfinalistką – Angelique Kerber. Mecz zakończył się przegraną
Radwańskiej 3:6, 6:4, 3:6

Następnym turniejem, w którym wystąpiła, był tokijski Toray Pan Pacific Open. W
pierwszej rundzie nie miała większych problemów z pokonaniem zawodniczki
gospodarzy Misaki Doi 6:1, 6:1. W drugiej rudzie pokonała 3:6, 6:3, 6:3
Angelique Kerber, z którą przegrała w drugiej rundzie US Open. W kolejnej
rundzie spotkała się z wyżej notowaną rywalką – Jelena Janković, którą pokonała
z wynikiem 2:6, 6:4, 6:0. W następnej rundzie grała przeciwko Kai Kanepi. Ten
mecz również zakończył się zwycięstwem Radwańskiej: 6:2, 7:6. Natomiast w
półfinale pokonała Wiktoryję Azarankę 6:3, 4:6, 6:2. W finale ponownie spotkała
się z Wierą Zwonariową i znowu wygrała, tym razem 6:3, 6:2.

W chińskim China Open rozgrywki rozpoczęła od drugiej rundy. Pokonała w niej
zawodniczkę gospodarzy – Zheng Jie 6:1, 6:4. W kolejnej rundzie zmierzyła się ze
Szwedką Sofią Arvidsson, z którą wygrała 6:4, 6:2. W ćwierćfinale zmierzyła się
z Aną Ivanović, która przy stanie 3:6, 2:3 skreczowała. W kolejnej rundzie Polka
wygrała z reprezentantką Włoch – Flavią Pennettą 6:2, 6:4. Tydzień po
zwycięstwie w Tokio, Radwańska wygrała kolejny turniej rangi Premier. Tym razem
w finale zmierzyła się z wyżej rozstawioną Niemką Andrea Petković. Mecz
zakończył się wynikiem 7:5, 0:6, 6:4.

W kończącym sezon rozgrywek kobiecych turnieju TEB BNP Paribas WTA Championships
2011 była rozstawiona z numerem 8. Pierwszy mecz – z Caroline Wozniacki –
przegrała 7:5, 2:6, 4:6. Kolejne spotkanie – z Wierą Zwonariową – Polka wygrała
1:6, 6:2, 7:5. Ostatni swój pojedynek w turnieju przegrała z wynikiem 6:7(4),
3:6 z przyszłą zwyciężczynią turnieju – Petrą Kvitovą. Ostatecznie zajęła
trzecie miejsce w grupie.

Od lutego do października 2011 menadżerem tenisowym rodziny Radwańskich był Ken
Meyerson. Dzięki współpracy z nim podpisano kontrakt z producentem strojów –
włoską firmą Lotto, w których występowała Agnieszka Radwańska.

Sezon olimpijski 2012 rozpoczęła od udziału w turnieju w Sydney. W pierwszej
rundzie zmierzyła się z kwalifikantką, którą była jej młodsza siostra, Urszula.
Starsza Radwańska wygrała 6:1, 6:1. W drugiej rundzie trafiła na zawodniczkę z
pierwszej dziesiątki rankingu WTA, Andreę Petković. Radwańska wygrała 7:5, 6:4,
odnosząc szóste zwycięstwo nad Niemką w ich szóstym meczu. W spotkaniu
ćwierćfinałowym czekało na Radwańską starcie z pierwszą rakietą świata, Dunką
Caroline Wozniacki, z którą przegrała 5 ostatnich pojedynków. Polka wygrała z
Wozniacki 3:6, 7:5, 6:2 i po raz pierwszy w swojej karierze odniosła wygraną nad
aktualną liderką rankingu. W półfinale reprezentantka Polski została pokonana
przez Białorusinkę Wiktoryję Azarankę wynikiem 6:1, 3:6, 2:6. Z udziału w grze
podwójnej zrezygnowała.

W Australian Open została rozstawiona z numerem 8. W pierwszej rundzie gry
pojedynczej zmierzyła się z Amerykanką Bethanie Mattek-Sands. Pojedynek
zakończył się zwycięstwem Polki w trzech setach: 6:7(10), 6:4, 6:2. W kolejnej
rundzie zmierzyła się z kwalifikantką pochodzącą z Argentyny – Paulą Ormaecheą.
Znów zwyciężyła Radwańska, tym razem wynikiem 6:3, 6:1. W trzeciej rundzie jej
kolejną rywalką była reprezentantka Kazachstanu Galina Woskobojewa, która uległa
rankingowej ósemce 6:2, 6:2. W kolejnym meczu Polka pokonała Niemkę Julię
Görges, rozstawioną z numerem 22., w dwóch setach: 6:1, 6:1. W spotkaniu
ćwierćfinałowym następną rywalką Radwańskiej była znów Białorusinka Wiktoryja
Azaranka. Podobnie jak w poprzedzającym Australian Open turnieju, lepszą okazała
się rozstawiona z trójką białoruska tenisistka. Wygrała ona wynikiem 7:6(0),
0:6, 2:6. W zawodach gry podwójnej Radwańska występowała w parze ze Słowaczką
Danielą Hantuchovą. W pierwszej rundzie debel pokonał parę Ana Tatiszwili i
Anastasija Jakimawa wynikiem 6:1, 6:0. W kolejnej rundzie słowacko-polski debel
zmierzył się z Tamirą Paszek oraz Jasmin Wöhr. Tym razem rozstawiony z numerem
8. zespół wygrał bez straty gema. W trzeciej rundzie Włoszki rozstawione z
numerem 11., Sara Errani i Roberta Vinci, zwyciężyły nad Radwańską i Hantuchovą.
Pierwszy set zakończył się po dziesięciu gemach, a drugi po ośmiu.

Następnym występem Polki w cyklu WTA Tour był turniej Qatar Total Open
rozgrywany na kortach twardych w Dausze. Radwańska zaczęła zmagania od drugiej
rundy, w której pokonała Brytyjkę Anne Keothavong 6:1, 6:2. Następną rywalką
Polki była reprezentantka USA Varvara Lepchenko. Pojedynek również został
rozstrzygnięty na korzyść Radwańskiej, poprzez zwycięstwo 7:5, 6:1. W
ćwierćfinale Polka wygrała z Amerykanką Christiną McHale 6:1, 6:1. Półfinał
zakończył się porażką Radwańskiej z późniejszą triumfatorką turnieju, liderką
rankingu singlowego, Białorusinką Wiktoryją Azaranką 2:6, 4:6.

Kolejnym startem Agnieszki Radwańskiej był turniej Dubai Duty Free Tennis
Championships rozgrywany na kortach twardych w Dubaju. W pierwszej rundzie
zawodów Polka rozstawiona z numerem 5. pokonała po ponad dwuipółgodzinnym
pojedynku Kanadyjkę polskiego pochodzenia – Aleksandrą Wozniak 6:1, 6:7(6), 7:5.
Następnie zwyciężyła w spotkaniu z reprezentantką Izraela Szachar Pe’er 7:5,
6:4. W ćwierćfinale turnieju Radwańska pewnie wygrała z Niemką Sabiną Lisicką
6:2, 6:1. Półfinał zakończył się zwycięstwem Polki nad Serbką Jeleną Janković
6:2, 2:6, 6:0. W finale Radwańska pokonała Niemkę Julię Görges 7:5, 6:4. Było to
jej czwarte zwycięstwo w turnieju rangi Premier. Dzięki niemu Radwańska
awansowała na piąte miejsce w rankingu WTA.

W turnieju rangi International w Kuala Lumpur Polka była rozstawiona z numerem
1. oraz z dziką kartą. W meczu pierwszej i drugiej rundy pokonała kolejno Oqgul
Omonmurodovą i Karolínę Plíškovą. Spotkanie ćwierćfinałowe przeciw Hsieh Su-wei
oddała walkowerem.

W Indian Wells zmagania rozpoczęła od drugiej rundy. W pierwszym swym meczu
pokonała Soranę Cîrsteę, a w kolejnym rozstawioną Flavię Pennettę. W czwartej
rundzie odniosła zwycięstwo nad zawodniczką z dziką kartą – Jamie Hampton.
Spotkanie to zakończyło się kreczem Amerykanki przy stanie 6:3, 4:6, 3:0.
Ćwierćfinałową rywalką Polki była Wiktoryja Azaranka, która poprzez wygraną
odniosła czwarte w sezonie zwycięstwo nad Radwańską. Mecz zakończył się wynikiem
0:6, 2:6. Po zakończeniu turnieju Agnieszka Radwańska awansowała na najwyższe w
swojej karierze – czwarte miejsce w rankingu singlowym WTA.

W Miami zmagania ponownie rozpoczęła od drugiej rundy. W pierwszych trzech
meczach pokonała kolejno: Madison Keys (6:1, 6:1), Sílvię Soler Espinosę (6:1,
6:2) oraz Garbiñe Muguruzę Blanco (6:3, 6:2). W ćwierćfinale spotkała się z
wracającą po kontuzji Venus Williams, którą pokonała 6:4, 6:1 po raz pierwszy od
2006. Półfinałową rywalką Polki była Marion Bartoli, która w poprzedniej
rundzie, jako pierwsza w sezonie 2012, pokonała liderkę rankingu Wiktoryję
Azarankę. Mecz z zakończył się wynikiem 6:4, 6:2, Francuzka ani razu nie
utrzymała swojego podania, a przy stanie 4:2 w drugim secie zawodniczki musiały
udać się do szatni na niespełna 20 minut ponieważ na korcie nastąpiła awaria
zasilania i zgasły światła. W finałowym spotkaniu Radwańska spotkała się z
wiceliderką rankingu Mariją Szarapową. Mecz zakończył się zwycięstwem polskiej
tenisistki 7:5, 6:4. Tym samym wygrała najbardziej prestiżowy turniej w swojej
karierze. W całym turnieju Polka nie straciła seta. W turnieju deblowym wraz z
Danielą Hantuchovą broniły tytułu, jednak odpadły w drugiej rundzie po porażce z
Wierą Duszewiną i Szachar Pe’er 2:6, 5:7.

Sezon na kortach ziemnych rozpoczęła od turnieju rangi Premier Series w
Stuttgarcie. W swoim pierwszym meczu, w drugiej rundzie, pokonała kwalifikantkę
Grétę Arn 6:3, 6:4. W spotkaniu ćwierćfinałowym pokonała Li Na wynikiem 3:6,
6:2, 6:3. Jej półfinałową przeciwniczką była Wiktoryja Azaranka. Polka przegrała
z białoruską tenisistką 1:6, 3:6. Był to ich piąty pojedynek w tym roku.

W notowaniu dnia 7 maja 2012 roku awansowała na trzecie miejsce w rankingu
singlowym.

W turnieju Premier Mandatory na kortach ziemnych w Madrycie Radwańska osiągnęła
półfinał. W pierwszej rundzie pokonała rozstawioną z dziką kartą Larę
Arruabarrena 6:3, 6:1. W kolejnym spotkaniu pokonała Włoszkę Sara Errani 6:0,
6:1. W kolejnej rundzie również pokonała Włoszkę Robertę Vinci 7:6(1), 6:4. Jej
ćwierćfinałową przeciwniczką była Varvara Lepchenko. Została ona pokonana przez
Polkę 6:4, 6:4. W półfinale, po raz szósty w sezonie, gra przeciwko Wiktorii
Azarance. Reprezentantka Polski przegrała wynikiem 2:6, 4:6.

Zmagania w turnieju rangi Premier 5 w Rzymie zaczęła od drugiej rundy. Przegrała
w niej z Petrą Cetkovską 4:6, 6:4, 1:6.

W turnieju Premier na kortach w Brukseli grę rozpoczęła w drugiej rundzie.
Pokonała w niej Łesię Curenko ze stratą jednego gema. W ćwierćfinale pokonała
reprezentantkę gospodarzy, Alison Van Uytvanck, 6:2, 6:1. Jej półfinałową
rywalką była Kaia Kanepi, z którą wygrała 7:6(8), 6:3. W finale spotkała się z
Simoną Halep, którą pokonała 7:5, 6:0. Był to jej trzeci triumf w tym sezonie.

Podczas wielkoszlemowego French Open w grze pojedynczej Radwańska została
rozstawiona z numerem 3. W pierwszej rundzie pokonała Bojanę Jovanovską 6:1,
6:0. W kolejnym meczu zwyciężyła z Venus Williams 6:2, 6:3. W trzeciej rundzie
uległa Swietłanie Kuzniecowej, z którą przegrała 1:6, 2:6. W grze podwójnej w
parze z Angelique Kerber w pierwszym meczu pokonała rozstawiony z numerem 8.
duet Benešová–Záhlavová-Strýcová. W kolejnym spotkaniu debel uległ Włoszkom –
Pennetcie i Schiavone.

W turnieju rangi Premier Series na kortach trawiastych w Eastbourne Polka
przegrała w pierwszej rundzie z Bułgarką Cwetaną Pironkową 2:6, 4:6.

Na wielkoszlemowym Wimbledonie osiągnęła finał, co było największym sukcesem
polskiej tenisistki od czasów Jadwigi Jędrzejowskiej. W pierwszej rundzie
turnieju pokonała Magdalénę Rybárikovą 6:3, 6:3. W kolejnej rundzie wygrała z
Jeleną Wiesniną 6:2, 6:1. W trzecim spotkaniu pokonała Heather Watson wynikiem
6:0, 6:2. W meczu czwartej rundy zwyciężyła z Włoską kwalifikantką Camilą Giorgi
6:2, 6:3. W ćwierćfinale spotkała się z Mariją Kirilenko. Mimo przerw
spowodowanych opadami, mecz dokończony został w tym samym dniu. Wygrała w nim
Radwańska 7:5, 4:6, 7:5. W meczu półfinałowym pokonała Niemkę Angelique Kerber
6:3, 6:4. W meczu o mistrzostwo zmierzyła się z czterokrotną zwyciężczynią
turnieju, Sereną Williams. Mecz zakończył się przegraną Polki 1:6, 7:5, 2:6.
Dzięki osiągniętemu finałowi Agnieszka Radwańska awansowała na drugie miejsce w
rankingu singlowym WTA. W grze podwójnej występowała razem z siostrą Urszulą
Radwańską. Razem dotarły do trzeciej rundy, dzięki zwycięstwom 6:2, 6:3 nad
Szachar Pe’er i Yaniną Wickmayer oraz 7:5, 6:1 nad Iriną Falconi i Chanelle
Scheepers. Spotkanie o ćwierćfinał przeciw drugim w rankingu Sarze Errani i
Robercie Vinci poddały walkowerem.

Podczas igrzysk olimpijskich osiągnęła pierwszą rundę singla, w której przegrała
5:7, 7:6(5), 4:6 z Julią Görges. Razem z siostrą dotarły do drugiej rundy debla.
W pierwszej pokonały parę ze Słowacji, a w kolejnym meczu uległy Amerykankom
rozstawionym z numerem 1. W meczu miksta wystąpiła razem z Marcin Matkowskim.
Debel odpadł w pierwszej rundzie po przegranej z Australijczykami.

W turniejach Premier 5 w Montrealu i Cincinnati dochodziła do ćwierćfinałów. W
obu zawodach przegrywała z Li Na. Następnie zagrała w turnieju w New Haven.
Pierwszą rundę miała wolną, a w następnej spotkała się z Wolhą Hawarcową. Mecz
poddała poprzez krecz przy stanie 0:6, 1:2. W wielkoszlemowym US Open
rozstawiona była z numerem 2. W pierwszej rundzie pokonała Ninę Bratczikową 6:1,
6:1. W kolejnym meczu spotkała się z Carlą Suárez Navarro, a pojedynek wygrała
wynikiem 4:6, 6:3, 6:0. W następnej fazie zwyciężyła z Jeleną Janković 6:3, 7:5.
W czwartej rundzie uległa Robercie Vinci 1:6, 4:6. W związku z osiągnięciem
przez Mariję Szarapową półfinału, Polka spadła w rankingu WTA na trzecie
miejsce.

W turnieju rangi Premier 5 w Tokio, gdzie broniła tytułu zdobytego rok
wcześniej, osiągnęła finał. Zmagania rozpoczęła od drugiej rundy, gdyż była
rozstawiona z numerem 3. W pierwszym meczu pokonała Jelenę Janković 6:2, 7:5. W
kolejnej rundzie zwyciężyła z Jamie Hampton 6:4, 6:3. W ćwierćfinałowym
pojedynku wygrała z Caroline Wozniacki 6:4, 6:3. W półfinale zmierzyła się z
Angelique Kerber. Reprezentantka Polski wygrała mecz wynikiem 6:1, 6:1. W finale
zmierzyła się z Rosjanką Nadieżdą Pietrową. Radwańska spotkanie przegrała przy
stanie 0:6, 6:1, 3:6. W turnieju w Pekinie zmagania rozpoczęła od drugiej rundy.
W swoim pierwszym meczu pokonała Zhang Shuai 6:2, 6:3. W kolejnej rundzie
wygrała z Lourdes Domínguez Lino 2:6, 6:1, 6:4. W ćwierćfinale po raz trzeci w
sezonie przegrała z Li Na, tym razem wynikiem 4:6, 2:6. W kończących sezon
Mistrzostwach WTA w Stambule dotarła do półfinału. W fazie grupowej pokonała
Petrę Kvitovą i Sarę Errani oraz przegrała z Mariją Szarapową. W półfinale
uległa Serenie Williams 2:6, 1:6 i odpadła z dalszej rywalizacji. Sezon
zakończyła na czwartym miejscu w rankingu singlowym WTA.

Sezon rozpoczęła od udziału w turnieju w Auckland, gdzie występowała jako
najwyżej rozstawiona. W pierwszej rundzie pokonała szczęśliwą przegraną, Grétę
Arn, wynikiem 6:2, 6:2. W kolejnym pojedynku zwyciężyła z Simoną Halep 6:3, 6:1.
Ćwierćfinałową przeciwniczką Radwańskiej była Jelena Wiesnina, którą Polka
pokonała 6:3, 6:3. W następnym spotkaniu zwyciężyła z Jamie Hampton 7:6(5),
7:6(4). W walce o tytuł zmierzyła się z Yaniną Wickmayer. Mecz zakończył się
wynikiem 6:4, 6:4 dla Radwańskiej. W kolejnym tygodniu wzięła udział w turnieju
rangi WTA Premier w Sydney. Rozstawiona z numerem 1. rozgrywki rozpoczęła od
drugiej rundy, w której pokonała Kimiko Date-Krumm 6:4, 6:3. W kolejnych meczach
zwyciężyła z Robertą Vinci 6:4, 7:5, a także z Li Na 6:3, 6:4. W finale spotkała
się z Dominiką Cibulkovą, którą pokonała bez straty gema. Wielkoszlemowy
Australian Open rozpoczęła od wygranej 7:5, 6:0 w meczu z Bojaną Bobusic, która
dostała się do turnieju dzięki dzikiej karcie. W drugiej rundzie pokonała
Irinę-Camelię Begu wynikiem 6:3, 6:3. W następnym spotkaniu okazała się lepsza
od Heather Watson, wygrywając 6:3, 6:1. W meczu czwartej rundy pokonała Anę
Ivanović 6:2, 6:4. W pojedynku ćwierćfinałowym przegrała z Li Na wynikiem 7:5,
6:3.

Zawody w Dosze, jako rozstawiona z numerem 4., rozpoczęła od drugiej rundy, w
której pokonała Anastasiję Rodionową 6:3, 6:2. W kolejnym pojedynku zwyciężyła
Anę Ivanović 6:1, 7:6(6). W meczu ćwierćfinałowym wygrała z Caroline Wozniacki
wynikiem 6:2, 7:5. W półfinale zmierzyła się z liderką rankingu, Wiktoryją
Azaranką, podobnie jak rok wcześniej. Polka ponownie uległa Białorusince
wynikiem 3:6, 3:6. W następnym tygodniu broniła tytułu w Dubaju. Jako
rozstawiona z numerem 3., zawody rozpoczęła od spotkania drugiej rundy z Juliją
Putincewą, które wygrała 7:5, 6:3. W ćwierćfinale uległa Petrze Kvitovej
wynikiem 2:6, 4:6.

Z okazji pierwszego Światowego Dnia Tenisa obchodzonego 4 marca, wystąpiła w
zawodach BNP Paribas Showdown, zastępując w pojedynku z Caroline Wozniacki
kontuzjowaną Li Na. Radwańska zwyciężyła Dunkę stosunkiem 6:4, 6:4. W Indian
Wells Polka zaczęła zawody od drugiej rundy, w której wygrała z Marią Sanchez
6:2, 6:1. W kolejnym meczu pokonała wynikiem 6:7(3), 6:3, 6:4 numer dwudziesty
siódmy imprezy, Soranę Cîrsteę. Udział w Miami rozpoczęła od wygranego 6:3, 6:2
meczu drugiej rundy z Hsieh Su-wei. Następnie rozstawiona z numerem 4. Polka
pokonała Magdalénę Rybárikovą 7:6(5), 2:6, 6:3. W czwartej rundzie zwyciężyła ze
Sloane Stephens wynikiem 4:6, 6:2, 6:0. W meczu o ćwierćfinał pokonała Kirsten
Flipkens 4:6, 6:4, 6:2. W spotkaniu półfinałowym uległa Serenie Williams 6:0,
6:3.

Sezon gry na nawierzchni ceglanej rozpoczęła od zawodów WTA Premier Mandatory w
Madrycie. Rozstawiona z numerem 4. w pierwszej rundzie trafiła na Cwetanę
Pironkową, którą pokonała 6:2, 6:4. W następnym meczu przegrała z Laurą Robson
3:6, 1:6. W następnym tygodniu wzięła udział w turnieju WTA Premier 5 w Rzymie.
W swoim pierwszym meczu – spotkaniu drugiej rundy – uległa Simonie Halep 7:6(2),
1:6, 2:6. Wielkoszlemowy turniej French Open rozpoczęła od pokonania Szachar
Pe’er 6:1, 6:1 w pierwszej rundzie. W kolejne spotkanie z Mallory Burdette
zakończyło się triumfem Polki 6:2, 6:3. W trzeciej rundzie zwyciężyła z
kwalifikantką Dinah Pfizenmaier 6:3, 6:4. Mecz o ćwierćfinał przeciwko Anie
Ivanović zakończył się wynikiem 6:2, 6:4. W ćwierćfinale zmierzyła się z Sarą
Errani, której uległa 4:6, 6:7(6).

Okres gry na kortach trawiastych rozpoczęła od udziału w turnieju w Eastbourne.
Jako najwyżej rozstawiona odpadła w pierwszej rundzie po porażce z kwalifikantką
Jamie Hampton 6:7(2), 2:6. Na Wimbledonie osiągnęła półfinał zawodów singlowych.
W pierwszej rundzie turnieju zwyciężyła z kwalifikantką Yvonne Meusburger 6:1,
6:1, a następnie pokonała Mathilde Johansson 6:1, 6:3. W kolejnym meczu wygrała
z Madison Keys 7:5, 4:6, 6:3. W meczu o ćwierćfinał triumfowała nad Cwetaną
Pironkową 4:6, 6:3, 6:3. W spotkaniu następnej rundy pokonała Chinkę Li Na
7:6(5), 4:6, 6:2, rewanżując się za przegraną w tej samej fazie zawodów w
Melbourne. W meczu półfinałowym uległa Sabine Lisicki 4:6, 6:2, 7:9, przez co
nie zdołała obronić punktów za finał poprzedniej edycji rywalizacji.

Występy w US Open Series rozpoczęła od udziału w zawodach w Stanford, gdzie,
jako najwyżej rozstawiona, awansowała do finału, eliminując po drodze Francescę
Schiavone 6:4, 6:3, Varvarę Lepczenko 7:6(2), 3:6, 6:3 i Jamie Hampton 6:3, 6:2,
w którym uległa Dominice Cibulkovej 6:3, 4:6, 4:6. Kolejnym startem Polki był
turniej w Carlsbadzie, gdzie przegrała w ćwierćfinale z Samanthą Stosur 5:7,
6:2, 3:6. W Toronto osiągnęła półfinał. Przegrała w nim z Sereną Williams
wynikiem 6:7(3), 4:6. W Cincinnati awansowała do ćwierćfinału, w którym miała
się zmierzyć z Li Na. Mecz ten poddała jednak walkowerem, gdyż postanowiła
wrócić do kraju na pogrzeb swojego dziadka. Na US Open Polka osiągnęła czwartą
rundę zawodów, pokonując kolejno Sílvię Soler Espinosę 6:1, 6:2, Maríę-Teresę
Torró-Flor 6:0, 7:5 i Anastasiję Pawluczenkową 6:4, 7:6(1). W spotkaniu o
ćwierćfinał przegrała z Jekatieriną Makarową 6:4, 6:4, przegrywając od stanu 4:0
w pierwszym secie 8 kolejnych gemów.

Następnie jako najwyżej rozstawiona wzięła udział w zawodach rangi WTA
International w Seulu. Do finału awansowała bez straty seta, przegrywając
jedynie jedenaście gemów. W meczu mistrzowskim wygrała z Pawluczenkową 6:7(6),
6:3, 6:4, osiągając trzynasty tytuł singlowy w karierze. Zawody w Tokio
rozpoczęła od dwóch zwycięstw. W ćwierćfinale uległa Angelique Kerber 4:6, 4:6.
W kolejnym turnieju WTA Premier Mandatory w Pekinie Radwańska dotarła do
półfinału, pokonując m.in. Angelique Kerber 7:6(7), 6:4 w meczu ćwierćfinałowym.
W półfinale przegrała z Sereną Williams w dwóch setach po 2:6.

W rozgrywkach WTA Tour Championships w Stambule przegrała wszystkie mecze fazy
grupowej (z Williams, Kvitovą i Kerber), nie zdobywając seta. Sezon zakończyła
na piątym miejscu w rankingu singlowym WTA Tour.

Agnieszka Radwańska rozpoczęła sezon 2014 od udziału razem z Grzegorzem Panfilem
w rozgrywkach Pucharu Hopmana. Reprezentanci Polski wygrali wszystkie mecze fazy
grupowej, a w finale ulegli Francuzom wynikiem 2-1. W Sydney przegrała w
pierwszym meczu z Bethanie Mattek-Sands 5:7, 2:6. Udział w Australian Open
rozpoczęła od pokonania Juliji Putincewej 6:0, 5:7, 6:2. W drugiej rundzie
pokonała Wolhę Hawarcową wynikiem 6:0, 7:5. W następnym spotkaniu okazała się
lepsza od rozstawionej Anastasiji Pawluczenkowej, wygrywając 5:7, 6:2, 6:2. W
meczu czwartej rundy pokonała pogromczynię Caroline Wozniacki, Hiszpankę Garbiñe
Muguruzę 6:1, 6:3. W pojedynku ćwierćfinałowym triumfowała nad obrończynią
tytułu Wiktoryją Azaranką 6:1, 5:7, 6:0, dzięki czemu po raz pierwszy w karierze
awansowała do półfinału tej imprezy. W meczu o finał przegrała z Dominiką
Cibulkovą 1:6, 2:6. Po Australian Open powróciła na 3. miejsce w rankingu WTA. W
lutym, wygrywając dwa pojedynki singlowe i jeden deblowy (wraz z Alicją
Rosolską), zapewniła Polsce zwycięstwo ze Szwecją w Grupie Światowej II w
Pucharze Federacji.

Do turnieju w Dosze przystąpiła jako rozstawiona z numerem 2., w związku czym
rywalizację rozpoczęła od drugiej rundy, w której pokonała Soranę Cîrsteę 7:5,
6:0. W kolejnym meczu zwyciężyła po kreczu Mirjany Lučić-Baroni przy stanie 6:4,
0:1. W ćwierćfinale pokonała Yaninę Wickmayer 6:2, 6:1, natomiast w spotkaniu
półfinałowym uległa Simonie Halep 7:5, 6:2. W Dubaju w swoim pierwszym meczu
przegrała z Flavią Pennettą 4:6. 1:6.

W marcu Radwańska brała udział w rozgrywkach rangi WTA Premier Mandatory w
Indian Wells i Miami. W pierwszym z turniejów w początkowych fazach pokonała
Heather Watson (6:4, 6:3), Annikę Beck (6:0, 6:0) i Alizé Cornet (7:5, 6:3). W
ćwierćfinale wygrała z Jeleną Janković 7:5, 2:6, 6:4, a w półfinale okazała się
lepsza od Halep, którą pokonała 6:3, 6:4. W finale ponownie uległa Pennetcie,
tym razem wynikiem 2:6, 1:6. Na kortach Tennis Center at Crandon Park pokonała
Rominę Oprandi 6:0, 6:4, następnie Jelenę Wiesninę 7:5, 6:3 i Elinę Switolinę
7:6(5), 5:7, 6:2. W ćwierćfinale uległa Dominice Cibulkovej 6:3, 6:7(5), 3:6,
nie wykorzystując trzech piłek meczowych.

W Katowicach w pierwszej rundzie Agnieszka pokonała Kristýnę Plíškovą 6:3, 6:2,
a w kolejnym spotkaniu Francescę Schiavone 6:4, 6:3. W meczu ćwierćfinałowym
triumfowała nad Yvonne Meusburger 6:4, 6:1. W półfinale przegrała z Cornet 6:0,
2:6, 4:6. W ramach baraży o Grupę Światową Fed Cup wygrała dwa mecze singlowe i
jeden deblowy przeciwko reprezentantkom Hiszpanii, dzięki czemu Polska
awansowała do Grupy Światowej Pucharu Federacji 2015.

Okres gry na nawierzchni ceglanej rozpoczęła od zawodów w Stuttgarcie. Jako
najwyżej rozstawiona rozgrywki rozpoczęła od drugiej rundy. W niej pokonała
Robertę Vinci 6:3, 6:2. W ćwierćfinale przegrała z późniejszą mistrzynią Mariją
Szarapową 4:6, 3:6. Turniej w Madrycie rozpoczęła od zwycięstw nad
nierozstawionymi Eugenie Bouchard, Swietłaną Kuzniecową i Robertą Vinci. W
ćwierćfinale wygrała z Caroline Garcią 6:4, 4:6, 6:4. W meczu o finał ponownie
odniosła porażkę w meczu z Szarapową, tym razem wynikiem 1:6, 4:6. W Rzymie
triumfowała nad Paulą Ormaecheą i Francescą Schiavone, w obu przypadkach
spotkaniach straciła pięć gemów. W meczu ćwierćfinałowym uległa Jelenie
Janković, przegrywając 4:6, 4:6. Na French Open pokonała Zhang Shuai 6:3, 6:0 i
Karolínę Plíškovą 6:3, 6:4. W trzeciej rundzie przegrała z Ajlą Tomljanović 4:6,
4:6.

Okres sezonu na kortach trawiastych rozpoczęła od turnieju w Eastbourne. Po raz
trzeci z rzędu zakończyła udział na I rundzie. Tym razem przegrała z Anastasiją
Pawluczenkową 4:6, 6:3, 6:7(4). Udział w Wimbledonie zaczęła od zwycięstwa 6:2,
6:1 nad kwalifikantką Andreeą Mitu. W kolejnej rundzie wygrała z Casey Dellacqua
6:4, 6:0. W trzecim spotkaniu pokonała inną kwalifikantkę Michelle Larcher de
Brito 6:2, 6:0. W meczu czwartej rundy uległa Jekatierinie Makarowej 3:6, 0:6.

Udział w US Open Series rozpoczęła od porażki w drugiej rundzie zawodów w
Stanford z Varvarą Lepchenko 3:6, 6:3, 4:6. W Montrealu pokonała Barborę
Záhlavovą-Strýcovą 6:4, 6:4 w meczu drugiej rundy, natomiast w kolejnym
spotkaniu zwyciężyła z Sabine Lisicki 6:1, 3:6, 6:3. W pojedynku ćwierćfinałowym
wygrała 6:2, 6:2 z Wiktoryją Azaranką, a w półfinale pokonała Jekatierinę
Makarową 7:6(1), 7:6(3). W meczu mistrzowskim triumfowała 6:4, 6:2 nad Venus
Williams, osiągając tym samym czternaste karierowe zwycięstwo w grze
pojedynczej. W Cincinnati pokonała w drugiej rundzie Kurumi Narę 6:2, 6:2, a w
następnym meczu wygrała z Sabine Lisicki 6:1, 6:1. W ćwierćfinale uległa
Caroline Wozniacki 4:6, 6:7(5). Udział w US Open rozpoczęła od zwycięstwa z
Sharon Fichman 6:1, 6:0. W drugiej rundzie przegrała z Peng Shuai 3:6, 4:6.

Okres gry w Azji rozpoczęła od turnieju w Seulu. W pierwszej rundzie pokonała
Polonę Hercog 6:3, 6:3, a w kolejnej zwyciężyła Chanelle Scheepers, nie tracąc
gema. W ćwierćfinale uległa Varvarze Lepchenko 7:6(4), 2:6, 2:6. Następnie
Radwańska wystąpiła w turnieju w Wuhan, gdzie odpadła w pierwszym meczu,
przegrywając z Caroline Garcią 6:3, 6:7(4), 6:7(7). W zawodach WTA Premier
Mandatory w Pekinie w pierwszej rundzie pokonała Coco Vandeweghe 6:4, 6:3, a w
meczu drugiej rundy przegrała z Robertą Vinci 4:6, 4:6.

W rozgrywkach WTA Finals w Singapurze wygrała wynikiem 6:2, 6:3 mecz fazy
grupowej z Kvitovą oraz przegrała 5:7, 3:6 z Wozniacki i 5:7, 7:6(4), 2:6 z
Szarapową. W półfinale uległa Simonie Halep 2:6, 2:6. Sezon zakończyła na
szóstym miejscu w rankingu singlowym WTA Tour.

W grudniu Radwańska poinformowała, że do jej sztabu szkoleniowego dołączyła
Martina Navrátilová.

Agnieszka Radwańska sezon 2015, tak jak rok wcześniej, rozpoczęła od udziału
razem z Jerzym Janowiczem w rozgrywkach Pucharu Hopmana. W fazie grupowej
reprezentanci Polski wygrali dwa mecze – 3:0 z Australią i 2:1 z Wielką
Brytanią; trzeci mecz z Francuzami Alizé Cornet i Benoît Paire rozpoczął się od
porażki Radwańskiej z Cornet w trzech setach 4:6, 6:2, 5:7. W drugiej rundzie
Janowicz pokonał Paire'a 6:4, 7:6 (8-6), co zagwarantowało Polakom grę w finale.
Na deblowe spotkanie z parą francuską Polacy wyszli na kort; wygrali pierwszego
seta 6:4 by następnie skreczować chcąc zachować siły na finał. Tam czekał ich
pojedynek z Sereną Williams i Johnem Isnerem. W pierwszej rundzie Radwańska
wygrała z Williams 6:4, 6:7(3), 6:1; w drugiej Janowicz uległ Isnerowi 6:7(10),
4:6. W decydującym mikście Polacy zwyciężyli 7:5, 6:3. Polska została 13. krajem
w historii triumfującym w Pucharze Hopmana, który uważa się za nieoficjalne
mistrzostwa świata par mieszanych. Kolejnym turniejem, w którym wzięła udział
Agnieszka Radwańska, były zawody w Sydney. W pierwszej rundzie wygrała z Alizé
Cornet 6:3, 6:2, natomiast w drugim meczu uległa Garbiñe Muguruzie 6:3, 6:7(4),
2:6. W Australian Open rozstawiona z numerem 6. pokonała w pierwszej rundzie
Kurumi Narę 6:3, 6:0. W kolejnym, trwającym zaledwie 44 minuty meczu zdominowała
Johannę Larsson łatwo wygrywając 6:0, 6:1. W trzeciej rundzie zmierzyła się z
Varvarą Lepchenko, odnosząc zwycięstwo wynikiem 6:0, 7:5. Następnie uległa Venus
Williams 3:6, 6:2, 1:6. Po pierwszym turnieju wielkoszlemowym spadła w rankingu
WTA Tour na 8. miejsce. W dniach 8–9 lutego wzięła udział w odbywającym się w
Krakowie spotkaniu I rundy Grupy Światowej Pucharu Federacji z Rosjankami.
Agnieszka Radwańska uległa Swietłanie Kuzniecowej 4:6, 6:2, 2:6, a w całym meczu
Polki przegrały 0–4.

Kolejnym turniejem Radwańskiej były zawody w Dubaju, które rozpoczęła od triumfu
w drugiej rundzie nad Caroline Garcią 6:3, 2:6, 6:3. W kolejnym meczu przegrała
z Garbiñe Muguruzą 4:6, 2:6. W Dosze Polka wygrała w drugiej rundzie z Flavią
Pennettą 6:1, 6:1. W swoim pierwszym ćwierćfinale w sezonie przegrała z Venus
Williams 4:6, 6:1, 3:6. W rozgrywkach w Indian Wells w drugiej rundzie pokonała
Alison Riske 6:3, 6:1, zaś w trzeciej uległa Heather Watson 4:6, 4:6. W Miami
wygrała z Anną Schmiedlovą 6:4, 7:5 i Iriną-Camelią Begu 6:2, 4:6, 6:2. W
czwartej rundzie przegrała 7:5, 0:6, 4:6 z Carlą Suárez Navarro. W Katowicach,
tak jak rok wcześniej, osiągnęła półfinał, pokonując dwie Belgijki: Yaninę
Wickmayer i An-Sophie Mestach, a także Klárę Koukalovą. W meczu o finał Polka
uległa Camili Giorgi 4:6, 2:6. Podczas barażu o Grupę Światową pokonała Martinę
Hingis, zaś dwukrotnie uległa Timei Bacsinszky – najpierw w singlu, a następnie
razem z Alicją Rosolską w meczu gry podwójnej przeciwko deblowi
Bacsinszky–Golubic. Po tej porażce drużyna spadła do Grupy Światowej II.

W marcu rozpoczął działalność polski fan club wspierający tenisistkę. W połowie
2015 roku Radwańska i jej menedżer Stuart Duguid, wyrazili zgodę na
funkcjonowanie fan clubu i udzielili mu autoryzacji.

Okres gry na kortach ceglanych Radwańska rozpoczęła od porażki 6:7(8), 4:6 z
Sarą Errani w pierwszej rundzie w Stuttgarcie. W kwietniu ze sztabu trenerskiego
Radwańskiej odeszła Martina Navrátilová. W Madrycie tenisistka pokonała Larę
Arruabarrenę oraz Casey Dellacquę, by w kolejnym meczu przegrać z Caroline
Wozniacki 3:6, 2:6. Na French Open rozstawiona z numerem 14. uległa w swoim
pierwszym meczu Annice Beck 2:6, 6:3, 1:6.

Rozgrywki na nawierzchni trawiastej zainaugurowała półfinałem osiągniętym w
Nottingham, gdzie pokonała Ałłę Kudriawcewą, Christinę McHale i Lauren Davis,
nie tracąc w żadnym meczu więcej niż czterech gemów. W spotkaniu o finał nie
sprostała Monice Niculescu, ulegając 7:5, 4:6, 4:6. W Eastbourne Polka
zwyciężyła Irinę Falconi, wyżej rozstawioną Karolínę Plíškovą oraz Cwetanę
Pironkową, a w półfinale Sloane Stephens. W finale Radwańska przegrała z Belindą
Bencic 4:6, 6:4, 0:6. Na Wimbledonie w pierwszej rundzie turnieju zwyciężyła z
Lucie Hradecką 6:3, 6:2, a następnie pokonała Ajlę Tomljanović 6:0, 6:2. W
kolejnym meczu wygrała z Casey Dellacquą 6:1, 6:4. W meczu o ćwierćfinał
triumfowała nad pogromczynią obrończyni tytułu – Jeleną Janković – 7:5, 6:4. W
spotkaniu następnej rundy pokonała Madison Keys 7:6(3), 3:6, 6:3, osiągając tym
samym trzeci półfinał na kortach All England Lawn Tennis and Croquet Club. W
meczu półfinałowym ponownie przegrała z Garbiñe Muguruzą 2:6, 6:3, 3:6.

Udział w US Open Series przygotowującym do ostatniego w sezonie turnieju
wielkoszlemowego Radwańska rozpoczęła w Stanford. Na inaugurację wygrała z
Misaki Doi 1:6, 6:2, 6:0. W ćwierćfinale uległa Angelique Kerber 6:4, 4:6, 4:6.
Turniej w Toronto Polka zaczęła od zwycięstwa nad Julią Görges 7:5, 6:3. W walce
o ćwierćfinał pokonała Alizé Cornet 6:2, 4:6, 6:4. W kolejnej fazie nie
sprostała Simonie Halep, przegrywając 6:0, 3:6, 1:6. Następny tydzień w turnieju
w Cincinnati zakończyła na pierwszej rundzie. W ostatnich zawodach cyklu w
Connecticut Polka doszła do ćwierćfinału, w którym uległa Petrze Kvitovej. W
wielkoszlemowym US Open pokonała w pierwszej rundzie Kateřinę Siniakovą 6:2, 6:3
i w drugiej rundzie Magdę Linette 6:3, 6:2, by zakończyć udział w turnieju po
przegranej w trzeciej rundzie z Madison Keys 3:6, 2:6.

Okres gry na kortach w Azji zainaugurowała zwycięstwem w zawodach WTA Premier w
Tokio. W turnieju pokonała, nie tracąc ani jednego seta, m.in. Karolínę
Plíškovą, Dominikę Cibulkovą, a w finale wynikiem 6:2, 6:2 Belindę Bencic.
Dzięki temu awansowała w rankingu WTA Tour na 7. miejsce. Na przełomie września
i października Polka brała udział w turnieju rangi WTA Premier 5 w Wuhan, gdzie
w pierwszym meczu uległa Venus Williams 1:6, 6:7(4). Następnie rywalizowała w
turnieju WTA Premier Mandatory w Pekinie. W rozgrywkach pokonała dwie
zawodniczki amerykańskie (Coco Vandeweghe i Madison Keys; obie po kreczu przy
stanie 6:3, 0:0) oraz dwie Niemki (Monę Barthel 4:6, 6:1, 6:4 i Angelique Kerber
6:1, 6:4). W półfinale nie sprostała jednak Garbiñe Muguruzie, przegrywając 6:4,
3:6, 4:6. W Tiencinie zdobyła szesnasty tytuł w karierze po półfinałowym
zwycięstwie 6:3, 6:1 nad Karolíną Plíškovą i finałowym triumfie 6:1, 6:2 z Danką
Kovinić. Tym samym Radwańska zapewniła sobie udział w kończącym sezon turnieju w
Singapurze i zrezygnowała z gry w Moskwie, gdzie otrzymała dziką kartę.

W fazie grupowej WTA Finals Polka przegrała z Mariją Szarapową 6:4, 3:6, 4:6 i
Flavią Pennettą 6:7(5), 4:6, lecz pokonanie Simony Halep 7:6(5), 6:1 zapewniło
jej drugie miejsce w grupie i awans do półfinału. Zmierzyła się w nim z Garbiñe
Muguruzą, z którą wygrała w trzech setach 6:7(5), 6:3, 7:5. W finale pokonała
Petrę Kvitovą 6:2, 4:6, 6:3, odnosząc pierwszy w karierze triumf w Turnieju
Mistrzyń.

Sezon 2015 zakończyła na piątym miejscu w rankingu singlowym WTA Tour. Zajęła
też trzecie miejsce w 81. Plebiscycie Przegląd Sportowy na najlepszego polskiego
sportowca roku.

Polka zaczęła sezon od startu w Shenzhen, pokonując Aleksandrę Krunić, Zhang
Shuai oraz Wang Qiang, Annę-Lenę Friedsam, by w ostatnim spotkaniu o tytuł
wygrać z Alison Riske 6:3, 6:2, zdobywając 18. tytuł w karierze. Dzięki
zwycięstwu krakowianka awansowała z piątego na czwarte miejsce w rankingu WTA
Tour, spychając z niego Mariję Szarapową, zostając w ten sposób rozstawioną z
numerem 4. na Australian Open. Z udziału w Sydney wycofała się. W pierwszym w
sezonie turnieju wielkoszlemowym dotarła do półfinału, eliminując Christinę
McHale 6:3, 6:2, Eugenie Bouchard 6:4, 6:2, Mónikę Puig 6:4, 6:0, a w czwartej
rundzie Annę-Lenę Friedsam 6:7(6), 6:1, 7:5, przegrywając w trzecim secie 2:5. W
ćwierćfinale pokonała Carlę Suárez Navarro 6:1, 6:3, zaś w meczu o finał musiała
uznać wyższość turniejowej jedynki Sereny Williams. Mecz zakończył się porażką
Polki 0:6, 4:6.

Następnie Polka wystąpiła w turnieju w Dosze, gdzie pokonała m.in. Monikę
Niculescu 7:5, 6:1 i Robertę Vinci 3:6, 6:2, 6:3. W półfinale rywalką była
Suárez Navarro, późniejsza zwyciężczyni turnieju. Hiszpanka miała w kalendarzu
jeszcze mecz gry podwójnej; z tego względu półfinał z jej udziałem musiał odbyć
się jako pierwszy. Radwańska miała najmniej czasu na regenerację z wszystkich
półfinalistek (poprzednie spotkanie zakończyło się już po północy czasu
miejscowego), co istotnie wpłynęło na przebieg spotkania – Polka wyraźnie
przegrała 2:6, 0:6. W Indian Wells zwyciężyła w swoim pierwszym meczu z Dominiką
Cibulkovą 6:3, 3:6, 7:5. Następnie pokonała Niculescu 6:2, 6:1 oraz Jelenę
Janković 6:3, 6:3 i Petrę Kvitovą 6:2, 7:6(3). W półfinale ponownie lepsza
okazała się Serena Williams. W Miami pokonała Alizé Cornet 6:0, 6:1 i Madison
Brengle 6:3, 6:2. Turniej zakończyła na czwartej rundzie, przegrywając z Timeą
Bacsinszky 6:2, 4:6, 2:6. Z powodu przewlekłego zapalenia barku Radwańska
zrezygnowała z udziału w turnieju w Katowicach i barażu o utrzymanie w II grupie
światowej Fed Cup.

Okres gry na nawierzchni ceglanej zainaugurowała w Stuttgarcie, gdzie po
pokonaniu Andrei Petković 1:6, 6:1, 6:2 i Karolíny Plíškovej 6:2, 7:6(8) w
półfinale przegrała z Laurą Siegemund 4:6, 2:6. Jako najwyżej rozstawiona
przegrała w pierwszej rundzie w Madrycie z Dominiką Cibulkovą 4:6, 7:6(3), 3:6.
Na French Open zwyciężyła w swoim pierwszym meczu z Bojaną Jovanovski 6:0, 6:2.
Następnie pokonała Caroline Garcia 6:2, 6:4 i Barborę Strýcovą 6:2, 6:7(6), 6:2.
W czwartej rundzie uległa Cwetanie Pironkowej 6:2, 3:6, 3:6. Prowadząc 6:2, 3:0
Radwańska miała mecz pod kontrolą. Niedzielny pojedynek był kilkakrotnie
przerywany przez opady deszczu; ostatecznie został przełożony dopiero na wtorek.
Po powrocie na kort Radwańska nie potrafiła przyzwyczaić się do nasiąkniętej
wodą mączki i przegrała 6 kolejnych gemów. Po drugim secie mecz ponownie został
przerwany, tym razem na dwie godziny. W trzecim secie Polka zdołała wygrać trzy
gemy, ale Pironkowa, która wyeliminowała niewymuszone błędy popełniane w
niedzielę, odwróciła losy meczu i awansowała po raz pierwszy do ćwierćfinału
French Open.

Pierwszym turniejem Radwańskiej rozgrywanym na nawierzchni trawiastej w tym
sezonie były zawody w Birmingham. W pierwszej rundzie trafiła na będącą w dobrej
dyspozycji Amerykankę Coco Vandeweghe, która tydzień wcześniej triumfowała w
Ricoh Open w holenderskim ’s-Hertogenbosch. Przy stanie 4:4 w pierwszym secie
zawodniczki musiały opuścić kort z powodu opadów deszczu. Mecz został wznowiony
kolejnego dnia, ale brytyjska aura znów dała o sobie znać, przez co rozpoczęcie
meczu znacznie się opóźniło. Przez opady w trakcie drugiego seta kort ponownie
musiał zostać zakryty. Kilkakrotne przerwy w meczu wybiły z rytmu obie
zawodniczki – po powrocie na kort Polka przełamała Amerykankę a set ostatecznie
zakończył się zwycięstwem Radwańskiej. W dziewiątym gemie trzeciego seta Polka
nie obroniła piłki meczowej; spotkanie zakończyło się porażką Radwańskiej 5:7,
6:4, 3:6. W Eastbourne wygrała dwa mecze – po kreczu Mirjany Lučić-Baroni przy
stanie 6:4, 2:1 oraz Eugenie Bouchard 6:3, 6:3, ale w ćwierćfinale ponownie
lepsza okazała się Dominika Cibulková z którą Radwańska tym razem przegrała 6:4,
6:7(2), 3:6. Przy prowadzeniu Radwańskiej 3:2 w drugim secie mecz został
przerwany z powodu opadów deszczu. Kolejnego dnia Słowaczka prezentowała się
znacznie lepiej na korcie niż Polka. W trzecim secie Cibulková przełamała
Radwańską i objęła prowadzenie 4:3. Od tamtego momentu Polka nie wygrała już
gema. Podobnie jak w Paryżu i w Birmingham Agnieszka Radwańska przegrała
spotkanie będąc zmuszona zejść z kortu z prowadzeniem. Na Wimbledonie pokonała w
pierwszej rundzie Katerynę Kozłową 6:2, 6:1. W kolejnym meczu wygrała z Aną
Konjuh 6:2, 4:6, 9:7, broniąc trzech piłek meczowych. Przy stanie 7:7 w
decydującym secie Chorwatka doznała kontuzji kostki pechowo stając na piłce.
Mimo dogrania meczu do końca, nie była już w stanie stawić czoła Polce. W
trzeciej rundzie zmierzyła się z Kateřiną Siniakovą, odnosząc zwycięstwo
wynikiem 6:3, 6:1. Pogromczynią Agnieszki w czwartej rundzie ponownie okazała
się Słowaczka. Polka przegrała to spotkanie z Dominiką Cibulkową 3:6, 7:5, 7:9,
nie wykorzystując piłki meczowej.

Cykl zawodów US Open Series miała rozpocząć od udziału w turnieju w Stanfordzie,
wycofała się z powodu kontuzji prawej ręki. W Montrealu wygrała z Monicą
Niculescu 6:1, 7:5, w trzeciej rundzie okazała się lepsza Anastasija
Pawluczenkowa wygrywając 4:6, 7:6(4), 1:6. Tydzień później na Igrzyskach
Olimpijskich w Rio de Janeiro przegrała w pierwszej rundzie gry pojedynczej z
Zheng Saisai 4:6, 5:7. Szybkie pożegnanie się z turniejem olimpijskim w singlu
Polka tłumaczyła trzydniową podróżą i przeziębieniem. 5 dni później w grze
mieszanej w parze z Łukaszem Kubotem ulegli w pierwszej rundzie rumuńskiej parze
Irina-Camelia Begu–Horia Tecău wynikiem 6:4, 6:7(1), 8–10. Polacy prowadzili w
spotkaniu 6:4, 5:4, ale Rumuni zdołali doprowadzić do tie-breaka i wygrali
drugiego seta. W decydującym super tie-breaku Polacy prowadzili do stanu 6:5,
jednak kolejne trzy wymiany należały do pary rumuńskiej. Radwańska i Kubot
zdołali wywalczyć jeszcze dwa punkty, jednak Begu i Tecău nie dali sobie wydrzeć
zwycięstwa i wygrali decydującą partię 10–8.

Po turnieju olimpijskim Agnieszka Radwańska wzięła udział zawodach w Cincinnati,
gdzie w pierwszym meczu pokonała Andreę Petković 6:0, 6:1, a w drugiej rundzie
Johannę Kontę 6:7(1), 6:4, 6:0. W ćwierćfinale przegrała z Simoną Halep 5:7,
1:6. Do turnieju w New Haven przystąpiła jako najwyżej rozstawiona. W drugiej
rundzie wygrała z Jeļeną Ostapenko 7:5, 6:1, w ćwierćfinale pokonała Kirsten
Flipkens 6:1, 6:4, natomiast w spotkaniu półfinałowym okazała się lepsza od
Petry Kvitovej 6:1, 6:1. W meczu o mistrzostwo spotkała się z Eliną Switoliną. W
pierwszym secie Polka dominowała na korcie. Dzięki wygranym dwudziestu punktom z
pierwszych dwudziestu siedmiu punktów meczu, szybko wyszła na prowadzenie 5-0.
Pierwszy set zakończył się już po 29 minutach z wynikiem 6:1. Drugi set był
znacznie bardziej wyrównany; obie zawodniczki trzykrotnie wzajemnie się
przełamywały. Mecz rozstrzygnął się w tie-breaku. Dzięki zdobytym pięciu punktom
z rzędu Polka zwyciężyła go 7–3, a cały mecz 6:1, 7:6(3). Polka w żadnym ze
spotkań w New Haven nie przegrała seta. Był to 19. tytuł w karierze Radwańskiej
i dzięki niemu triumfowała również w cyklu turniejów US Open Series. Na ostatnim
turnieju wielkoszlemowym w sezonie US Open wygrała z Jessica Pegula 6:1, 6:1 w
następnym meczu zwyciężyła Naomi Broady 7:6(9), 6:3. W trzeciej rundzie pokonała
Caroline Garcia 6:2, 6:3. Rywalizacje zakończyła na czwartej rundzie ulegając
Anie Konjuh 4:6, 4:6.

Jesienne starty w Azji rozpoczęła od turnieju w Tokio, gdzie była rozstawiona z
drugim numerem i broniła tytułu z ubiegłego roku. W II rundzie pokonała Barborę
Strýcovą 6:3, 3:6, 7:5. W ćwierćfinale wygrała z mistrzynią olimpijską z Rio de
Janeiro Mónicą Puig 6:2, 6:3. Dobrze dysponowana Polka zdobyła w tym spotkaniu 8
asów serwisowych, a po pierwszym podaniu wygrała 27 z 37 wymian. W półfinale
przegrała z pogromczynią Magdy Linette, wracającą do formy Dunką Caroliną
Wozniacki: 6:4, 5:7, 4:6.

W ostatnim tygodniu września wzięła udział w turnieju Dongfeng Motor Wuhan Open,
w którym zmagania rozpoczęła w II rundzie wygraną w meczu z Jekatieriną Makarową
– 6:4, 6:1, a w 1/8 finału zrewanżowała się Carolinie Wozniacki, wygrywając z
nią 6:4, 6:2. W ćwierćfinale przegrała ze Swietłaną Kuzniecową 6:1, 6:7(9), 4:6.

W październiku wzięła udział w turnieju China Open w Pekinie. W pierwszej
rundzie pokonała Wang Qiang 6:2. 6:2. W drugiej rundzie wygrała z Jekatieriną
Makarową 6:3, 6:4, a w 1/8 finału pokonała Carolinę Wozniacki z wynikiem 6:3,
6:1,a w ćwierćfinale pokonała Jarosławę Szwiedową 6:1, 6:2. W półfinale pokonała
Elinę Switolinę 7:6(3), 6:3. W finale pokonała Johannę Kontę 6:4, 6:2 i wygrała
swój 20. tytuł w karierze, nie przegrywając seta w całym turnieju. Było to
trzecie zwycięstwo Agnieszki Radwańskiej w turnieju rangi WTA Premier Mandatory
(poprzednio China Open w 2011 oraz Sony Ericsson Open w 2012 na kortach w
Miami). Tym samym Polka została czwartą zawodniczką, obok Sereny Williams,
Wiktorii Azaranki i Marii Szarapowej, z co najmniej trzema tytułami w turniejach
tej rangi.

Po tym sukcesie, Radwańska przystąpiła do obrony zeszłorocznego tytułu na
Tianjin Open. W 1/16 finału wygrała z Tatjaną Marią 6:1, 6:2; natomiast w 1/8
finału pokonała Jewgieniję Rodinę 6:1, 6:1, po czym wycofała się z turnieju z
powodu urazu prawego uda.

W kończącym sezon turnieju WTA Finals Radwańska - obrończyni tytułu z 2015 -
została rozstawiona z numerem 2. W fazie grupowej przegrała mecz ze Swietłaną
Kuzniecową (5:7, 6:1, 5:7), po czym zwyciężyła w spotkaniach z Garbiñe Muguruzą
(7:6(1), 6:3) i Karolíną Plíškovą (7:5, 6:3), co zapewniło jej awans do
półfinału, w którym uległa liderce rankingu Angelique Kerber - 2:6, 1:6.

Rozgrywki w sezonie 2017 rozpoczęła od walki o obronę tytułu w Shenzhen, gdzie
została rozstawiona z numerem 1. W pierwszej rundzie pokonała (po obronie piłek
meczowych) grającą z dziką kartą Duan Yingying 6:2, 6:7(4), 7:5, a następnie
zwyciężyła z Soraną Cîrsteą 6:0, 6:3. W ćwierćfinale przegrała z Alison Riske
2:6, 6:3, 0:6. W Sydney Polka zwyciężyła Christinę McHale 7:6(1), 6:1, w
ćwierćfinale Duan Yingying 6:3, 6:2, a w półfinale Barborę Strýcovą 6:1, 6:2. W
finale przegrała z Johannę Kontę 4:6, 2:6. W pierwszym w sezonie turnieju
wielkoszlemowy Australian Open Agnieszka została rozstawiona z numerem trzecim.
W pierwszej rundzie wygrała z Cwetaną Pironkową 6:1, 4:6, 6:1. W kolejnym meczu
przegrała z Chorwatką Mirjaną Lucić-Baroni 3:6, 2:6. Był to jej najsłabszy
występ w Melbourne od roku 2009.



https://pl.wikipedia.org/wiki/Top_Gear

Jego nadawanie rozpoczęto w 1977 roku, początkowo prowadziła go znana
prezenterka BBC Angela Rippon. Program zaczynał jako typowy informacyjny magazyn
motoryzacyjny, prezentujący nowe modele samochodów i inne zagadnienia związane z
motoryzacją, jak bezpieczeństwo na drodze. Wielki wzrost oglądalności Top Gear
nastąpił na początku lat 90., kiedy program zaczął prowadzić Jeremy Clarkson
zmieniając profil na niestroniący od kontrowersji magazyn z elementami show dla
miłośników samochodów, akcentujący również emocje i przyjemność z prowadzenia
pojazdów. Obok Jeremy'ego Clarksona, program prowadzili wówczas Quentin Willson
i kierowcy wyścigowi Tiff Needell oraz Vicki Butler-Henderson.

Pomimo nadal pojawiających się krytycznych opinii nt. profilu programu, Clarkson
prezentując swoją samochodową pasję, do dziś jest wierny idei poruszania emocji
widzów, m.in. poprzez kontrowersyjne poglądy i pomysły, w tym otwartą polemikę z
przepisami i ludźmi odbierającymi przyjemność płynącą z jazdy nieżyciowymi, jego
zdaniem, ograniczeniami i przepisami. Nie tylko wśród widzów jest znany z
prowokacyjnie antyekologicznych wypowiedzi i ogólnego stylu prowadzenia, który
można by scharakteryzować jako "bunt przeciw wszelkim formom rozdmuchanej
poprawności politycznej".

Po odejściu Clarksona, próbującego rozwijać własną karierę telewizyjną, show
nieco stonowało swój bezkompromisowy obraz. Jego sukces sprawił, że w połowie
lat 90. inne brytyjskie programy motoryzacyjne zaczęły imitować jego format (jak
Driven lub Pulling Power). Jednakże bez telewizyjnej osobowości Clarksona
widownia programu spadła z 6 do poniżej 3 milionów. W 2001 BBC zdecydowała
zakończyć program, w następstwie czego jego prezenterzy przeszli do brytyjskiego
kanału 5 telewizji, prowadząc tam program 5th Gear.

Top Gear powrócił na antenę BBC w 2002 roku po tym jak Jeremy Clarkson z
producentem Andy Wilmanem opracowali nowy format programu. Prezenterami zostali
Jeremy Clarkson, Richard Hammond i Jason Dawe, którego w 2003 roku zastąpił
James May. Po zakończeniu współpracy z Jeremy'im Clarksonem, Richardem Hammondem
i Jamesem May'em w 2015 roku, prezenterami zostali Chris Evans, Matt LeBlanc,
Sabine Schmitz, Chris Harris, Rory Reid i Eddie Jordan. 23 sezon miał premierę
29 maja w BBC Brit i ma 6 odcinków. 4 lipca 2016 roku Chris Evans ogłosił swoje
odejście z programu. Program jest realizowany w studiu w Dunsfold Park w Surrey
z udziałem stojącej wokół prezenterów publiczności.

Stałym elementem programu była rozmowa Clarksona z zaproszonym znanym gościem na
temat jego samochodów. W konkurencji "Gwiazda w samochodzie za rozsądną cenę"
(Star in a Reasonably Priced Car) goście ci próbowali swoich sił w okrążeniu
toru wyścigowego na lokalnym lotnisku, kolejno samochodami Suzuki Liana,
Chevrolet Lacetti i Kia Cee'd oraz Vauxhall Astra, a ich wyniki wędrowały do
rankingu. Od 23 sezonu tor został rozbudowany a zaproszeni goście wykonują
okrążenie w stylu rallycross samochodem Mini Cooper Rallycross.

Ranking tworzą również wyniki supersamochodów, testowanych na torze przez
mającego pozostawać anonimowym, kierowcę wyścigowego o pseudonimie Stig, co ma
wokół niego tworzyć aurę tajemniczości i niesamowitości. W jego rolę w
pierwszych dwóch sezonach programu wcielał się kierowca wyścigowy Perry
McCarthy. Tożsamość drugiego Stiga została ujawniona przez niego samego w 2010
roku. Jak się okazało, "białym Stigiem" był Ben Collins. Z powodu ujawnienia BBC
postanowiło w ekspresowym tempie rozwiązać z nim kontrakt. Trzeci Stig ponownie
występuje w białym kombinezonie.

W ostatnim odcinku 14 serii (wyemitowanym 3 stycznia 2010 roku), podczas
ceremonii Top Gear Awards, Clarkson zdecydował, aby pod koniec każdej dekady
ogłaszać "Samochód dekady". Jeremy skomentował, że Bugatti Veyron jest jedynym
samochodem, który jest warty tej nagrody.

Podczas nagrywania materiału do Top Gear, 20 września 2006 Richard Hammond
odniósł poważne obrażenia w wypadku samochodu o napędzie odrzutowym. W bolidzie
przy prędkości ok. 463 km/h (288 mil na godzinę) pękła przednia prawa opona. W
rezultacie pojazd wypadł z toru, kilkakrotnie koziołkował, by na koniec zaryć
się w murawie. Gdy ratownicy dotarli do prezentera był on nieprzytomny, odzyskał
jednak przytomność w oczekiwaniu na transport. Hammond niezwłocznie został
zabrany do szpitala w Leeds na OIOM, gdzie stwierdzono u niego między innymi
uraz mózgu. Mimo początkowych obaw, stan prezentera szybko się poprawiał.
Richard już w 30 godzin po wypadku chodził o własnych siłach i już w tydzień po
wypadku przetransportowano go do szpitala w Gloucestershire, bliżej jego domu.
Opiekujący się nim neurolog ocenił okres całkowitego powrotu do zdrowia na około
sześć miesięcy.

Zdaniem Clarksona zderzenie, które spowodowało te urazy, było jego pierwszym
poważnym wypadkiem od 31 lat.

19 listopada 2007 australijska stacja SBS ogłosiła, że wykupiła prawa do
produkcji ich własnej edycji programu Top Gear. W maju 2008 stacja SBS
potwierdziła, że prezenterami australijskiej edycji Top Gear będą Charlie Cox,
Warren Brown, Steve Pizzati i lokalny "kuzyn" Stiga.

Emisja w pierwszym sezonie rozpoczęła się 29 września 2008 roku i składała się z
ośmiu odcinków. W tym sezonie przetestowane zostały takie maszyny jak
Lamborghini Gallardo LP560-4, Audi R8 czy Nissan GT-R.

Emisja w drugim sezonie rozpoczęła się 11 maja 2009 roku. 19 grudnia 2008
ogłoszono, że Charlie Cox nie będzie prezenterem w drugim sezonie Top Gear
Australia i zastąpi go australijski muzyk James Morrison.

24 października 2009 roku potwierdzono, że Top Gear Australia przechodzi z SBS
do Nine Network. 21 czerwca 2010 roku zatrudniono dwóch nowych prezenterów
programu. Ze starej wersji pozostał Steve Pizzati, a nowymi prezenterami zostali
Shane Jacobson oraz Ewen Page.

15 września 2011, producenci programu całkowicie anulowali emisje 4 sezonu Top
Gear Australia. Powodem była drastycznie spadająca oglądalność programu.

Pierwotnie amerykańską edycję programu miała tworzyć stacja NBC. 21 kwietnia
2010 potwierdzono, że amerykańską edycję programu Top Gear wyprodukuje History.
Prezenterami programu zostali Tanner Foust, Adam Ferrara i Rutledge Wood.

7 lutego 2011, pojawiły się pierwsze plotki, jakoby powstała chińska edycja
programu Top Gear. Niecały miesiąc później, zostały potwierdzone informacje na
ten temat. Realizacją programu zajęła się chińska stacja telewizyjna CCTV, a
program został objęty cenzurą dlatego też jest emitowany po północy. 28 maja
2011, został wyemitowany pierwszy odcinek programu. Prezenterzy testowali w nim
BMW M3 Tiger Edition i zaprosili gościa, który zrobił okrążenie w wozie za
rozsądną cenę. Wozem za rozsądną cenę został Faw Besturn.

Pod koniec czerwca 2011 roku zapowiedziano stworzenie koreańskiej wersji
programu. Produkcją i emisją zajęła się telewizja XTM. Prezenterami zostali
kierowca wyścigowy Kim Jin-pyo, entuzjasta samochodów i motorów Kim Kap-soo oraz
kierowca wyścigowy Yeon Jung-hoon. Pierwszy z 13 odcinków pierwszej serii został
wyemitowany 20 sierpnia 2011 roku.



https://pl.wikipedia.org/wiki/Klub_Wybitnego_Reprezentanta

Klub Wybitnego Reprezentanta (pełna nazwa: Klub Wybitnego Reprezentanta Polski w
piłce nożnej mężczyzn) – grupa zrzeszająca polskich piłkarzy (byłych lub
aktualnych reprezentantów kraju), którzy rozegrali co najmniej 80 meczów (od
2014) albo co najmniej 60 meczów (przed 2014) w narodowej reprezentacji Polski w
piłce nożnej.

Klub został utworzony uchwałą Polskiego Związku Piłki Nożnej w dniu 17 września
1999 i pod jego egidą funkcjonuje. Początkowo przyjęto zasadę, że funkcję
Przewodniczącego pełnić będzie zawodnik z największą liczbą występów w kadrze A,
toteż automatycznie mianowano nim Grzegorza Latę, który funkcję tę miał
sprawować do czasu pobicia jego rekordu. W wyniku wyboru Grzegorza Laty na
prezesa Polskiego Związku Piłki Nożnej, 7 stycznia 2009 mianowano jego następcę
na stanowisku przewodniczącego KWR – Władysława Żmudę. 31 października 2012
zastąpił go na tym stanowisku Dariusz Dziekanowski (w momencie obejmowania
funkcji znajdował się na 17. miejscu wśród członków KWR).

Genezy powołania Klubu można zacząć szukać na początku lat 90. XX w. Podczas
narady zorganizowanej w siedzibie Przeglądu Sportowego 15 maja 1992 grupa
polskich historyków i statystyków futbolu (głównie dziennikarzy) wraz z
przedstawicielami PZPN zweryfikowała wszystkie międzynarodowe spotkania z
udziałem pierwszej reprezentacji Polski od początku jej istnienia (tj. 1921),
uznając część z nich za spotkania nieoficjalne. Sporządzono listę oficjalnych
meczów męskiej kadry narodowej, którą 26 sierpnia 1997 zatwierdziło Prezydium
Zarządu PZPN. Nie znalazło się na niej w sumie 25 potyczek rozegranych w latach
1925–1976 z zespołami amatorskimi (krajów, które tylko spotkania reprezentacji
zawodowej uznawały za oficjalne), bądź olimpijskimi.

27 czerwca 2012 roku przewodniczący Klubu, Władysław Żmuda, złożył wniosek o
wykluczenie z grupy Jana Tomaszewskiego, motywując to jego zdaniem
„bulwersującymi wypowiedziami pod adresem polskiej drużyny narodowej startującej
w mistrzostwach Europy 2012 i poszczególnych piłkarzy”. 28 czerwca 2012 roku Jan
Tomaszewski podjął decyzję o odejściu z Klubu.

Aktualnie do Klubu należy 42 zawodników, pogrubioną czcionką oznaczono wciąż
aktywnych zawodników.



https://pl.wikipedia.org/wiki/Tomasz_Kuszczak

Tomasz Kuszczak (ur. 20 marca 1982 w Krośnie Odrzańskim) – polski piłkarz,
bramkarz. Reprezentant Polski. Obecnie jest zawodnikiem Birmingham City.

Karierę zaczynał we wrocławskim Śląsku, następnie wyjechał do Niemiec, gdzie
trenował w zespołach: KFC Uerdingen 05 i Hertha Berlin. W berlińskim klubie nie
rozegrał jednak ani jednego meczu ligowego i w 2004, na zasadzie wolnego
transferu, przeszedł do West Bromwich Albion, gdzie wywalczył miejsce w
pierwszym składzie i był uważany za czołowego bramkarza Premier League. Jego
interwencja z 15 stycznia 2006 w końcówce meczu przeciwko Wigan Athletic została
uznana paradą sezonu przez widzów BBC. W sezonie 2005/06 jego drużyna nie
zdołała się jednak utrzymać w najwyższej klasie rozgrywkowej.

10 sierpnia 2006 Kuszczak podpisał czteroletni kontrakt z Manchesterem United,
przechodząc do niego za (jak się szacuje) kwotę 4,3mln €. W zespole Czerwonych
Diabłów zadebiutował 12 września 2006 w towarzyskim meczu przeciwko FC Sevilla.
W 1. składzie zadebiutował 17 września 2006 przeciwko Arsenalowi Londyn na
stadionie Old Trafford przy dopingu 75 595 kibiców, co było rekordem tego
stadionu, a także angielskiej Premiership. W debiucie popisał się obroną rzutu
karnego. Jednak jego trud poszedł na marne, gdyż pod koniec meczu przepuścił
bramkę w sytuacji sam na sam z napastnikiem Adebayorem i MU przegrał 0:1. W tym
sezonie był drugim bramkarzem w klubie rywalizującym z Edwinem van der Sarem.

W sezonie 2006/2007 wraz z Czerwonymi Diabłami zdobył mistrzostwo Anglii. W
Lidze Mistrzów, w której Manchester doszedł do półfinału, nie zagrał ani minuty.

W sezonie 2007/2008 drużyna obroniła tytuł mistrza Anglii. Kuszczak po części
przyczynił się do tego sukcesu, rozgrywając 9 spotkań ligowych.

W Lidze Mistrzów rozegrał 5 meczów. Zadebiutował 2 października 2007, w
spotkaniu przeciwko drużynie AS Roma na Old Trafford (1:0). W finale 21 maja
2008 – zakończonym zwycięstwem Manchesteru United nad Chelsea – znalazł się
wśród zawodników rezerwowych.

W meczu ćwierćfinałowym Pucharu Anglii z Portsmouth za faul w polu karnym
obejrzał czerwoną kartkę. Sędzia podyktował także rzut karny, który gracze
Porstmouth wykorzystali, wygrywając tym samym mecz i awansując do półfinału.
Była to jednak jedyna wpadka Polaka w tym sezonie, generalnie spisywał się
dobrze, co spowodowało, że wygrał rywalizację z Benem Fosterem na pozycji
rezerwowego bramkarza. Otrzymał także wyróżnienie "Parada Sezonu 2007/2008"
(Save of the season) za interwencję z meczu przeciwko Birmingham City od
dziennikarzy Daily Mail.

Na początku sezonu 2009/2010 z powodu niedyspozycji Edwina van der Sara
podstawowym bramkarzem był Foster. Po niedługim czasie jego miejsce zajął
Kuszczak. W tym czasie rozegrał najwięcej meczów z rzędu odkąd przybył do
Manchesteru – zagrał w 11 kolejnych spotkaniach, w tym ośmiu ligowych. W
spotkaniu z Birmingham City został wybrany najlepszym graczem spotkania.

Tomasz Kuszczak zaczął sezon 2011/12 jako czwarty bramkarz Manchesteru United.
Pomimo pięciu lat pobytu w Manchesterze nie był w stanie przekonać do siebie
doświadczonego trenera Alexa Fergusona, nieustannie przegrywając rywalizacje z
innymi bramkarzami. Fakt przejścia przez dotychczasowego pierwszego bramkarza
Man U, Edwina van der Sara na sportową emeryturę nie tylko nie pomógł
Kuszczakowi w uzyskaniu statusu pierwszego bramkarza, ale również spowodował
zakup dwóch nowych perspektywicznych bramkarzy, którym Kuszczak musiał ustąpić
miejsca. W pierwszym meczu ligowym w sezonie (zwycięstwo 2:1 nad West Bromwich
Albion F.C.) nie załapał się do składu "Czerwonych Diabłów". Pierwszym
bramkarzem na ten sezon został Hiszpan David de Gea, drugim Duńczyk Anders
Lindegaard, a trzecim reprezentant angielskich młodzieżówek (U-16, U-17, U-18,
U-19, U-20) Ben Amos. Przed sezonem Kuszczak był przymierzany do kilku klubów z
końca tabeli Premiership jednakże żaden z nich nie zdecydował się zakupić
Kuszczaka albo nie był w stanie wyłożyć kwoty, która umożliwiłaby Polakowi
zmianę barw klubowych.

21 lutego 2012 został wypożyczony do końca sezonu do klubu Watford F.C.,
występującego w rozgrywkach Football League Championship. 25 lutego zadebiutował
w przegranym 0:3 meczu z Southampton F.C. Po upływie okresu wypożyczenia i
równocześnie wraz z końcem kontraktu z Manchesterem United dniu 1 czerwca 2012
został piłkarzem bez przynależności klubowej.

19 czerwca 2012 roku podpisał dwuletni kontrakt z klubem Brighton & Hove Albion,
występującym w angielskiej drugiej klasie rozgrywkowej Championship.
Zadebiutował 14 sierpnia w spotkaniu Pucharu Ligi ze Swindon Town. Jego drużyna
przegrała 0:3. Po zakończeniu sezonu 2013/2014 został wolnym zawodnikiem. 3
listopada 2014 podpisał krótkoterminowy kontrakt z Wolverhampton Wanderers. 16
stycznia 2015 przedłużył go do końca sezonu. W sezonie 2015/16 występuje w
Birmingham City (klub również w lidze Championship).

Wielokrotny reprezentant Polski w niższych kategoriach wiekowych, mistrz Europy
U-18 w 2001 roku. W drużynie narodowej debiutował 11 grudnia 2003 w meczu z
Maltą.

28 maja 2008 został powołany do kadry Reprezentacji Polski na Euro 2008, jednak
6 czerwca 2008 został z niej, z powodu kontuzji, wykluczony. Na jego miejsce
został powołany Wojciech Kowalewski.

30 października 2009 dostał został powołany do kadry na listopadowe mecze z
Rumunią i Kanadą, przez nowego selekcjonera Franciszka Smudę. 14 listopada w
meczu z Rumunią (0:1) po półtorarocznej przerwie znowu stanął między słupkami
Polskiej reprezentacji.



https://pl.wikipedia.org/wiki/Kielce

Kielce – miasto na prawach powiatu w środkowo-wschodniej Polsce, stolica
województwa świętokrzyskiego. Położone w Górach Świętokrzyskich, nad rzeką
Silnicą, historycznie w Małopolsce. Centralny ośrodek aglomeracji kieleckiej.
Stanowi regionalne centrum gospodarcze, naukowe, kulturalne oraz
wystawienniczo-targowe.

Miasto zamieszkuje 198 857 mieszkańców (stan na 31 grudnia 2014), natomiast jego
powierzchnia wynosi 109,45 km² (stan na 28 listopada 2011).

Kielce położone są w Górach Świętokrzyskich. W obrębie miasta ulokowane są pasma
Kadzielniańskie i Dymińskie. Kielce przecina niewielka rzeka Silnica, będąca
prawostronnym dopływem Bobrzy. Na terenie miasta znajduje się szereg rezerwatów
przyrody ożywionej i nieożywionej, m.in. Kadzielnia, Karczówka, Ślichowice,
Wietrznia, Biesak-Białogon. Ponadto granice administracyjne miasta obejmują
sporą część Chęcińsko-Kieleckiego Parku Krajobrazowego. Historycznie i kulturowo
Kielce leżą w północnej Małopolsce, w ziemi sandomierskiej. Charakterystyczną
mową tego regionu jest tzw. gwara kielecka, którą posługują się mieszkańcy
południowej i środkowej części regionu. Miasto charakteryzuje się znaczną
różnicą poziomów – od 260 do 408 m n.p.m. (najwyższe wzniesienie: Telegraf,
najniżej położone miejsce – dolina Silnicy).

Legenda wiąże powstanie Kielc z Mieszkiem, synem Bolesława Szczodrego. Przed
ponad 900 laty w miejscu, gdzie dziś leży stolica województwa świętokrzyskiego,
były nieprzebyte, pełne zwierzyny lasy, które przyciągały myśliwych. Polował tu
także Mieszko. Kiedy w pogoni za zwierzyną zgubił swoich kompanów, wyjechał na
nieznaną polanę i strudzony zasnął w trawie. Przyśniło mu się, że został
napadnięty przez zbójców, a ci usiłują wlać mu do ust truciznę. Gdy zaczął już
tracić siły, nagle objawił mu się św. Wojciech, uniósł pastorał i na ziemi
nakreślił kręty szlak, który przemienił się w strumień wody. Mieszko obudził
się, nieopodal ujrzał źródło. Woda w nim była smaczna, przejrzysta, taka jak we
śnie. Poczuł przypływ nowych sił i szybko odnalazł swój orszak. Odjeżdżając z
polany Mieszko zauważył ogromne, białe kły nieznanego zwierzęcia, być może
dzika. Zapowiedział, że wybuduje tu gród z kościołem. Niedługo potem zbudowano w
sercu puszczy osadę. Na polanie postawiono kościół pw. św. Wojciecha, a
strumień, z którego woda przywróciła księciu siły, mianowano Silnicą. Osadę
nazwano zaś Kiełce – na pamiątkę znalezionych tajemniczych kłów. Nazwa z biegiem
czasu przekształciła się w Kielce.

Podstawą rozwoju gospodarczego miasta była – począwszy od XV wieku –
eksploatacja i przetwórstwo surowców mineralnych: rud żelaza, miedzi i ołowiu
oraz marmurów i piaskowców. Dziś rozwija się tu m.in. przemysł budowlany,
materiałów budowlanych, elektromaszynowy, a także spożywczy i przetwórczy. W
Kielcach swoje siedziby mają m.in. Cersanit, Barlinek, Opoczno, Echo Investment,
North Fish, Kolporter oraz Vive. Znajdują się tu także zakłady produkcyjne WSP
Społem (producent Majonezu Kieleckiego), Kerry Polska, Iskra, Chemar, DS Smith
oraz SHL (znana głównie z produkcji motocykli starszej generacji). Targi Kielce
są obecnie wiceliderem rynku targowego w Polsce. W miejscowości działało
Państwowe Gospodarstwo Rybackie Kielce.

W ostatnich latach w Kielcach powstały trzy galerie handlowe: Centrum Radomska,
Pasaż Świętokrzyski oraz Galeria Echo, która po zakończonej w 2011 roku
rozbudowie stała się największą galerią w Polsce pod względem liczby sklepów. 16
maja 2012 otwarta została Galeria Korona. Planowana była również budowa Centrum
Plaza, jednakże grunty pod tę realizację zostały już sprzedane i w tym miejscu
planowana jest budowa nowych bloków mieszkalnych. Wyremontowany został także
główny deptak miasta: ulica Sienkiewicza, na której znajduje się kilka domów
handlowych oraz wiele mniejszych sklepów, butików i lokali usługowych. Oprócz
centrów handlowych, w mieście funkcjonują 2 targowiska miejskie – przy ul.
Seminaryjskiej oraz ul. Mielczarskiego, a także kilka mniejszych targowisk
położonych przy osiedlach mieszkaniowych.

Według stanu na 30 czerwca 2014 w Kielcach mieszkało 199 475 osób, w tym 93 792
mężczyzn i 105 683 kobiet.

Liczba osób zameldowanych na terenie Kielc ogółem 191 605 (stan na
dzień 30.11.2015r.)[1]

Największą populację Kielce odnotowały w 1991 roku – według danych GUS 215 005
mieszkańców

Kielce są siedzibą władz powiatu kieleckiego oraz samorządowego województwa
świętokrzyskiego.

W Kielcach urzęduje wojewoda świętokrzyski oraz organy administracji
niezespolonej takie jak: dyrektor izby celnej, naczelnik urzędu celnego,
dyrektor okręgowego urzędu górniczego, naczelnik obwodowego urzędu miar,
dyrektor izby skarbowej, naczelnicy pierwszego i drugiego urzędu skarbowego,
dyrektor urzędu kontroli skarbowej, dyrektor urzędu statystycznego, szef
wojewódzkiego sztabu wojskowego oraz dwaj wojskowi komendanci uzupełnień
(Kielce-Bukówka i Kielce-Śródmieście). Mieści się tu również oddział Urzędu
Dozoru Technicznego, a także delegatura Ministerstwa Skarbu Państwa.

W Kielcach znajduje się sąd okręgowy (jednostką nadrzędną jest dla niego Sąd
apelacyjny w Krakowie) oraz sąd rejonowy wraz z jednostką powołaną do
rozpoznawania spraw gospodarczych i upadłościowych. Od 1 lipca 2005 roku działa
również wojewódzki sąd administracyjny. Funkcjonuje prokuratura okręgowa i dwie
prokuratury rejonowe: Kielce-Wschód i Kielce-Zachód. W kieleckiej dzielnicy
Piaski znajduje się areszt śledczy.

Przez Kielce przechodzi niebieski szlak turystyczny z Chęcin do Łagowa. Na
terenie dawnego kamieniołomu na Kadzielni znajduje się podziemna trasa
turystyczna mająca ok. 160 metrów.

W granicach administracyjnych Kielc znajduje się część Chęcińsko-Kieleckiego
Parku Krajobrazowego, Kielecki Obszar Chronionego Krajobrazu, a także 5
rezerwatów przyrody:

W Kielcach znajduje się centrum powiadamiania ratunkowego, które obsługuje
zgłoszenia alarmowe kierowane do numerów alarmowych 112, 997, 998 i 999.

Kielce nie posiadają jednolitego, usankcjonowanego ustawą podziału
administracyjnego, stąd nie można jednoznacznie określić granic poszczególnych
części. W skład miasta wchodzą następujące części: Baranówek, Barwinek,
Białogon, Biesak, Bocianek, Bukówka, Cedro Mazur, Cegielnia, Centrum, Czarnów,
Dąbrowa, Dobromyśl, Domaszowice Wikaryjskie, Dyminy, Herby, Jagiellońskie,
Karczówka, KSM, Łazy, Na Stoku, Nowy Folwark, Niewachlów I, Niewachlów II,
Osiedle Jana Czarnockiego, Osiedle Jana Kochanowskiego, Ostra Górka, Pakosz,
Panorama, Piaski, Pietraszki, Pod Dalnią, Podhale, Podkarczówka, Pod Telegrafem,
Posłowice, Sady, Sandomierskie, Sieje, Sitkówka, Skrzetle, Słoneczne Wzgórze,
Słowik, Szydłówek, Ślichowice, Osiedle Świętokrzyskie, Uroczysko, Wielkopole,
Wietrznia, Zacisze, Zagórska Południe, Zagórska Północ, Zagórze, Zalesie,
Osiedle Związkowiec.

Historia kieleckich mediów sięga 1870 roku, kiedy to w trudnych czasach
przepełnionych carskimi represjami wyszedł pierwszy numer Gazety Kieleckiej,
ukazującej się dwa razy w tygodniu w środy i w soboty (wersja zdigitalizowana
dostępna w Wojewódzkiej Bibliotece Publicznej). W tym samym roku działalność
rozpoczęli redaktorzy periodyku Pamiętnik kielecki, zawierającego artykuły o
tematyce historyczno-krajoznawczej. Po II wojnie światowej wydawano dzienniki:
„Słowo Ludu” (od 27 września 1949) oraz „Echo Dnia” (od 1971). Historia
radiofonii w Kielcach sięga początków lat 50. XX wieku. Wówczas to, 2
października 1952, Radio Kielce nadało swoją pierwszą audycję za pomocą sieci
radiowęzłowej rozmieszczonych w całym mieście. Stacja zyskała swój pierwszy
nadajnik radiowy w 1957 roku, na terenie ówczesnej siedziby radia przy ul.
Świerczewskiego (dziś Jana Pawła II). Sygnał nadawany był na częstotliwości
1484 kHz, zaś jego zasięg wynosił około 20 km wokół miasta. Pierwsza prywatna
stacja radiowa w mieście – Radio FaMa rozpoczęło nadawanie 17 września 1995 1
stycznia 2005 r., po wielu latach starań, uruchomiono samodzielny oddział
Telewizji Polskiej – TVP Kielce z siedzibą w Kieleckim Centrum Kultury. Oprócz
tego w mieście działa Nowa TV Kielce dostępna w sieci telewizji kablowej Vectra,
oraz utworzona w 2007 roku z inicjatywy władz miasta Internetowa Telewizja
Kielce.

Sieć drogowa na terenie miasta składa się z dróg krajowych, wojewódzkich,
powiatowych, gminnych i wewnętrznych. Wszystkimi drogami publicznymi zarządza
Miejski Zarząd Dróg w Kielcach. Kielce stanowią węzeł komunikacyjny, przez
miasto przebiegają drogi międzynarodowe i krajowe:

Nawierzchnię twardą ulepszoną (bitumiczną, betonową, z kostki prefabrykowanej)
posiada 220,6 km dróg (57,5% wszystkich dróg) – drogi krajowe i wojewódzkie oraz
część dróg powiatowych i gminnych. Nawierzchnię twardą nieulepszoną (tłuczniową,
żużlową itp.) posiada 32,4 km dróg (8,4% wszystkich dróg). Nawierzchnię gruntową
posiada 131 km dróg. (34,1% wszystkich dróg). Na terenie miasta funkcjonuje
około 60 ulic nie zakwalifikowanych do żadnej z powyższych kategorii.

Transport kolejowy jest obecny w Kielcach od 1885, kiedy to ukończono budowę
linii łączącej Iwanogród (Dęblin) z Dąbrową Górniczą, przebiegającej przez
centrum miasta. Obecnie Kielce stanowią skrzyżowanie linii kolejowych łączących
Warszawę, Kraków i Częstochowę:

W granicach administracyjnych miasta znajduje się stacje kolejowe: dworzec
kolejowy Kielce, Kielce Białogon i Kielce Herbskie, przystanki: Kielce Czarnów
(stanowiący część stacji Kielce Herbskie) i Słowik Przystanek, oraz przystanek
Kielce Piaski z leżącym tuż obok posterunkiem odgałęźnym Piaski koło Kielc.
Przez teren miasta przebiegają także dwie łącznice kolejowe:

Cywilne lotnisko sportowe Kielce-Masłów, posiadające drogę startową o długości
1155 m, może przyjmować samoloty do 20 pasażerów. Rozmowy pomiędzy władzami
województwa a prywatną firmą lotniczą na temat uruchomienia regularnych połączeń
zakończyły się fiaskiem.

W 2006 zapadła decyzja o lokalizacji nowego portu lotniczego na terenach Obic i
Grabowca w gminach Morawica i Chmielnik. W 2012 wykonano pierwsze prace
budowlane, polegające na przebudowie napowietrznej linii elektroenergetycznej.
Jednakże z końcem 2013 wygasła wydana przez Urząd Lotnictwa Cywilnego promesa
zezwalająca na założenie lotniska cywilnego w Obicach. Kilka miesięcy wcześniej
Generalna Dyrekcja Ochrony Środowiska uchyliła decyzję środowiskową. Do maja
2014 roku na planowaną inwestycję przeznaczono ponad 31 mln zł.

Najbliższe międzynarodowe lotniska znajdują się w Radomiu-Sadkowie,
Krakowie-Balicach, Katowicach-Pyrzowicach, Warszawie-Okęciu, Łodzi-Lublinku,
Rzeszowie-Jasionce oraz Lublinie-Świdniku.

Ok. 31 km na północny zachód od miasta ulokowane jest prywatne, śmigłowcowe
lądowisko Gliniany Las.

Komunikacji miejska w Kielcach funkcjonuje od 22 lipca 1951 roku, gdy powstał
Wydział, a następnie Zakład Komunikacji Miejskiej w ramach Miejskiego
Przedsiębiorstwa Gospodarki Komunalnej w Kielcach, istniejący do dzisiaj pod
nazwą Miejskiego Przedsiębiorstwa Komunikacji. (Pełna historia komunikacji
miejskiej w Kielcach, wraz z historią biletów, dostępna na Kieleckiej Platformie
Komunikacyjnej)

W 2003 roku, w formie zakładu budżetowego gminy Kielce, powstał Zarząd
Transportu Miejskiego z siedzibą przy ul. Głowackiego 4. Organ zarządza i
nadzoruje komunikację miejską w imieniu miasta Kielce (tworzy rozkłady, nakłada
kary na przewoźnika itp.) Dyrektorem ZTM jest Marian Sosnowski, zaś jego
zastępcą Barbara Damian. Nadzór nad przewozami, sprawuje kierownik Działu
Przewozów Zbigniew Michnicki. Przewoźnikiem jest Miejskie Przedsiębiorstwo
Komunikacji, z siedzibą i bazą przy ul. Jagiellońskiej 92, zarządzane przez
Prezesa Elżbietę Śreniawską.

W latach 2004–2009 liczba pasażerów kieleckiej komunikacji miejskiej spadła z
33,9 mln do 30,3 mln. W następnych czterech latach zaczęła rosnąć, osiągając w
2013 poziom 35,1 mln osób. Główny powód wzrostu stanowiły: zakup 40 autobusów i
utworzenie 13 nowych linii komunikacyjnych, zakup Systemu Informacji
Pasażerskiej oraz wprowadzenie systemu Kieleckiej Karty Miejskiej.

W Kielcach funkcjonuje Platforma Komunikacyjna będąca oddolną inicjatywą
społeczną. Założyciel – Filip Jackowski – skupia pasażerów komunikacji
miejskiej, którym zależy na poprawie jakości transportu zbiorowego w stolicy
województwa Świętokrzyskiego. Na swoim koncie mają wiele istotnych zmian, a
pasażerowie w większości są zwolennikami ich działań. Współpracują z Zarządem
Transportu Miejskiego.

Historia komunikacji autokarowej w Kielcach sięga 1945, kiedy to powołano
Okręgową Bazę PKS. Już w 1946 organizowane były regularne kursy do Krakowa,
Warszawy, Jeleniej Góry, Cieplic oraz do ościennych miejscowości. W 1984 oddano
do użytku Dworzec PKS w Kielcach, wówczas jeden z najnowocześniejszych tego typu
obiektów w Europie. Jego nietypowa architektura oraz nowatorskie rozwiązania
komunikacyjne kwalifikują go do grona najciekawszych atrakcji miasta. Po roku
1990 kielecki PKS został przemianowany na Przedsiębiorstwo Państwowej
Komunikacji Samochodowej SA w Kielcach, od tego czasu prowadzi regularną
komunikację pasażerską dalekobieżną i międzynarodową. W listopadzie 2010 roku
Ministerstwo Skarbu Państwa podjęło decyzję o postawieniu spółki w stan
likwidacji ze względu na złą kondycję finansową.

Mieszkańcy miasta wybierają posłów i senatorów z okręgów wyborczych z siedzibą
komisji wyborczej w Kielcach, a posłów do Parlamentu Europejskiego z okręgu
wyborczego nr 10.

Dzięki inicjatywie „Komitetu Referendalnego” 12 czerwca 2016 roku mieszkańcy
miasta mieli okazję uczestniczyć w „Referendum w sprawie odwołania prezydenta
miasta Kielce Wojciecha Lubawskiego”.Nieoficjalnie frekwencja wynosiła ok. 20%,

Kielce są miastem stawiającym na sport. W mieście funkcjonuje dzisiaj 113
zarejestrowanych klubów i stowarzyszeń sportowych. Do dyspozycji mieszkańców
udostępniona jest bogata baza sportowa, na którą składa się m.in. jeden z
najnowocześniejszych stadionów piłkarskich w Polsce – Stadion Miejski w
Kielcach, 9 hal sportowych (w tym Hala Legionów z widownią na 4200 miejsc),
Stadion Lekkoatletyczny przy ul. Bocznej 15 oraz 5 krytych pływalni. W
miejscowości Miedziana Góra, 12 km od centrum miasta znajduje się Tor wyścigowy
Kielce, będący jednym z 2 tego typu obiektów w Polsce. Do najbardziej
utytułowanych kieleckich klubów sportowych należą:

Nagroda Miasta Kielce to prestiżowe, przyznawane corocznie (od 1995) wyróżnienie
dla osób, które swoją postawą, pracą i działalnością przyczyniły się do promocji
i rozwoju Kielc. Laureat otrzymuje statuetkę oraz drobną nagrodę pieniężną.

Nagroda przyznawana jest uczniom i absolwentom szkół ponadgimnazjalnych danego
roku szkolnego za wybitne osiągnięcia w dziedzinie nauki, kultury, sportu oraz
działalności społecznej, a w szczególności:

Poniżej w kolejności chronologicznej wymienione są osoby, które otrzymały od
miasta honorowe obywatelstwo. W przypadku Józefa Piłsudskiego obywatelstwo to
zostało zawieszone aż do lat 90. XX wieku.

Od 5 października 2009 roku działa w Kielcach konsul honorowy Republiki
Federalnej Niemiec. Funkcję tę pełni prezes Targów Kielce dr Andrzej Mochoń.



https://pl.wikipedia.org/wiki/Jaros%C5%82aw_Soko%C5%82owski_(Masa)

Jarosław Sokołowski, ps. „Masa” (ur. 1962 w Pruszkowie) – polski przestępca,
obecnie świadek koronny, zajmujący niegdyś wysoką pozycję w tzw. gangu
pruszkowskim; zwany Masą ze względu na dużą masę ciała.

Został zatrzymany przez policję 30 grudnia 1999 roku pod zarzutem wymuszenia
rozbójniczego. W połowie czerwca 2000 roku, po pięciu miesiącach wyszedł z
aresztu i zaczął współpracować z prokuraturą. Sąd, w toczącym się na Bemowie w
Warszawie (we wrześniu 2002 roku) procesie gangu pruszkowskiego nadał mu status
świadka koronnego. Po jego zeznaniach dokonano aresztowania członków tzw.
zarządu Pruszkowa.

Dwukrotnie żonaty. Z Elżbietą Sokołowską dwójka dzieci, w 2015 ożenił się z byłą
modelką.

Mieszkaniec Komorowa koło Warszawy. Ojciec Jarosława Sokołowskiego był
pięściarzem. Trenował w Legii Warszawa. Nie odnosił jednak większych sukcesów
sportowych. Kiedy Jarosław Sokołowski miał dwa lata, ojciec porzucił rodzinę.
Ciężar wychowania jedynego syna spadł na matkę, która pracowała w jednej z
miejscowych fabryk. Zarabiała niewiele.

Po ukończeniu szkoły podstawowej Jarosław Sokołowski uczęszczał do Technikum
Samochodowego w Grodzisku Mazowieckim oraz do Zespołu Szkół Budowlanych w
Pruszkowie. Później zajmował się m.in. handlem walutą pod miejscowym Peweksem.

Przestępcze terminowanie rozpoczął u Ireneusza P., ps. „Barabasz”. Na przełomie
lat 80. i 90. „pracował” w organizacji założonej m.in. przez: Andrzeja
Kolikowskiego, ps. „Pershing”, Wojciecha Kiełbińskiego, ps. „Kiełbasa”, Leszka
Danielaka, ps. „Wańka”, Czesława B., ps. „Dziki”, Janusza Prasola, ps. „Parasol”
i Andrzeja Banasiaka vel Andrzeja Zielińskiego, ps. „Słowik” – biorąc udział w
napadach na tiry przewożące papierosy (razem z Wojciechem Kiełbińskim, ps.
„Kiełbasa”) i legalizacji samochodów pochodzących z kradzieży. Miał też
określone „procenty” z zysków grup podporządkowanych „zarządowi” Pruszkowa. Były
to m.in. wpływy z haraczy.

W 1993 roku oskarżono go o gwałt na młodej kelnerce, Małgorzacie Rozumeckiej z
Komorowa. Wówczas prokurator z Pruszkowa prowadząca tę sprawę nie wydała nakazu
aresztowania, a zgwałcona wkrótce wycofała swoje zeznania.

Prowadził legalne interesy (m.in. był właścicielem restauracji La Cucaracha w
Pruszkowie, miał też do spółki z Leszkiem Danielakiem, ps. „Wańka” jedną z
największych dyskotek w Warszawie, słynną Planetę na Woli) bywał na
ekskluzywnych przyjęciach, kontaktował się z ludźmi ze świata biznesu i
polityki. Udzielał gazetom wywiadów jako ekspert i moralista.

30 grudnia 1999 roku Jarosław Sokołowski został zatrzymany przez policję w
Korbielowie na Żywiecczyźnie, gdzie przebywał u jednego ze swoich znajomych.
Przyczyną aresztowania było doniesienie złożone przez jednego z handlarzy w
Elektrolandzie (Janki pod Warszawą) Andrzeja R., ps. „Rudy” o wymuszeniu
haraczy, m.in. przez Jarosława Sokołowskiego. W rzeczywistości Jarosław
Sokołowski pożyczył mu ponad 100 tysięcy dolarów „na rozkręcenie interesu” i co
jakiś czas zgłaszał się do niego po odsetki. Andrzej R. oddawał pieniądze lub –
jeśli mu ich brakowało – odsetki spłacał sprzętem elektronicznym, który kupował
w Elektrolandzie (ze zniżką 30 proc.). Dokładnie nie wiadomo, dlaczego Andrzej
R. zdecydował się współpracować z policją. Jarosław Sokołowski wyszedł na
wolność w połowie czerwca 2000 roku po pięciu miesiącach pobytu w areszcie,
uzyskując status świadka koronnego.

Jarosław Sokołowski brał również udział (jako świadek) w procesie grupy
przestępczej Aleksandra Y. ps. „Said”.

Był bliskim współpracownikiem m.in.: Andrzeja Kolikowskiego, ps. „Pershing”
(Jarosław Sokołowski jako pierwszy uznał zwierzchnictwo Andrzeja Kolikowskiego w
grupie pruszkowskiej, dzięki czemu korzystał z jego ochrony, szczególnie w
ostatniej fazie aktywności w mafii – gdy już współpracował z policją) i Nikodema
Skotarczaka, ps. „Nikoś”. Wrogami Masy w zarządzie Pruszkowa byli: Andrzej
Banasiak vel Andrzej Zieliński, ps. „Słowik”, Mirosław Danielak, ps. „Malizna”,
Janusz Prasol, ps. „Parasol”.

Od 1994 (tak jak to przyznał przed kamerami Alfabetu mafii) był agentem
policyjnym. Poinformował policję o wszystkich, z którymi działał przez lata, co
pozwoliło oskarżyć wiele osób. Dzięki jego zeznaniom (które w części odwoływał)
udało się postawić przed sądem i skazać na kary więzienia kilku bossów gangu
pruszkowskiego, w tym: Słowika, Maliznę i Parasola. Przed kamerami zawsze
wypowiada się w kominiarce, zaś jego głos jest zniekształcony. Miejsce jego
pobytu jest ściśle chronioną tajemnicą. Nie wiadomo, gdzie wraz z ochroną z
Centralnego Biura Śledczego Policji przebywa on i jego rodzina.

5 października 2009 roku w programie Teraz my!, emitowanym wówczas na antenie
telewizji TVN, odsłonił kulisy hazardowego biznesu – program był związany m.in.
z tzw. aferą hazardową. W 2012 roku wystąpił w programie Na pierwszym planie
(emitowanym na antenie Telewizji Polskiej), w którym odpowiadał na pytania
Piotra Kraśki. Skomentował wówczas wyrok wydany przez sąd pierwszej instancji
uniewinniający byłych członków gangu z Pruszkowa (Sąd Okręgowy w Warszawie w
2012 roku nieprawomocnym wyrokiem oczyścił ze stawianych zarzutów m.in. Andrzeja
Zielińskiego, ps. „Słowik” oraz Zygmunta Raźniaka, ps. „Bolo”). Masa uznał wyrok
za niesprawiedliwy. Jarosław Sokołowski wyznał w programie, że gang pruszkowski
był „mafią trzepakową”. Zdaniem Masy o wiele groźniejszą, prawdziwą mafię
tworzyli ludzie z byłych Wojskowych Służb Informacyjnych[a]. Bardzo podobna
wypowiedź znalazła się w wywiadzie, którego udzielił dziennikarzom tygodnika
Wprost w kwietniu 2013 roku, a także w wywiadzie dla dziennikarzy gazety Fakt w
listopadzie 2014 roku. Jarosław Sokołowski nie zgodził się z tezą, że gang
pruszkowski stał za zabójstwem byłego Komendanta Głównego Policji nadinsp. Marka
Papały. Uważał, że mafia pruszkowska była „za krótka na takie tematy”.
Stwierdził, że Pruszków nie prowadził aż takich interesów, żeby zastrzelić
byłego Komendanta Głównego Policji. W jego ocenie policja powinna podejmować
więcej działań prewencyjnych, ale też i represyjnych.

W 2014 roku stał się bohaterem wywiadu rzeki autorstwa Artura Górskiego pod
tytułem: Masa. O kobietach polskiej mafii oraz Masa. O pieniądzach polskiej
mafii. i wydanej w 2015 Masa. O porachunkach polskiej mafii. Od 2016 roku jest
współwłaścicielem i współtwórcą pierwszego internetowego programu kryminalnego
Mafia to nie tylko Pruszków.



https://pl.wikipedia.org/wiki/Polska_Rzeczpospolita_Ludowa

Polska Rzeczpospolita Ludowa (PRL) – nazwa państwa polskiego w latach 1952–1989.
Uprzednio, w latach 1945–1952, ten organizm państwowy, uznany międzynarodowo po
utworzeniu Tymczasowego Rządu Jedności Narodowej (28 czerwca 1945), funkcjonował
jako podmiot prawa międzynarodowego pod nazwą Rzeczpospolita Polska. Państwo to
w okresie 1945–1989 propagandowo i potocznie, a niekiedy w oficjalnych aktach
swych władz, nazywane było Polską Ludową.

Koncepcja utworzenia na terenie Polski państwa komunistycznego pojawiła się po
raz pierwszy w środowisku polskich oraz rosyjskich komunistów w nawiązaniu do
idei światowej rewolucji komunistycznej. W wyniku rewolucji październikowej w
1917 roku komuniści przejęli władzę w Republice Rosyjskiej. Utworzona przez nich
Rosyjska Federacyjna Socjalistyczna Republika Radziecka jako cel ideowy
deklarowała wprowadzanie komunistycznego ustroju w krajach sąsiadujących
metodami rewolucyjnymi, a więc zbrojnie.

W czasie wojny polsko-bolszewickiej na zajętych przez armię czerwoną terytoriach
Polski oraz Ukrainy komuniści tworzyli efemeryczne komunistyczne państewka takie
jak Galicyjska Socjalistyczna Republika Rad. Komuniści polskiej narodowości
skupieni w Tymczasowym Komitecie Rewolucyjnym Polskim tzw. Polrewkomie, który
stanowił zaczątek władz komunistycznych propagowali w tym czasie pomysł
utworzenia na terenie podbitej II RP komunistycznej republiki rad. Odezwę o
przejęciu władzy w Polsce ogłoszono 30 lipca w Białymstoku, pierwszym większym
mieście na zachód od linii Curzona, zajętym 28 lipca 1920 przez Armię Czerwoną.
Krótkotrwałą stałą siedzibą TKRP był Pałac Branickich w Białymstoku. Polrewkom w
Manifeście do polskiego ludu roboczego miast i wsi (autorstwa Feliksa
Dzierżyńskiego) ogłoszonym 30 lipca 1920 roku w Wilnie jako główny cel
zapowiadał utworzenie Polskiej Socjalistycznej Republiki Rad.

W wyniku klęski w bitwie warszawskiej ofensywa bolszewików załamała się i
zostali oni zmuszeni do uznania niepodległości II RP podpisując początkowo 12
października 1920 w Rydze zawieszenie broni, a później traktat ryski, który
wytyczył granicę polsko-radziecką. Przez cały okres istnienia II
Rzeczypospolitej KPP, jako partia zmierzająca przemocą do zmiany ustroju Polski,
a także podporządkowana zagranicznemu ośrodkowi decyzyjnemu (Komintern) i
finansowana z zagranicy, była partią nielegalną. KPP wzywała do rewizji granic
Polski na rzecz Niemiec (przekazania Niemcom Górnego Śląska i Pomorza a ZSRR
etnicznie mieszanych terenów na wschód od tzw. Linii Curzona). KPP działała
poprzez kontrolowane lub infiltrowane przez siebie organizacje legalne (partie
polityczne, stowarzyszenia, związki zawodowe), wydawała w ten sposób prasę
oficjalną i wprowadzała posłów do Sejmu RP (Tomasz Dąbal, Stanisław Łańcucki,
Jerzy Czeszejko-Sochacki, Sylwester Wojewódzki, Tadeusz Żarski). Jednocześnie
komuniści działali w Polsce, dokonując zabójstw (Hibner, Kniewski i Rutkowski –
1925) i prowadząc systematyczną działalność wywiadowczą na rzecz ZSRR (Wydział
Wojskowy KPP). Z kolei w ZSRR na terenach BSRR i USRR utworzono w latach 20.
polskie okręgi autonomiczne: tzw. Dzierżyńszczyznę i Marchlewszczyznę,
zlikwidowane w latach 30. w ramach tzw. operacji polskiej NKWD, będącej istotną
częścią tzw. wielkiej czystki. W czerwcu 1938 Stalin zlikwidował KPP i nakazał
wymordowanie większości jej przywódców, oskarżając ich o współpracę z Policją
Państwową i Oddziałem II Sztabu Głównego WP.

26 maja 1939 Komintern podjął decyzję o odbudowie partii komunistycznej w
Polsce. Osobą, która miała podjąć się tego zadania był Bolesław Mołojec.
Przedstawiając swoją wizję nowej Polski w oczach komunistów stwierdzał on
„Doszliśmy do wniosku, że w nowym programie musi się znaleźć kwestia
niepodległości narodowej, ale nie niepodległości w ogóle, lecz taka, która
jednocześnie wyzwoli lud polski od uścisku kapitalistyczno-obszarniczego,
związana nierozerwalnymi więzami przyjaźni z narodami Związku Radzieckiego”.
Tymczasowy Ośrodek został rozbity po delegalizacji KP Francji we wrześniu 1939 i
aresztowaniu większości działaczy. Mołojec przedostał się do Moskwy, gdzie w
rozmowie z Zofią Dzierżyńską dowiedział się, że Komintern uznaje sprawę
odtworzenia partii komunistycznej w Polsce za nieaktualną. Wiązało się to
zapewne z podpisanym paktem Ribbentrop-Mołotow. W Moskwie Mołojec pisał
memoriały do Kominternu wskazujące na konieczność szybkiej odbudowy partii
komunistycznej w okupowanej Polsce. („Sprawa polska wiele straciła z powodu tego
opóźnienia (…) w tej strasznej sytuacji komuniści i ich partia muszą dzielić los
swojego narodu. Inaczej zostaną oskarżeni o to, że nie było ich w tym trudnym
czasie. (…) Będzie to ogromna szansa dla ruchu komunistycznego, dla partii, aby
ona stanęła na czele walki o niepodległość i nadała jej kierunek i charakter
odpowiadający potrzebom wyzwolenia mas pracujących (…)”).

Po wrześniu 1939 w Polsce istniało kilka organizacji grupujących komunistów bez
łączności z Kominternem. Już w styczniu 1940 komendant Służby Zwycięstwu Polsce
gen. Michał Karaszewicz-Tokarzewski donosił gen. Kazimierzowi Sosnkowskiemu:
„Komuniści rozwijają nader słabą działalność. Partia jako całość jest nadal
rozbita, działają poszczególne grupy nie mające żadnego mocniejszego oparcia
wśród robotników.”.

Tymczasem w ZSRR na jesieni 1940, w związku z pogorszeniem się relacji z
Niemcami (nieudana wizyta Mołotowa w Berlinie w listopadzie 1940 r.), władze
radzieckie wróciły do rozgrywania sprawy polskiej (organizacja obchodów 85
rocznicy śmierci A. Mickiewicza, otwarcie jego muzeum w Nowogródku i Słowackiego
w Krzemieńcu, powołanie nowych gazet i wydawnictw drukujących w języku polskim,
wezwanie b. premiera Kazimierza Bartla do Moskwy). Jeszcze w lipcu 1940 Stalin
napisał do władz partyjnych we Lwowie zarzucając im „przegięcia” w traktowaniu
Polaków (wypieranie języka polskiego, odmowa zatrudniania Polaków, zmuszanie ich
do podawania się za Ukraińców). Jesienią 1940 rozpoczęły się też działania wokół
tworzenia oddziałów polskich w ZSRR. 2 listopada Beria wnioskuje do Stalina o
utworzenie polskiej dywizji w ramach Armii Czerwonej. Pewną liczbę oficerów
Wojska Polskiego, np. Zygmunta Berlinga, wyselekcjonowanych przez INO NKWD w
obozach w Kozielsku, Ostaszkowie i Starobielsku nie wymordowano wiosną 1940 w
trakcie zbrodni katyńskiej, lecz byli przetrzymywani przez NKWD we względnie
dobrych warunkach do wykorzystania na wypadek konfliktu z III Rzeszą. W tym
czasie pojawia się nowy ośrodek polskich komunistów w ZSRR skupiony wokół Wandy
Wasilewskiej i Alfreda Lampe. W połowie 1940 wysyłają oni list do Stalina w
sprawie m.in. przyjmowania byłych członków KPP do WKP (b). List i rozmowy
Wasilewskiej ze Stalinem przyniosły w tej kwestii skutek, albowiem od jesieni
1940 niektórzy działacze KPP byli wzywani do rajkomów i umożliwiło się im
wstępowanie do WKP(b). Stalin chciał przypuszczalnie wykorzystać polskie kadry
komunistyczne w przyszłości przeciwko Niemcom, ale nie chciał odtworzyć
komunistycznej partii w Polsce, aby nie wywoływać w Hitlerze podejrzeń co do
zmiany polityki w sprawie Polski. Od jesieni 1940 zaczęła działać również Szkoła
Polityczna w Nagornoje, a potem w Puszkino pod Moskwą (po wybuchu wojny
radziecko–niemieckiej w Kusznarenkowie), której słuchaczami zostali m.in.
Bolesław Mołojec, Paweł Finder Finder i Marceli Nowotko.

22 czerwca 1941 nastąpił atak III Rzeszy na ZSRR. W lipcu 1941 roku został
zawarty układ Sikorski-Majski zakładający budowę w ZSRR polskiej armii, która
miałaby walczyć przeciwko Niemcom na froncie wschodnim. W tej sytuacji
politycznej wszelkie inne inicjatywy zmierzające do powołania oddziałów polskich
zostały zarzucone. W sierpniu 1941 r. władze radzieckie ogłosiły amnestię dla
Polaków znajdujących się w łagrach.

W pierwszych dniach lipca 1941 sekretarz generalny Międzynarodówki
Komunistycznej Georgi Dymitrow wezwał grupę polską w szkole Kominternu w
Kusznarenkowie i oświadczył, że Komintern zgodził się na utworzenie partii
komunistycznej w Polsce a oni mają być jej trzonem. W sierpniu 1941 przekazał
wskazówki Stalina by nie posługiwać się nazwą „partia komunistyczna”, gdyż
mogłaby odstraszać przyszłych członków partii. Wzbudziło to opory polskich
komunistów. We wrześniu 1941 na kolejnym spotkaniu ustalono kierownictwo w
składzie: przewodniczący Grupy – Marceli Nowotko, zastępca – Paweł Finder,
dowódca organizacji wojskowej – Bolesław Mołojec. Deklarację programową na bazie
koncepcji jednolitofrontowych i odnoszących się do haseł walki z okupantem
hitlerowskim w celu odzyskania niepodległości opracował Nowotko. Nowa partia
miała nie nawiązywać swym programem do programu KPP, gdyż zakładano, że ma ona
być motorem pobudzającym Polaków do walki z okupantem, być przewodnią siłą
frontu narodowego. Przyjmowano, że polityka KPP (jak ją określano „sekciarska”)
izolowała ją od społeczeństwa, zawężała jej wpływy i sytuowała w oczach
społeczeństwa jako „sowiecką agenturę”.

Tzw. „grupa inicjatywna”, która miała stanowić trzon nowej partii została pod
Warszawą w nocy z 27/28 grudnia 1941. Już 5 stycznia 1942 doszło do zjednoczenia
grup komunistycznych w Polsce i utworzenia Polskiej Partii Robotniczej. W 1942
roku PPR liczyła kilka tysięcy członków. Trzon partii stanowili wówczas starzy
członkowie KPP ze znacznym udziałem radykalnych socjalistów z przedwojennej PPS
i radykalnych ludowców z ZMW „Wici” oraz SL, jednak zasadniczą większość
członków stanowili ludzie którzy wstąpili do partii i rozpoczęli działalność
polityczną w okresie okupacji hitlerowskiej. Jeszcze podczas rozmów Grupy
Inicjatywnej z Dymitrowem we wrześniu 1941 r. przyjęto projekt (opracowanej
przez Nowotkę) deklaracji ideowo-programowej nowej partii, która potem już w
kraju została upubliczniona (10 stycznia 1942 r.) jako odezwa „Do robotników,
chłopów, inteligencji! Do wszystkich patriotów polskich!”. Zawarto w niej ideę
szerokiego frontu narodowego jednoczącego wszystkie grupy antyhitlerowskie
walczące w kraju. Było to zgodne z ówczesną strategią Kominternu propagowaną np.
we Francji, Jugosławii czy Czechosłowacji. Wskazywano klasę robotniczą jako
główną siłę walki narodowowyzwoleńczej. Odezwa wzywała do powstania
ogólnokrajowego. Unikano krytyki rządu gen. Sikorskiego z którym Kreml zawarł w
lipcu tego roku porozumienie polityczne. Z „frontu narodowego” wykluczano
jedynie „zdrajców i kapitulantów”. Pisano w niej o obronie interesów „mas
pracujących” i o ich wyzwoleniu „z jarzma kapitalizmu”. Nowa Polska miała być
państwem demokratycznym, likwidującym bezrobocie, biedę i nietolerancję wobec
mniejszości narodowych. Z reform społecznych wymieniano jedynie reformę rolną i
parcelację wielkich majątków. Tak enigmatyczny i ogólnonarodowy program bez
radykalnych wątków społecznych budził opór wielu byłych kapepowców co znalazło
odzwierciedlenie w depeszy Nowotki do Dymitrowa z lipca 1942 r. w której
narzekał on na silne „tendencje sekciarskie” w PPR. Krajowi działacze
komunistyczni krytykowali też ustępliwość wobec rządu w Londynie. W marcu 1943
r. ukazuje się kolejny dokument programowy „O co walczymy? (Deklaracja Polskiej
Partii Robotniczej)”, który szerzej odnosi się do kwestii społecznych i
politycznych zaznaczając, że to program minimum. W dokumencie zakłada się
unieważnienie wszystkich mianowań rządu w Londynie i szybko następujące po
wojnie pięcioprzymiotnikowe wybory oraz powołanie specjalnego trybunału dla
winnych klęski wrześniowej; pełną swobodę słowa, druku i zgromadzeń. Odnośnie do
granic: „włączyć do państwa polskiego wszystkie ziemie polskie – na ziemiach
spornych decyduje wola ludności. Uznać zasadę prawa narodów do samostanowienia o
sobie”. Zakładano prowadzenie polityki zagranicznej w oparciu o sojusz z ZSRR. W
kwestiach gospodarczych przewidywano m.in. „uspołecznić przedsiębiorstwa bankowe
i wielkoprzemysłowe z wprowadzeniem kontroli nad produkcją uspołecznionych
przedsiębiorstw przemysłowych przez komitety fabryczne”, „wywłaszczyć bez
odszkodowania gospodarstwa obszarnicze powyżej 50 ha”, „wprowadzić (…) minimum
płacy dla robotników i pracowników umysłowych. Zapewnić prawo do pracy dla
wszystkich.”. Postulowano wprowadzenie zasady planowania we wszystkich
dziedzinach życia gospodarczego i kulturalnego oraz opracowanie wielkiego planu
odbudowy i rozbudowy gospodarki narodowej (głównie w zakresie uprzemysłowienia i
elektryfikacji). Deklarowano bezpłatność nauki, leczenia i lekarstw. Deklarację
tę opracowano samodzielnie informując jedynie ex post Komintern o jej treści.
Dymitrow reprezentujący Komintern przekazał I sekretarzowi PPR Pawłowi Finderowi
szereg krytycznych uwag do tej deklaracji. Wyraził zaniepokojenie radykalizmem
społecznym deklaracji zalecając podkreślenie demokratyczności i
jednolitofrontowości przyszłego rządu narodowego. W listopadzie 1943 roku
Gomułka formułuje treść nowego manifestu programowego PPR „O co walczymy?
Deklaracja Programowa Polskiej Partii Robotniczej”. Odmawiał on legalizmu
rządowi w Londynie i Delegaturze i potępiał dążenie do „rozpalenia wojny
domowej” przez niektóre siły podziemia (była to reakcja na zamordowanie w
Mogielnicy 5 członków PPR). Odnośnie do kwestii ziem wschodnich wyraźnie
stwierdzono, że jest to probierz „szczerości haseł demokratycznych” i dodawano,
że „nie można odmawiać narodom, ukraińskiemu i białoruskiemu, prawa określenia
przynależności państwowej zgodnie z wolą ludności. Zabezpieczy nam to pokój na
wschodzie i wzmocni naszą pozycję na zachodzie i nad Bałtykiem.”. Deklaracja
stwierdzała: „Na zachodzie i nad Bałtykiem musimy uzyskać ziemie etnograficznie
polskie, wynarodowione i zgermanizowane przemocą w ciągu wieków(…).”. W
deklaracji znalazły się też stwierdzenia, że „Rząd emigracyjny, wyłoniony przez
przypadkowo zebrane na emigracji elementy opierający się na antydemokratycznej,
nielegalnej konstytucji” z 1935 r. nie może być „powołany do realizowania
ustroju demokratycznego w odrodzonej Polsce”. Zadanie to miało być powierzone
„Rządowi Tymczasowemu”, który miał powstać „w kraju na płaszczyźnie wszystkich
antyfaszystowskich i antyreakcyjnych sił społecznych tworzących Antyfaszystowski
Front Narodowy”. Głównym powodem niezgody między obozem londyńskim a PPR był ich
radykalnie inny stosunek do ZSRR. Obóz londyński miał zamiar odbudowywać Polskę
w oparciu o Zachód (mimo że Churchill uznawał,że powojenna Polska musi być
związana z ZSRR), a PPR w oparciu o ZSRR. Obie strony zgadzały się, że w Polsce
są konieczne zmiany społeczne i gospodarcze. Organ PPR stwierdzał w lutym 1943
roku „(…) stosunek PPR do rządu gen. Sikorskiego (…) nie uległ zmianie. W
warunkach okupacji i utraty niepodległości celowe jest istnienie rządu na
emigracji dla utrzymania stosunków z państwami sojuszniczymi oraz dla
organizacji siły zbrojnej poza granicami kraju. Pod tym względem rząd londyński
może wykazać się pozytywnym dorobkiem.”. 15 stycznia KC PPR wystosował list
otwarty do Delegatury Rządu z propozycją rozmów. Nawiązano bezpośredni kontakt z
Politycznym Komitetem Porozumiewawczym (PKP) reprezentującym ugrupowania
niepodległościowe w kraju. Inicjatywa prezentowana przez głównego negocjatora ze
strony PPR Gomułkę zawierała propozycję utworzenia frontu ludowego celem
rozpoczęcia walk partyzanckich mających odciążyć front wschodni. Delegatura
Rządu zażądała zadeklarowania przez PPR, iż stoi „na gruncie nienaruszalności
polskich granic na wschodzie”. Rozmowy rozpoczęły się w lutym 1943 r. Na żądania
przedstawione wobec PPR Gomułka stwierdził, że warunkiem porozumienia jest
porzucenie polityki bierności poprzez aktywizację walki z niemieckim okupantem w
ramach samoobrony przed terrorem (pacyfikacja Zamojszczyzny, likwidacja gett)
oraz dopuszczenie przedstawicieli GL do Sztabu Głównego ZWZ i AK przy zachowaniu
samodzielności organizacyjnej oddziałów GL. Postulowano również utworzenie
nowego rządu w kraju (deklarując brak zastrzeżeń do gen. Sikorskiego), który
zastąpiłby rząd emigracyjny i reprezentował wszystkie siły polityczne w tym PPR,
ale z wyłączeniem sanacji i ONR.

Na przełomie 1942 i 1943 roku w środowiskach komunistów polskich w Saratowie,
Kujbyszewie, Ufie i w Moskwie odbywają się rozmowy mające na celu opracowanie
programu politycznego nowej organizacji politycznej w ZSRR.

U schyłku bitwy pod Stalingradem, w styczniu 1943 r. Stalin wezwał Wandę
Wasilewską do Moskwy stwierdzając wobec jej męża: „sytuacja wygląda tak, że
chyba dojdzie do decydującego konfliktu między emigracyjnym rządem polskim a
ZSRR” i „w tej sytuacji Wanda mogłaby dużo zrobić”. Jeszcze w tym samym miesiącu
Wasilewska i Lampe skierowali list do Stalina w którym zwracali się z propozycją
utworzenia „centralnego ośrodka do spraw polskich”. Po rozmowach ze Stalinem i
Mołotowem w lutym 1943 r. zapadła decyzja o powołaniu 1 marca 1943 Związku
Patriotów Polskich, formalnie niekomunistycznego i mającego stanowić
reprezentację Polaków w ZSRR.

W lutym 1943 r. na Kreml wezwany został płk Berling, który już po opuszczeniu
armii Andersa ZSRR zadeklarował gotowość utworzenia niepodporządkowanych rządowi
w Londynie oddziałów polskich złożonych z pozostałych w ZSRR Polaków. Stalin
wyraził na to zgodę podczas rozmów na Kremlu.

W marcu 1943 r. ambasador ZSRR w Londynie Iwan Majski po raz pierwszy
przedstawił w imieniu ZSRR żądanie rekonstrukcji rządu polskiego w Londynie tak
aby „wyrażał on wolę narodu”. „ZSRR nie jest skłonny godzić się na Polskę
rządzoną przez obecną grupę emigrantów” – stwierdził Majski.

25 kwietnia 1943 r. zerwano stosunki polsko-radzieckie w związku z odkryciem
grobów w Katyniu.

W maju 1943 roku została sformowana w Sielcach nad Oką 1 Polska Dywizja Piechoty
im. Tadeusza Kościuszki na czele z gen. Berlinga.

Po zerwaniu stosunków dyplomatycznych między rządem polskim w Londynie a ZSRR
władze podziemne w kraju, przy sprzeciwie ludowców, postanowiła o zaprzestaniu
rozmów z PPR argumentując to przede wszystkim stanowiskiem PPR dopuszczającym
zmianę granicy wschodniej. Podkreślono, że PPR nie odniosła się „dostatecznie
pozytywnie” do żądań zadeklarowania całkowitej niezależności od „pozapolskich
ośrodków dyspozycyjnych” oraz gotowości do „bezkompromisowej walki z każdym
ktokolwiek by nim był, najeźdźcą na ziemi Rzeczypospolitej”. „W tym stanie
rzeczy, gdy PPR postawiła siebie poza nawiasem społeczeństwa polskiego, i to w
sprawach tak istotnych, jak niepodległość i całość Państwa Polskiego, dalsze
rozmowy z PPR-em są niemożliwe i z winy PPR bezcelowe.”. Zerwanie rozmów
oznaczało fiasko lansowanej przez Komintern strategii frontu narodowego na
gruncie polskim. Po załamaniu się rozmów retoryka PPR zaostrza się. W uchwałach
programowych KC PPR pod tytułem „Na progu 1943 r.” czytamy: „Masy pracujące
zdecydowane są nie dopuścić do dawnych, sanacyjnych form ustrojowych, kiedy
Polska była folwarkiem obszarników i bankierów rodzimych i zagranicznych,
macochą natomiast dla ludu pracującego. Klasa robotnicza i jej sojusznicy(…)
zdecydowani są wyciągnąć naukę z przeszłości i walczyć o prawdziwie wolną i
niepodległą Ojczyznę, bez obszarników i bez wyzysku człowieka przez człowieka,
bez obozów koncentracyjnych i bez gett (…)”.

Dowództwo AK dostrzegało zmieniające się nastroje w kraju z korzyścią dla PPR. W
listopadzie 1943 r. Komorowski „Bór” zameldował do Londynu, że „stan potencjalny
i liczebność komuny został nie tylko utrwalony, lecz zwiększony”. Stawała się
ona coraz bardziej „dynamiczną”, a jej siła bojowa wzrastała w „tempie dotąd
nieobserwowanym”. W raportach kierowanych do Londynu w grudniu 1943 r.
stwierdzano: „PPR i jej Armia Ludowa wzrastają wykorzystując nastroje i
dezorganizację.(...) Pod wpływem terroru niemieckiego i zwycięstw rosyjskich w
społeczeństwie słabnie postawa antysowiecka, a budzą się nastroje witania
Sowietów jako zbawców. (...) Problem ewentualnego wkroczenia do Kraju Czerwonej
Armii powoduje silniejsze niż dotąd akcentowanie momentów socjalnych (...) co z
kolei wywołuje wzrost antagonizmu klasowo-politycznego umożliwiając komunistom
zohydzanie czynników oficjalnych jako reakcji społeczeństwa. (...) Propaganda
PPR (...) operuje ostatnio zarzutem, że władze polskie mimo obietnic nie mają
zamiaru realizacji przebudowy. W warstwach niewyrobionych politycznie propaganda
ta jest dość skuteczna i może w pewnych okolicznościach odsunąć elementy
radykalne spod wpływu i kierownictwa czynników oficjalnych”.

14 listopada 1943 roku Gestapo aresztowało kierującego PPR Pawła Findera 23
listopada na posiedzeniu KC dokonano wyboru nowego sekretarza PPR. Został nim
Władysław Gomułka. Objęcie stanowiska przez Gomułkę odbyło się bez wiedzy
Kominternu w związku z utratą łączności z Moskwą (organizatorką łączności była
Fornalska, a szyfry posiadał Finder). Jeszcze w listopadzie 1943 roku Gomułka
sformułował treść nowego manifestu programowego PPR „O co walczymy? Deklaracja
Programowa Polskiej Partii Robotniczej” w której PPR odmawiała legalizmu rządowi
w Londynie i Delegaturze. Licząc, po zwycięstwie Związku Radzieckiego pod
Stalingradem i na Łuku Kurskim oraz po zerwaniu stosunków między rządem w
Londynie a Moskwą, a także po fiasku rozmów z Delegaturą prowadzonych na
początku 1943 r., że radykalna lewica będzie odgrywać decydującą rolę w
powojennej Polsce Gomułka, w okresie braku łączności z Moskwą podjął decyzję o
utworzeniu zalążka nowego, istniejącego na terenie kraju, ośrodka władzy
państwowej. Podstawę programową tego ośrodka stanowił „Manifest demokratycznych
organizacji społeczno-politycznych i wojskowych w Polsce” ogłoszony 15 grudnia
1943 roku. Zawierał on oskarżenia pod adresem rządu w Londynie i „jego krajowej
ekspozytury” o „ciężkie sprzeniewierzenie się interesom narodu i państwa
polskiego”. Zakładał przyjaźń i współpracę ze wszystkimi aliantami, a odnośnie
ZSRR natychmiastowe wznowienie stosunków na podstawie przyjaźni i współpracy.
Obiecywał włączenie do państw polskiego ziem „zgermanizowanych przemocą”, a na
wschodzie ustalenie granicy „zgodnie z wolą ludności”. Zapowiadał powołanie
Rządu Tymczasowego i pięcioprzymiotnikowe wybory do Zgromadzenia Narodowego. Co
do kwestii gospodarczych zakładał wywłaszczenie bez odszkodowania wielkiej
własności ziemskiej i oddanie chłopom oraz robotnikom rolnym ziemi obszarniczej,
a także nacjonalizację wielkiego przemysłu i handlu. Pierwotnie PPR nie uzyskał
poparcia żadnej innej organizacji dla „Manifestu”. Mimo to w noc sylwestrową
1943 roku powołano Krajową Radę Narodową. Utworzenie KRN nazwał Gomułka po
latach swoistym „zamachem stanu w podziemiu”. Utworzenie KRN wiązało się też z
konfliktem Gomułki z Bierutem. Gomułka uważał, że kluczową sprawą dla komunistów
w Polsce jest pozyskanie autentycznego poparcia społecznego (stąd ciągłe próby
rozmów z lewicowymi socjalistami z RPPS i ludowcami w celu włączenia ich do
KRN). Bierut uznawał za najważniejsze wkroczenie do Polski Armii Czerwonej i jej
poparcie dla przemian ustrojowych”.

Nie wiedząc o powstaniu KRN Stalin i polskie środowiska komunistyczne w ZSRR na
czele z Wandą Wasilewską i Alfredem Lampe w tym samym czasie planowały powołanie
Polskiego Komitetu Narodowego na bazie Związku Patriotów Polskich, jako zalążka
ośrodka władzy w przyszłej Polsce alternatywnego dla rządu w Londynie. Pierwszy
zarys programowy tego ośrodka powstał w środowisku dowództwa 1 Dywizji im.
Tadeusza Kościuszki (tzw. Tezy nr 1); opracowany został przez Jakuba Prawina i
Włodzimierza Sokorskiego przy aprobacie gen. Berlinga. Pomijał jakąkolwiek rolę
PPR i innych organizacji politycznych przy tworzeniu nowej władzy w Polsce
zakładając, że będzie ją sprawować armia (tzw. demokracja zorganizowana). Jednak
przeważyły wpływy głównego ideologa polskich komunistów w ZSRR, Alfreda Lampego.
Gomułka w liście kierowanym do Moskwy stwierdzał m.in. „Tworząc KRN, PPR
wychodzi z założenia, że w sprawach dotyczących kraju mogą decydować tylko
czynniki wyłonione w kraju lub przez kraj powołane. (…) doszła nas wiadomość, że
ZPP organizuje polityczną reprezentację narodu polskiego na zewnątrz. (…) Dla
pracy KRN na zewnątrz kraju reprezentacja zewnętrzna jest konieczna. Podjęte
niezależnie od siebie inicjatywy utworzenia KRN przez nas w kraju i
reprezentacji politycznej na zewnątrz przez ZPP mogą się świetnie uzupełniać
przy zastosowaniu pewnych warunków. (…) Obawiamy się, że aby nie skoordynowane
posunięcia przez nas w kraju przez was za granicą nie powodowały pewnego
zamieszania w naszej pracy.”.

Linia polityczna Gomułki wzbudziła nieufność w Moskwie. Na przełomie stycznia i
lutego 1944 Sekretariat KC WKP(b) utworzył niejawne Centralne Biuro Komunistów
Polskich, które przejęło rolę łącznika między WKP(b) a ZPP i w zamierzeniu
twórców miało kierować krajowym ruchem komunistycznym. Przewodniczącym Biura był
Aleksander Zawadzki, sekretarzem Stanisław Radkiewicz, zaś członkami: Wanda
Wasilewska, Karol Świerczewski, Jakub Berman, a pełnomocnikami Hilary Minc i
Stefan Wierbłowski. CBKP było strukturą tajną, a jego skład personalny był
utajniony nawet wobec poinformowanych o samym fakcie jego istnienia. CBKP
zarzucało PPR odejście od linii „frontu narodowego” poprzez wysunięcie hasła
budowy Polski Ludowej oraz nacjonalizacji przy braku gwarancji indywidualnej
własności ziemi oraz drobnej i średniej własności w przemyśle i handlu. CBKP
proponowało inaczej niż PPR wywłaszczenia ziemskie za odszkodowaniem oraz
parcelację gospodarstw powyżej 100 ha (PPR – 50). Z uwagi na uwarunkowania
międzynarodowe „(…) hasło Polski Ludowej (…) jest nie do przyjęcia jako
nieskoordynowane z linią polityczna w skali ogólnej” – brzmiała depesza Jakuba
Bermana do KC PPR.

4 stycznia 1944 roku wojska 1 Frontu Ukraińskiego Armii Czerwonej przekroczyły
przedwojenną granicę ZSRR z Polską w rejonie Rokitna. W konsekwencji rozpoczętej
22 czerwca 1944 roku ofensywy białoruskiej (Operacja Bagration) Armia Czerwona
wyparła Wehrmacht z terenów Białorusi i wschodnich terenów II Rzeczypospolitej i
przewidywane było jej wkroczenie na terytorium Polski na zachód od tzw. Linii
Curzona, uznanej przez Wielką Brytanię, USA i ZSRR w tajnym porozumieniu na
konferencji w Teheranie za powojenną granicę polsko-sowiecką.

Stalin działał wielowariantowo – wybór wariantu najkorzystniejszego dla ZSRR
zależał od aktualnego układu sił, natomiast zmierzał w każdym wariancie do
utworzenia rządu polskiego niesuwerennego – uzależnionego od ZSRR.

W marcu 1944 roku do ZSRR udała się wysłana przez Gomułkę delegacja KRN w
składzie: Marian Spychalski, Edward Osóbka-Morawski, Kazimierz Sidor i Jan
Haneman. Na przełomie kwietnia i maja do Moskwy przyjechali przedstawiciele
Polonii w USA: Oskar Lange (agent wpływu NKWD ps. „Friend”) i ksiądz Stanisław
Orlemański. Stalin stwierdził wobec nich, że rząd Polski powinien być stworzony
w kraju a ZPP rządu nie utworzy co najwyżej powinien uczestniczyć personalnie w
zrekonstruowanym rządzie Mikołajczyka z którego należy się pozbyć osób o
nastawieniu antyradzieckim. Dopiero 17 maja delegacja KRN została sprowadzona do
Moskwy. Nazajutrz rozpoczęły się rozmowy z Prezydium ZG ZPP i CBKP. 19 i 22 maja
przyjął ją Stalin oświadczając, że gotów jest uznać KRN za przedstawicielstwo
narodu polskiego oraz nawiązać stosunki z jej organem wykonawczym. Zgodził się
jednak z zastrzeżeniami delegacji KRN, że powołanie takiego organu byłoby
przedwczesne. PPR uważał bowiem, że nowy ośrodek rządowy musi powstać w kraju, a
nie na emigracji. Zapewnił jednocześnie, że „rząd londyński w tym składzie jak
dziś nie będzie przez ZSRR uznany”. Sugerowało to, że w innym składzie rząd ten
poszerzony przypuszczalnie przez ludzi z KRN i ZPP może mieć szanse na uznanie
przez Stalina. Stalin nie uznawał jeszcze definitywnie środowisk komunistycznych
za nowy ośrodek władzy, z uwagi na obawę przed zaostrzeniem stosunków z Wielką
Brytanią, która zabiegała o przywrócenie stosunków dyplomatycznych rządu RP na
uchodźstwie z ZSRR, zerwanych przez Stalina po ujawnieniu grobów ofiar zbrodni
katyńskiej.

W konsekwencji rozpoczętej 22 czerwca 1944 roku ofensywy białoruskiej (Operacja
Bagration) Armia Czerwona wyparła Wehrmacht z terenów Białorusi i wschodnich
terenów II Rzeczypospolitej i przewidywane było jej wkroczenie na terytorium
Polski na zachód od tzw. Linii Curzona, uznanej przez Wielką Brytanię, USA i
ZSRR w tajnym porozumieniu na konferencji w Teheranie w grudniu 1943 za
powojenną granicę polsko-radziecką.

23 czerwca 1944 premier RP Stanisław Mikołajczyk ostatecznie odrzucił ultimatum
Stalina dotyczące „reorganizacji” władz polskich w Londynie, jako naruszające
suwerenność państwa polskiego. Ultimatum przewidywało ustąpienie Prezydenta RP
Władysława Raczkiewicza, Naczelnego Wodza gen. Kazimierza Sosnkowskiego,
ministra obrony gen. Mariana Kukiela i ministra informacji Stanisława Kota i
publiczne zdystansowanie się rządu RP od obarczenia ZSRR zarzutem dokonania
zbrodni katyńskiej. Przyjecie ultimatum sowieckiego pozbawiało de facto Rząd RP
na uchodźstwie legitymizacji prawnej i podmiotowości. Mikołajczyk stwierdził:
„Sowiety według wszelkich objawów szukały do niedawna kontaktów i rozmów z
Rządem Polskim, sprawiając wrażenie, że dążą do porozumienia – wycofały się i
wszystko pod tym względem urwało się…”. Nie udało się Stalinowi doprowadzić do
rozbicia koalicji rządowej w Londynie, znacznego osłabienia Mikołajczyka i
wprowadzenia do rządu komunistów i w związku z tym szala decyzji przechyliła się
na rzecz powołania nowego ośrodka władzy. W lipcu 1944 roku klucz do rozwiązania
polskiej sprawy znajdował się w Moskwie i nie było już mowy o powrocie rządu
londyńskiego do Warszawy bez uprzedniego porozumienia się ze Stalinem i polskimi
komunistami.

22 czerwca 1944 Stalin spotkał się ponownie z delegacją KRN oświadczając, że
gotów jest rozmawiać o utworzeniu na terenie ZSRR organu wykonawczego KRN dla
administrowania terenów wyzwolonych przez Armię Czerwoną. 24 czerwca ZPP uznał
KRN za „prawdziwe przedstawicielstwo narodu polskiego”, ale się jej wraz z armią
Berlinga jeszcze nie podporządkował. 26 czerwca delegację KRN przyjął ambasador
brytyjski w Moskwie Archibald Clark Kerr, który wysłuchał jej informacji o
możliwości utworzenia w ZSRR rządu polskiego „w bardzo krótkim czasie”.

PPR w kraju nie uznawała w tym momencie konieczności utworzenia nowego rządu.
Jeszcze 1 lipca 1944 r., mimo uznania KRN przez Stalina, PPR deklarowała
gotowość wejścia do rządu w Londynie pod warunkiem jego rekonstrukcji określając
jednocześnie Mikołajczyka jako polityka cieszącego się poparciem „milionowych
rzesz narodu”. Warunkiem takiego kroku jest zmiana stosunku do ZSRR („(…)nie
dlatego, że leży to w interesie Związku Sowieckiego, lecz dlatego, że leży to w
interesie Polski.”) oraz natychmiastowa rekonstrukcja rządu, nawet drogą zmian
pozakonstytucyjnych”.

6 lipca do ZSRR przybyła druga delegacja KRN w składzie: Michał Rola-Żymierski,
Stanisław Kotek-Agroszewski i Jan Czechowski. Delegacja nie przywiozła
pełnomocnictwa do utworzenia organu wykonawczego a jedynie do nawiązania
stosunków międzynarodowych z ZSRR i nawiązania relacji z ZPP.

Ostateczne decyzje zapadały w przyspieszonym tempie między 18 a 20 lipca, z
powodu błyskawicznych postępów ofensywy Armii Czerwonej (wojska 1 Frontu
Ukraińskiego w kilku punktach sforsowały Bug). 15 lipca Stalin przyjął
Żymierskiego i oświadczył mu, że nowy ośrodek kierowniczy powinien przyjąć
charakter Komitetu Wyzwolenia Narodowego, a nie rządu tymczasowego. Tego samego
dnia Osóbka-Morawski jako przewodniczący KRN i Wanda Wasilewska wystosowali list
do Stalina stwierdzający, że „sytuacja w pełni dojrzała do utworzenia
Tymczasowego Rządu Polskiego i dalsza zwłoka może doprowadzić do poważnych
powikłań”. Autorzy listu argumentowali, że wkroczenie Armii Czerwonej na tereny
etnicznie polskie nie objęte polską administracją będzie odbierane przez
„elementy wrogie” jako „początek rosyjskiej okupacji”. Rząd tymczasowy dałby
szanse na „podważenie podstawy tajnej administracji polskiego rządu
emigracyjnego a także” przyspieszenie rozkładu reakcyjnego obozu w kraju i na
emigracji”, a jednocześnie „wzmocnienie autorytetu” sił komunistycznych w
Polsce. Podnoszono w liście konieczność nawiązania stosunków dyplomatycznych
między Polską a ZSRR do czego byłby uprawniony organ o charakterze rządowym.
Wskazywano też na pilność przesądzenia kwestii granicy wschodniej Polski na
linii Curzona, która to linia miała stać się linia demarkacyjną między terenami
zarządzanymi przez administracje radziecką i polską. Rząd Tymczasowy mógł też
przeprowadzić mobilizację na terenach polskich. Stwierdzono, że rząd powinien
powstać „w oparciu o KRN, uzupełnioną w pierwszym okresie przedstawicielami ZPP,
a następnie przedstawicielami innymi demokratycznych organizacjami w kraju i za
granicą”. Rząd powinien być odpowiedzialny przed KRN i działać do czasu zwołania
sejmu ustawodawczego. Program przedstawiony w liście szedł dalej niż koncepcja
Stalina dotycząca utworzenia jedynie komitetu narodowego. Koncepcja zawarta w
liście nie zakładała żadnej legitymizacji prawnej nowego rządu uważając jego
powołanie za działanie o charakterze rewolucyjnym, usprawiedliwione tym, że rząd
w Londynie działa również na podstawie „nielegalnej” konstytucji kwietniowej z
1935 r. Stalin nie wyraził zgody na tę koncepcję. W następnych dniach w
środowiskach komunistów polskich w ZSRR trwały dyskusje w których przedstawiano
pomysły powołania jedynie delegatury KRN dla ziem wyzwolonych. 18 lipca CBKP
oświadczyło: „Zbliżamy się do decydujących rozstrzygnięć w sprawach polskich.
Jasne staje się, że rząd polski powstanie na podstawie rozszerzenia KRN z
udziałem ZPP i innych demokratycznych grup na emigracji”. 19 lipca Stalin
oświadczył przedstawicielom KRN i ZPP, że konieczne jest natychmiastowe
utworzenie „polskiego organu o charakterze rządowym”. Zasugerował jednocześnie
konieczność oświadczenia przez KRN, iż podporządkowuje sobie ZPP i Armię Polską
w ZSRR, a nie że to one podporządkowują się KRN. 20 lipca Stalin wyraził swoje
poparcie dla inicjatywy powołania „Komitetu Wyzwolenia Narodowego” licząc wciąż,
że możliwe jest porozumienie z Rządem RP na uchodźstwie i prawdopodobnie sądząc,
że groźba powołania KWN zmusi Mikołajczyka do przyjęcia żądań Stalina i fuzji
rządu londyńskiego z KRN.

Zgodnie z postanowieniami konferencji jałtańskiej legitymizacja władzy w Polsce
miała się dokonać na drodze demokratycznych wyborów w jak najkrótszym terminie.
Do tego czasu rządzić miał Tymczasowy Rząd Jedności Narodowej powołany w trakcie
konferencji moskiewskiej w czerwcu 1945, pod nadzorem trzech mocarstw koalicji
antyhitlerowskiej, i uznany przez nie za legalny rząd polski, przy jednoczesnym
wycofaniu przez Wielką Brytanię i Stany Zjednoczone uznania rządu RP na
uchodźstwie. Na konferencji poczdamskiej Bolesław Bierut zobowiązał się na
piśmie do przeprowadzenia wolnych i nieskrępowanych wyborów na początku 1946
roku, co było warunkiem poparcia Wielkiej Brytanii dla polskich roszczeń
terytorialnych wobec Niemiec. Wybory zostały przeprowadzone w rok później – 19
stycznia 1947 – i sfałszowane przez aparat policyjny (Ministerstwo
Bezpieczeństwa Publicznego podporządkowane PPR), przy bezpośrednim udziale
funkcjonariuszy NKWD, metodami sprawdzonymi we wcześniejszym referendum ludowym
(1946).

Uzyskane w ten sposób zwycięstwo wyborcze tak zwanego Bloku Demokratycznego
(złożonego z PPR, koncesjonowanego PPS i satelickich wobec PPR ugrupowań) nad
opozycyjnym Polskim Stronnictwem Ludowym było, w świetle prawa międzynarodowego,
formalną legitymizacją władzy Polskiej Partii Robotniczej, i jej spadkobierców,
w Polsce. Były premier RP, wicepremier TRJN i prezes PSL, Stanisław Mikołajczyk,
został (wobec groźby aresztowania) zmuszony do ucieczki za granicę.

Za początek Polski Ludowej de facto uważa się 22 lipca 1944 – dzień ogłoszenia
manifestu Polskiego Komitetu Wyzwolenia Narodowego (Manifest PKWN), de iure 5
lipca 1945 – międzynarodowe uznanie Tymczasowego Rządu Jedności Narodowej,
którego podstawą był Rząd Tymczasowy RP, przez Wielką Brytanię i USA i
równoległe wycofanie przez te państwa uznania Rządowi RP na Uchodźstwie. 18
lipca 1944 roku Związek Patriotów Polskich przekazał Krajowej Radzie Narodowej
swój dorobek organizacyjny i siłę zbrojną. W tym dniu uzgodniono też treść
dekretu KRN, stwierdzającego przejęcie władzy zwierzchniej nad Armią Polską w
ZSRR, zjednoczenie jej z Armią Ludową i utworzeniu z tych dwu organizmów Wojska
Polskiego, a także powołanie Naczelnego Dowództwa Wojska Polskiego. Dekret był
datowany na 21 lipca, a postanowienie PKWN o powołaniu na podstawie tego dekretu
Naczelnego Dowództwa WP nosiło datę 22 lipca. Naczelnym dowódcą WP został gen.
broni Michał Rola-Żymierski.

PKWN, zwany na zachodzie Komitetem Lubelskim, powołany został przez Krajową Radę
Narodową (KRN) w Lublinie 21 lipca 1944 roku, w rzeczywistości jednak został
utworzony dwa dni wcześniej w Moskwie, gdzie przy ulicy Puszecznej odbyło się
jego pierwsze posiedzenie. Stalinowi chodziło o stworzenie wrażenia, że Polacy z
własnej inicjatywy powołują rząd na ziemiach wyzwolonej spod okupacji
niemieckiej Polski, położonych między frontem radziecko-niemieckim, a tzw. linią
Curzona Na siedzibę PKWN Józef Stalin wybrał Lublin, nazwę zaproponował Mołotow.
PKWN został formalnie powołany przez Krajową Radę Narodową.

Wkroczenie Armii Czerwonej władze polskiego podziemia chciały wykorzystać dla
odbudowy struktur niepodległego państwa polskiego. Operacja Akcja „Burza”
militarnie wymierzona w Niemcy, politycznie skierowana była przeciwko ZSRR.
Polska administracja cywilna rozpoczęła działalność w miastach, powiatach i
gminach w środkowej Polsce. Wkrótce została jednak zniszczona przez organa władz
radzieckich, a jej pracownicy zostali aresztowani. Pomimo współpracy taktycznej
uczestników „Burzy” z Armią Czerwoną, byli oni wkrótce rozbrajani, internowani,
wysyłani do łagrów lub przymusowo wcielani do Ludowego Wojska Polskiego.

Na posiedzeniu Polskiego Komitetu Wyzwolenia Narodowego, które odbyło się w
Lublinie 15 września 1944, Bolesław Bierut, Roman Zambrowski, Jakub Berman,
Michał Rola-Żymierski omówili możliwy rozwój wypadków w razie zwycięstwa
powstańców. Stanisław Radkiewicz stwierdził wówczas, że nie do pomyślenia jest:
żebyśmy pozwolili na wzięcie władzy komuś, mając cztery dywizje do dyspozycji.
Wojsko porwie za sobą wszystko i wszelką próbę nieprawnego zagarnięcia władzy
trzeba ukrócić z pomocą generała Kieniewicza i całej naszej 1. Armii.
Zdecydowano o stworzeniu wojsk wewnętrznych, które w przypadku klęski Niemców
miały wkroczyć do Warszawy i rozbić zwycięską Armię Krajową.

PKWN przystąpił do organizowania „władzy ludowej” na przejętym przez ZSRR
obszarze Polski, na zachód od linii Curzona. W 1944 roku PKWN powołała Milicję
Obywatelską. Na terenach zajętych przez Armię Czerwoną i Ludowe Wojsko Polskie
zakładano gminne, powiatowe, wojewódzkie i miejskie rady narodowe. Powstawały
posterunki Milicji Obywatelskiej i Urzędu Bezpieczeństwa. Wyrażało się to też
m.in. we wprowadzeniu terroru policyjnego, wydawaniu dekretów przewidujących
karę śmierci za wiele czynów o charakterze politycznym (np. kodeks karny Wojska
Polskiego z 23 września 1944) klasyfikowanych jako „przestępstwa”, jak również
za takie „przewinienia” jak posiadanie radioodbiornika. Równolegle istniał
legalny z punktu widzenia prawa międzynarodowego Polski Rząd na Uchodźstwie,
uznawany powszechnie w świecie do lipca 1945 (utworzenia Tymczasowego Rządu
Jedności Narodowej), z aparatem państwowym w kraju w formie Polskiego Państwa
Podziemnego, istniejącego również do lipca 1945. Choć Armia Krajowa pomagała
Armii Czerwonej w walce z Niemcami na terenie Polski, Armia Czerwona i wojska
NKWD systematycznie rozbrajały oddziały Armii Krajowej a oficerowie i żołnierze
AK po sojuszniczej współpracy z Armią Czerwoną w ramach akcji Burza w czasie
przejścia frontu trafiali do więzień i obozów NKWD (najbardziej znane: Majdanek,
Skrobów, Rembertów, Zamek Lubelski) i byli wywożeni później do obozów na terenie
ZSRR.

Do likwidacji oddziałów polskich władze radzieckie rzuciły siły równe 3 armiom:
na obszar Litewskiej Socjalistycznej Republiki Radzieckiej skierowano 4 Dywizję
Strzelecką Wojsk Wewnętrznych NKWD oraz 17 wydzielonych pułków. Na obszar
Białoruskiej Socjalistycznej Republiki Radzieckiej 3 dywizje (6, 7, 10) oraz 4
wydzielone pułki. Do pacyfikacji Polski Lubelskiej użyte zostały: 62, 63 i 64
Zbiorcza Dywizja Wojsk Wewnętrznych NKWD.

Początkowo Związek Radziecki ponosił główny ciężar walk z opozycją wobec reżimu
komunistycznego w Polsce. Sam Władysław Gomułka przyznał w maju 1945 roku, że
nie jesteśmy w stanie walki z reakcją przeprowadzać bez Armii Czerwonej. Liczba
regularnych jednostek Armii Czerwonej stacjonujących w Polsce w latach 1944–1947
wahała się między 200 tysięcy a 3 mln żołnierzy. Stalin wysłał tu 3 dywizje
NKWD, w tym 34-tysięczną 64. Zbiorczą Dywizję Wojsk Wewnętrznych NKWD. Sama 64.
dywizja aresztowała 60 tysięcy osób. Kilka innych dywizji NKWD operowało na
Kresach Wschodnich, zwalczając antykomunistów po obu stronach nowej granicy
polsko-radzieckiej i przekraczając ją według swojego uznania. Oddziały NKWD
odwołano z czynnej służby w Polsce dopiero w 1947 roku.

Do aparatu bezpieczeństwa i wojska Polski Ludowej przysłano tzw. doradców
radzieckich. Pewna liczba obywateli radzieckich skierowana została do służby w
organach Polski jako tzw. popi (pełniący obowiązki Polaków). W marcu 1945 roku
popi stanowili prawie 53% wszystkich oficerów w siłach zbrojnych Polski Ludowej.
W latach 1945–1947 przeniesiono do Ludowego Wojska Polskiego 16 460 oficerów
radzieckich. W grudniu 1945 roku 54 na 63 polskich generałów (86%) i 228 z 309
pułkowników (74%) stanowili oficerowie Armii Czerwonej. W sumie oficerowie
radzieccy stanowili ok. 40% polskiego korpusu oficerskiego.

Na zajętych terenach, niezależnie od nowych władz działała Armia Czerwona i
radzieckie służby bezpieczeństwa (NKWD, Smiersz). Zgodnie z umową zawartą przez
PKWN z rządem ZSRR żołnierze i funkcjonariusze radzieccy pozostawali poza
zasięgiem polskiego prawa, zaś NKWD aresztowało osoby związane z Armią Krajową i
innymi organizacjami niepodległościowymi oraz polskim rządem na uchodźstwie,
organizowało ich wywózki do łagrów na terenie ZSRR oraz współdziałało z
„ludowymi” władzami, nadzorując je poprzez sieć tzw. doradców. NKWD miało sieć
własnych obozów koncentracyjnych. Przypuszcza się, że w tego typu obozach w
latach 1944–1950 zginęło około 25 tysięcy osób. W lipcu 1945 NKWD aresztowało
ok. 2000 osób w okolicach Gib podczas tzw. obławy augustowskiej, 600 z nich nie
powróciło; nie odnaleziono także ich grobów. Wiele z nich zostało zamordowanych
i pochowanych w tajemnicy. Ciała wielu z nich odnaleziono dopiero po 1989 roku.

W Rzeszowskiem w 1944 roku wśród bagien Kraskowa Włodawskiego zorganizowano
obozy koncentracyjne dla oficerów Armii Krajowej i działaczy polskich z okresu
okupacji niemieckiej. Pod Siedlcami w miejscowości Kruślin NKWD zorganizowało
obóz koncentracyjny dla aresztowanych działaczy polskich, których umieszczono w
dołach o głębokości 8 m i powierzchni 2 na 2 m, gdzie woda sięgała do kolan.

31 grudnia 1944 KRN przekształcił formalnie PKWN w Rząd Tymczasowy
Rzeczypospolitej Polskiej, faktycznie była to decyzja polityczna Stalina.
Premierem Rządu Tymczasowego został dotychczasowy przewodniczący PKWN Edward
Osóbka-Morawski. I wiceprezesem Rady Ministrów został Władysław Gomułka (PPR), a
II wiceprezesem Stanisław Janusz (SL). Był to ze strony Stalina element
„polityki faktów dokonanych” – polityczne przygotowanie przed zimową ofensywą
Armii Czerwonej mającą na celu zajęcie wszystkich ziem polskich w granicach
sprzed wojny. Jednocześnie posunięcie to dowodziło znaczącego usztywnienia
stanowiska ZSRR wobec Wielkiej Brytanii i USA co do roli Rządu RP na uchodźstwie
w tworzeniu powojennych władz Polski przed planowaną na luty 1945 konferencją
mocarstw wielkiej trójki w Jałcie.

W ramach realizacji postanowień konferencji jałtańskiej w czerwcu 1945 odbyły
się w Moskwie rozmowy co do sposobu wyłonienia rządu Polski uznanego zarówno
przez ZSRR, jak i Wielką Brytanię i USA – tzw. konferencja moskiewska. W
rozmowach uczestniczyli przedstawiciele Rządu Tymczasowego oraz arbitralnie
wyznaczeni przez ZSRR i ambasadorów USA i Wielkiej Brytanii w ZSRR działacze
polityczni z kraju i emigracji, w tym Stanisław Mikołajczyk, Stanisław Grabski i
Zygmunt Żuławski. Najważniejszymi uczestnikami spotkania był Bierut,
reprezentant KRN, PPR i RTRP oraz z drugiej strony Mikołajczyk lider PSL. W
czasie rozmów Władysław Gomułka oświadczył: Władzy raz zdobytej nie oddamy nigdy
(...) Możecie jeszcze krzyczeć,że leje się krew narodu polskiego, że NKWD rządzi
Polską, lecz to nie zawróci nas z drogi. W rezultacie rozmów powołany został
Tymczasowy Rząd Jedności Narodowej. Premierem TRJN został Edward Osóbka-Morawski
(dotychczasowy premier Rządu Tymczasowego), a wicepremierami Władysław Gomułka
(wicepremier Rządu Tymczasowego i sekretarz generalny PPR) oraz Stanisław
Mikołajczyk (do listopada 1944 premier Rządu RP na uchodźstwie). Oprócz tego
Mikołajczyk miał zostać ministrem rolnictwa a Gomułka ministrem Ziem
Odzyskanych. Trzem stronom rozmów – Rządowi Tymczasowemu, „Polakom z kraju” i
„Polakom z emigracji” – formalnie zagwarantowano parytet w składzie rządu, który
miał być – i został – uznany przez wszystkie mocarstwa. O ostatecznym kształcie
władzy w Polsce miały rozstrzygnąć wolne wybory w ramach pluralistycznego
systemu partyjnego, pod nadzorem trzech mocarstw – gwarantów porozumienia. Na 24
ministerstwa TRJN siedem trafiło w ręce PPR, w tym kluczowe Ministerstwo
Bezpieczeństwa Publicznego, pozostałe były obsadzone przez ugrupowania
satelitarne, lub osoby wyznaczone przez PPR i kontrolowane przez PPR na szczeblu
wiceministrów, ministerstwa formalnie w rękach PSL były drugorzędne i faktycznie
systematycznie pozbawiane władzy. Porozumienie moskiewskie było nieprzestrzegane
przez ZSRR i PPR w kraju od samego początku i traktowane przez nie jako
instrument do przejęcia pełni władzy, przy jednoczesnej legitymizacji
międzynarodowej rządów PPR w Polsce. Równolegle do konferencji moskiewskiej
odbywał się w Moskwie pokazowy proces szesnastu przywódców Polskiego Państwa
Podziemnego.

Powstały system polityczny w praktyce zapewniał rzeczywistą władzę aparatu
Polskiej Partii Robotniczej (PPR) w państwie wobec zachowania we władzy PPR
aparatu przymusu (MBP i wojsko) i w konsekwencji kontrolowanie władz i
instytucji państwa, partii politycznych, organizacji społecznych, gospodarki, w
warunkach ograniczonej suwerenności Polski. W kwietniu 1945 roku podpisano
polsko-radziecki układ o przyjaźni, wzajemnej pomocy i współpracy powojennej,
przedłużony później w 1965, a w następnych latach Polska zawarła podobne układy
z pozostałymi krajami „demokracji ludowej”. W październiku 1945 podpisała Kartę
Narodów Zjednoczonych. W lipcu 1945, na konferencji w Poczdamie, ustalono
przebieg zachodnich i północnych granic RP.

Do 1947 PPR umocniła swoją władzę w kraju, likwidując praktycznie opozycyjne
podziemie polityczne i zbrojne oraz wyeliminowała z życia politycznego jedyną
legalną siłę opozycyjną – zalegalizowane w lipcu 1945 roku, zgodnie z
porozumieniami jałtańskimi Polskie Stronnictwo Ludowe pod przywództwem
Stanisława Mikołajczyka. Opozycja skupiła się w mikołajczykowskim PSL. W
wyborach 1947 we wspólnej liście wyborczej z PPR i jego satelitami wzięła też
udział Polska Partia Socjalistyczna kierowana przez Osóbkę-Morawskiego, która
jednak nie była samodzielna, w jej kierownictwie bowiem znalazło się wielu
działaczy ulegających PPR. Powojenna PPS (założona w 1944 roku) zasilona była w
dużym stopniu byłymi członkami Robotniczej Partii Polskich Socjalistów oraz
działaczami przybyłymi z ZSRR. Mimo spychania PPS na boczny tor i prób
uzależnienia go od stalinowskich władz działaczom partii udało się odrestaurować
przedwojenne organizacje społeczne, takie jak Towarzystwo Uniwersytetu
Robotniczego i związki zawodowe. W opozycji do koncesjonowanego PPS w latach
1946–1947 działała niezależna WRN. Wchodziła ona w skład opozycyjnego Komitetu
Porozumiewawczego Organizacji Polski Podziemnej, jednak już w drugiej połowie
lat 40. zmarginalizowana partia zakończyła działalność. Wielu członkom WRN udało
się przystąpić do PPS, działacze ci byli przeciwni porozumieniom z władzami
komunistycznymi.

Formalne zwycięstwo blokowi PPR, PPS, SL i SD przyniosły oficjalne (faktycznie
sfałszowane) wyniki referendum (słynne 3 x TAK) w 1946 roku i wyborów do Sejmu
Ustawodawczego – polskiej Konstytuanty w 1947. Wyniki sfałszowanych wyborów nie
zostały bowiem zakwestionowane przez Wielką Brytanię i USA, gwarantów
porozumienia jałtańskiego.

Do roku 1947 utrzymywały się na terenie kraju, liczące w okresie szczytowego
stanu (1945) ok. 9–12 tysięcy ludzi (liczbę członków wszystkich organizacji i
grup konspiracyjnych szacuje się na 120–180 tysięcy osób), oddziały partyzanckie
niepodległościowego podziemia antykomunistycznego (WiN, NSZ). Utrzymywała się
także ukraińska partyzantka UPA. Kres podziemiu polskiemu przyniosły masowe
represje aparatu Ministerstwa Bezpieczeństwa Publicznego, wojsk NKWD i KBW, a
także amnestie ogłaszane przez władze, zwłaszcza ogłoszona po sfałszowanych
wyborach do Sejmu Ustawodawczego w styczniu 1947. Klęska polityczna Stanisława
Mikołajczyka spowodowała załamanie się nadziei na odsunięcie PPR i jego
satelitów od władzy. Do roku 1947 działania aparatu bezpieczeństwa skupiały się
na podziemiu polskim.

W maju 1946 w wielu miastach wybuchły protesty studenckie, sprowokowane
brutalnym stłumieniem manifestacji studenckiej w Krakowie 3 maja 1946. 10
sierpnia miał miejsce równie brutalnie stłumiony strajk dokerów w Porcie
Gdańskim.

Opór społeczny wielokrotnie przyjmował formę sabotażu. W kopalni „Kościuszko” w
Jaworznie w październiku 1945 roku wybuchł strajk, który poprzedziły akcje
sabotażowe. W hucie „Julia” w Bobrku w 1945 roku miały miejsce akty sabotażu,
m.in. podrzucanie granatów w celu rozsadzenia pieca, wysadzanie pieców
martenowskich. Przypadki sabotażu stwierdzono na terenie huty „Pokój” w Bytomiu,
elektrowni w Warszawie, Państwowej Fabryce Wagonów we Wrocławiu, a także
fabrykach przemysłu włókienniczego w Łodzi. Dochodziło także do wysadzania i
palenia mostów kolejowych oraz wywoływania katastrof komunikacji kolejowej.

Skazano na karę śmierci i stracono 3 tysiące osób, ok. 10 tysięcy zostało
zakatowanych w czasie przesłuchań lub masowych egzekucji, 150 tysięcy osób
zostało skazanych na więzienie i około 100 tysięcy zesłanych do łagrów.
Aresztowano 518 tysięcy chłopów za opór wobec kolektywizacji i dostaw
obowiązkowych. W czasie walk z podziemiem niepodległościowym zabito ok. 20–50
tysięcy osób. Przez więzienia Polski Ludowej od 1944 roku przeszło ok. 2 mln
osób, liczba skazanych na karę śmierci przez działające od 1946 roku wojskowe
sądy rejonowe wyniosła ok. 3,5 tysiąca osób, sądy wojskowe, funkcjonujące przy
Ludowym Wojsku Polskim skazały na karę śmierci w latach 1944–1956 ok. 5 tysięcy
osób. W 1954 roku w kartotekach organów bezpieczeństwa znajdowało się prawie 6
milionów nazwisk, uznanych za element przestępczy i podejrzany, co trzeci Polak
był inwigilowany przez funkcjonariuszy Ministerstwa Bezpieczeństwa Publicznego,
Informacji Wojskowej, Milicji Obywatelskiej i ich przybudówek. Liczba ofiar
terroru do 1954 roku jest szacowana na dziesiątki tysięcy.

6 listopada 1949 na urząd ministra obrony narodowej został powołany marszałek
ZSRR, obywatel sowiecki (któremu nadano z tej okazji polskie obywatelstwo)
Konstanty Rokossowski, mianowany jednocześnie na stopień marszałka Polski i
dokooptowany 13 listopada 1949 do Biura Politycznego PZPR. W grudniu 1949
Rokossowski zażądał od polskiego Sejmu uchwalenia nowych kredytów dla wojska (w
latach 1949–1954 na skutek nowych uregulowań przekroczyły one aż 15% dochodu
narodowego), a w 1951 na jego polecenie zmieniono plan 6-letni – skutkiem tego
było przeznaczenie ogromnych kwot dla wojska kosztem inwestycji cywilnych.
Znaczne inwestycje wojskowe doprowadziły do włączenia Polski w sowiecką
infrastrukturę wojskową. Od 1952 Rokossowski był również wicepremierem.
Realizował rozpoczętą już pod koniec wojny politykę represji wobec
przedwojennych polskich oficerów, czystek i sowietyzacji w LWP, jak również
wprowadził represyjny system pracy przymusowej w kopalniach węgla, rud uranu i w
kamieniołomach, świadczonej w miejsce służby wojskowej przez młodzież z
niepewnych politycznie rodzin.

Prowadzono odbudowę kraju ze zniszczeń wojennych, które przyniosły straty ok.
40% majątku narodowego. Szczególne znaczenie miał przy tym plan 3-letni
(1947–1949) – zasiedlanie Ziem Odzyskanych, reforma rolna i nacjonalizacja
przemysłu. Zniszczonych zostało 60% polskich fabryk, 65% kopalń, w czasie wojny
zginęło 6 milionów obywateli polskich (w tym 3 miliony Żydów), a niemal w
całości zniszczone zostały miasta takie jak Gdańsk, Legnica, Warszawa,
zrujnowaniu uległy też miasta znajdujące się na Ziemiach Odzyskanych takie jak
Szczecin, Wrocław, Kołobrzeg.

W sierpniu 1945 roku podpisano umowę handlową, w której Polska gwarantowała
dostawy 8–13 mln ton węgla do Związku Socjalistycznych Republik Radzieckich po
cenach około ośmiokrotnie niższych od cen światowych. Eksport ten wymusił
Wiaczesław Mołotow w zamian za rezygnację z utworzenia mieszanych spółek
polsko-radzieckich. W 1948 roku rząd Polski przyjął czteroletnią umowę handlową
z ZSRR na sumę 2 miliardów rubli. Odbudowa kraju była utrudniona przez masowe i
zorganizowane plądrowanie terenów Polski z maszyn i zasobów przez utworzone
specjalnie w tym celu oddziały Armii Czerwonej. Dodatkowo państwo zostało
zmuszone do podpisania szeregu umów gospodarczych z ZSRR, wyzyskujących polską
gospodarkę (tylko w latach 1945–1956 ZSRR uzyskał jednostronne korzyści z tego
tytułu kosztem Polski rzędu 2 miliardów dolarów USA według ówczesnego kursu
dolara), zmuszając do sprzedaży węgla ZSRR za przyszłe reparacje wojenne od
Niemiec, których nigdy nie otrzymano.

W latach 1944–1945 dokonany został na podstawie dekretu PKWN z 6 września 1944 o
przeprowadzeniu reformy rolnej podział majątków ziemskich powyżej 50 ha. Ziemia
została częściowo podzielona między chłopów, częściowo przejęta przez państwo.
Postanowienia dekretu interpretowano rozszerzająco, wysiedlając dotychczasowych
właścicieli z ich domów, pozbawiając dobytku, w tym dóbr kultury. Warstwa
ziemiaństwa została w ten sposób zlikwidowana, a byłym ziemianom zakazano pobytu
i zamieszkania w powiecie, gdzie dotychczas znajdował się ich majątek ziemski.

Reforma rolna napotkała powszechny opór. Ziemia obszarnicza była przydzielana
chłopom na siłę przy pomocy aktywu partyjnego i brygad wojskowych.

W styczniu 1946 roku dokonano upaństwowienia najważniejszych elementów gałęzi,
największych zakładów, banków, kopalń, przedsiębiorstw ubezpieczeniowych czy
komunikacyjnych. Właściciele zakładów teoretycznie mogli liczyć na
odszkodowania, w praktyce jednak otrzymali je wyłącznie właściciele zagraniczni
(obywatele i przedsiębiorstwa z USA, Wielkiej Brytanii, Francji, Szwecji itd.),
na podstawie umów międzypaństwowych. Jednym z problemów polskiej gospodarki był
brak zasobów. Produktem eksportowym stał się węgiel kopalny, który wymieniano na
szwedzką rudę żelaza, bawełnę z ZSRR i inne surowce z krajów europejskich. Na
skutek działań wojennych spadła produkcja, rok po wojnie udało się jednak
zwiększyć produkcję węgla.

W 1947 roku zapoczątkowano plan trzyletni, był on opracowany w głównej mierze
przez działaczy wywodzących się z przedwojennych środowisk socjalistycznych, a
nie komunistycznych, tym samym przypominał on bardziej plany realizowane na
Zachodzie niż w ZSRR, w przeciwieństwie do późniejszego planu sześcioletniego.
Plan opracował Centralny Urząd Planowania pod kierownictwem Czesława
Bobrowskiego, a duża część jego pracowników wywodziła się z PPS i edukowała się
w krajach zachodnich.

Faktycznym zarządcą gospodarki był jednak Hilary Minc, członek tajnego
siedmioosobowego Biura Politycznego KC Polskiej Partii Robotniczej (PPR),
formalnie minister przemysłu kolejno: w Rządzie Tymczasowym, Tymczasowym Rządzie
Jedności Narodowej, wreszcie w rządzie Józefa Cyrankiewicza (gdzie od 1949 był
wicepremierem, przewodniczącym Państwowej Komisji Planowania Gospodarczego i
Komitetu Ekonomicznego Rady Ministrów). Funkcje te pełnił w następnych
gabinetach do 1956, realizując sowiecką politykę gospodarczą w Polsce.

10 lutego 1949 roku Centralny Urząd Planowania został przekształcony w Państwową
Komisję Planowania Gospodarczego. Uprzemysłowienie kraju kontynuowano w latach
1950–1955 (plan 6-letni), redukując tym samym środki na rolnictwo i przemysł
konsumpcyjny, a rozbudowując głównie przemysł ciężki, zbrojeniowy, maszynowy,
energetyczny. W tym okresie rozpoczęto także kolektywizację rolnictwa; trwała
przebudowa społeczna kraju (migracja ludności, urbanizacja). Plany sześcioletni
opracowany został przez grupę ekonomistów pod przewodnictwem Hilarego Minca,
wzrost przemysłu miał podnieść się o 85–95% a rolnictwa o 35–45%. W ramach planu
wybudowano miasto Nowa Huta, Hutę im. Lenina, fabryki samochodów w Warszawie i
Lublinie, cementownie w Wierzbicy, liczne fabryki maszyn, stocznie w Szczecinie
i Gdańsku, zakłady chemiczne, elektrownię w Jaworznie, poszerzono wcześniej
istniejące zakłady. Plan doprowadził do wzrostu przemysłu o 250%, produkcja
rolna wzrosła o 13%. Plan przyczynił się też do wzrostu migracji do miast.
Zwiększono liczbę żołnierzy z 250 tysięcy do 500 tysięcy.

Na terenach wcielonych do ZSRR pozostało ok. 13,8 mln obywateli II
Rzeczypospolitej w tym: na terytorium USRR – 8,1 mln, BSRR – 5 mln, LSRR – ok.
0,7 mln. Polsce przyznano 311 700 kilometrów kwadratowych (przed wojną Polska
liczyła ponad 388 000 kilometrów kwadratowych). Kształt państwa był jednak nieco
bardziej korzystny. Zwiększono granicę morską, zmniejszając granicę lądową. W
1945 roku w Polsce mieszkało 23,9 miliona osób, w przeciągu pięciu lat liczba ta
zmieniła się, na skutek przyrostu oraz powrotu Polaków do ojczyzny liczba
obywateli wzrosła o ponad 2 miliony. W Polsce znalazło się 650 000 Ukraińców,
200 000 Niemców, 300 000 Żydów, 160 000 Białorusinów, liczba mniejszości
narodowych stanowiła 2% ogółu mieszkańców państwa. Niemcy, którzy zostali w
Polsce, zostali z własnej woli i nie podlegali wysiedleniu ustalonemu na
konferencjach międzynarodowych.

Na konferencjach pokojowych ustalono, że znaczne tereny wschodnich Niemiec
zostaną przyłączone w granice państwa polskiego. Sytuacja z ich
zagospodarowaniem i osiedleniem sprawiła kłopoty rządowi, Niemcy zostawili
opuszczone domy, zakłady pracy. Gospodarowanie tych terenów ułatwić miało
Ministerstwo Ziem Odzyskanych założone w 1945 roku. Na czele resortu stanął
Władysław Gomułka. Ludność początkowo przyjeżdżała na nowe tereny niechętnie,
obawiano się wybuchu kolejnej wojny i utraty nowo uzyskanych terenów, strach
kolonistów wzmagały też działające na tych terenach podziemne oddziały
niemieckie organizacji Werwolf, które terroryzowały osiedlających się tam
Polaków. Jako pierwsi nowe tereny zamieszkali weterani 1 i 2 Armii WP. W lutym
1946 Ziemie Odzyskane liczył sobie już 2,7 miliona obywateli, a w styczniu 1947
4,6 miliona.

W pierwszych latach po utworzeniu Polski Ludowej doszło do fali migracji.
Migrację od 1944 roku kontrolował Państwowy Urząd Repatriacyjny. Fala ta
przybrała na sile w okresie istnienia TRJN, szczególnie w czasie walk zbrojnych,
przesiedleń ludności i w wyniku reform rolnych. Do Polski z robót przymusowych w
nazistowskich Niemczech wróciło 520 000 Polaków oraz Polacy przebywający w ZSRR.
Ludność polska ze wschodnich terenów byłej II RP została przesiedlona na tereny,
które znalazły się w nowych granicach państwa polskiego. Do kraju wracali Polacy
przebywający na emigracji w państwach zachodnich. Do Izraela wyjeżdżali polscy
Żydzi. Z Polski przesiedlano Ukraińców i Niemców, co zostało ustalone w czasie
konfederacji poczdamskiej. Przesiedlania (Klauzula XII konferencji poczdamskiej)
Niemców z Polski (w Polsce 5 057 000 Niemców), Węgier i Czechosłowacji objęły
16,5 miliona ludzi. Wbrew późniejszej propagandzie działającej w Niemczech
Zachodnich organizacji Bund der Vertriebenen przesiedlenia nie były polską
zemstą, lecz zostały one ustalone przez aliantów.

23 października 1944 PKWN utworzył Uniwersytet Marii Curie-Skłodowskiej w
Lublinie jako piąty polski uniwersytet. Wznowił wówczas działalność Katolicki
Uniwersytet Lubelski. W 1945 utworzono trzy kolejne uniwersytety: Uniwersytet
Łódzki, Uniwersytet Mikołaja Kopernika w Toruniu i Uniwersytet Wrocławski; trzon
ich kadry naukowej tworzyli przesiedleni wykładowcy i pracownicy naukowi
Uniwersytetu Jana Kazimierza we Lwowie i Uniwersytetu Stefana Batorego w Wilnie.

W sztuce władze zaczęły lansować socrealizm, ostatecznie narzucony przymusowo
środowiskom twórczym w 1949. Nurt ten przedstawiał codzienne życie pracowników i
rzeczywistości. Powstawały plakaty, obrazy ukazujące robotników, odbudowę kraju.
W muzyce przodowały pieśni masowe, muzyka pop kulturalna oraz poważna.
Kompozytorami tworzącymi muzykę poważną w pierwszych latach powojennej Polski
byli m.in. Grzegorz Fitelberg, Witold Lutosławski i Grażyna Bacewicz.
Niepopierający ustroju nowej Polski twórcy niezależni to m.in. Jan Szczepański
czy Zbigniew Herbert. Poezje w tym czasie tworzyli uznani polscy twórcy tacy jak
Władysław Broniewski czy Wisława Szymborska. Dużym sukcesem okazał się program
walki z analfabetyzmem, który został zlikwidowany (przed 1939 rokiem jego
wskaźnik wynosił 33%). Władze organizowały darmowe kursy wieczorowe, a czytać i
pisać uczono nawet osoby starsze. Znacznie wzrosły nakłady książek i broszur. O
ile w latach 1934–1938 wynosiły 24,6 mln o tyle w latach 1951–1955 – 92,5 mln.

W lipcu 1947 utworzony po sfałszowanych przez PPR wyborach do Sejmu
Ustawodawczego rząd Józefa Cyrankiewicza został zmuszony przez ZSRR do wycofania
się z udzielonej już wstępnie zgody na udział Polski w Planie Marshalla. Polska
(podobnie jak Czechosłowacja) została w ten sposób odsunięta od udziału w planie
gospodarczej odbudowy Europy. Było to potwierdzenie satelitarnego wobec ZSRR
statusu obu krajów i początek wiązania ich gospodarek z nakazowo-rozdzielczą
gospodarką wojenną ZSRR, przy stopniowym zrywaniu związków z gospodarkami reszty
Europy.

Po ugruntowaniu władzy PPR w wyniku wyborów 1947 została podjęta decyzja o
rozprawie z podziemiem UPA poprzez masowe wysiedlenie ludności ukraińskiej
zamieszkującej południowo-wschodnie województwa na Ziemie Odzyskane. Pretekstem
do akcji przesiedleńczej była śmierć wiceministra obrony narodowej gen. Karola
Świerczewskiego w potyczce z oddziałem UPA pod Baligrodem. Operacja
przesiedleńcza, pod kryptonimem „Wisła” doprowadziła do pozbawienia UPA oparcia
w miejscowej ludności i w konsekwencji do rozbicia podziemia UPA przez jednostki
KBW i wojska.

Frakcję w PPR, która uważała, że rządy silnej ręki muszą być oparte na szerszej
bazie politycznej reprezentował Władysław Gomułka. Uważał, że same represje nie
mogą zastąpić społecznego poparcia dla nowej władzy. Uznawał, iż można zbudować
w Polsce socjalizm bez dyktatury proletariatu, terroru i unicestwienia zastanych
struktur społecznych. Podkreślał różnice między warunkami rewolucji w Rosji i w
Polsce. „My zdobyliśmy władzę na tle walki wyzwoleńczej, pod hasłem wypędzenia
Niemców. Nie musimy obalać starego aparatu państwowego. (...) My w Polsce
założyliśmy możliwość innego niż droga radziecka rozwoju (..) założyliśmy
możliwość rozwoju podobnego do rozwoju parlamentarnego, którego namiastką jest
KRN”. – stwierdzał. Dopuszczał istnienie opozycji, ale tylko takiej, która nie
neguje nowego systemu.

Krytykował jednocześnie wielokrotnie praktyki radzieckich organów bezpieczeństwa
na terenie Polski powojennej stwierdzając np. m.in. „Na terenie Polski organa
sowieckie nie mogą robić rewizji ani aresztować. (...) trzeba zażądać
zaprzestania tego i wypuszczenia ludzi. Nie mogą ludzie ginąć po prostu. To jest
nasza suwerenność”. W październiku 1944 r. nastąpiło zaostrzenie represji
aparatu bezpieczeństwa kierowanego przez PPR wobec podziemia. Skala represji
wzrosła tak bardzo, że zaniepokoiło to Gomułkę. Gomułka mówił na plenum KC PPR w
maju 1945 r.:

W 1947 r. WKP(b) zaproponowało, by zwołać konferencję 9 europejskich partii
komunistycznych celem przedyskutowania sytuacji międzynarodowej. Miejscem
konferencji uczyniono Szklarską Porębę. Na samej konferencji strona radziecka
przedstawiła propozycję powołania Biura Informacyjnego, które miałoby być
ośrodkiem koordynującym działania partii komunistycznych. Strona polska była
zaskoczona propozycją, a Gomułka, będąc wtedy sekretarzem generalnym PPR, mający
do tej inicjatywy stosunek krytyczny, obawiając się powstania nowego Kominternu,
który będzie nadrzędną strukturą nad narodowymi partiami komunistycznymi,
zagroził dymisją. Ostatecznie przychylił się do radzieckiej koncepcji i
akceptując cele polityk międzynarodowej i wewnętrznej ustalone na konferencji,
bronił jedynie specyfiki polskiej drogi. Sprzeciwił się jednak, by siedzibą
nowej instytucji była Warszawa.

Gomułka był zwolennikiem zjednoczenia PPR z PPS. Chciał, by w wyniku
zjednoczenia powstała partia, która będzie miała realne zaplecze społecznego
poparcia. Dlatego mimo uznawania PPR za partię hegemoniczną uznawał konieczność
odwołania się nowej partii również do tradycji niepodległościowej PPS. W
nieuzgodnionym z pozostałymi członkami Biura Politycznego referacie wygłoszonym
3 czerwca 1948 r. na plenum KC PPR poświęconym tradycjom polskiego ruchu
robotniczego Gomułka bronił w tym kontekście „polskiej drogi do socjalizmu”.
Stwierdzał, że aby nowa partia polityczna miała realne poparcie społeczne musi
opowiadać się za niepodległością państwową i tej niepodległości bronić.
Krytykował KPP, że tego nie rozumiała prowadząc działania polityczne w okresie
przedwojennym. „KPP używała hasła samostanowienia narodów w taki sposób, że sama
chciała stanowić za naród i klasę robotniczą”. – stwierdzał Gomułka. Referat ten
spotkał się z krytyką pozostałych członków BP, którzy w rezolucji odrzucili
stanowisko Gomułki. Po raz pierwszy ujawnił się publicznie rozłam w
kierownictwie PPR. Mimo nacisku Gomułka nie zrezygnował ze swoich tez, choć
zgodził się nie ustępować manifestacyjnie ze stanowiska sekretarza generalnego
PPR.

Gomułka był również przeciwnikiem zarządzonej przez Stalina rozprawy z
Komunistyczną Partią Jugosławii. Próbował wbrew woli Stalina mediować w
konflikcie Moskwy z Belgradem. 20 czerwca 1948 w Bukareszcie odbyły się obrady
Kominformu. Rozpoczęły one okres nasilonej uniformizacji państw Europy środkowej
zgodnej z radzieckim wzorcem. Podczas obrad potępiono KPJ i odniesiono się do
konieczności takich przekształceń na wsi, które prowadziłyby do jej
kolektywizacji. Gomułka zgłosił sprzeciw wobec treści uchwał konferencji w
zakresie kolektywizacji, stwierdzając, że delegacja polska powinna mieć zgodę KC
PPR na poparcie uchwały Kominformu w tej kwestii.

W lipcu 1948 roku odbyło się plenum KC, na którym zapowiedziano zaostrzenie
kursu wewnętrznego i w pełni poparto uchwały posiedzenia Kominformu, krytykując
jednocześnie tezy Gomułki w sprawie tradycji polskiego ruchu robotniczego.
Plenum zostało zwołane bez udziału Gomułki jako sekretarza generalnego PPR. 14
sierpnia odbyło się posiedzenie Biura Politycznego podczas którego usunięto
Gomułkę ze stanowiska sekretarza generalnego i funkcję tę powierzono Bierutowi.
W dniach 31 sierpnia – 2 września 1948 odbyło się plenum KC PPR na którym
ostatecznie rozprawiono się z Gomułką. W wystąpieniu wstępnym Bierut zarzucił
Gomułce m.in. „odchylenie prawicowo-nacjonalistyczne”, wahania w kwestii
powołania Biura Informacyjnego, jego niejasny stosunek do konfliktu
radziecko-jugosłowiańskiego, popieranie „nacjonalistycznych tradycji PPS”,
negatywny stosunek do kolektywizacji, błędną koncepcję tworzenia podczas
okupacji KRN w oparciu o jak najszerszy krąg społeczny, nieufność wobec ZSRR i
działalność frakcyjną.

Gomułka zabrał jeszcze głos na Kongresie Zjednoczeniowym PPR i PPS, na którym
powołano PZPR, nie zgadzając się z zarzutami padającymi z mównicy jakoby
zdradził interesy klasy robotniczej. Określając się jako internacjonalista
stwierdził, że należy walczyć nie tylko z nacjonalizmem, ale i z kosmopolityzmem
i nihilizmem narodowym. „Gardzimy tymi, którzy nie szanują naszego narodu, nie
doceniają jego wielkości i zdolności, którzy pomniejszają nasz wkład w
międzynarodową skarbnicę kultury” – powiedział.

PPR dążąc do ograniczenia wpływów PPS zaatakowała władze Centralnego Urzędu
Planowania, który planował politykę gospodarczą opartą w o gospodarkę rynkową.
Konsekwencją ataku PPR było odwołanie Czesława Bobrowskiego ze stanowiska szefa
CUP.

Po roku 1948 było przymusowo wprowadzane tzw. współzawodnictwo pracy (wzorowane
na sowieckiej „stachanowszczyźnie”), prowadzące do podwyższania norm pracy w
zachowaniu dotychczasowych wynagrodzeń pracowniczych – jego symbolem i
narzędziem stał się Wincenty Pstrowski.

W czerwcu 1948 powstał Związek Młodzieży Polskiej z połączenia czterech
organizacji młodzieżowych. W grudniu 1948 roku powstała Polska Zjednoczona
Partia Robotnicza z połączenia Polskiej Partii Robotniczej i Polskiej Partii
Socjalistycznej, po wcześniejszym wydaleniu z szeregów partii opozycyjnych
działaczy. Inicjatywa połączenie tych dwóch partii wyszła nie z PPR, lecz ze
strony byłych działaczy radykalistycznych partii o profilu proradzieckim.
Sekretarzem generalnym został Bolesław Bierut. Na boczny tor odsunięto
Władysława Gomułkę, który był sceptyczny wobec ZSRR. Duża część działaczy PPS
była przeciwna zjednoczeniu jednak PPR miał w szeregach PPS działaczy skłonnych
do połączenia się obu partii. Środowiska socjalistyczne będące poza zasięgiem
wpływów PZPR znalazły się na emigracji. SL i SD połączyły się z dotychczasowo
istniejącymi partiami antykomunistycznymi. W 1949 powstało Zjednoczone
Stronnictwo Ludowe z połączenia Stronnictwa Ludowego z resztkami PSL
Mikołajczyka oraz Centralna Rada Związków Zawodowych i Związek Bojowników o
Wolność i Demokrację (ZBoWiD). W 1950 część działaczy chadeckich wstąpiła do
Stronnictwa Demokratycznego.

Władze do 1948 utrzymywały formalnie poprawne stosunki z Kościołem katolickim.
Przedstawiciele władz (Bolesław Bierut, Piotr Jaroszewicz) uczestniczyli w
uroczystościach kościelnych (np. procesja Bożego Ciała 1946), dopuszczono
samodzielną działalność wydawniczą zakonów i Kościoła („Gość Niedzielny”,
„Rycerz Niepokalanej”). Działał „Caritas”, przekazując dary z Zachodu dla
potrzebujących w Polsce. Jednocześnie władze zarzucały Watykanowi, że nie chce
on uznać zachodniej i północnej granicy Polski. W 1945 Bolesław Bierut, wobec
propozycji prezentacji przez prymasa Augusta Hlonda nowomianowanych
admnistratorów apostolskich dla diecezji na Ziemiach Zachodnich uznał konkordat
między Stolicą Apostolską a Polską za nieobowiązujący.

Po sfałszowanych przez PPR wyborach 1947, w sytuacji zanikania działalności
zbrojnego podziemia antykomunistycznego a wreszcie po likwidacji legalnej
opozycji politycznej (Polskie Stronnictwo Ludowe), zwłaszcza po ucieczce
Stanisława Mikołajczyka (X 1947), wzrósł nacisk władz państwowych na Kościół.

W konsekwencji w 1948 roku Episkopat Polski wydał list duszpasterski, w liście
tym wezwano wiernych Kościoła do wspólnej pracy w nowej Polsce. W lecie 1949
roku rząd wydał dekret o ochronie wolności sumienia i wyznania. Dekret stanowił,
że odmowa posługi religijnej z powodów politycznych jest przestępstwem,
przeciwni dekretowi byli przedstawiciele Kościoła. Komunistyczne władze
państwowe dokonały przejęcia ziemi Kościoła, zakonów i majątku „Caritas”, wbrew
dekretowi PKWN z 1944.

W 1950 zostało zawarte porozumienie pomiędzy Episkopatem Polski reprezentowanym
przez prymasa Stefana Wyszyńskiego a komunistycznymi władzami państwowymi, które
gwarantowało niezależność struktury Kościoła i trybu powoływania jego władz od
administracji państwowej. Władze zaakceptowały w 1945 powołanie stowarzyszenia
PAX. Na czele stowarzyszenia stał Bolesław Piasecki, polityk skrajnego,
faszyzującego skrzydła przedwojennego ruchu narodowego (Ruch Narodowo-Radykalny
Falanga, ONR-Falanga), aresztowany przez NKWD w 1944 i uwolniony przez szefa
przedstawicielstwa NKWD w Polsce Iwana Sierowa w 1945 na nieznanych do dziś
warunkach.

W 1950 roku Ministerstwo Bezpieczeństwa Publicznego zorganizowało ruch tzw.
„księży patriotów”, który popierał władze komunistyczne. Złagodzenie konfliktu
na linii państwo komunistyczne – Kościół nastąpił na wiosnę 1950 roku, gdy
podpisano porozumienie między tymi stronami zastępujące nieuznawany przez rząd
od 1945, ale niewypowiedziany formalnie konkordat. Władze utrzymały lekcje
religii w szkołach, zezwalały na wydawanie czasopism o orientacji katolickiej,
na prowadzenie zakonów i ok. 30 kapelanów w wojsku. 24 października 1950 roku
szef Urzędu do Spraw Wyznań Antoni Bida oskarżył biskupów katolickich o wrogość
do Polski Ludowej i nieuznawanie granicy zachodniej, gdyż Episkopat według niego
uchylał się od mianowania biskupów na Ziemiach Odzyskanych. 28 stycznia 1951
roku władze ogłosiły, że zlikwidowały stan tymczasowości na Ziemiach Odzyskanych
odsuwając od kierowania diecezjami mianowanych przez prymasa Augustyna Hlonda za
zgodą papieża administratorów apostolskich w Olsztynie, Gdańsku, Gorzowie, Opolu
i Wrocławiu. Wyszyński, by nie dopuścić do schizmy udzielił 8 lutego 1951 roku
jurysdykcji kościelnej zgodnie z prawem kanonicznym nieważnie wybranym na
polecenie władz wikariuszom kapitulnym. W lipcu 1951 roku moskiewska „Prawda”
oskarżyła prymasa Wyszyńskiego o „podkopywanie żywotnych interesów Polski”. 20
stycznia 1951 roku uwięziono biskupa kieleckiego Czesława Kaczmarka, pod koniec
tego roku w więzieniach znajdowało się już około 900 księży. Władze
komunistyczne cały czas promowały działalność ruchu księży-patriotów i grupy
Bolesława Piaseckiego. 4 listopada 1950 roku grupa Dziś i Jutro doprowadziła do
powstania Komitetu Intelektualistów i Działaczy Katolickich przy Ogólnopolskim
Komitecie Obrońców Pokoju, który miał być PAX-owską konkurencją dla
księży-patriotów Związku Bojowników o Wolność i Demokrację. W 1952 roku grupa
Piaseckiego przyjęła oficjalną nazwę Stowarzyszenie „Pax”.

22 lipca 1952 roku, w ósmą rocznicę powstania Polski Ludowej, Sejm uchwalił
formalnie Konstytucję Polskiej Rzeczypospolitej Ludowej (konstytucję lipcową).
Faktycznym autorem konstytucji był Bolesław Bierut, a w jego projekcie
osobistych poprawek dokonywał Stalin. Na wzór innych „demokracji ludowych”
zmieniono nazwę państwa na Polska Rzeczpospolita Ludowa. Urząd prezydenta
zniesiono, a jego kompetencje przejęła kolegialna Rada Państwa (na wzór
sowiecki), kadencja Sejmu trwała 5 lat a rad narodowych cztery lata. Znalazły
się też zapisy o m.in. prawie do pracy, ochrony zdrowia, wypoczynku, nauki.
Jednocześnie wzmacniano policyjny system rządów monopartyjnej dyktatury,
nasiliła się represyjna działalność Ministerstwa Bezpieczeństwa Publicznego
(teza o zaostrzaniu się walki klas), która przejawiała się m.in. w procesach
przeciwko działaczom politycznym z okresu międzywojennego i wojny, generałom i
oficerom Wojska Polskiego, byłym żołnierzom Armii Krajowej.

W lipcu 1952 roku władze zlikwidowały niższe seminaria duchowne, nowicjaty
zakonne i zagroziły likwidację resztek prasy katolickiej. Wprowadzono
ograniczenia w budownictwie sakralnym. Rząd narzucił księdza Filipa Bednorza ze
ZBoWiD-u na urząd wikariusza kapitulnego w Katowicach, skąd usunięto biskupa
Stanisława Adamskiego. 4 grudnia 1952 roku władze internowały wygnanego w 1945
roku ze Lwowa arcybiskupa Eugeniusza Baziaka, rządcę archidiecezji krakowskiej
po śmierci arcybiskupa Adama Sapiehy. Nie wydano też paszportu prymasowi
Wyszyńskiemu, gdy ten chciał jechać do Rzymu na konsystorz, by odebrać przyznany
mu kapelusz kardynalski. Władze przeprowadziły akcję składania przez księży
ślubowań „na wierność PRL”. 27 stycznia 1953 roku ogłoszono wyrok w sfingowanym
procesie księży kurii krakowskiej. 9 lutego Rada Państwa wydała dekret o
tworzeniu, obsadzaniu i znoszeniu stanowisk kościelnych, zakładający, że każda
nominacja i akt jurysdykcji Kościoła katolickiego w Polsce podlega kontroli
władz i może być przez nie anulowany. Dekret uzależniał obsadę stanowisk
kościelnych od zgody prezydium rządu w stosunku do biskupów, a przez prezydium
Wojewódzkiej Rady Narodowej w stosunku do pozostałych stanowisk (m.in.
proboszczów, wikariuszy parafialnych, kapelanów). Przewidywał także usunięcie ze
stanowisk duchownych za uprawianie [...] działalności sprzecznej z prawem i
porządkiem publicznym bądź popieranie lub osłanianie takiej działalności.
Uzależniał księży od administracji wyznaniowej, która nadała sobie uprawnienia
przysługujące wyłącznie biskupom ordynariuszom. 8 maja 1953 r. zebrani w
Krakowie biskupi wystosowali do rządu PRL list, protestujący przeciwko
szykanowaniu Kościoła. 18 czerwca miało miejsce wspólne posiedzenie Komisji
Intelektualistów, komisji księży-patriotów ZBoWiD i Stowarzyszenia PAX. Wydane
oświadczenie nawoływało do „jedności” wszystkich sił katolickich na płaszczyźnie
„społecznie postępowej”. 22 września po sfingowanym procesie biskup Czesław
Kaczmarek skazany został na 12 lat więzienia. O aresztowaniu Wyszyńskiego
zdecydowali Bierut i Franciszek Mazur wraz z kierowniczymi czynnikami
radzieckimi. Prymasa aresztowano w Warszawie 26 listopada 1953 roku. W ślad za
nim aresztowano biskupów: Stanisława Adamskiego, Antoniego Baraniaka, Herberta
Bednorza, Juliusza Bieńka i Lucjana Bernackiego. Natychmiast po uwięzieniu
prymasa Julia Brystiger z Ministerstwa Bezpieczeństwa Publicznego uzyskała zgodę
biskupa Michała Klepacza na przewodniczenie Komisji Episkopatu Polski.

Przynależność Polski do bloku wschodniego utrwaliło członkostwo w strukturach
gospodarczych (od 1949 w Radzie Wzajemnej Pomocy Gospodarczej) i
wojskowo-politycznych (od 1955 w Układzie Warszawskim) podporządkowanych ZSRR.
Po śmierci Józefa Stalina w 1953 roku w ZSRR stopniowo odchodzono od stalinizmu
systemu władzy utworzonym przez radzieckiego dyktatora. Początkowo w krajach
demokracji ludowej nie ujawniono zbrodni okresu stalinowskiego. W Polsce gazety
i radio publikowały komunikaty o śmierci Stalina, jedynie Tygodnik Powszechny,
który odmówił zamieszczenia nekrologu Stalina, został zawieszony. W 1954 roku
rozwiązano MBP i zwolniono Stanisława Radkiewicza, w tym samym roku z więzienia
wypuszczono zrehabilitowanego Władysława Gomułkę i jego współpracowników, w
grudniu na zachód uciekł Józef Światło. Zliberalizowano cenzurę literacką,
zapowiedzią nadchodzącej odwilży było ukazanie się Poematu dla dorosłych Adama
Ważyka. Do potępienia stalinizmu w ZSRR doszło na XX Zjeździe KPZR. W czasie
zjazdu zachorował przewodniczący polskiej delegacji Bolesław Bierut, zmarł on 12
marca 1956 roku. Podejrzewano, że jego śmierć nastąpiła w nienaturalny sposób.
Bolesława Bieruta zastąpił Edward Ochab, stopniowo rezygnowano ze stalinowskich
metod sprawowania władzy. Pisma „Po prostu” i „Nowa Kultura” publikowały
artykuły, które krytykowały dotychczasowy ustrój, domagano się ukarania
funkcjonariuszy odpowiedzialnych za zbrodnie tego okresu zwłaszcza UB. W
kwietniu 1956 roku grupa polskich intelektualistów wysłała do Rady Państwa list
z prośbą o przestrzeganie praw człowieka i sprawiedliwości, wkrótce potem Sejm
PRL uchwalił amnestię dla więźniów politycznych.

Reform systemu domagały się też inne grupy społeczne, rosło niezadowolenie
robotników. W czerwcu 1956 doszło do strajku robotników w Poznaniu. Z
robotnikami spotkał się minister przemysłu, wzywając do rozejścia się, robotnicy
jednak 28 czerwca zorganizowali pikietę w centrum miasta. Pochód liczący sto
tysięcy osób dotarł pod siedziby PZPR i Miejskiej Rady Narodowej. Część z
protestujących zajęła więzienie, wypuszczając część więźniów. Do manifestacji
doszło też na Międzynarodowych Targach Poznańskich, niektórzy protestujący
zaatakowali urząd WUB, jednak tam funkcjonariusze oddali strzał w stronę
protestujących. Żołnierze WP poparli protestujących, jednak gdy do miasta
wkroczył oddział KBW doszło do rozbicia protestów, w wyniku czego zginęło 75
osób. Protesty zostały potępione przez premiera Józefa Cyrankiewicza. Protesty
te przyspieszyły jednak przemiany. Sygnałem zwycięstwa frakcji gomułkowskiej
była rezygnacja Hilarego Minca. Na VIII plenum Komitetu Centralnego PZPR
przeprowadzono krytykę polityki partii w latach ubiegłych (tzw. kultu
jednostki), I sekretarzem KC wybrano Władysława Gomułkę, a z Biura Politycznego
usunięto Konstantego Rokossowskiego i Hilarego Minca – prominentnych
stalinistów. Na protestach w całej Polsce dochodziło do pikiet popierających
reformy i Gomułkę.

Na wieść o reformach w Polsce 19 października do Polski przylecieli Chruszczow,
Mołotow i Iwan Koniew. Rząd ZSRR obawiał się, że reformy pójdą za daleko i w
stronę stolicy zaczęły zmierzać oddziały Armii Radzieckiej, na morzu flota ZSRR
szykowała się do pokazu siły w Gdańsku. W odpowiedzi na radzieckie manewry,
oddziały KBW zablokowały wszystkie drogi do Warszawy. Gomułka uspokoił jednak
Chruszczowa, obiecując mu że stosunki między PRL i ZSRR nie ulegną zmianie.
Chruszczow wycofał się z wysyłania na stolicę Armii Radzieckiej, popierając
program reform Gomułki. Dokonał się, poparty przez społeczeństwo, przełom
polityczny (odwilż październikowa). Przyjęto program wykorzenienia kultu
jednostki, częściowej modyfikacji systemu polityczno-ekonomicznego. Podjęto
m.in. decyzje o ograniczeniu represji, rezygnacji z kolektywizacji rolnictwa,
zwiększeniu zakresu swobód obywatelskich, modernizacji zarządzaniu gospodarką –
powołaniu rad robotniczych. W okresie rządów Gomułki doszło do szybkiej – w
porównaniu z resztą Europy Wschodniej – destalinizacji.

Efektem odwilży gomułkowskiej było uwolnienie z więzień wielu więźniów
politycznych i internowań. Pod koniec lat 50. władza poszła na kompromis z
Kościołem. Do końca roku zwolniono z więzień duchownych, przywrócono nauczanie
religii w szkołach, wznowiono wydawanie „Tygodnika Powszechnego”.
Zliberalizowano znacznie system, zwalniając z więzień ponad 35 000 skazanych,
zrehabilitowano 1500 więźniów politycznych, wypuszczono większość skazanych za
udział w wydarzeniach w Poznaniu. Rząd zaprzestał zagłuszania stacji
zagranicznych nadających w języku polskim. Doszło także do zmian we władzach
państwowych i wojskowych, odwołano z rządu ministrów stalinowskich, do pracy
wrócili naukowcy i wojskowi represjonowani w okresie stalinowskim, doszło do
procesów zbrodniarzy stalinowskich. Obywatele Polski ponownie mogli posiadać
waluty innych krajów oraz surowce (złoto). Likwidacji uległy sklepy za żółtymi
firankami przeznaczone dla rządzącej elity. Do wojska wróciło wielu wcześniej
zdegradowanych oficerów, ministrem obrony został Marian Spychalski, odwołano
ministrów stalinowskich, po raz pierwszy w PRL dwóch ministrów było
bezpartyjnych, ograniczono zagłuszanie zagranicznych stacji radiowych.
Odbudowano przedwojenny ruch harcerski wcześniej silnie podporządkowany wzorcom
stalinowskim, w 1955 roku powstał Hufiec Walterowski. Doszło do procesów
funkcjonariuszy UB i skazano ich na kary więzienia, jednak dygnitarze nie
zostali osądzeni. Większość skazanych za udział w Poznańskim Czerwcu zostało
wypuszczonych, zrehabilitowano ofiary procesów politycznych.

W 1957 roku odbył się wybory, frakcja skupiona wokół Gomułki obiecała
kontynuować reformy, do udziału w wyborach zachęcał Kościół katolicki. Front
Narodowy został przekształcony we Front Jedności Narodu. Do parlamentu dostało
się grono działaczy katolickich, wśród nich Jerzy Zawieyski, który wybrany
został do Rady Państwa. Premierem został Józef Cyrankiewicz, marszałkiem Czesław
Wycech, a przewodniczącym RP Aleksander Zawadzki. Po likwidacji stalinizmu
likwidacji uległ ZMP, na którego miejscu zaczęły powstawać inne organizacje
młodzieżowe. Zostały one włączone w skład ZSM. Do Polski zza granicy wróciło
wielu emigrantów oraz intelektualistów i polityków. Rząd Polski uzyskał od rządu
ZSRR wydłużenie czasu na repatriację Polaków z terenów ZSRR. Do Polski powróciło
230 000 Polaków. Po odkryciu złoży węgla brunatnego zbudowano kopalnie w Koninie
i Turoszowie, rozbudowano Rybnicki Okręg Węglowy, a surowiec ten stał się
najważniejszym towarem eksportowym. W latach 60. rozwijano wydobyci siarki i
miedzi. W Płocku rozbudowano zakłady rafinerii ropy. W 1964 roku uruchomiano
produkcję ropy naftowej w oparciu o ropę dostarczaną rurociągiem „Przyjaźń”.
Zaczęły powstawać pierwsze sklepy samoobsługowe (Supersamy). Rok 1956 uznawany
jest za nieformalny początek powstania ruchu Znak, który reprezentowany był w
sejmie przez koło o tej samej nazwie. W wyniku odwilży „Tygodnik Powszechny”
powrócił w ręce działaczy katolickich.

Jednak już w 1957 rząd zaczął odchodzić od postulatów październikowych. Próby
reformowania gospodarki w końcu lat 60., w warunkach rosnących dysproporcji i
opóźnień, nie przyniosły oczekiwanych rezultatów (spadek tempa wzrostu dochodu
narodowego, stagnacja płac realnych). W 1957 roku zamknięto pismo młodej
lewicowej inteligencji „Po Prostu”. W listopadowym numerze tygodnik zaatakował
prawicową organizację PAX i jej lidera Bolesława Piaseckiego oskarżając
organizację o „uprawianie metod mafii” i „ślepy kult wodza”.

2 października 1957 minister spraw zagranicznych Adam Rapacki w czasie
Zgromadzenia Ogólnego ONZ zaproponował utworzenie na terenie Polski, NRD, RFN i
Czechosłowacji strefy bezatomowej. Do przestrzegania reguł miały być zobowiązany
cztery mocarstwa Francja, Wielka Brytania, USA i Związek Radziecki. Państwa te
miały zobowiązać się do nieutrzymywania broni jądrowej w uzbrojeniu swoich wojsk
stacjonujących na obszarze państw strefy, nieutrzymywania i nieinstalowania na
obszarze państw strefy żadnego sprzętu ani urządzeń przeznaczonych do jej
obsługi, w tym wyrzutni rakietowych. Plan ten został zapamiętany jako plan
Rapackiego. Trzy lata później Gomułka na łamach Zgromadzenia Ogólnego
przedstawił propozycję zamrożenia zbrojeń nuklearnych na proponowanym w planie
Rapackiego terytorium. Postulaty te doprowadziły do wzrostu znaczenia Polski na
arenie międzynarodowej.

Wiosną 1964 premier otrzymał tzw. List 34 przeciw cenzurze, autorów listu
poparli studenci UW. W tym okresie doszło do ponownego zaostrzenia stosunków
władz politycznych z Kościołem. W latach 60. uchwalono kilka kluczowych aktów
prawnych – Kodeks postępowania administracyjnego z 1960, Kodeks cywilny, Kodeks
rodzinny i opiekuńczy (oba z 1964) i Kodeks karny z 1969.

Nasilenie konfliktu państwa z Kościołem katolickim nastąpiło w latach 1965–1966
(obchody Milenium chrztu Polski, orędzie biskupów polskich do biskupów
niemieckich w sprawie pojednania obu narodów). Narastało niezadowolenie, głównie
wśród inteligencji, z polityki społecznej i kulturalnej. W 1965 roku rozpoczęto
przygotowania do obchodów millenium chrztu Polski, a więc tysiąclecia istnienia
państwa polskiego. Zorganizowano obchody państwowe i kościelne, Kościół wysłał
listy do biskupów w pięćdziesięciu sześciu krajach, informując o obchodach
millenium. Do konfliktu na linii państwo-hierarchia Kościoła doszło, gdy biskupi
polscy wystosowali orędzie do biskupów niemieckich. Rząd skrytykował ten krok
jako przedwczesny. Z okazji jubileuszu Tysiąclecia Państwa Polskiego w latach
1959–1966 wybudowano 1400 nowoczesnych szkół tysiąclecia.

W marcu 1968 rozbito studenckie demonstracje w Warszawie i Krakowie, które
występowały przeciwko cenzurze i tłumieniu demokracji, a także w obliczu walki o
wpływy między poszczególnymi frakcjami w PZPR, rozpętano krótkotrwałą kampanię
antysemicką (wydarzenia marcowe). Wydarzenia te były reakcją na konflikt między
Izraelem a Arabami. Arabowie traktowani byli przez narodową frakcję
„partyzantów” jako sprzymierzeńcy państw bloku wschodniego, do Izraela natomiast
podchodzono z dystansem, uważając go za zbyt prozachodni. Duża liczba
funkcjonariuszy państwowych i wysoko postawionych oficerów Wojska Polskiego
uznało zwycięstwo Izraela w wojnie sześciodniowej za zwycięstwo „naszych”.
Nacjonalistyczna frakcja PZPR nazywana „partyzantami”, na czele których stał
generał Mieczysław Moczar, uznała że może to zaszkodzić jedności państwa.
Partyzanci uznali to za okazję do rozprawy z bardziej postępowymi frakcjami w
partii. Do akcji „partyzantów” przyłączył się także PAX przedwojennego
narodowego radykalisty Bolesława Piaseckiego. W tym okresie nastąpiły także
zmiany w kierownictwie PZPR i władzach państwowych poprzez wyeliminowanie
zwolenników liberalizacji systemu politycznego. W sierpniu 1968 jednostki Wojska
Polskiego uczestniczyły w interwencji państw Układu Warszawskiego w
Czechosłowacji. Dowodził nimi generał Florian Siwicki.

Ocieplenie stosunków z RFN nastąpiło po zwycięstwie w wyborach w 1969 r. SPD
Willy’ego Brandta. Wcześniej rząd RFN nie uznawał granic Polski, kwestionując
polskość Ziem Zachodnich i Północnych, w atlasach i podręcznikach szkolnych RFN
przedstawiało granice z 1938 roku. Willy Brandt postulował ocieplenie stosunków
z sąsiadami, Polską i Czechosłowacją. Za początek pojednania na linii państwowej
PRL i RFN uznaje się wizytę w Polsce kanclerza Willy’ego Brandta. 7 grudnia 1970
roku premier Cyrankiewicz i kanclerz Willy Brandt podpisali w imieniu PRL i RFN
układ „O podstawach normalizacji ich wzajemnych stosunków”. RFN uznało zachodnią
granicę Polski. W czasie wizyty w Warszawie Brandt złożył hołd przy Pomniku
Bohaterów Getta.

Po kolejnym kryzysie politycznym w grudniu 1970 i po pacyfikacji strajków na
Wybrzeżu I sekretarz KC PZPR, Władysław Gomułka został pozbawiony funkcji I
Sekretarza. Do protestów doszło w Trójmieście i w Szczecinie. Manifestacje w
Trójmieście skończyły się atakiem na siedzibę PZPR i starciami z MO. Zamieszki i
strajki zostały zdławione przez milicję. Do zamieszek doszło też w Szczecinie,
gdzie protest przerodził się w atakach na KW PZPR. Na VII plenum KC PZPR funkcję
I sekretarza KC otrzymał Edward Gierek, dotychczasowy I sekretarz KW w
Katowicach. Protesty ucichły jednak trwały dalej m.in. w Stoczni Gdańskiej, na
miejsce przyjechał Edward Gierek, premier Jaroszewicz i minister Wojciech
Jaruzelski. Delegacja ustąpiła z wcześniejszych żądań i wypracowała
porozumienie. Do podobnej wizyty doszło też w Stoczni Gdańskiej, gdzie Edward
Gierek przekonał robotników do odwołania strajku. 15 lutego 1971 roku rząd
wycofał podwyżki cen.

Ekipa Gierka sformułowała nową politykę społeczno-gospodarczą, tzw. strategię
przyspieszonego rozwoju gospodarczego i społecznego Polski, zakładającą
utrzymanie szybkiego wzrostu gospodarczego i jednoczesną poprawę materialnych i
kulturowych warunków życia społeczeństwa. Władze promowały wtedy wszędzie, w
mediach, pochodach i na defiladach hasło „Aby Polska rosła w siłę, a ludzie żyli
dostatniej”. Rozwój kraju w latach 1971–1975, finansowany wysokimi kredytami
zagranicznymi, przejawił się we wzroście dochodu narodowego o ok. 60%, a płac
realnych o ok. 40%. Edward Gierek zliberalizował gospodarkę oraz zreformował
system polityczny w kraju. Nowe kierownictwo PZPR powołało komisję do zbadania
przyczyn tragedii na Wybrzeżu. Od 1972 Polacy jako jedyni w państwach bloku
wschodniego mogli zakładać specjalne oprocentowane konta dolarowe w NBP. W 1972
utworzono sieć sklepów i kiosków walutowych „Przedsiębiorstwo Eksportu
Wewnętrznego” popularnie nazywana pewex-em. Sieć ta powstała z przekształcenia
sieci sklepów dewizowych Banku Pekao, w sklepach tych można było za waluty
wymienialne kupić towary, zarówno krajowe, jak i importowane. W latach 70.
zrealizowano szereg nagłośnionych propagandowo, ważnych dla narodu inwestycji w
tym odbudowa Zamku Królewskiego i Zamku Ujazdowskiego w Warszawie, budowa Trasy
Łazienkowskiej, budowa Warszawskiego Dworca Centralnego i wybudowanie pierwszej
w Polsce linii kolejowej dużych prędkości CMK (przystosowanej do jazdy z
prędkością 250 km/h, czego nie wykorzystywano aż do 2013 roku, kiedy zakupiono
pociągi dużych prędkości Pendolino). W podwarszawskim Konstantynowie zbudowano
także najwyższy maszt radiowy na świecie o wysokości dwóch Wież Eiffla, dzięki
czemu Polskie Radio można było odbierać na całym świecie.

W latach 70. XX wieku z powodu złych warunków bytowych społeczeństwa budowano
masowo modernistyczne, prefabrykowane osiedla mieszkaniowe dzięki czemu
zbudowano wtedy najwięcej mieszkań w historii Polski. Fabryki rozpoczęły
produkcję samochodów marki FIAT w Bielsku-Białej, Tychach i Warszawie. Za rządów
Gierka Polska uzyskała licencję na produkcję Fiata 126p popularnie nazywanego
maluchem, montaż tego pojazdu w Polsce zakończyła się dopiero w 2000 roku, w
Polsce powstało ponad 3 mln sztuk tego samochodu. Fabryka FSO na warszawskim
Żeraniu produkowała także nowoczesne i duże rodzinne samochody Fiaty 125p i
Polonezy, które były masowo sprzedawane do państw socjalistycznych, a także na
Zachód. Oprócz tego rząd uzyskał licencję na produkcję m.in. silników Leylanda,
czy autobusów Berliet. Zakup zachodnich licencji doprowadził do wzrostu
produkcji towarów takich jak papier, węgiel, nawozy sztuczne, magnetofony,
telewizory, maszyny i traktory. Szybki wzrost gospodarczy obkupiony był jednak
łączną sumą 6 miliardów dolarów zadłużenia zaciągniętego w państwach zachodnich.
Rozwijała się infrastruktura, zbudowano drogę szybkiego ruchu Katowice –
Warszawa, kopalnie w Zagłębiu Lubelskim i Bełchatowie. Wybudowano rafinerię
gdańską, Port Północny, walcownie w Nowej Hucie i Częstochowie, cukrownię w
Łapach. Wybudowano elektrownie Kozienice i Dolna Odra. W 1975 roku zbudowano w
Bełchatowie największą elektrociepłownię węglową węgla brunatnego na świecie.

W 1971 roku PZPR i ZSL przyjęły wspólne, nowe wytyczne polityki rolnej.
Zakładały one m.in. Wprowadzenie systemu powszechnej opieki zdrowotnej na wsi
zbliżonej do tej w miastach, zapewnienie cen skupu produktów rolnych na poziomie
opłacalnym z punktu widzenia rolników, zniesienie systemu obowiązkowych dostaw
produktów rolnych na rzecz kontraktacji, rozluźnienie przepisów o normach
obszarowych gospodarstw rolnych (odejście od zasady niemożności sprzedaży ziemi
państwowej w ręce prywatne). Jednocześnie wprowadzono emerytury dla rolników bez
następców na gospodarstwach. Postanowiono odejść od systemu reglamentacji węgla
i pasz dla rolników indywidualnych. Tym samym stworzono model polityki rolnej
całkowicie odbiegający od modeli przyjętych w innych krajach RWPG. W istotny
sposób zwiększono nakłady na przemysł spożywczy (cukrownia w Łapach, zamrażalnia
owoców w Płońsku, budowa nowoczesnych zakładów mięsnych przy pomocy wykonawców z
USA i RFN oraz proszkowni mleka przy pomocy Włoch, wielki kompleks chemiczny w
Policach produkujący m.in. nawozy budowany przez firmy francuskie, rozbudowa
zakładów „Ursus” w celu produkcji ciągnika na licencji „Fergussona”). Opracowano
program specjalizacji w rolnictwie (dogodna polityka kredytowa, ulgi podatkowe,
pierwszeństwo w nabywaniu ziemi oraz wsparcie doradcze dla gospodarstw). W
sadownictwie odniesiono wielkie sukcesy dzięki nowym technikom upraw promowanym
przez Instytut Sadownictwa w Skierniewicach. Stworzono od podstaw fermową
hodowlę drobiu. Efektem polityki rolnej był istotny postęp w rolnictwie w
pierwszej połowie lat siedemdziesiątych. W latach 1971–1975 produkcja rolna
wzrosła o 22 procent (produkcja zwierzęca zwiększała się corocznie o 7,8
procent, pogłowie trzody chlewnej zwiększyło się o 60 procent, skup wieprzowiny
zwiększył się o 80 procent a wołowiny o 50 procent, skup mleka o 52 procent,
prawie dwukrotnie zwiększyła się produkcja drobiu). Liczba ciągników w
rolnictwie podwoiła się. Zużycie nawozów sztucznych wzrosło o 43 procent.
Jednocześnie nastąpiło całkowite oderwanie cen detalicznych żywności od kosztów
produkcji. Stałe i niskie ceny żywności oraz relatywnie szybki wzrost dochodów
ludności spowodował powstanie rynku producenta i wzrost dotacji budżetowych do
produkcji rolnej w miarę jej intensywnego wzrastania. Załamanie wzrostu
produkcji rolnej nastąpiło w 1975 roku przy wciąż wzrastających potrzebach
konsumpcyjnych. Zaczęto ograniczać eksport produktów rolnych by nasycić rynek
wewnętrzny co spowodowało zmniejszenie nakładów na unowocześnianie rolnictwa i
wzrost wydatków dewizowych na import żywności i pasz. Dodatnie przez cały okres
powojenny saldo w handlu zagranicznym żywnością po raz pierwszy stało się
ujemne.

Przyczyną załamywania się polityki gierkowskiej po 1975 r. było niepodjęcie
reform politycznych i gospodarczych, wysoka akumulacja dochodu narodowego,
zadłużenie zagraniczne. Załamanie to spowodowało uchwalenie zmian w konstytucji
i wystąpienia robotnicze w czerwcu 1976 (m.in. w Radomiu i Ursusie). 10 lutego
1976 roku Sejm uchwalił zmiany w konstytucji, które m.in. wprowadzały sojusz z
ZSRR i tzw. kierowniczą rolę PZPR jako konstytucyjne zasady ustrojowe państwa.
Od głosu wstrzymał się jedynie poseł katolicki Stanisław Stomma, usunięty
następnie ze składu Sejmu. Zmiany zostały skrytykowane przez intelektualistów, a
do władz skierowany został tzw. list 59, który krytykował zmiany w konstytucji,
powołując się na podpisany przez Polskę w 1975 roku Akt końcowy Konferencji
Bezpieczeństwa i Współpracy w Europie. W następnych latach narastającemu
kryzysowi politycznemu i gospodarczemu (w 1979 spadek dochodu narodowego –
pierwszy raz po wojnie) towarzyszyła tzw. propaganda sukcesu. Decydujący wpływ
na rezygnację Gierka miały wydarzenia w latach 1976 i 1980, porównywane czasem
do roku 1970, który przyśpieszył odejście od władzy Władysława Gomułki.

Relatywnie liberalny okres rządów Gierka tolerował po 1976 powstanie i
działalność zorganizowanej opozycji na czele której stali w dużej części młodzi
działacze wykluczeni z PZPR w 1965 roku i intelektualiści katoliccy skupieni
wokół pisma „Znak”. Na początku 1976 roku powstała pierwsza tajna organizacja
opozycyjna Polskie Porozumienie Niepodległościowe. Po strajkach w czerwcu 1976
roku powołano Komitet Obrony Robotników, który stawiał sobie za cel obronę
pracowników. Wkrótce powstała też pierwsza opozycyjna partia polityczna
Konfederacja Polski Niepodległej i Ruch Obrony Praw Człowieka i Obywatela.
Powstawać zaczęły Wolne Związki Zawodowe wydające własne pismo „Robotnik”, inne
opozycyjne pisma wydawała Niezależna Oficyna Wydawnicza („Nowa”). Opozycjoniści
początkowo nękani rewizjami i aresztowaniami w lutym 1977 zostali zwolnieni z
więzień, a w lipcu ogłoszono amnestię. W październiku 1978 roku papieżem wybrany
został dotychczasowy arcybiskup metropolita krakowski kardynał Karol Wojtyła,
jako Jan Paweł II. W czerwcu 1979 roku papież odbył pielgrzymkę do Polski, która
zgromadziła publicznie rzesze wiernych. Represje Służby Bezpieczeństwa wobec
działaczy opozycji trwały z różnym natężeniem do porozumień sierpniowych,
kończących falę masowych strajków robotniczych latem 1980 roku (porozumienia
przewidywały zwolnienie wszystkich aresztowanych).

Polska stała się krajem tranzytowym dla arabskich grup terrorystycznych, takich
jak Hezbollah czy Ludowy Front Wyzwolenia Palestyny, które za pośrednictwem
Polski transferowały broń lub wykorzystywały ją jako bazę dla swoich przywódców.
W Polsce w latach 80. przebywali Ilich Ramírez Sánchez, Abu Abbas oraz
współautorzy masakry w Monachium sprzed ośmiu lat – Abu Nidal (do 1987 roku) i
Abu Daoud (na którego w 1981 roku dokonano w Warszawie nieudanego zamachu).

Wraz z narastającym zadłużeniem oraz oderwaniem się cen produktów od kosztów ich
wytwarzania co powodowało pustoszenie rynku towarów konsumpcyjnych sytuacja
gospodarcza Polski pogarszała się. Nowy rząd pod kierownictwem Edwarda Babiucha
rozpoczął politykę oszczędności i dyscyplinowania wydatków budżetowych. 1 lipca
1980 władze ogłosiły podwyżkę cen żywności. Były to bezpośrednie impulsy do
wybuchu pokojowo przebiegającego buntu społecznego. Strajki robotnicze wybuchły
w lipcu 1980 w Żyrardowie i Lublinie. Rząd przystał na żądania płacowe
strajkujących. Sytuacja uspokoiła się a Edward Gierek udał się na urlop na Krym.
W połowie sierpnia strajki wybuchły na Wybrzeżu, obejmując stopniowo cały kraj,
łącznie z kopalniami węgla na Górnym Śląsku. Wydarzenia tamtego okresu historii
Polski określa się mianem Sierpnia 1980. 14 sierpnia wybuchł strajk w Stoczni
Gdańskiej w Gdańsku. Powstał Międzyzakładowy Komitet Strajkowy, który zrzeszał
strajkujące zakłady na terenie całej Polski. Żądania strajkujących z początku o
charakterze ekonomicznym z czasem dotyczyły również spraw ogólnospołecznych.
Najbardziej dalekosiężnym było żądanie wolnych związków zawodowych. Efektem
strajków były Porozumienia sierpniowe podpisane w Szczecinie, Gdańsku i
Jastrzębiu-Zdroju.

We wrześniu 1980 roku, na VI Plenum PZPR, pod presją wydarzeń zmuszony do
ustąpienia został I sekretarz KC Edward Gierek po zawale serca odsunięty od
władzy, którego na tym stanowisku zastąpił Stanisław Kania. W partii tworzyły
się różne frakcje, które albo przyjmowały twarde stanowisko, licząc na
interwencję radziecką dla stłumienia kontrrewolucji lub bardziej umiarkowane,
które liczyły na stopniowe „obłaskawienie” i demontaż tworzącej się opozycji
społecznej. W pewnej fazie akcji strajkowej robotnicy uzyskali znaczące poparcie
ze strony grupy dysydentów głównie związanych z KOR-em. Doradcami
Międzyzakładowego Komitetu Strajkowego (MKS) w Gdańsku byli między innymi: Lech
Kaczyński, Bronisław Geremek, Tadeusz Mazowiecki, Andrzej Wielowieyski.

Okres od powstania i rejestracji związku zawodowego „Solidarność” do
wprowadzenia stanu wojennego był bardzo burzliwy. Był to okres wytężonej
aktywności społecznej i politycznej milionowych rzesz Polaków, który zaowocował
powstaniem szerokiego, obejmujące różne warstwy środowiska, ruchu społecznego
skupionego wokół Solidarności. Było to gremialne przeciwstawienie się systemowi
komunistycznemu. W zdecydowanej większości zakładów pracy (oprócz jednostek
zmilitaryzowanych) powstawały komórki wolnych związków zawodowych, a prorządowe
związki zostały spychane na dalszy plan. Wkrótce powstała „Solidarność
Rolnicza”, a także reprezentacja środowisk studenckich – „Niezależne Zrzeszenie
Studentów” (NZS).

Władze próbowały przeciwdziałać i hamować rozwój opozycji. Działacze byli
aresztowani, nasilała się propaganda skierowana przeciw Solidarności. Po stronie
związku też pojawiały się grupy niewahające się przed konfrontacją. W okresie
napięcia, bliskiego konfrontacji 10 listopada 1980 doszło do rejestracji NSZZ
„Solidarność”. Powstał Tygodnik Solidarność, którego pierwszym redaktorem
naczelnym został Tadeusz Mazowiecki. Prawdopodobnie grudzień 1980 był pierwotnym
terminem wprowadzenia stanu wojennego w Polsce. Dzięki osobistym naciskom
Zbigniewa Brzezińskiego administracja Jimmy’ego Cartera ostrzegła ZSRR, że takie
działanie spotka się z natychmiastową ripostą USA. Nieco wcześniej odbyła się
druga część Plenum KC, na którym zdecydowano o zwołaniu nadzwyczajnego zjazdu
PZPR.

11 lutego 1981 generał Wojciech Jaruzelski, minister obrony narodowej, objął
także stanowisko premiera. W Sejmie apelował w swoim wystąpieniu o 90 spokojnych
dni. 17 marca 1981 w kraju i przy polskich granicach przeprowadzono ćwiczenia
wojsk Układu Warszawskiego Sojuz-81, a rząd przyjął kurs konfrontacyjny wobec
Solidarności. Miała miejsce tzw. prowokacja bydgoska. Siły milicji pobiły trzech
działaczy Solidarności (m.in. Jana Rulewskiego). Władze związku zażądały
wyjaśnienia przyczyny i przebiegu zajść, grożąc przeprowadzeniem strajku
generalnego. W wyniku mediacji prymasa Stefana Wyszyńskiego doszło do spotkania
Lecha Wałęsy i wicepremiera Rakowskiego. Zawarto porozumienie, które mówiło, że
Solidarność odwołała strajk.

W marcu 1981 rząd gen. Jaruzelskiego przestał spłacać kapitał i odsetki od
kredytów zaciągniętych w ok. 360 bankach w państwach Europy Zachodniej
należących do Klubu Paryskiego. Łączna wysokość należności z tego tytułu
wynosiła ok. 3 mld dolarów. We wrześniu delegacji rządowej udało się osiągnąć z
wierzycielami porozumienie, które przewidywało odroczenie 95% płatności do końca
1988 roku. Łączne zadłużenie zagraniczne PRL w tym okresie wynosiło 25,5
miliardów USD oraz 3,1 miliardów rubli transferowych (ok. 2,5 miliarda USD). W
związku z niedoborami podstawowych produktów spożywczych i lekarstw Polonia,
liczne organizacje charytatywne oraz organizacje rządowe z Europy Zachodniej
organizowały pomoc dla Polski, przekazywaną zarówno kanałami rządowymi
(Ministerstwo Zdrowia), jak i społecznymi (Caritas, parafie, „Solidarność”).
Szacunkowa skala tej pomocy przekazanej w samym 1981 roku rozkładała się
następująco:

W kwietniu Jaruzelski i Kania udali się z wizytą do Moskwy. 7 kwietnia w kraju
zakończyły się manewry Sojusz 81, ale radziecka obecność wojskowa w Polsce była
poważnym zagrożeniem stłumienia siłą ruchu solidarnościowego. 12 maja 1981
zarejestrowano Niezależny Związek Zawodowy Rolników Indywidualnych Solidarność.
Była to organizacja reprezentująca interesy rolników indywidualnych. Wywalczyli
oni konstytucyjne zagwarantowanie prawa do indywidualnej własności ziemi.

IX Nadzwyczajny Zjazd PZPR w lipcu 1981 potwierdził impas polityczny rządzącej
partii i jej niezdolność do zasadniczych reform społeczno-gospodarczych –
oczekiwanej przez „Solidarność” demokratyzacji ustroju politycznego i
racjonalizacji zasad centralnie sterowanej gospodarki nakazowo-rozdzielczej. W
październiku 1981 I sekretarzem KC PZPR po dymisji wybranego w lipcu Stanisława
Kani został Wojciech Jaruzelski.

13 grudnia 1981 Rada Państwa nielegalnie (nawet w rozumieniu prawa PRL, gdyż nie
mogła podejmować decyzji w trakcie sesji Sejmu) wprowadziła stan wojenny na
obszarze całego kraju. Ukonstytuowała się Wojskowa Rada Ocalenia Narodowego,
której przewodniczącym został gen. Wojciech Jaruzelski.

W 2006 Instytut Pamięci Narodowej oszacował liczbę ofiar śmiertelnych stanu
wojennego (w okresie od 13 grudnia 1981 do 22 lipca 1983), które poniosły śmierć
(głównie śmiertelne postrzały i pobicia) podczas strajków i manifestacji na 56
osób. Z kolei w 1991 Nadzwyczajna Komisja Sejmowa do zbadania działalności
Ministerstwa Spraw Wewnętrznych ustaliła, że na skutek działań funkcjonariuszy
MSW od wprowadzenia stanu wojennego do 1989 roku miało miejsce nie mniej niż 91
udokumentowanych przypadków zgonów. Jest możliwe, że całkowita liczba ofiar
śmiertelnych sięga ponad 100 osób (nie wyjaśniono ok. 90 przypadków tajemniczych
morderstw politycznych dokonanych przed i po 1989). Jednym z najbardziej znanych
zabójstw na tle politycznym było dokonane w 1984 przez funkcjonariuszy Służby
Bezpieczeństwa morderstwo ks. Jerzego Popiełuszki.

Jeszcze przed zniesieniem stanu wojennego oraz po jego zniesieniu próbowano
realizować koncepcję frontu porozumienia narodowego, tworząc struktury
Patriotycznego Ruchu Odrodzenia Narodowego (PRON). W 1983 powstały nowe związki
zawodowe, w listopadzie 1984 powołano Ogólnopolskie Porozumienie Związków
Zawodowych. Od 1982 wprowadzano nieskutecznie reformę gospodarczą. Dokonywano
też zmian systemu politycznego funkcjonowania państwa, m.in. w 1982 powołano
Trybunał Stanu, w 1985 – Trybunał Konstytucyjny, w 1986 – Radę Konsultacyjną
przy Przewodniczącym Rady Państwa, w 1987 utworzono urząd Rzecznika Praw
Obywatelskich.

W styczniu 1983 stan wojenny został zawieszony. Do tej decyzji przyczyniła się
mała skala protestów społecznych zapowiadanych przez podziemna „Solidarność” na
10 listopada 1982 roku. 14 listopada 1982 roku zwolniono z internowania Lecha
Wałęsę.

Po strajkach w sierpniu 1980 roku wprowadzono w TVP transmisje z mszy świętej.
Władze dopuściły również do kolportowania na terenie kraju watykańskiego
„Osservatore Romano”. Zasady planowania i realizacji budowy kościołów przeszły z
właściwości władz centralnych do władz terenowych. Na terenach zakładów pracy
urządzano kapliczki, powszechnym stał się zwyczaj święcenia sztandarów
związkowych, księża organizowali msze święte dla strajkujących robotników.

13 grudnia 1981 roku po północy na polecenie gen. Wojciecha Jaruzelskiego o
wprowadzeniu stanu wojennego członek Biura Politycznego PZPR i
współprzewodniczący ze strony rządowej Komisji Wspólnej Rządu i Episkopatu
Kazimierz Barcikowski poinformował prymasa Polski Józefa Glempa w toku
bezpośredniej rozmowy w rezydencji prymasa na ul. Miodowej. Jeszcze tego samego
dnia prymas Glemp wygłosił w Częstochowie kazanie do młodzieży w którym
zaapelował o o zachowanie spokoju. Wezwał młodzież do zachowania życia w imię
działań dla dobra ojczyzny. Wieczorem podczas kolejnego kazania w Warszawie
apelował o realizm i zaniechanie myśli o walce bratobójczej. Jednocześnie 15
grudnia Rada Główna Episkopatu Polski przyjęła komunikat żądający w ostrych
słowach od władz zaprzestania represji związanych ze stanem wojennym. Na apel
władz w związku z napiętą sytuacją w kraju władze kościelne zgodziły się na
nieodczytywanie komunikatu z ambon w kościołach.

W 1984 roku miał miejsce konflikt w szkole w Miętnem gdzie uczniowie zażądali
wywieszenia krzyży w klasach. W tym też roku księża wstrzymali się od wzięcia
udziału w wyborach do rad narodowych do których bojkotu wzywała podziemna
„Solidarność”. W październiku 1984 roku oficerowie Służby Bezpieczeństwa
zamordowali księdza Jerzego Popiełuszkę. W jego pogrzebie z ramienia rządu brał
udział przewodniczący PAX Zenon Komender.

W 1989 roku PRL nawiązała pełne stosunki dyplomatyczne z Watykanem. W tym też
roku w maju została uchwalona ustawa o stosunkach państwa z kościołem katolickim
kończąc proces oficjalnego kompleksowego unormowania wzajemnych relacji.

Począwszy od 1986 r. nastąpił również nawrót kontestacji ulicznych ruchu
Pomarańczowej Alternatywy, który poprzez swoje barwne happeningi ośmieszał reżim
i przełamywał w obywatelach barierę strachu spowodowaną stanem wojennym. W
kwietniu i sierpniu 1988 nastąpiła kolejna fala strajków. W tej sytuacji zostały
podjęte zakulisowe negocjacje przedstawiciela władz, gen. Czesława Kiszczaka z
oficjalnie osobą prywatną, a faktycznie przywódcą opozycji Lechem Wałęsą.
Negocjacje zostały zamrożone po zmianie rządu, powołaniu na premiera Mieczysława
Rakowskiego i ogłoszeniu przez niego likwidacji Stoczni Gdańskiej im. Lenina. W
sytuacji impasu zaktywizowali się działacze Ogólnopolskiego Porozumienia
Związków Zawodowych (OPZZ) wraz z jego przewodniczącym, Alfredem Miodowiczem,
który nieoczekiwanie uzyskał akceptację na debatę telewizyjną z dalej uznawanym
za osobę prywatną Lechem Wałęsą. Debata odbyła się 30 listopada 1988. W
odczuciach Miodowicz choć nie był już członkiem władz PZPR reprezentował władze,
a Wałęsa – opozycję. Debata zademonstrowała przygotowanie Wałęsy (doradzał mu
znany dziennikarz telewizyjny Andrzej Bober) oraz bezbarwność jego adwersarza,
co w odbiorze społecznym jednoznacznie było uznane za zwycięstwo opozycji.
Wydarzenie to spowodowało powrót do negocjacji.

Podczas kolejnych spotkań ministra spraw wewnętrznych, Czesława Kiszczaka i
Lecha Wałęsy w Magdalence opracowano postulowaną koncepcję dialogu
przedstawicieli opozycji, władz oraz Kościoła katolickiego – negocjacje
Okrągłego Stołu, którego obrady, trwające od lutego do kwietnia 1989 zakończyły
się podpisaniem porozumienia. X plenum KC PZPR, trwające od listopada 1988 do
stycznia 1989 poparło formę pluralizmu politycznego i społecznego. Istotnym
elementem porozumienia było uzgodnienie pewnych zmian ustrojowych w postaci
reaktywowania Senatu, przywrócenia urzędu Prezydenta i przeprowadzenia częściowo
wolnych wyborów do Sejmu (z 460 mandatów, 35% dla strony obywatelskiej, jak
nazwano opozycję i 65% dla strony rządowej, czyli PZPR wraz z ZSL i SD) oraz
całkowicie wolne do Senatu (100 mandatów). Przygotowania do wyborów były bardzo
intensywne, opozycja apelowała o skreślanie tzw. listy krajowej strony rządowej,
co miało na celu demonstrację i osłabienie strony rządowej.

4 czerwca 1989 odbyły się wybory do Sejmu i Senatu, zakończone zwycięstwem
kandydatów wysuniętych przez Komitet Obywatelski „Solidarność” – zdobyli oni 35%
mandatów do Sejmu oraz 99 mandatów do Senatu (1 mandat zdobył kandydat
niezależny, pilski przedsiębiorca Henryk Stokłosa). Jednocześnie powstała
sytuacja kryzysu konstytucyjnego, gdyż przedwyborcze apele strony obywatelskiej
o skreślanie listy krajowej równie nieoczekiwanie spowodowały, że praktycznie w
całości lista ta przepadła, co uniemożliwiało ukonstytuowanie się Sejmu. W tej
sytuacji uzgodniono zmianę reguł w trakcie gry, czyli zmianę ordynacji i
przeprowadzenie drugiej tury wyborów. Jednocześnie nowa sytuacja spowodowała
szybkie odchodzenie opozycji od ustaleń Okrągłego Stołu, czego wyrazicielem stał
się redaktor naczelny „Gazety Wyborczej” Adam Michnik w artykule z 3 lipca 1989
– „Wasz prezydent, nasz premier”. Sprawująca dotychczas władzę koalicja
polityczna (dysponująca zagwarantowaną w porozumieniu Okrągłego Stołu przewagą w
parlamencie) doprowadziła do wyboru prezydenta – Wojciecha Jaruzelskiego
(przewagą jednego głosu, za sprawą prawdopodobnie wstrzymania się od głosu posła
OKP Andrzeja Wielowieyskiego) i premiera – Czesława Kiszczaka; ten ostatni nie
zdołał sformować rządu. W sierpniu 1989 ukształtował się sojusz polityczny (KO
„S”, ZSL, SD), w którego wyniku powołano nowy rząd z Tadeuszem Mazowieckim na
czele i z udziałem przedstawicieli PZPR.

Jako datę kończącą okres Polski Ludowej można przyjąć 29 grudnia 1989, dzień
uchwalenia ustawy o zmianie Konstytucji PRL, w której m.in. zmieniono nazwę
państwa na Rzeczpospolitą Polską (weszła w życie 31 grudnia 1989), bądź datę 4
czerwca 1989 – datę pierwszych, częściowo wolnych wyborów (data taka jest
związana też z wygłoszonym nieoczekiwanie 28 października 1989 w Dzienniku TVP
oświadczeniem Joanny Szczepkowskiej „Proszę państwa, 4 czerwca 1989 roku
skończył się w Polsce komunizm” – oświadczenia przyjętego wówczas
niejednoznacznie, a po latach uznawanego za symboliczne).

W latach 1989–1991 jako efekt działań politycznych, państwo to uległo
przekształceniu w demokratyczną Rzeczpospolitą Polską, określaną jako III
Rzeczpospolita.

Państwo totalitarne w Polsce stworzyła Polska Partia Robotnicza kierowana przez
Władysława Gomułkę, co wynikało z przyjęcia przez komunistów w Polsce marksizmu
w wersji leninowskiej i stalinowskiej. Późniejsze modyfikacje systemu odbywały
się w ramach tego samego modelu i nie prowadziły do naruszenia jego cech
podstawowych. Polski Październik i powrót Gomułki do władzy w 1956 roku nie
wpłynął na zmianę stalinowskiej koncepcji partii i jej kierowniczej roli.

Z kolei wobec zmiany w końcu roku 1948 polityki ZSRR wobec państw satelickich i
przyjęciu formuły tak zwanej demokracji ludowej, nastąpiła pełna stalinizacja
ustrojów wewnętrznych państw Europy Środkowo-Wschodniej, obejmująca odrzucenie
fasady rządów koalicyjnych frontów ludowych w ramach demokracji parlamentarnej
na rzecz formalnego ustanowienia partii komunistycznych jako prawnego hegemona
władzy, a także zmiany nazw państw na „Republiki Ludowe” (Czechosłowacja, Węgry,
Rumunia, Bułgaria). W przypadku Polski oznaczało to zmianę nazwy państwa na
Polska Rzeczpospolita Ludowa, przy czym Józef Stalin osobiście dokonywał
poprawek w przedstawionym mu przez Prezydenta Rzeczypospolitej Bolesława Bieruta
tekście Konstytucji PRL (nie zgadzając się np. na zmianę polskiego hymnu
narodowego). Ostateczną wersję polskojęzyczną Konstytucji PRL opracował Bierut.

Polska w 1944 roku utraciła suwerenność i została podporządkowana ZSRR – w
największym stopniu w okresie stalinizmu. Było to państwo o niedemokratycznym
ustroju politycznym dyktatury monopartyjnej za formalną fasadą instytucji
demokratycznych o różnej formie represji, w zależności od okresu od
autorytarnego do totalitarnego. Kwestia określenia ustroju społecznego PRL jest
sporna – według Konstytucji była to demokracja ludowa, dążąca do
„urzeczywistnienia wielkich idei socjalizmu”, zaś statut PZPR odwoływał się do
„idei komunizmu” i „nauki marksizmu-leninizmu”. Ludowe Wojsko Polskie było
zdominowane i kontrolowane przez rządzącą partię komunistyczną, jako część
struktury Układu Warszawskiego podlegało dowództwu Armii Radzieckiej.

Potocznym określeniem stosowanym przez wielu Polaków była komuna. Norman Davies
dzieli historię PRL na trzy etapy, pierwszy w latach 1944–1948 – okres
stopniowej budowy demokracji ludowej, drugi w latach 1948–1956, będący próbą
narzucania Polsce ustroju stalinowskiego oraz trzeci po roku 1956, okres
rodzimego „narodowego komunizmu”.

W okresie istnienia Polski Ludowej kilkukrotnie dochodziło do zmian i reform
administracyjnych. Pierwszy tymczasowy podział obejmował lata 1944–1946.
Zastosowano wówczas podział administracyjny II Rzeczypospolitej bez utraconych
przez Polskę Kresów Wschodnich jednakże z Ziemiami Odzyskanymi, które traktowano
jako osobny element administracyjny. Kolejny podział administracyjny (faktycznie
pierwszy w PRL) z 28 czerwca 1946 podzielił kraj na 14 województw i 2 miasta
wydzielone (Warszawa i Łódź). Następny podział administracyjny Polski z lat
1950–1957 tworzył 3 nowe województwa i aż 89 nowych powiatów.

Ostatnią wielką zmianą w podziale administracyjnym PRL była reforma z 1975 r. 1
czerwca 1975 utworzono 49 województw oraz zlikwidowano pośredni szczebel
administracyjny – powiaty. Charakterystycznym dla tej reformy był awans
stosunkowo małych ośrodków takich jak np. Sieradz, Ciechanów czy Krosno do rangi
miast wojewódzkich oraz włączanie mniejszych miast i wsi do większych
miejscowości i próba sztucznego utworzenia ośrodków wielkomiejskich (np.
Marklowice, Pszów, Radlin i Rydułtowy które włączono do Wodzisławia Śląskiego).
Reforma z 1975 r. obowiązywała również w III Rzeczypospolitej – do 31 grudnia
1998, kiedy to zastąpiona została przez obowiązującą obecnie reformę z 1999 r.

W PRL przez cały okres jej istnienia dochodziło do cyklicznych protestów
społecznych, związanych z pogarszającą się sytuacją ekonomiczną oraz
ograniczeniami praw obywatelskich, o różnym zasięgu – od pojedynczych zakładów,
przez całe miasta aż do większości dużych miast, ośrodków przemysłowych i
akademickich. Protesty te były tłumione z użyciem siły, niejednokrotnie z
ofiarami śmiertelnymi. W języku propagandy były one określane jako „wydarzenia”,
„wypadki” lub „przesilenia”.

W PRL łamane były prawa człowieka, m.in. wolność słowa, prasy, stowarzyszeń,
poglądów, sumienia i religii oraz prawo do emigracji. W tamtym okresie uważano
jednak, że reżim PRL w porównaniu z innymi państwami bloku wschodniego był
najłagodniejszy.

Wymiar sprawiedliwości, pomimo deklarowanej niezawisłości, był faktycznie
podporządkowany służbom bezpieczeństwa państwowego i traktowany instrumentalnie:
w sprawach politycznych regularnie stosowany był areszt wydobywczy i różne formy
naruszania procedur postępowania karnego: utrudnianie zatrzymanym kontaktu z
adwokatem, fałszowanie dowodów, zastraszanie świadków oraz represje i naciski na
adwokatów. Wobec adwokatów broniących oskarżonych w sprawach politycznych
powszechnie stosowano „inwigilację, śledzenie, rewizje osobiste, przeszukania
mieszkań i kancelarii adwokackich”. Sędziowie utrudniali przesłuchanie świadków
obrony i oddalali ich wnioski dowodowe.

Szczególne nasilenie represji w Polsce występowało w okresie stalinizmu, kiedy
przywódcą w PRL był Bierut oraz w czasie trwania stanu wojennego.

Za korzystne cechy tego ustroju i tej formy państwa niektórzy uważają możliwości
awansu społecznego wielu warstw społecznych, choć stosowane środki, np.
dodatkowe punkty za pochodzenie przy przyjmowaniu na studia wyższe, były
dyskusyjne. Nierzadko kryteria awansu nie były merytoryczne – od kandydatów na
stanowiska kierownicze w instytucjach państwowych, zakładach pracy, szkołach i
in. wymagano przynależności do PZPR, zgodnie z zasadą: bierny, mierny, ale
wierny (ustrojowi, władzom), natomiast osoby o wykształceniu kierunkowym, ale
niesprzyjające ustrojowi i władzom, były piętnowane i odsuwane od pracy,
szczególnie w okresach przesileń politycznych.

Innymi korzystnymi cechami PRL, zdaniem niektórych, były bezpieczeństwo
socjalne, niski poziom przestępczości pospolitej (szczególnie pobić i
przestępstw rozbójniczych) i patologii społecznych, likwidacja analfabetyzmu,
odbudowanie Warszawy, budowa arterii komunikacyjnych, jak np. słynna
„Gierkówka”, rozdawnictwo mieszkaniowe. Były to jednak zjawiska związane z
postępem cywilizacyjnym występujące we wszystkich państwach powojennej Europy,
przy czym w państwach kapitalistycznych postępowały one znacznie szybciej i w
momencie upadku systemu komunistycznego były na znacznie wyższym poziomie
zaawansowania. Również tempo rozwoju cywilizacyjnego było wolniejsze niż w
krajach zachodnich, a w różnych okresach występowały problemy z dostępem do
podstawowych produktów spożywczych, lekarstw czy mieszkań. W związku z tym
regularnie, co kilka lat, w latach 1946–1989 wybuchały lokalne lub ogólnokrajowe
protesty społeczne.

Organizacje młodzieżowe (Związek Młodzieży Socjalistycznej, Socjalistyczny
Związek Studentów Polskich oraz przejęte przez komunistów Związek Harcerstwa
Polskiego i Związek Młodzieży Wiejskiej) działające zasadniczo w celu
indoktrynacji młodzieży, zajmowały się głównie upowszechnianiem kultury, kultury
fizycznej i turystyki. Z kręgu kultury studenckiej owego okresu wyrosło wielu
wybitnych artystów różnych dziedzin, a sportowcy rozpoczynający kariery w
szkolnych klubach sportowych zdobywali medale na olimpiadach. Szeroko
upowszechnione, dzięki dofinansowaniu państwa, były również sporty wcześniej
elitarne – np. żeglarstwo, w tym morskie i lodowe, jak również jeździectwo.

Bardziej kontrowersyjne, choć przez wielu do dziś też akceptowane jako
sprawiedliwe, było powszechne zrównanie poziomu życia (znacznie mniejsza
rozpiętość dochodów osobistych) (współczynnik Giniego wzrósł z 25 w 1987 do 35 w
2002).

W szybkim tempie (w ciągu dekady) zlikwidowano analfabetyzm, który przed 1939
rokiem wynosił 33%.

Znacząco wzrosły nakłady książek i broszur. O ile w latach 1934–1938 wynosiły
24,6 mln o tyle w latach 1951–1955 – 92,5 mln, w latach 1976–1980 – 150,2 mln, w
latach 1986–1990 – 230,7 mln.

Znaczną część publikacji i nakładów stanowiły jednak, obok wybranych pozycji
literatury pięknej, wydawane w masowych nakładach komunistyczne broszury i inne
wydawnictwa propagandowe. Prawdopodobnie największy jednorazowy polski nakład
Krótkiego kursu historii WKP(b) miał miejsce w 1950 r., o czym informował
Tygodnik Powszechny z 30 kwietnia 1950 (nr 18) w rubryce „Z dnia”: Największy
nakład po wojnie osiągnął „Pan Tadeusz” A. Mickiewicza – 1,5 mln, tuż po nim
„Krótki kurs historii WKP(b)” – 1,25 mln egzemplarzy.

Krótki czas po zakończeniu II wojny światowej, w październiku 1945 Ministerstwo
Oświaty rozesłało do wszystkich polskich bibliotek poufne pismo wraz z załączoną
listą książek, które miały zostać „niezwłocznie usunięte z bibliotek szkolnych
wszystkich typów i stopni”. W latach 1951–1953 Ministerstwo Kultury i Sztuki
oraz Ministerstwo Bezpieczeństwa Publicznego przeprowadziło na dużą skalę akcję
oczyszczania rodzimych bibliotek publicznych z tych publikacji przedwojennych,
które sprzeczne były z polityką władz komunistycznych i tych powojennych,
których treści uznawane były przez na bieżąco aktualizowaną „Księgę Zapisów i
Zaleceń GUKPPiW” za szkodliwe.

W latach 1952–1953 usunięto z bibliotek 2500 tytułów, w kilku milionach
egzemplarzy i wywieziono pod kontrolą do wyznaczonych w poszczególnych
województwach papierni, gdzie zostały przemielone.

Do pozytywów PRL należy zaliczyć również powszechność wakacyjnego wypoczynku
dzieci i młodzieży, często związanego z obozami sportowymi i turystycznymi,
możliwość tanich urlopów w atrakcyjnych regionach kraju nawet dla najniżej
uposażonych, opiekę państwa nad osobami starszymi i samotnymi w tzw. państwowych
domach rencistów, sieć niezbyt wykwintnych, ale bardzo tanich barów mlecznych,
akcje takie jak „Tysiąc szkół na Tysiąclecie Państwa Polskiego”.

W pierwszych dwóch dekadach stan zdrowia ludności bardzo się poprawił wskutek
wprowadzenia antybiotyków i poprawy warunków życia. W drugiej połowie lat 70.
zaczęła się zwiększać śmiertelność, osiągając maksimum w 1980. Dotyczyło to
zwłaszcza mężczyzn w wieku 45–55 lat. Za główne przyczyny tego uznaje się: duże
zanieczyszczenie środowiska, złe warunki pracy, przepełnione mieszkania,
depresję wywołaną pogorszeniem się warunków ekonomicznych, alkoholizm, złą dietę
i pogorszenie się opieki medycznej.

Polityka informacyjna PZPR przewidywała absolutny priorytet wizerunku państwa
socjalistycznego przed wszystkim innym, włącznie ze zdrowiem obywateli. W
przypadku katastrof przemysłowych władze prowadziły politykę maksymalnego
ograniczania dostępu do informacji, tak długo jak to było możliwe, zwłaszcza
jeśli były one związane z zaniedbaniami na szczeblu kierowniczym (partyjnym).
Zachodni dziennikarze Dusko Doder i Louise Branson określili to zjawisko
„blokowaniem informacji w nadziei, że skutki katastrofy jakoś same znikną albo
że nikt ich nie zauważy”. Prowadziło to niejednokrotnie do eskalacji negatywnych
konsekwencji dla ludności cywilnej i strat materialnych znacznie większych, niż
gdyby podjęto odpowiednie działania informacyjne od razu.

Władze partyjne regularnie instruowały organy cenzury o konieczności blokowania
wszelkich doniesień np. o katastrofach górniczych, budowlanych czy
transportowych, niebezpiecznych odpadach chemicznych lub biologicznych, skażeniu
środowiska itd. Na przykład po wykryciu w 1975 roku w szkole w Gdańsku preparatu
uszczelniającego wydzielającego toksyczne dla dzieci i nauczycieli opary GUKPiW
natychmiast rozpoczął blokowanie wszelkich doniesień prasowych na ten temat,
pomimo że umożliwiałoby to zapobieżenie podobnym przypadkom w innych częściach
kraju.

Niskie płace oraz niedostępność podstawowych produktów przyczyniały się do
wzrostu korupcji, różnych form handlu wymiennego przywilejami lub towarami.

W liście otwartym, jaki w latach 60. do władz partyjnych skierowali Jacek Kuroń
i Karol Modzelewski, wskazywali oni na oddalenie się od ideałów komunizmu oraz
przejęcie państwa przez biurokratyczną elitę i nomenklaturę partyjną. Autorzy
zwracali także uwagę na marnotrawstwo w przemyśle, spowodowane korupcją
(kradzież surowców) i amotywującym systemem wynagrodzeń. Wskazywali także na
konflikt między nędznymi warunkami życia klasy robotniczej oraz – rzekomo ich
reprezentujących – członków PZPR:

Niekorzystnymi cechami ustroju socjalistycznego w PRL były: cenzura, tłumienie
wolności wypowiedzi i kreacji twórczej, ograniczenie wolności przemieszczania
się i opuszczania kraju (w wyjątkowych przypadkach osoby szczególnie niewygodne
były do emigracji zmuszane), niski standard życia, system awansów i wynagrodzeń
zniechęcający do rzetelnej pracy i promujący postawy konformistyczne. Ponadto w
niektórych okresach: wysoka inflacja uniemożliwiająca oszczędzanie, braki
zaopatrzenia, powodujące wielogodzinne stanie w kolejkach w największych
miastach, ograniczone możliwości wyjazdu do państw spoza bloku wschodniego oraz
zadłużenie (które w 1989 wynosiło 48 mld dolarów).



https://pl.wikipedia.org/wiki/Ford_Mondeo

Ford Mondeo – samochód osobowy klasy średniej produkowany przez Ford Motor
Company od 1993 roku. Nazwa Mondeo pochodzi od łacińskiego słowa mundus, które
oznacza świat. Od 2012 roku produkowana jest V generacja pojazdu.

Ford Mondeo Mk I wprowadzony został na rynek w 1992 roku (rok modelowy 1993)
jako samochód świata, który zastąpił w Europie model Sierra. Pojazd otrzymał
tytuł Car of the Year 1994. Produkcja ruszyła 23 sierpnia 1992 roku.

Ford tworząc Mondeo podjął trzecią próbę stworzenia auta globalnego, dostępnego
na wszystkich rynkach samochodowych świata. Projekt pod nazwą kodową CDW27
ruszył w 1986 roku i kosztował koncern 6 miliardów dolarów. Jest to jedna z
najdroższych konstrukcji w historii motoryzacji. Po swoich poprzednich porażkach
Ford do prac nad autem powołał jeden zespół inżynierów z europejskiego i
amerykańskiego oddziału firmy. Mondeo zostało stworzone od nowa. Ponadto
producent w czasie prac nad autem wdrażał nowe techniki produkcji. Koncern aby
zaprojektować Mondeo wykorzystywał najnowocześniejsze, dostępne wówczas
technologie komputerowe.

Za napęd nowego modelu odpowiedzialne były całkiem nowe silniki benzynowe z
serii Zetec oraz wysokoprężne Endura DE. Silnik umieszczono poprzecznie nad
przednią osią. Napęd przenoszony na koła przednie z pomocą manualnej,
pięciobiegowej skrzyni biegów bądź czterobiegowego, sterowanego elektronicznie
automatu posiadającego dwa tryby pracy: sportowy i ekonomiczny.

Zawieszenie auta jest dużo nowocześniejsze niż w Sierze. W pełni niezależne,
oparte na kolumnach MacPhersona. Z przodu dolne wahacze poprzeczne, z tyłu dolne
wleczone. Obie osie wyposażone są w stabilizatory poprzeczne.

Komfort jazdy i bezpieczeństwo były głównymi priorytetami konstruktorów Forda.
Dlatego we wszystkich seryjnych wersjach dostępna była poduszka powietrzna. Jest
to pierwszy na świecie samochód w którym poduszka powietrzna była montowana z
konieczności. Przyczyniło się to do zdobycia tytułu Auta Roku. Wzmocnione
zostały także boczne słupki; pasy doposażono w samonapinacze, natomiast w
bogatszych wersjach standardem był system ABS. W wersji kombi dokupić można było
samopoziomujące się zawieszenie. W wersjach V6 i AWD kontrolę trakcji i system
podgrzewania przedniej szyby. Na fotelach znalazła się welurowa tapicerka, w
podłokietniku schowek na kasety i płyty, samochód wyposażono w centralny zamek,
elektryczne szyby i lusterka oraz płasko składającą się tylną kanapę. Bogatsze
wersje wyposażono w skórzaną tapicerkę, komputer podróżny, elektryczny
szyberdach oraz zmieniarkę CD.

Ford Mondeo I był również dostępny z pakietem RS oraz RS2. Pakiet RS (znany
również jako RS1) składał się z dokładek do zderzaków oraz nakładek na progi.
Dokładka przedniego zderzaka pozwalała na przełożenie przednich halogenów ze
standardowego zderzaka. Pakiet RS2 to całe zderzaki oraz dokładki na progi.
Zderzak przedni miał otwory przygotowane do montażu okrągłych lamp halogenowych.
Stanowił również całość z grillem, na którym znajduje się emblemat "Ford".

Wspólnymi elementami dla pakietów RS1 oraz RS2 są chlapacze, spojler montowany
na klapie bagażnika, poszerzenia nadkoli oraz 16-calowe felgi aluminiowe. W
wersji Ghia można było zauważyć grill z wykończeniem w chromie.

Ford Mondeo Mk II został wprowadzony na rynek w październiku 1996 roku. W
rzeczywistości (mimo wielu błędnych opisów) nie jest to druga generacja pojazdu
lecz zmodernizowana pierwsza generacja, którą producent oznaczył symbolem Mk II.

Choć nie zmieniono płyty podłogowej auta to przeprojektowano całą karoserię.
Jedyne elementy bezpośrednie pochodzące z Mondeo I to przednie drzwi oraz dach.
Z przodu pojawiły się duże światła, masywniejszy zderzak oraz chromowane
obramowanie osłony chłodnicy. Tylny zderzak zmieniono na masywniejszy.
Wzmocniono konstrukcję nadwozia pod względem bezpieczeństwa i poprawiono strefy
zgniotu. Wzmocniono słupki drzwiowe oraz boczne przedłużnice podłogi. W drzwiach
dodano stalowe belki.

W zmodernizowanym aucie pojawił się szereg usprawnień z dziedziny
bezpieczeństwa. Wzmocniono konstrukcję aut, wprowadzono trzypunktowe pasy
bezpieczeństwa na wszystkich siedzeniach. Dla kierowcy i pasażera wprowadzono
gazową poduszkę powietrzną. Za dopłatą dokupić można było boczne poduszki
powietrzne.

ST250 to koncepcyjna wersja Mondeo. Nie wprowadzono jej do produkcji. Moc
silnika miała wynosić 250 KM.

Opcjonalnie pojazd wyposażyć można było m.in. elektryczne sterowanie szyb,
elektryczne sterowanie lusterek, elektryczne sterowanie foteli, klimatyzację
oraz regulowaną w dwóch płaszczyznach kierownicę.

Ford Mondeo Mk III został po raz pierwszy zaprezentowany w październiku 2000
roku jako druga generacja modelu, oznaczona symbolem Mk III.

Auto zostało zaprojektowane zgodnie z nowym językiem stylistycznym marki New
Edge. Nadwozie pojazdu otrzymało ostre kształty.

W 2003 roku auto przeszło delikatny lifting. Zmieniono m.in. kształt reflektorów
przeciwmgielnych, przedni zderzak, chromowaną atrapę chłodnicy, a także
zmieniono kolor tylnych kierunkowskazów z pomarańczowego na biały oraz
zastosowano nowe materiały wykończenia wnętrza pojazdu. W 2005 roku auto
przeszło kolejne drobne zmiany stylistyczne. Zmieniono m.in. tylne lampy
zastępując białe kierunkowskazy przezroczystymi.

W plebiscycie na Europejski Samochód Roku 2001 model zajął 2. pozycję (za Alfą
Romeo 147).

Standardowe wyposażenie pojazdu obejmuje m.in. elektryczne sterowanie szyb
przednich oraz system ABS. Opcjonalnie auto wyposażyć można m.in. w podgrzewaną
przednią szybę, elektryczne sterowanie szyb tylnych, elektryczne sterowanie
lusterek, tempomat, system nawigacji satelitarnej, system audio firmy Sony,
skórzaną tapicerkę, klimatyzację automatyczną, elektryczne sterowanie foteli, a
także system ESP, czujniki parkowania, deszczu i zmierzchu oraz wentylowane i
podgrzewane przednie fotele.

Ford Mondeo Mk IV został po raz pierwszy zaprezentowany podczas targów
motoryzacyjnych w Paryżu w maju 2006 roku. Auto poprzedzone zostało konceptem
Iosis.

Auto zbudowane zostało według nowego języka stylistycznego marki - kinetic
design. Zbudowane zostało na bazie płyty podłogowej szwedzkiego koncernu
motoryzacyjnego Volvo Car Corporation, która użyta została do stworzenia m.in.
S-Maxa II oraz Galaxy II. W 2007 roku wprowadzono do produkcji wersję kombi
pojazdu. W tej generacji zastosowano silniki Diesla Koncernu PSA (2.0 Hdi 140 -
210 KM i 2.2 Hdi 175 - 200 KM) oraz benzynowe (2.5 T Volvo). Ciekawostką jest to
że Mondeo MK IV przed premierą zostało pokazane w 2006 roku w filmie o Jamesie
Bondzie była to topowa odmiana 2.5 T.

25 sierpnia 2010 roku w Moskwie zaprezentowana została wersja po face liftingu.
Zmieniono m.in. przedni zderzak, w którym zamontowano światła do jazdy dziennej
wykonane w technologii LED oraz wykonane w tej samej technologii tylne lampy.
Przy okazji zmieniono pokrywę bagażnika, odświeżono konsolę środkową pojazdu
oraz przeprojektowano podświetlenie wnętrza. Przy okazji liftingu wprowadzono na
rynek dwie nowe jednostki napędowe: benzynowy, turbodoładowany motor o
pojemności 2 l i mocy 240 KM oraz wysokoprężny, 2.2 l silnik o mocy 200 KM.

W plebiscycie na Europejski Samochód Roku 2008 model zajął 3. pozycję (za Fiatem
500 i Mazdą 2).

Standardowe wyposażenie pojazdu obejmuje m.in. system ABS, elektryczne
sterowanie szyb, elektryczne sterowanie lusterek. Opcjonalnie pojazd wyposażyć
można m.in. w 5-calowy wyświetlacz LCD wyświetlający informacje z komputera
pokładowego oraz system nawigacji satelitarnej, a także bezkluczykowy system
uruchamiania pojazdu.

Ford Mondeo Mk V został po raz pierwszy zaprezentowany podczas targów
motoryzacyjnych w Detroit w 2012 roku jako drugie wcielenie amerykańskiego Forda
Fusiona. Pojazd nawiązuje stylistycznie do konceptu Evos Concept, a także do
poprzedniego wcielenia Mondeo.

Pojazd, podobnie jak modele Fiesta i Focus produkowany jest na skalę światową,
dlatego podobne jest do amerykańskiego Fusiona. Auto zbudowane zostało na nowej
płycie podłogowej - CD, a także otrzymało zupełnie nową konstrukcję tylnego
zawieszenia.

W 2014 roku podczas targów motoryzacyjnych we Frankfurcie zaprezentowana została
odmiana Vignale. Model charakteryzował się przede wszystkim zmienionymi
zderzakami, które łączą w sobie elementy sportowe i luksusowe. Zastosowano także
nowy chromowany grill oraz kilka elementów w takim samym wykończeniu: klamki,
obudowy lusterek oraz 20-calowe obręcze kół stworzone specjalnie na potrzeby
tego konceptu. Wnętrze Mondeo Vignale wykończono przy użyciu skóry, dodatkowo
zastosowano chromowane listwy przypodłogowe, skórzane podłokietniki oraz fotele
z miękkiej skóry naturalnej z oznaczeniami serii Vignale. Oprócz tego skórą
obszyto również koło kierownicy, panel instrumentów, konsolę środkową oraz
środkowy podłokietnik.

W kwietniu 2015 roku Ford zaprezentował topową odmianę Vignale Mondeo będącą
zapowiedzią nowej linii ekskluzywnych pojazdów amerykańskiej marki. Auto
oferowane jest wyłącznie z najmocniejszymi jednostkami napędowymi (w tym w
wersji hybrydowej) i wykańczane ręcznie w specjalnym Vignale Centre w
hiszpańskiej Valencii. Po raz pierwszy w Mondeo standardem stał się m.in. system
aktywnej redukcji hałasu. Auto wyposażone jest w szytą ręcznie skórzaną
tapicerkę. Z zewnątrz Mondeo Vignale wyróżnia się chromowanymi listwami oraz
emblematami Vignale na nadkolach oraz listwie bagażnika. Vignale to również
szereg bezpłatnych usług klasy premium, które oferowane są właścicielom auta.

Standardowe wyposażenie pojazdu obejmuje m.in. 16-calowe aluminiowe obręcze kół,
klimatyzację manualną, elektryczne sterowanie szyb, elektryczne sterowanie
lusterek, radioodtwarzacz CD/MP3 z 6-głośnikami i kolorowym wyświetlaczem oraz
wejściem USB, czołowe, boczne oraz kurtynowe poduszki powietrzne, elektroniczny
układ stabilizacji toru jazdy, system ABS z ESP, system ułatwiający ruszanie na
wzniesieniu, system monitorowania ciśnienia w oponach (TMPS), elektryczny
hamulec postojowy oraz światła do jazdy dziennej i tylne lampy wykonane w
technologii LED.

Opcjonalnie auto wyposażyć można w zależności od wersji wyposażeni w m.in.
dwustrefową klimatyzację automatyczną, reflektory adaptacyjne wykonane w
technologii LED, radioodtwarzacz CD/MP3 z systemem Ford SYNC i AppLink oraz 8
głośników i gniazda USB/AUX-IN, nadmuchiwane pasy bezpieczeństwa dla pasażerów
dwóch tylnych skrajnych siedzeń, rozbudowane systemy audio, komunikacji oraz
nawigacji, otwierany panoramiczny dach, ogrzewanie postojowe, elektrycznie
otwieraną klapę bagażnika, czujniki parkowania, kamerę cofania, podgrzewaną
kierownicę oraz przednią szybę, aktywne oraz samopoziomujące się zawieszenie,
skórzaną kierownicę i gałkę zmiany biegów, 17-calowe alufelgi, oświetlenie
wnętrza w technologii LED, przednie, sportowe, podgrzewane fotele, tempomat,
10,1-calowy kolorowy wyświetlacz, system utrzymywania na danym pasie ruchu,
system rozpoznawania znaków drogowych oraz układ monitorowania koncentracji
kierowcy, układ wspomagania parkowania równoległego oraz prostopadłego,
elektrycznie regulowaną kolumnę kierownicy z pamięcią ustawień, Bluetooth oraz
światła przeciwmgłowe.



https://pl.wikipedia.org/wiki/Morze_Ba%C5%82tyckie

Morze Bałtyckie, Bałtyk (łac. balteus – pas. Nazwa Bałtyku pojawia się po raz
pierwszy u Adama z Bremy) – płytkie morze śródlądowe na szelfie kontynentalnym w
północnej Europie. Połączone z Morzem Północnym przez Cieśniny Duńskie (Mały
Bełt, Wielki Bełt, Sund, Kattegat, Skagerrak oraz Limfjord). Za zachodnią
granicę Bałtyku Właściwego przyjmuje się cieśninę Sund i próg podwodny ciągnący
się na głębokości 18–20 m od przylądka Gedser (wyspa Falster) do przylądka
Darßer Ort (Darß); na zachód od tej linii znajduje się akwen Bałtyku Zachodniego
o powierzchni ok. 8000 km² nazywany przez Niemców także Ostsee; akwen ten
obejmuje m.in. część wód Cieśnin Duńskich (oprócz Małego i Wielkiego Bełtu), a
także mniejsze: Alsenbelt, Fehmarnbelt, Langelandsbælt.

Bałtyk nazywany jest morzem śródlądowym północnej Europy, ponieważ ze wszystkich
stron jest otoczony lądem, a z Morzem Północnym łączy go jedynie kilka płytkich
cieśnin. Położone jest w północnej strefie klimatu umiarkowanego. Oba morza leżą
na tym samym szelfie kontynentalnym.

Powierzchnia Bałtyku wraz z Kattegatem wynosi ok. 415 266 km². Bez Kattegatu
Bałtyk zajmuje 392 979 km². Powierzchnia zlewni wynosi 1 721 233 km². Objętość
morza wynosi 21 721 km³.

Linia brzegowa Bałtyku o długości ok. 8100 km jest mocno rozwinięta i
urozmaicona. Składa się na to duża ilość zalewów, zatok, półwyspów oraz wysp i
wysepek, szczególnie licznych przy wybrzeżach północnym i zachodnim.

Z innych większych zatok należy wymienić zatoki: Gdańską, Pomorską, Lubecką,
Kilońską oraz Zalew Kuroński.

Średnia głębokość Bałtyku wynosi 52,3 m, maksymalna – 459 m (Głębia Landsort na
północny zachód od Gotlandii). Między Gotlandią a wybrzeżem łotewskim znajduje
się Głębia Gotlandzka o maksymalnej głębokości sięgającej 250 m. W Kattegacie
głębokość maksymalna wynosi 109 m, ze średnią 24 m. Głębia położona najbliżej
Polski – Głębia Gdańska – liczy 118 m.

Oprócz głębi i rynien charakterystyczną cechą rzeźby dna Bałtyku jest
występowanie znacznych pod względem obszaru płycizn, zwanych ławicami. Zbudowane
są one przeważnie z materiału piaszczysto-żwirowego i kamienistego, będącego
pozostałością dawnych moren polodowcowych. Licząc od zachodu, są to ławice:
Arkońska, Orla, Odrzańska, Słupska, Środkowa i Hoburg na południe od Gotlandii.

Ze względu na niskie zasolenie Bałtyk zalicza się do wód słonawych
(mezohalinowych) i określa morzem półsłonym. Średnie zasolenie wynosi ok. 7‰. Na
ogół waha się w granicach od 2 do 12‰, choć zimą zasolenie nie przekracza 7,8‰ w
Zatoce Gdańskiej. W Kattegacie i Skagerraku wynosi ok. 20‰, w Bełtach i Zatoce
Kilońskiej ok. 15–17‰, przy polskich wybrzeżach ok. 7‰, w Zatoce Puckiej spada
do 6,2‰, w Zalewie Wiślanym tylko 1–3‰, w Zatoce Fińskiej i Botnickiej spada do
2‰. Stosunkowo duże różnice zasolenia w Bałtyku występują w kierunku pionowym.
Słona woda jako cięższa opada ku dnu basenu. Na przykład w Basenie Bornholmskim
przy powierzchni wynosi ok. 7,5‰, a przy dnie, na głębokości 100 m sięga aż
15–18‰.

Do Morza Bałtyckiego wpływa około 250 rzek, z których największe to: Wisła,
Odra, Newa, Kemi, Niemen, Lule, Gota, Ångerman i Dźwina. Wody te parują w
podobnym tempie jak woda akwenu, do którego należy zlewisko.

Poziom wód Bałtyku jest wyższy niż w Oceanie Atlantyckim i Morzu Północnym i
wynika z jego śródlądowego położenia. Powodem jest zbyt słaba wymiana wód przez
wąskie Cieśniny Duńskie, aby nastąpiło pełne wyrównanie poziomów. W cieśninach
wody piętrzą się zależnie od kierunku wiatrów, które albo pchają wody oceaniczne
w głąb Bałtyku, lub na odwrót – wypychają je z niego.

Przypływ, będący wynikiem przyciągania wód morskich przez Księżyc i Słońce, jest
na Bałtyku nieznaczny i wynosi: w Kopenhadze 24 cm, w Świnoujściu 8 cm, w Zatoce
Gdańskiej 3 cm, w Kłajpedzie 4 cm, zaś w Zatoce Fińskiej na skutek jej ciasnoty
wzrasta znów do 6–8 cm. Sejsze, wywołane głównie różnicami ciśnienia
atmosferycznego w różnych punktach basenu, mają amplitudę rzadko przekraczającą
30 cm. Spiętrzenia wody wywołane silnymi wiatrami sięgają od 50 cm na brzegach
otwartego morza do 2 m i więcej w cieśninach i w głębi zatok. W listopadzie 1824
r. wody nagnane przez wiatr podniosły poziom morza w Petersburgu o 410 cm,
natomiast w 1924 r. o 369 cm.

Bałtyk jest morzem burzliwym, a fale są krótkie i strome. Typowa wysokość fali
wynosi 5 m. W czasie silnych sztormów fale są gwałtowne, nieuporządkowane,
często odbite i nadbiegające z różnych kierunków, a ich wysokość sięga prawie do
10 m. 23 grudnia 2004, w czasie sztormu w rejonie północnego Bałtyku,
zarejestrowano pojedynczą falę o wysokości prawie 14 m. Odległości między
grzbietami fal są przy tym niewielkie, sięgają zaledwie 50 m.

Najsilniejsze falowania wywołane są przez cyklony (niże baryczne), nadciągające
z zachodu lub ze wschodu. Morze jest najbardziej burzliwe w styczniu,
najspokojniejsze w czerwcu. Na polskim wybrzeżu Bałtyku rocznie notuje się 20–25
dni sztormowych.

Bałtyckie sztormy są niebezpieczne dla żeglugi statków. W ostatnich latach
podczas sztormu zatonęły 3 duże promy: 14 stycznia 1993 polski „Jan Heweliusz”,
28 września 1994 estoński MS „Estonia”, a 1 listopada 2006 roku szwedzki MS
„Finnbirch”.

Temperatura wód przy polskim wybrzeżu jest uzależniona od wiatrów. Wiatry
zachodnie ocieplają wodę, wschodnie – oziębiają ją.

Lód skuwa zatoki: Botnicką, Fińską i Ryską oraz zalewy i mniejsze zatoki.
Grubość lodu dochodzi do 70 cm w północnej części Zatoki Botnickiej. Pokrywa
lodowa formuje się tam w wąskim pasie przybrzeżnym, ale w centralnych obszarach
każdego z tych basenów zalega już jedynie odmiana gęstej kry, tzw. pak lodowy.
Morze zaczyna zamarzać najpierw przy brzegu, najwcześniej w połowie listopada, a
rozmarza w maju, co obserwowano także w ostatnich latach. Wyspy północnego
Bałtyku, jak Hiuma, Sarema i archipelag u wejścia do Zatoki Botnickiej uzyskują
zimą połączenie z lądem stałym, jak np. na początku 2009 roku.

W źródłach historycznych opisano kilkakrotne zamarznięcie Zatoki Meklemburskiej,
dzięki czemu był możliwy transport saniami z Rostocku i Lubeki na wyspy duńskie.
Zlodzeniu akwenu wydaje się sprzyjać znacznie mniejsza głębokość zachodniej
części Bałtyku niż obszarów rozciągających się bardziej na wschód i najwyraźniej
z tego powodu zdecydowanie brak takich opisów dla wybrzeża polskiego.
Kilkakrotnie opisano przeprawy po lodzie między Gdańskiem a Helem, a
współcześnie Zatoka Pucka zamarza każdej bardziej mroźnej zimy (np. co roku w
latach 2009–2011). Jednak zasięg zlodzenia kończy się zawsze jedynie na Helu.
Jeden tylko, powstały w roku 1423, relacjonuje wyprawę saniami z Gdańska na
wyspy duńskie. W tym samym roku możliwe były podobno przeprawy po lodzie z Prus,
które być może kronikarz utożsamił z Brandenburgią, do Lubeki oraz z
Meklemburgii do Danii. Wzmiankowana relacja powstała na samym początku Minimum
Spörera, co wskazywałoby, jeżeli traktować tę dosłownie, na brak większego
związku ze zmianami na Słońcu, których zresztą astronomowie nie byli w stanie
wtedy rejestrować.

Wiadomo o innym, bardziej współczesnym opisie, w którym biskup Andrzej
Chryzostom Załuski, opisując niezwykle mroźną zimę lat 1708/1709, zanotował, co
następuje: „Morze Bałtyckie jak tylko okiem nawet uzbrojonem dosięgnąć można
było, do dnia 8 kwietnia, grubym lodem było pokryte”. Z cytowanej relacji nie
wynika jednak czy był to lód stały, czy zwykła kra, jak również czy wzmiankowane
pole lodowe obserwowano na otwartym morzu, a nie w obszarze często zlodzonego
Zalewu Wiślanego.

Podobne do opisanych wcześniej raportów o przedostawaniu się po lodzie do
Szwecji mogą natomiast dotyczyć jedynie obszaru często zamarzającej Zatoki
Fińskiej, bo kiedyś kraj ten rozciągał się również na tereny Finlandii. Znany
jest taki właśnie opis z roku 1460, kiedy to podróżowano z Rewla w Inflantach,
położonego na południowym brzegu Zatoki Fińskiej, do Szwecji, ale podobno
również do Danii. Od roku 1406 do końca wieku w skład terytorialny Danii
wchodziła także Gotlandia, a sto lat wcześniej, w roku 1306, Bałtyk zamarzł
właśnie między Olandią, Gotlandią i Estonią, podczas gdy południowe wybrzeże
morza, poza Zatoką Meklemburską, pozostało najwyraźniej wolne od stałego lodu.
Być może nieco podobnie należałoby tłumaczyć wzmiankowany wcześniej opis z roku
1423.

Od roku 1900 południowy Bałtyk nie zamarzł ani razu, natomiast często pojawia
się kra, zwłaszcza w pobliżu Zatoki Meklemburskiej. Mimo dużego zasięgu
zlodzenia, jaki można ustalić, korzystając z rysunku w publikacji Krzysztofa
Kożuchowskiego, Morze Bałtyckie nie zamarzło całkowicie również w latach
1739–1740, 1753–1754, 1788–1789, 1798–1799, 1808–1809, 1829–1830, 1866–1867,
1870–1871, 1876–1877, 1880–1881, 1887–1888, 1892–1893, 1939–1940, 1941–1942,
1946–1947. Ponadto okresy te nie pokrywają się z latami, gdy obserwowano duże
pola kry w zachodniej części akwenu, co mogłoby świadczyć o bardzo mroźnych
zimach na Półwyspie Jutlandzkim.

W roku 1987 ok. 96% powierzchni Bałtyku zajmowała kra, ale nie tworzyła
jednolitej pokrywy, po której można by przemieszczać się saniami. Stały lód
pojawił się wówczas, tak jak podczas innych mroźnych zim, jedynie w wąskim
przybrzeżnym pasie zatok Botnickiej i Fińskiej, zaś na całej rozciągłości
polskiego wybrzeża obserwowano mniej gęstą krę. Luźna kra u zachodnich wybrzeży
Polski, na odcinku od Świnoujścia do Kołobrzegu, pojawiła się również w lutym
2010 roku. Z lokalnej prasy wiadomo też, że pole lodowe rozciągało się po
horyzont na wysokości Świnoujścia, zaś z zamieszczonej na stronie internetowej
fotografii wynika, że podobnie morze wyglądało w Jarosławcu, tworząc
gdzieniegdzie w pobliżu brzegu piętrzące się zwały lodu (Trzęsacz, Rewal); patrz
zdjęcia.

Duża czasowa rozciągłość małej epoki lodowcowej powoduje, że wszystkie opisy
niezwykłych zjawisk lodowych znane z wieku XIV, XV, XVI i XVII powstały w czasie
trwania jednego i tego samego epizodu klimatycznego.

Morze Bałtyckie jest jednym z najmłodszych mórz Oceanu Atlantyckiego. Liczy
około 12 tys. lat. W swoim rozwoju przechodziło kilka faz, kształtując się na
obszarze pierwotnego lądu zwanego Fennoskandią (prawdopodobnie w starej dolinie
hipotetycznej eoceńskiej rzeki Eridan). Niekiedy traciło kontakt z oceanem,
stając się olbrzymim jeziorem.

Obecna nazwa morza w różnych językach jest albo określeniem zależnym od
położenia – morze wschodnie lub morze zachodnie, albo wariantem występującej
również w języku polskim nazwy bałtyckie:

Nazwę Bałtyk (łot. Baltijas jūra) Łotysze wywodzą od słowa baltais – łot. biały.

Ocenia się, że największym problemem ochrony Morza Bałtyckiego jest
eutrofizacja. Jej głównymi przyczynami są nadmierne ładunki azotu i fosforu,
które pochodzą z obszarów lądowych w zlewni Bałtyku, a także obszarów spoza
niej. Stwierdzono, że Morze Bałtyckie w ciągu XX wieku zmieniło swój charakter z
oligotroficznego (o przejrzystych wodach) w mocno zeutrofizowane.

Po wkroczeniu wojsk alianckich i radzieckich na teren Niemiec odkryte zostały
duże ilości amunicji chemicznej oraz zapasów bojowych środków trujących w
pojemnikach. Na mocy konferencji poczdamskiej znalezioną broń chemiczną
postanowiono zatopić w Morzu Bałtyckim. Głównymi miejscami jej zatopienia stały
się: południowo-wschodnia część Głębi Gotlandzkiej, wschodnia część Głębi
Bornholmskiej oraz cieśniny Mały Bełt i Skagerrak, jednak nie są to jedyne
miejsca, w których zatopiona broń chemiczna może się znajdować (pojemniki były
wyrzucane ze statków także na trasach transportu do wyznaczonych stref, a część
mogła dryfować na znaczne odległości, w dodatku część dokumentacji dotycząca
zatapiania broni chemicznej mogła nie zostać do tej pory ujawniona). Szacuje
się, że zatopionych zostać mogło od 6000 do 13 000 samych bojowych środków
trujących (przy założeniu, że stanowią one średnio 15% masy amunicji), głównie
takich środków jak iperyt siarkowy, arsyny (difenylochloroarsyna,
difenylocyjanoarsyna, adamsyt), tabun czy fosgen. Jednym z zagrożeń stwarzanych
przez zatopioną broń chemiczną jest możliwość wyłowienia środków trujących z
morza przez załogi kutrów rybackich i skażenie sprzętu oraz ludzi (pierwsze
takie przypadki odnotowano już w 1947 roku). Oddziaływanie broni chemicznej na
środowisko morskie jest jednak słabo zbadane. W przypadku iperytu siarkowego
prawdopodobnie nie istnieje istotne ryzyko dla flory i fauny, choć część
organizmów wykazuje wyższą wrażliwość (np. niektóre odmiany glonów czy
skorupiaków). Związki arsenu mogą jednak ulegać bioakumulacji i po rozkładzie w
środowisku mogą pozostać nieorganiczne związki arsenu o mniejszej toksyczności.
W obu przypadkach najprawdopodobniej nie istnieje ryzyko dla konsumentów,
zwłaszcza że wyłowione ryby podlegają kontroli.

Zlewisko Bałtyku rozciąga się od Karpat i Sudetów po rejony znajdujące się za
kołem podbiegunowym północnym. Charakterystyczną cechą zlewiska Bałtyku jest
występowanie znacznej liczby jezior, spośród których największe to Ładoga i
Onega.

Spośród rzek uchodzących do Morza Bałtyckiego znaczne rozmiary i znaczenie
posiadają m.in. Odra, Wisła, Niemen, Dźwina i Newa.

Pod względem wagi brutto towarów przewożonych z/do portu wyróżniają się porty
rosyjskie znajdujące się w Ust´-Łudze, Primorsku oraz Petersburgu, a także porty
z krajów Unii Europejskiej: Wolny Port Ryga (Łotwa), Port w Göteborgu (Szwecja),
Port w Kłajpedzie (Litwa), Port w Gdańsku (Polska), Port w Tallinnie (Estonia).

Zoogeograficznie Morze Bałtyckie tworzy oddzielną dzielnicę bałtycką. Ze względu
na niskie zasolenie jest ona wyjątkowo uboga biologicznie. Dla porównania w
sąsiednim Morzu Północnym biomasa jest pięciokrotnie wyższa. Niskie zasolenie
stanowi barierę nie do pokonania dla bardzo wielu zwierząt. Oprócz zachodnich
krańców nie występuje ani jeden gatunek szkarłupni będącej ważnym składnikiem
zwierzostanu innych mórz. Całkowicie brak chitonów, walconogów, głowonogów,
ramienionogów i ściśle morskich ślimaków. Mięczaki są reprezentowane tylko przez
sześć gatunków małżów. Bardzo skromnie reprezentowane są jamochłony, wstężnice i
pierścienice. Nieliczne zwierzęta słonowodne jak omułki, małgwie, chełbia,
śledzie czy dorsze żyjące w Bałtyku są o połowę mniejsze niż w Morzu Północnym.
Z drugiej strony niskie zasolenie umożliwia tu życie wielu rybom słodkowodnym.

Wlewające się do Bałtyku słone wody, z powodu większej gęstości, pozostają przy
dnie i są izolowane od atmosfery warstwą mniej słonych wód powierzchniowych. Z
tego powodu około 1/4 dna Bałtyku jest w strefie beztlenowej, gdzie rozwijające
się bakterie wydzielają siarkowodór.



https://pl.wikipedia.org/wiki/Zamek_Czocha

Zamek Czocha – obronny zamek graniczny położony w miejscowości Sucha (Czocha),
gmina Leśna, nad Zalewem Leśniańskim na Kwisie w polskiej części Łużyc Górnych.
Pierwotna nazwa brzmiała prawdopodobnie Czajków (1329: castrum Caychow), przed
1945 Tzschocha.

Zamek posadowiony jest na gnejsowych skałach należących do metamorfiku
izerskiego. Najstarszą część stanowi, stojący przy głównych bramach (istnieją
dwie, starsza dolna i nowa górna), stołp – później obudowany częścią mieszkalną.
Z części mieszkalnej najstarszy jest północny fragment.

Powstał jako warownia graniczna na pograniczu śląsko-łużyckim w latach 1241–1247
z rozkazu króla czeskiego Wacława I Przemyślidy. W 1253 roku przekazany
biskupowi miśnieńskiemu von Weisenow (Łużyce były wówczas częścią korony
czeskiej).

W 1319 roku jako posag wraz z okolicznymi ziemiami został włączony do księstwa
jaworskiego, którym władał Henryk I jaworski. Po śmierci krewnego w 1346 roku
przejął go, wraz z całym księstwem zmarłego, Bolko II Mały, książę
świdnicko-jaworski. Po śmierci księżnej Agnieszki Habsburg, wdowy po Bolku II
Małym, na mocy układu o przeżycie z cesarzem i królem Czech Karolem IV
Luksemburskim wrócił do Czech. Od 1389–1453 w dobrach rycerskich rodów von Dohn
i von Klüks. W latach 1451 − 1700 zamek był własnością łużyckiego rodu von
Nostitz. Na początku XV wieku bezskutecznie oblegany przez husytów, ostatecznie
w 1427 roku zdobyty przez oddział Czirnina pod nieobecność właścicieli. Odbity
krótko później.

Zamek pod polską nazwą Czocha w książce pt. Krótki rys jeografii Szląska dla
nauki początkowej wydanej w Głogówku w 1847 wymienił górnośląski nauczyciel i
pisarz, Józef Lompa, który notuje, że w owym czasie był to "zamek spustoszały".

Zakupiony w 1909 roku przez drezdeńskiego producenta wyrobów tytoniowych (cygar)
Ernsta Gütschowa za 1,5 mln marek, do 1912 roku został przebudowany przez
znanego architekta berlińskiego Bodo Ebhardta zgodnie z wyglądem zachowanym na
rycinie z 1703 roku. Podczas przebudowy zniszczono jednak wiele najstarszych
fragmentów kompleksu. W dawnej fosie urządzono zwierzyniec. Ernst Gütschow
utrzymywał dobre stosunki z dworem carskim, a po rewolucji z rosyjskimi
emigrantami, od których skupował różne przedmioty o wysokiej wartości
artystycznej. W zamku mieszkał do marca 1945 roku. Opuścił zamek, zostawiając
najcenniejszą część wyposażenia. Przyjmuje się, że w latach II wojny w zamku
mieściła się szkoła szyfrantów Abwehry, jednak brak na to dowodów.

Po II wojnie światowej zamek przechodził różne koleje losu. Był wielokrotnie
okradany z mebli i wyposażenia zarówno przez Rosjan, jak i rodzimych
szabrowników. Część zbiorów bibliofilskich została zabrana w ramach akcji
rewindykacyjnych do Wrocławia. W ostatnich latach dominowała sensacyjna teza, że
największej kradzieży dopuścił się 1 lutego 1946 roku burmistrz Leśnej Kazimierz
Lech, wspólnie z Krystyną von Saurma – zamkową bibliotekarką, która odkryła
zamkowy schowek – wywożąc pełną ciężarówkę mienia zamkowego: (insygnia
koronacyjne Romanowów, 60 popiersi carów rosyjskich, 100 ikon, zastawy
porcelanowe, biżuterię, obrazy), z którą udało mu się przedostać do
amerykańskiej strefy okupacyjnej. Ostatecznie teza ta została obalona, albowiem
ikony zostały zabrane do składnicy rewindykacyjnej w Jeleniej Górze, a stamtąd
trafiły do Warszawy. Następnie w zamku przez krótki czas mieszkali uchodźcy z
Grecji, którzy w sali rycerskiej trzymali zwierzęta gospodarskie, dopełniając
tym samym dzieła dewastacji. Od 1952 roku mieścił się tam Wojskowy Dom Wczasowy
i z tego powodu obiekt był utajniony, tj. nie występował na mapach. Od września
1996 roku publicznie dostępny jako ośrodek hotelowo-konferencyjny.

Właścicielem obiektu jest Grupa Hoteli WAM Sp. z o.o. należąca do Wojskowej
Agencji Mieszkaniowej.

Zabudowania zamku zostały wykorzystane przy kręceniu filmów: Gdzie jest
generał?, Dolina szczęścia, Wiedźmin, Legenda, Poza Lasem Sherwood (Beyond
Sherwood Forest) oraz seriali Tajemnica twierdzy szyfrów, Dwa światy
(Spellbinder), Święta wojna oraz Pierwsza miłość.



https://pl.wikipedia.org/wiki/Nikola_Tesla

Nikola Tesla (Никола Тесла, ur. 10 lipca 1856 w Smiljanie, zm. 7 stycznia 1943 w
Nowym Jorku) – inżynier i wynalazca serbskiego pochodzenia[a].

Jest autorem blisko 300 patentów, które chroniły jego 125 wynalazków w 26
krajach (spotykana informacja o ponad 700 patentach jest sprzeczna z danymi
literaturowymi), głównie rozmaitych urządzeń elektrycznych, z których
najsławniejsze to: silnik elektryczny, prądnica prądu przemiennego,
autotransformator, dynamo rowerowe, radio, elektrownia wodna, bateria słoneczna,
turbina talerzowa i transformator Tesli (rezonansowa cewka wysokonapięciowa).
Nikola Tesla był m.in. twórcą pierwszych urządzeń zdalnie sterowanych drogą
radiową. Początkowo za twórcę radia uważano Marconiego, jednak w 1943 r. Sąd
Najwyższy Stanów Zjednoczonych przyznał prawa patentowe Tesli. Rozprawa
rozstrzygnęła się po śmierci wynalazcy, przez co powszechnie za twórcę radia
uznaje się Marconiego, mimo iż przyznał się on do wykorzystania wcześniejszych
prac Tesli w zbudowaniu radia.

W 1916 został wyróżniony Medalem Edisona za wybitne osiągnięcia we wczesnych
pracach nad prądem wielofazowym i wielkiej częstotliwości.

Nikola Tesla urodził się w serbskiej rodzinie we wsi Smiljan w Chorwacji,
ówcześnie należącej do monarchii austriackiej. Był synem prawosławnego
prezbitera Milutina Tesli i Georginy Mandić (nazywanej Dziuką). Jego ojciec
chciał, aby również Nikola został kapłanem, jednak na skutek nacisku miejscowego
nauczyciela, który wystarał się o stypendium dla Nikoli, został on ostatecznie
wysłany na studia inżynierskie na politechnikę w Grazu. Na uczelni zwrócił na
siebie uwagę profesora elektrotechniki, który pomógł mu podjąć pracę w urzędzie
telegraficznym w Budapeszcie. Prawdopodobnie tam Tesla wpadł na pomysł
konstrukcji obrotowego silnika na prąd przemienny, który mógłby być też
prądnicą. Gdy urząd telegraficzny został sprzedany, Tesla pojechał do Paryża,
gdzie podjął pracę w Continental Edison Company, francuskiej firmie produkującej
prądnice, silniki i oświetlenie w oparciu o patenty Thomasa A. Edisona. Szybko
uzyskał opinię osoby, która jest w stanie rozwiązać każdy problem. Jednak gdy
naprawił instalację na stacji kolejowej w Strasburgu i tym samym uratował dobre
imię firmy, nie dostał za swą pracę należytej zapłaty, złożył wymówienie i za
radą przyjaciela udał się do Stanów Zjednoczonych, aby spotkać się z Edisonem.

Podczas pierwszego spotkania w laboratorium Edisona, Tesla był pod wrażeniem
wielkiego wynalazcy, czego nie można było powiedzieć o gospodarzu. Mimo to,
dzięki swoim dokonaniom w Europie i dobrym rekomendacjom dostał posadę w
laboratorium Edisona. Nie była to dla Tesli wymarzona praca, lecz w ciągu kilku
tygodni nadarzyła się okazja i mógł zaprezentować swoje niesamowite
umiejętności. Dostał awans i otrzymał od Edisona zlecenie, aby doprowadził do
poprawy wydajności generowania prądu w elektrowniach Thomasa A. Edisona. Edison
obiecał, że jeśli wydajność elektrowni wzrośnie o 50%, Tesla otrzyma 50 000
dolarów nagrody. Wykonanie tego zadania zajęło Tesli prawie cały rok, po czym
zaproponował Thomasowi Edisonowi przejście w jego elektrowniach na produkcję
prądu przemiennego (wytwarzały one wtedy prąd stały), co pozwoliłoby poprawić
ich wydajność o kolejne 50%. Edison z niewyjaśnionych do dzisiaj przyczyn nie
akceptował prądu przemiennego i nie zapłaciwszy Tesli należnego wynagrodzenia,
wyrzucił go z pracy. Przez następny rok, od wiosny 1886 r. do wiosny 1887 r.
Tesla musiał się podejmować rozmaitych prac, aby mieć za co przeżyć. Gdy
pracował jako kopacz rowów, udało mu się nawiązać kontakt z właścicielami
Western Union Telegraph Company, którzy pomogli mu założyć Tesla Electric Light
Company.

W laboratoriach swojej firmy Tesla opracował podstawy generowania i przesyłu
prądu przemiennego, które są stosowane do dzisiaj na całym świecie oraz stworzył
projekty urządzeń napędzanych bezpośrednio prądem przemiennym, takie jak
świetlówka i silnik elektryczny. Następnie z pomocą George’a Westinghouse’a,
zbudował pierwszą elektrownię prądu przemiennego i linię przesyłową, która
zasiliła oparte na świetlówkach oświetlenie wszystkich stacji kolejowych Western
Union na północnym wschodzie USA.

Zaskoczony sukcesem Tesli, Edison rozpoczął kampanię na temat rzekomego
niebezpieczeństwa stosowania prądu przemiennego. Jednakże fakty mówiły same za
siebie i instalacje Tesli zaczęły powoli przejmować rynek produkcji i przesyłu
prądu elektrycznego w USA, aż w końcu władze General Electric wymusiły na Tesli
sprzedaż patentów na urządzenia prądu przemiennego, a na Edisonie przejście
wszystkich jego elektrowni na nowy system. Ostateczny kres elektrowni prądu
stałego zapoczątkował kolejny wynalazek Tesli – turbina wodna, która generowała
prąd przemienny w oparciu o energię przepływu wody w rzekach.

Po opublikowaniu przez Maxwella teorii elektromagnetyzmu Tesla wpadł na pomysł
konstrukcji cewki wysokonapięciowej i następnie zauważył, że wysyła ona bardzo
silne fale elektromagnetyczne. Zaczął pracować nad urządzeniem, które mogłoby te
fale odbierać. Początkowo chciał na tej podstawie skonstruować urządzenia do
przesyłu prądu elektrycznego bez użycia przewodów, lecz później wpadł na pomysł
skonstruowania urządzenia do przesyłu za pomocą tych fal dźwięku. Patent na to
urządzenie był gotowy w 1900 r., jednak ubiegł go w tym o kilka dni Marconi.

Tesla walczył z Marconim o patent na radio, dowodząc, że wynalazek Marconiego
stosuje bez jego zgody wcześniej opatentowaną przez Teslę cewkę, ale długie
procesowanie się doprowadziło Teslę do bankructwa. Ostatecznie dobił Teslę fakt
przyznania Marconiemu nagrody Nobla za skonstruowanie radia, mimo iż korzystał
on przy tym z teorii stworzonych przez Teslę. Ironią losu jest to, że
ostatecznie odwołanie Tesli w sprawie patentu na radio do sądu najwyższego USA
zostało wygrane już po śmierci samego Tesli w 1943 r.

Ostatnim pomysłem Tesli była konstrukcja maszyny, która mogłaby być zdalnie
sterowana radiowo i wykonywać rozmaite czynności automatycznie. Najpierw Tesla
opatentował pierwszy na świecie pilot radiowy, a następnie stworzył całą grupę
urządzeń – maszynę kroczącą, maszynę latającą i maszynę pływającą, którymi mógł
sterować zdalnie za pomocą swojego pilota. Kolejnym pomysłem było wmontowanie
urządzeń sterujących z pilota do maszyny kroczącej, zaopatrzenie jej w czujniki
i wreszcie „puszczenie wolno” – na skutek czego powstał pierwszy na świecie
robot mobilny.

Koncepcja wolnej energii była rodzajem obsesji Tesli, który pod koniec życia
wykorzystywał każdą wolną chwilę na jej poszukiwanie.

Tesla twierdził: (...)ujarzmiłem promienie kosmiczne i sprawiłem, by służyły
jako napęd (...). Ciężko pracowałem nad tym przez ponad 25 lat, a dziś mogę
stwierdzić, że się udało. (cytat z 10 lipca 1931 r. z Brooklyn Eagle).

W 1901 r. opatentował odbiornik wolnej energii nazwany Aparatem do
Wykorzystywania Energii Promienistej. Patent odnosi się do Słońca, jak i innych
źródeł energii promienistej, jak promienie kosmiczne.

Próbował także przekształcić jednobiegunową prądnicę Faradaya w urządzenie
wolnej energii. W 1889 r. uzyskał patent na maszynę dynamoelektryczną, której
konstrukcję – opartą na pomyśle Faradaya – udoskonalił pod względem wydajności
przez zmniejszenie oporu i odwrócenie momentu napędowego. Tesla sądził, że
jeżeli da się uzyskać moment obrotowy o kierunku zgodnym – a nie przeciwnym – z
kierunkiem ruchu, wówczas maszyna stanie się samowystarczalna. Chociaż nie udało
mu się tego dokonać, jego ideą i ideą Faradaya zainteresowali się w latach 70. i
80. XX w. liczni badacze, między innymi Bruce De Palma – wynalazca maszyny N,
mimo że już za życia Tesli udowodniono, że tego rodzaju maszyna łamałaby kilka
praw fizyki, przede wszystkim zasadę zachowania energii.

Nikola Tesla zmarł 7 stycznia 1943 r. o 22:30 w prawosławne Boże Narodzenie w
apartamencie nr 3327 hotelu New Yorker w Nowym Jorku. Przyczyną śmierci był
zakrzep tętnicy wieńcowej. Jego zwłoki zostały znalezione przez służącą Alice
Monaghan, która weszła do pokoju naukowca, ignorując wywieszkę na drzwiach
mówiącą „proszę nie przeszkadzać”, powieszoną przez Teslę dwa dni przed
śmiercią.

Następnego dnia siostrzeniec Tesli, Sava Kosanović, pośpieszył do pokoju wujka.
Według zeznań krewnego, z pokoju nieboszczyka zniknęły zapiski naukowe i czarny
notatnik z kilkuset stronami, w tym z niektórymi podpisanymi „Sprawy rządowe”.
Krótko potem, wszystkie jego posiadłości zostały skonfiskowane przez urząd o
nazwie Alien Property Custodian, pomimo że był on pełnoprawnym obywatelem Stanów
Zjednoczonych.

Parę dni po śmierci Tesli jugosłowiański rząd na uchodźstwie wydał oświadczenie
podsumowujące osiągnięcia naukowca i harmonogram jego pogrzebu. 10 stycznia 1943
r. mowa napisana przez Louiss Adamics została odczytana w radiowej transmisji na
żywo w Radio New York przez burmistrza Nowego Jorku Fiorella La Guardię.
Ceremonia pogrzebowa odbyła się 12 stycznia w katedrze św. Jana na Manhattanie.
W pogrzebie uczestniczyło ponad 2000 osób, w tym pogrążona w żałobie rodzina:
Sava Kosanović i Nikola Trbojević. Listy z wyrazami współczucia zostały
nadesłane przez wiele znanych osobistości, w tym Eleonorę Roosevelt i
wiceprezydenta Henry’ego Wallace’a. Ciało Tesli zostało skremowane. Jego prochy
zostały zabrane do Belgradu w 1957 r. i obecnie znajdują się w Muzeum Nikoli
Tesli.

Nikola Tesla twierdził, że jego brat (który zginął w młodości na skutek obrażeń
po upadku z konia) był znacznie zdolniejszy od niego. Zdaniem Nikoli jego brat
był „intelektualnym gigantem”, „uzdolnionym w nadzwyczajnym stopniu”. Nikola
Tesla twierdził, że w jego mniemaniu on i jego brat odziedziczyli swoje
zdolności intelektualne po matce.

6 listopada 1915 roku, raport wydany przez Agencje Reutera mówił o nagrodzie
Nobla przyznanej Thomasowi Edisonowi i Nikoli Tesli, ale 15 listopada Agencja
Reutera podała inne informacje. Laureatami Nagrody Nobla zostali Sir William
Henry Bragg i William Lawrence Bragg za „ich pomoc w analizie sieci
krystalicznej, używając promieniowania rentgenowskiego”. Biografowie Tesli
twierdzą, że ani Edison ani Tesla nie dostali nagrody Nobla z powodu ich
wrogości względem siebie; obaj starali się pomniejszyć wzajemne dokonania, prawo
do nagrody. Na dodatek oświadczyli, że nie odbiorą nagrody, jeśli konkurent
dostanie ją pierwszy i na pewno nie wezmą pod uwagę dzielenia się nią.



https://pl.wikipedia.org/wiki/Bieszczady

Bieszczady (522.12 i 522.13; słow. i czes. Bukovské vrchy, ukr. Бещади, węg.
Besszádok, ros. Бещады, serb. Бјешчади) – grupa dwóch pasm górskich w łańcuchu
Karpat. Pasma Bieszczadów znajdują się między Przełęczą Łupkowską (640 m n.p.m.)
a Przełęczą Wyszkowską (933 m n.p.m.). Najwyższy szczyt Bieszczadów to Pikuj
(1405 m n.p.m., na Ukrainie) zaś na terytorium Polski – Tarnica (1346 m n.p.m.).
Dzielą się na:

Bieszczady należą do Beskidów Wschodnich, które są częścią Zewnętrznych Karpat
Wschodnich. Mimo iż szczytowe partie zajmują połoniny, to Bieszczady zaliczane
są do pasma Beskidów Lesistych, a nie Połonińskich.

Nazwy Bieszczady używa się zwykle w Polsce jako synonimu polskich Bieszczadów
(które są jedynie częścią Bieszczadów Zachodnich). ‘Bieszczad’ i ‘Beskid’ były
od wieków określeniem gór oddzielających Polskę i Ruś od Węgier. Etymologia
wyrazów ‘Bieszczad’ i ‘Beskid’ jest niejasna, czasem wywodzi się te słowa od
trackiego ludu Bessów, których obecność na północ od Karpat odnotował
Ptolemeusz.

Kazimierz Dobrowolski w 1938 objaśnił toponimię ‘Beskidu’ i ‘Bieszczadu’ na tle
nazewnictwa bałkańskiego łącząc ją z albańską nazwą terenową bjeska, bjeske
oznaczającą halę górską, łąkę lub pastwisko.

Za etymologią germańską Jan Michał Rozwadowski w 1914 wywiódł wyraz ‘Bieszczad’
z gwar środkowo-dolno-niemieckich od beshêt, beskēt od skaid-, skid.–
geograficzny „przedział lub rozdział wód”.

W dokumentach węgierskich od 1269 oznaczały nazwę pasma górskiego – „Beschad
alpes Poloniae” („ultra indagines regni Poloniae, ad alpes Beschad, ulterius
tenet metas cum terra Polonie”). W formie ruskiej Beskid lub Beśkid. Od XIV w.
napłynęła tu pasterska ludność wołoska. O Bieszczadach Samuel Bogumił Linde
pisze „część gór Karpackich, dawniej rozbójnictwem sławna, przytułek łotrów”,
albo „Góry Bieszczadzkie... stykają się z Karpackimi i ciągną się ku Rusi
Czerwoney” W średniowieczu to również pasmo będące częścią Gór Sanockich; lub
Góry Sarmackie, dla Stanisława Staszica były pasmem położonym między Pokuciem a
Beskidami.

Zgodnie z historią Korneliusza Tacyta tereny te określano mianem Bastarnice
Alpes, qui alias Carpathii montes na krańcach Hercynia Silva.

W Bieszczadach występują rośliny i zwierzęta niespotykane w innych częściach
Polski, a zwłaszcza takie, które lubią ciepło, np. największy europejski wąż
Eskulapa. Dobrze zachowane pierwotne lasy bukowe stanowią prawdziwy raj dla
zwierząt. Żyją w nich m.in. żubry, jelenie, niedźwiedzie, wilki, rysie, żbiki, a
od 2007 roku również koniki polskie.

Klimat Bieszczadów jest umiarkowany ciepły, przejściowy (nie jest on
wysokogórski jak np. w Sudetach), z dominacją cech klimatu kontynentalnego. Lata
są tu ciepłe: temperatury śr. ok. 15 °C, w wyższych partiach chłodniej. Zimy są
mroźne: temperatury średnie od –5 °C w dolinach, do poniżej –10 °C powyżej
granicy 1300 m n.p.m. Zdarzają się spadki temperatury do minus 30 °C (rekord:
–37 °C 2013 w Stuposianach).

Pierwsze ślady osadnictwa w Bieszczadach pochodzą z epoki neolitu (2500-1700
l.p.n.e.) i związane są z wpływami kulturowymi z Kotliny Panońskiej. Z epoki
brązu (1700-700 l. p.n.e.) pochodzą znalezione w okolicach Leska, Stefkowej i
Olszanicy różne przedmioty np. groty strzał i bransolety nawiązujące do tradycji
kulturowych ludności zamieszkującej wówczas południowe stoki Karpat (kultura
Otomani). Kulturę łużycką reprezentują np. stanowiska archeologiczne w Rajskiem
oraz pojedyncze zabytki odnajdywane w miejscowościach w dolinie Sanu. Osadnictwo
celtyckie rozwinęło się głównie w dorzeczu środkowego Sanu (Kultura puchowska).
Początek osadnictwa we wczesnym średniowieczu widoczny jest w materiale
archeologicznym z miejscowości Manasterzec, Hoczew, Myczkowce i Zwierzyń.

Zasadnicza ekspansja osadnicza przypada na schyłek panowania króla Kazimierza
Wielkiego oraz królowej Jadwigi. W roku 1361 król nadał rozległe dobra
rycerskiemu klanowi rycerzy przybyłych z Węgier – Piotrowi i Pawłowi Balom,
którzy założyli kilkadziesiąt miejscowości wzdłuż żyznej doliny Hoczewki. W
środkowym dorzeczu Sanu ziemię bieszczadzką kolonizowali śląscy Kmitowie i
morawscy Herburtowie. W II poł. XIX wieku powstają w okolicach Bieszczadów
pierwsze na świecie kopalnie ropy naftowej, budowane są również linie kolejowe
łączące Węgry z Galicją.

W czasie II wojny światowej polskie Bieszczady były areną walk między wojskami
niemieckimi, oddziałami słowackimi, Armią Czerwoną oraz UPA a polskim podziemiem
niepodległościowym (AK – NSZ), a po wojnie pomiędzy UPA a Wojskami Ochrony
Pogranicza, funkcjonariuszami Urzędu Bezpieczeństwa i innymi organami władzy
państwowej polskimi i radzieckimi.

Działały tu m.in. oddziały partyzanckie Adama Winogrodzkiego, Józefa
Pawłusiewicza, Mikołaja Kunickiego i Antoniego Żubryda. Od wiosny 1943 roku
nasiliły się pierwsze walki polskiego podziemia (AK oraz partyzantki
polsko-radzieckiej) ze zbrojnym ramieniem Organizacji Ukraińskich Nacjonalistów
– UPA, która dopuszczała się wówczas mordów na ludności cywilnej, grabienia i
palenia wsi, porywania mieszkańców.

W latach 1955–1969 jednostki ludowego Wojska Polskiego brały udział w budowie
dróg w Bieszczadach. Żołnierze pracowali przy budowie tzw. Dużej obwodnicy
bieszczadzkiej w latach 1955–1962, biegnącej z Leska przez Baligród, Jabłonki,
Cisną, Wetlinę, Ustrzyki Górne, Smolnik do Leska. Pracowali również przy budowie
tzw. Małej obwodnicy bieszczadzkiej biegnącej przez Hoczew, Polańczyk, Czarną,
Ustrzyki Dolne do Leska. Ta obwodnica budowana była w latach 1962–1969. Budowę
dróg w których uczestniczyły jednostki Korpusu Bezpieczeństwa Wewnętrznego
upamiętniają umieszczone przy budowanych drogach płyty z napisami.

W XIV wieku pojawiają się w Bieszczadach wołoscy pasterze. W XVII i XVIII wieku
Bieszczady przeżywają stopniowy upadek gospodarczy. W górskim trudno dostępnym
terenie znajdują schronienie ludzie wyjęci spod prawa tzw. „beskidnicy” tołhaje
trudniący się napadami na dwory, kupców i wsie. Znajdują oni protekcję wśród
szlachty węgierskiej m.in. Drugethów, Aspermontów, Nagytuczych, Peteylich,
Rakoczych, Wesselenych i Rekelych mających swoje dobra w Użgorodzie, Munkaczu,
Trenczynie i Chyrowie. W okresie do roku 1947 w konsekwencji powojennych
repatriacji, wysiedleń oraz akcji „Wisła” Bieszczady opuściło ponad 50 tys.
dawnych mieszkańców tych ziem, tj. Łemków, Bojków, Niemców i Rusinów karpackich.
Migracje ludności zapoczątkowane po wojnie zakończyły się dopiero na przełomie
lat 50. i 60. ubiegłego wieku. Obecni mieszkańcy Bieszczadów są w większości
potomkami osadników z Pogórza Strzyżowskigo, Sokalszczyzny, Pogórza Dynowskiego,
Pogórza Bukowskiego oraz Beskidu Sądeckiego i Cieszyńskiego.



https://pl.wikipedia.org/wiki/Selena_Gomez

Selena Marie Gomez (ur. 22 lipca 1992 w Grand Prairie) – amerykańska aktorka i
piosenkarka, która zasłynęła rolą Alex Russo w wyróżnionym nagrodą Emmy serialu
Czarodzieje z Waverly Place. Od tego czasu Gomez wystąpiła w szeregu filmów
telewizyjnych, włączając w to Kopciuszek: Roztańczona historia, Czarodzieje z
Waverly Place: Film i Program ochrony księżniczek, a także zadebiutowała w
pełnometrażowym filmie kinowym – Ramona i Beezus.

Kariera Gomez obejmuje również aktywność muzyczną[styl do poprawy]. Selena jest
założycielką i wokalistką grupy Selena Gomez & the Scene, która dotychczas
wydała trzy albumy studyjne: Kiss & Tell, A Year Without Rain oraz When the Sun
Goes Down. Czwarta płyta Seleny ma tytuł "Stars Dance", jest ona pierwszą solową
płytą Seleny. Wszystkie jej płyty uzyskały statusy złotych płyt w Stanach
Zjednoczonych za sprzedaż powyżej 500 tysięcy egzemplarzy. Do
najpopularniejszych utworów formacji należą m.in.: "Naturally", "Who Says" i
"Love You Like a Love Song" – każdy z nich rozszedł się na rynku amerykańskim w
liczbie ponad miliona kopii, uzyskując platynowy status według RIAA.

W 2008 roku Selena Gomez została odznaczona honorowym tytułem ambasadora dobrej
woli UNICEF, stając się jednocześnie najmłodszym członkiem tego gremium.

Selena przyszła na świat w środę 22 lipca 1992 roku w Glens Falls Hospital w
Grand Prairie w Teksasie, o godz. 7.19. Matka Gomez, aktorka teatralna Amanda
Dawn "Mandy" Cornett, ma włoskie korzenie, zaś jej ojciec, Ricardo Joel Gomez,
ma pochodzenie meksykańskie. Rodzice Seleny rozwiedli się, gdy ta miała pięć
lat; Gomez była w konsekwencji wychowywana przez swoją pracującą matkę. W 2006
roku Mandy ponownie wyszła za mąż, za Briana Teefeya. Rodzice nadali jej imię na
cześć wokalistki Seleny, jednej z największych gwiazd muzyki tejano na świecie.

W wywiadzie, który w 2009 roku udzieliła magazynowi „People”, Gomez przyznała,
że zainteresowanie aktorstwem zrodziło się u niej, gdy obserwowała, jak jej
matka przygotowywała się do swoich produkcji teatralnych. W maju 2010 roku
Selena otrzymała dyplom ukończenia szkoły średniej na drodze edukacji domowej.

W 2008 roku Selena spotykała się z Nickiem Jonasem. Para poznała się na planie
teledysku do piosenki Burnin' Up, braci Jonas. Gomez zagrała tam dziewczynę
Nicka. Wskutek częstych kłótni rozstali się po kilku miesiącach. W maju 2009
roku wyciekły pierwsze zdjęcia Seleny i Taylora Lautnera. Ich menadżerowie nie
byli zadowoleni więc nastolatkowie musieli ukrywać swój związek. Po paru
tygodniach para rozstała się ponieważ aktor wolał skupić się na swojej karierze.
27 lutego 2011 roku Selena Gomez pojawiła się na Oscarowym przyjęciu magazynu
Vanity Fair w towarzystwie kanadyjskiego wokalisty Justina Biebera,
potwierdzając jednocześnie trwające od miesięcy spekulacje o romantycznych
relacjach tej dwójki. Od tego czasu związek Seleny i Justina przyciągał uwagę
mediów z całego świata. Od kiedy Gomez zaczęła spotykać się z Justinem,
przestała nosić pierścień czystości z napisem „prawdziwa miłość zaczeka”.
Związek pod koniec 2012 roku zaczął przeżywać kryzys i para ze sobą zerwała. We
wrześniu 2014 roku ponownie się rozstali.

Gomez jest właścicielką sześciu psów ratowniczych i określa samą siebie mianem
"wielkiej miłośniczki zwierząt". Jednego psa nazwała Baylor, ponieważ „B” jest
od Bieber, a „aylor” od Taylor, długoletniej przyjaciółki Seleny.

Gomez rozpoczęła swoją karierę aktorską w wieku siedmiu lat, wcielając się w
postać Gianny w serialu Barney i przyjaciele. Następnie zagrała epizodyczne role
w obrazie Mali agenci 3D: Trójwymiarowy odjazd oraz w filmie telewizyjnym
Strażnik Teksasu – Próba ognia.

W 2004 roku Selena została "odkryta" przez stację telewizyjną Disney Channel. W
następstwie pojawiła się gościnnie w serialach Nie ma to jak hotel oraz Hannah
Montana, w którym jej rola przekształcona została z czasem w postać powracającą,
drugoplanową w drugiej i trzeciej serii. Selena nagrała ponadto dwa pilotażowe
odcinki dla spin-offów seriali Disneya. Pierwszy z nich, What's Stevie
Thinking?, był spin-offem Lizzie McGuire; Gomez wcieliła się w nim w postać
Stevie Sanchez, młodszej siostry Mirandy Sanchez. Z kolei drugi z nich, Arwin!,
stanowił spin-off Nie ma to jak hotel, a Selena zagrała w nim Alex. Jednakże
ostatecznie żaden z tych spin-offów nie został rozwinięty, a projekty
wstrzymano.

Na początku 2007 roku Selena została wytypowana do roli jednej z trzech głównych
postaci, Alex Russo, w nowej produkcji Disney Channel, Czarodzieje z Waverly
Place. Premierowy odcinek serialu przyciągnął w Stanach Zjednoczonych 5.9
milionów widzów, gruntując jego pozycję w ramówce stacji. Część mediów
okrzyknęła Gomez mianem "następczyni" Miley Cyrus, wzbudzając tym samym liczne
kontrowersje. Niektóre źródła donosiły ponadto o rzekomej rywalizacji i
napięciach pomiędzy Seleną a Miley; sama Gomez sprostowała jednak te informacje
w jednym z wywiadów, komentując kwestię porównań: "To wszystko jest nieco
przytłaczające, ale tak naprawdę myślę, że to komplement. To oczywiste, że ona
[Miley] odnosi wielkie sukcesy i myślę, że jest wspaniałą artystką. Dlatego
bardzo schlebia mi, gdy ktoś porównuje mnie do niej."

W 2008 roku Gomez zagrała w wydanym wyłącznie na DVD filmie Kopciuszek:
Roztańczona historia, czyli sequelu obrazu Historia Kopciuszka z 2004 roku.
Użyczyła także głosu epizodycznej postaci, córce burmistrza, w filmie animowanym
Horton słyszy Ktosia, który miał premierę w marcu 2008 roku. Miesiąc później
Lacey Rose z magazynu Forbes wyróżniła Selenę na 5. miejscu listy ośmiu
najbardziej obiecujących gwiazd dziecięcych, opisując ją jako "obdarzoną wieloma
talentami nastolatkę".

W lutym 2009 roku Gomez dostała angaż do jednej z dwóch głównych ról w swoim
pierwszym filmie kinowym, Ramona i Beezus, czyli adaptacji serii nowel Ramona
autorstwa Beverly Cleary. Jednocześnie przyznała, że w tamtym momencie nie czuła
presji wynikającej z grania postaci dojrzalszych: "Myślę, że w pełni zdaję sobie
sprawę z tego, kim są moi odbiorcy, sama zresztą jestem wciąż dzieciakiem. Nie
podjęłabym się roli, w której czułabym się źle lub która zostałaby źle odebrana
przez moich fanów."

W czerwcu 2009 roku Selena pojawiła się gościnnie w serialu Słoneczna Sonny, w
odcinku zatytułowanym "Battle of the Network Stars". W tym samym miesiącu
premierę na antenie Disney Channel miał film telewizyjny Program ochrony
księżniczek, w którym Gomez ponownie pojawiła się u boku Demi Lovato. Audycja
zgromadziła 8,5 milionów widzów; był to wtedy trzeci najlepszy wynik
oglądalności osiągnięty przez Disney Channel Original Movie. W lipcu 2009 roku
Selena oraz dwójka innych bohaterów serialu Czarodzieje z Waverly Place pojawiła
się wraz z bohaterami Hannah Montana i Nie ma to jak statek w crossoverze
Wizards on Deck with Hannah Montana.

28 sierpnia 2009 roku premierę miał film telewizyjny Czarodzieje z Waverly
Place: Film, oparty na serialu. Obejrzało go wówczas 11.4 milionów odbiorców;
tym samym, Czarodzieje z Waverly Place: Film stał się najchętniej oglądanym
programem w telewizji kablowej roku 2009, a zarazem 2. najlepszą premierą
filmową Disney Channel w dotychczasowej historii tej stacji, tuż za High School
Musical 2. W 2010 roku Czarodzieje z Waverly Place: Film wyróżniony została
statuetką Emmy w kategorii wyróżniający się program dla dzieci. Rok wcześniej
Emmy w tej samej kategorii otrzymał natomiast sam serial Czarodzieje z Waverly
Place.

Pierwszy film kinowy z Gomez, Ramona i Beezus, miał premierę 23 lipca 2010 roku
i otrzymał generalnie pozytywne oceny od krytyków. Mniej więcej w tym samym
okresie Selena rozpoczęła prace na planie obrazu Monte Carlo, w którym na
ekranie partnerowały jej między innymi Leighton Meester i Katie Cassidy. Gomez,
wcielając się w główną rolę, zagrała Grace – dziewczynę, która podczas podróży
do Paryża zostaje omyłkowo uznana za przedstawicielkę śmietanki towarzyskiej.
Przygotowując się do prac na planie, Selena nauczyła się gry w polo, a także
przez dwa tygodnie zasięgała konsultacji z trenerem wokalnym, ucząc się różnych
odmian akcentu brytyjskiego. W tym samym roku aktorka przyznała, że czwarta
seria serialu Czarodzieje z Waverly Place będzie zarazem ostatnią; jej produkcja
zakończyła się 14 maja 2011 roku.

19 czerwca 2011 roku Gomez poprowadziła galę rozdania nagród MuchMusic Video
Awards, zaś 6 listopada tę samą rolę, prowadzącej, pełniła podczas ceremonii MTV
Europe Music Awards. W trakcie gali MTV Selena wykonała ponadto premierowo
singel "Hit the Lights".

Gomez pojawiła się gościnnie w filmie Muppety, który miał światową premierę w
listopadzie 2011 roku. W 2011 roku wytwórnie Universal Pictures i Strike
Entertainment wykupiły prawa do ekranizacji powieści Trzynaście powodów
autorstwa Jaya Ashera; Selena wcieli się w rolę głównej bohaterki – Hannah
Baker. Premiera tegoż obrazu planowana jest na rok 2014.

W 2013 roku Gomez ogłosiła, że robi przerwę w swojej działalności muzycznej, by
skupić się na karierze aktorskiej. Krótko po tym poinformowano, że Selena
zastąpi Miley Cyrus w obsadzie animowanego filmu Hotel Transylwania, wcielając
się w rolę Mavis – córki Drakuli, którego dubbinguje Adam Sandler. W 2013 roku
ukazał się kolejny film z udziałem Gomez, Spring Breakers, w reżyserii
Harmony'ego Korine'a. Rok później Selena zagrała drugoplanową rolę w Rudderless,
nagrywając także piosenkę do soundtracku filmu, Hold On z Benem Kwellerem oraz
główną rolę w filmie Behaving Badly, który jest adaptacją powieści Rica Browde'a
While I'm Dead Feed the Dog.

W 2008 roku Gomez nagrała cover utworu "Cruella de Vil" na album kompilacyjny
DisneyMania 6. Następnie zarejestrowała trzy piosenki na ścieżkę dźwiękową
obrazu ze swoim udziałem, Kopciuszek: Roztańczona historia. Również w 2008 roku
Selena nagrała utwór "Fly to Your Heart" na potrzeby filmu animowanego
Dzwoneczek.

W lipcu 2008 roku, tuż przed swoimi szesnastymi urodzinami, Gomez podpisała
kontrakt płytowy z wytwórnią Hollywood Records, należącą do studia Disney. W
2009 roku Selena nagrała w duecie z Demi Lovato utwór "One and the Same",
wykorzystany jako ścieżka dźwiękowa filmu Program ochrony księżniczek. Kolejne
cztery piosenki Gomez ukazały się na soundtracku serialu Czarodzieje z Waverly
Place; jedna z nich, "Magic", wydana została jako singel promujący płytę. W maju
2009 roku premierę w iTunes miał singel "Whoa Oh!", który Selena nagrała
gościnnie z grupą pop punkową Forever the Sickest Kids.

W 2009 roku Gomez była współzałożycielką grupy muzycznej Selena Gomez & the
Scene. Debiutancki album formacji, Kiss & Tell ukazał się 29 września 2009 roku
nakładem Hollywood Records i uzyskał status złotej płyty w Stanach
Zjednoczonych, rozchodząc się w ponad 800 tysiącach egzemplarzy na terenie tego
państwa. Drugi album zespołu, A Year Without Rain, miał premierę 17 września
2010 roku i, podobnie jak poprzednik, odznaczony został certyfikatem złotej
płyty według RIAA. 28 czerwca 2011 roku wydany został trzeci album Selena Gomez
& the Scene, zatytułowany When the Sun Goes Down. Płyta zadebiutowała na 4.
miejscu listy Billboard 200, rozchodząc się w 78 tysiącach kopii w ciągu
pierwszych siedmiu dni dostępności na rynku amerykańskim. W następnym tygodniu
When the Sun Goes Down awansował na 3. pozycję notowania, osiągając tym samym
najwyższą lokatę w zestawieniu Billboard 200 spośród wszystkich dotychczasowych
wydawnictw Selena Gomez & the Scene. W 2013 roku, Selena w wywiadzie dla
Speakeasy oficjalnie ogłosiła rozwiązanie zespołu i dodała, że artyści poszli
swoimi drogami.

23 lipca 2013 ukazała się pierwsza, solowa płyta artystki zatytułowana Stars
Dance wydana przez wytwórnię Hollywood Records. Płyta pokryła się złotem m.in. w
Kanadzie czy Meksyku oraz zadebiutowała na pierwszym miejscu w 28 państwach. Na
polskiej liście OLiS krążek zajął 5. pozycję. 24 listopada 2014 ukazała się
kompilacja For You zawierająca największe przeboje solowe artystki oraz z byłą
grupą muzyczną Selena Gomez & the Scene. Pierwszy występ na żywo z piosenką "The
Heart Wants What It Wants" odbył się 23 listopada podczas gali American Music
Awards 2014[potrzebny przypis].

23 lutego 2015 miał premierę utwór pt. "I Want You To Know" w, którym Selena
wystąpiła gościnnie. Singiel pojawił się na albumie Zedda, "True Colors", który
pojawił się wiosną 2015 roku.

9 października 2015 wyszła jej druga solowa płyta Revival. Pierwszy singiel
artyski z tej płyty, Good For You, został wydany 22 czerwca, a 4 dni później
ukazał się teledysk do niego. Następnymi singlami były "Same old love", Hands to
Myself oraz "Kill Em with Kindness". Album został pozytywnie odebrany przez
krytyków, tak samo jak single.

24 maja 2016 roku ukazał się singiel pt. We Don't Talk Anymore, który Selena
napisała oraz wykonała wraz z amerykańskim piosenkarzem Charlim Puthem. Utwór
pochodzi z debiutancikiego amerykańskiego artysty "Nine Track Mind", który
ukazał się 29 stycznia 2016 roku. 11 maja 2016 roku Puth ogłosił na swoim
Instagramie, że piosenka będzie trzecim singlem z albumu.

30 września 2016 roku miała miejsce premiera drugiego singla amerykańskiego Dj i
producenta, Cashmere Cata pt. "Trust Nobody". Selena poodbnie jak przy
poparzedniej kolaboracji, jest współautorką tekstu piosenki oraz wraz z udziałem
amerykańskiego rapera Torego Laneza, użyczyła swojego wokalu w utworze.

13 lutego Selena za pośrednictwem Instagram Story zapowiedziała kolejną
kolaborację pt. "It Ain't Me" we wspołpracy norweskim producentem muzycznym, DJ
i remikserem Kygo. Utwór pojawił się w sprzedaży 16 lutego 2017 roku i jest
pierwszym singlem z drugiego, nadchodzącego albumu norwega oraz drugim utworem
Seleny po jej kilkumiesięcznej przerwie od kariery.

Gomez zaangażowała się kampanię społeczną UR Votes Count, która miała poszerzyć
wiedzę nastolatków na temat kandydatów na urząd prezydenta Stanów Zjednoczonych
w wyborach z 2008 roku, Baracka Obamy oraz Johna McCaina. W październiku 2008
roku Selena wzięła udział w akcji Runway for Life zorganizowanej w dziecięcej
placówce medycznej St. Jude's Children's Hospital. Gomez jest ambasadorką
projektu DoSomething.org; w jego ramach uczestniczyła między innymi w akcji
charytatywnej Island Dog, mającej na celu pomoc psom z Portoryko. Selena jest
ponadto przedstawicielką firmy ubezpieczeniowej State Farm Insurance; reklamy z
jej udziałem emitowane są na antenie Disney Channel, by promować wśród młodych
odbiorców model bezpiecznej jazdy samochodem. Gomez zaangażowała się również w
RAISE Hope for Congo, czyli inicjatywę Enough Project, która ma na celu
rozpowszechnianie wiadomości na temat konfliktu o surowce naturalne w Kongo, a
także brutalnego traktowania tamtejszych kobiet.

W październiku 2008 roku Gomez stała się twarzą kampanii UNICEFu, Trick-or-Treat
for UNICEF, która nakłaniała, by w dniu Halloween zbierać pieniądze na pomoc
potrzebującym dzieciom z całego świata. Aktorka przyznała później, że wcielając
się w tę rolę czuła się "podekscytowana, mając możliwość nakłonić dzieci do
uczynienia jakiejś zmiany na tym świecie".

W 2009 roku aktorka, w ramach programu A Day Made Better, zrobiła niespodziewaną
wizytę w jednej ze szkół podstawowych w Los Angeles. Gomez wręczyła władzom
szkoły nagrodę i zestaw wyposażeniowy o wartości tysiąca dolarów, a następnie
rozmawiała z uczniami o tym, jak ważną kwestią jest zaangażowanie w sprawy
społeczne.

W sierpniu 2009 roku, siedemnastoletnia wówczas Selena Gomez, stała się
najmłodszą ambasadorką dobrej woli UNICEF w historii. W ramach swojej pierwszej
oficjalnej misji, Gomez wyruszyła 4 września 2009 roku na tygodniową podróż do
Ghany, by tam na własne oczy przekonać się o fatalnych warunkach, w jakich
dorastają lokalne dzieci, pozbawione czystej wody, opieki zdrowotnej i edukacji.
Aktorka przyznała w wywiadzie dla Associated Press, że chciała wykorzystać swoją
rozpoznawalność, by zwrócić uwagę na Ghanę: "Właśnie dlatego czuję się
zaszczycona, że mój głos potrafi dotrzeć do dzieci, które zaczną myśleć nad tymi
sprawami. [...] Podczas trasy koncertowej ludzie pytali mnie, gdzie jest Ghana,
a następnie wyszukiwali w Internecie informacji o tym państwie. Dzięki temu, że
odwiedziłam ten kraj, oni teraz doskonale wiedzą, gdzie leży Ghana. To
niezwykłe." Z kolei podsumowując swoją rolę jako ambasadorki UNICEF-u,
powiedziała: "Każdego dnia 25 tysięcy dzieci umiera z możliwych do uniknięcia
przyczyn. Wraz z UNICEF-em wierzymy, że możemy zmienić tę liczbę z 25 tysięcy do
zera. Wiem, że możemy tego dokonać, ponieważ UNICEF przez cały czas jest obecny
na tych obszarach, dostarczając dzieciom ratującego życie wsparcia, które jest
niezbędne, by mieć pewność, że liczba zero stanie się rzeczywistością."

W 2009 roku, drugi raz z rzędu, Gomez była ambasadorką kampanii Trick-or-Treat
for UNICEF. Akcja z 2008 roku pozwoliła na zebranie ponad 700 tysięcy dolarów na
cele charytatywne; Selena wyjawiła, że liczy, iż w 2009 roku zostanie złamana
bariera miliona dolarów. W ramach promocji Trick-or-Treat for UNICEF, zwycięzca
specjalnej, charytatywnej aukcji internetowej miał okazję osobiście poznać
Selenę podczas wybranego przez siebie koncertu. Ponadto, Gomez aktywnie
reklamowała kampanię za pośrednictwem serwisu społecznościowego Facebook. W 2010
roku, podczas 60. edycji kampanii Trick-or-Treat for UNICEF, Gomez ponownie –
trzeci raz z rzędu – pełniła rolę twarzy akcji. Z tej okazji jej zespół, Selena
Gomez & the Scene, zagrał charytatywny koncert, przekazując całość zebranych w
ten sposób środków na rzecz Trick-or-Treat for UNICEF.

W lutym 2011 roku Selena odwiedziła Chile, by tam spotkać się z rodzinami
objętymi programem Programa Puente UNICEFu, który związany jest z
rozpowszechnianiem wczesnej edukacji i innymi kwestiami z dziedziny wychowywania
dzieci. Opowiadając o doświadczeniach z podróży, przyznała: "UNICEF pomaga
chilijskim rodzinom zwalczyć biedę, zapobiegać przemocy domowej oraz promować
edukację. Możliwość obserwacji codziennej walki tych rodzin, ich wytrwałości i
nadziei, jaką posiadali, była czymś naprawdę inspirującym." W marcu aktorka
wzięła udział w projekcie Celebrity Tap Pack, w ramach inicjatywy UNICEF Tap
Project, polegającym na produkcji limitowanej edycji wody butelkowanej z
wizerunkami osób uczestniczących w tej akcji. Projekt miał na celu zebranie
środków na dostarczenie potrzebującym czystej wody oraz wdrażanie programów
sanitarnych.

Selena Gomez jest zaangażowana w działalność Disney's Friends for Change, czyli
organizacji, która ma na celu promocję zachowań przyjaznych dla środowiska;
aktorka czynnie pojawia się między innymi w reklamach społecznych organizacji.

Jesienią 2009 roku Gomez uczestniczyła w kampanii promującej nową kolekcję mody,
dostępną w sklepach Sears, występując w jej reklamach telewizyjnych. W tym samym
okresie aktorka została twarzą marki Borden Milk, wytwarzającej produkty
mleczne.

W październiku 2009 roku Selena ujawniła plany zaprojektowania własnej linii
odzieży, zwanej Dream Out Loud by Selena Gomez. Kolekcja miała premierę jesienią
2010 roku i została wykonana w pełni z przyjaznych środowisku materiałów. Selena
przyznała, że linia ta odzwierciedla jej własny styl, zaś same ciuchy określiła
mianem "kobiecych, uroczych i artystycznych". Gomez, która dotychczas nie miała
doświadczenia w branży odzieżowej, połączyła siły z projektantami: Tonym Melillo
i Sandrą Campos, którzy w przeszłości pracowali z wielkimi domami mody.

14 lipca 2011 roku ogłoszono, że Gomez podpisała umowę z firmą Adrenalina, która
zajmie się produkcją, reklamą i dystrybucją pierwszych perfum sygnowanych przez
aktorkę. Prezes i zarazem CEO Adrenalina, Ilia Lekach, powiedział: "Jesteśmy
niesamowicie podekscytowani perspektywą współpracy z panią Gomez. Więcej
szczegółów na temat zapachu ujawnimy, gdy będziemy bliscy jego premiery."

W 2013 Selena stworzyła swoją własną kolekcję lakierów do paznokci Nicole by
OPI. Od 2013 do 2015 roku, Gomez była ambasadorką linii Adidas Neo. Artystka w
2015 roku podpisała wartą 3 miliony dolarów umowę o współpracę z Pantene i stała
się twarzą marki i kampanii "STRONG IS BEAUTIFUL". W 2016 roku Coca Cola
wprowadziła w życie nową kampanię "Share A Coke and A Song", której oficjalną
twarzą stała się Selena Gomez. Na butelkach napoju znalazły się teksty dwóch
piosenek artystki - Love You Like a Love Song oraz Me & The Rhythm. W czerwcu
2016 roku dyrektor kreatywny, Nicolas Ghesquière, ogłosił, że Selena została
nową twarzą luksusowego domu mody Louis Vuitton. Gomez potwierdziła wpisem na
swoim profilu Instagram, że zaczeła współpracę z nowojorską marką Coach.
Artystka podpisała kontrakt za 10 milionów dolarów za bycie wizerunkiem marki
oraz za promowanie kolekcji akcesorii lato 2017.



https://pl.wikipedia.org/wiki/Gibraltar

Gibraltar (zniekształcone arab. جبل طارق – Dżabal al-Tarik, „góra Tarika”) –
brytyjskie terytorium zamorskie na południowym wybrzeżu Półwyspu Iberyjskiego, u
wyjścia Morza Śródziemnego na Ocean Atlantycki; zajmuje powierzchnię 6,55 km²,
od północy graniczy z hiszpańską prowincją Kadyks. Charakterystycznym obiektem
górującym nad terytorium jest Skała Gibraltarska. W przeszłości ważna baza Royal
Navy, obecnie ekonomia terytorium bazuje głównie na turystyce, handlu, usługach
finansowych, sektorze żeglugi morskiej oraz podatku od zakładów bukmacherskich.

W 711 roku Gibraltar był miejscem lądowania berberyjskiego generała Tarika ibn
Zijada, który rozpoczął w tym miejscu arabski podbój Półwyspu Iberyjskiego.

W 1462 roku miasto zostało ostatecznie zdobyte podczas rekonkwisty przez wojska
chrześcijańskie.

Sprzymierzone wojska angielskie i holenderskie zajęły Gibraltar w czasie wojny o
sukcesję hiszpańską w 1704 roku. Na mocy traktatu pokojowego w Utrechcie w 1713
roku, Gibraltar został przekazany Wielkiej Brytanii „na wieczność”.

Mieszkańcy Gibraltaru dwukrotnie odrzucili w referendach z 1967 i 2002 roku
możliwość przejścia terytorium pod hiszpańską jurysdykcję. W 2006 roku Gibraltar
otrzymał nową konstytucję, rozszerzającą autonomię wewnętrzną.

Po wschodniej stronie Gibraltaru (East Side) leżą zatoki Sandy Bay oraz Catalan
Bay, a zachodnia część (West Side) jest zamieszkana przez większość populacji
miasta. Na północy półwyspu znajduje się przejście graniczne, port lotniczy,
niektóre obiekty wojskowe oraz cmentarz wojenny. W północno-zachodniej części
znajduje się marina i przystań promowa. Bardziej na południe zlokalizowane jest
nabrzeże portu wojskowego i dzielnicy przemysłowej, gdzie umiejscowione są suche
doki. Centrum turystycznym jest Main Street i okoliczne place i ulice, częściowo
dostępne tylko dla pieszych.

Ponieważ Gibraltar nie ma naturalnych zasobów słodkiej wody, w przeszłości
pozyskiwano ją z opadów deszczu i gromadzono w potężnych wykutych w Skale
Gibraltarskiej zbiornikach. Część słodkiej wody importowano również z Wielkiej
Brytanii oraz Holandii i Maroka. Ze względów politycznych Gibraltar nie jest
podłączony do hiszpańskiej sieci wodociągowej. Obecnie 90% słodkiej wody
pochodzi z odsalania wód morskich.

Gibraltar znajduje się w strefie klimatu subtropikalnego typu
śródziemnomorskiego, z bardzo łagodnymi zimami i długimi ciepłymi, miejscami
gorącymi latami. Średnia roczna temperatura wynosi ponad 22 °C w dzień i 15 °C w
nocy.

W najzimniejszym miesiącu roku – styczniu, średnia temperatura wynosi około
16 °C w dzień, 10 °C w nocy a średnia temperatura morza wynosi 16 °C. Opady
śniegu, jak i mróz generalnie nie występują. W najcieplejszym miesiącu roku –
sierpniu, średnia temperatura wynosi około 29 °C w dzień, 21 °C w nocy a średnia
temperatura morza wynosi około 23 °C.

Gibraltar jest jednym z najgęściej zaludnionych regionów świata. Na 6,55 km²
zamieszkuje 29 185 osób, co daje średnią 4490 osób/km². Rosnące zapotrzebowanie
na wolną powierzchnię rozwiązuje się poprzez meliorację. Takie ziemie zajmują
obecnie ok. 10% powierzchni terytorium. Według danych ze spisu powszechnego z
2001 roku, w siedmiu wyodrębnionych dzielnicach miasta zamieszkiwało:

W ciągu ostatnich kilku lat, począwszy od 2002 roku, populację Gibraltaru
cechuje przewaga liczby mężczyzn nad liczbą kobiet. W 2008 roku wskaźnik
maskulinizacji wyniósł 101,13 mężczyzn na 100 kobiet. W ciągu ostatniego
30-lecia w Gibraltarze notuje się spadkową tendencję liczby narodzin. W 1992
roku urodziło się 569 dzieci, natomiast 7 lat później odnotowano tylko 381
narodzin. W 2008 roku urodziło się 400 dzieci. Zdecydowana większość matek jest
w wieku 20-34 lat. Co szósta z nich ma 35 lat i więcej, natomiast 5,5% matek
rodzi swe dziecko w wieku 19 i mniej lat. Dla porównania liczba zgonów w ciągu
ostatnich 30 lat oscylowała od 200 do 300 (w 2008 roku odnotowano 227 zgonów).

Ludność Gibraltaru powoli rośnie. W grudniu 2008 roku liczba mieszkańców
wyniosła 29 286. W latach 2005-2008 wskaźnik wzrostu wyniósł +1,76%. Wskaźnik
urodzeń w ostatnich kilku latach wynosił od 12 do 15‰ (13,7‰ w 2008 roku). W tym
samym okresie wskaźnik zgonów wahał się w przedziale od 6 do 9‰ (7,8‰ w 2008
roku). Dzięki temu Gibraltar od kilku lat notuje dodatni wskaźnik przyrostu
naturalnego (+5,9‰ w 2008 roku). Liczba zawartych małżeństw w ciągu ostatnich 35
lat wykazuje stałą tendencję rosnącą. W 1984 roku było ich 398, a w 2008 roku –
po raz pierwszy – liczba małżeństw zawartych przekroczyła 1000 (było ich 1062).
Oznacza to 2,7-krotny wzrost na przestrzeni ćwierćwiecza. Ciekawostką jest fakt,
że większość tych małżeństw jest zawieranych przez osoby niebędące stałymi
mieszkańcami Gibraltaru.

Rejon Zatoki Gibraltaru zwanej także Zatoką Algeciras to zespół miejski, na
który składa się Gibraltar oraz hiszpańska comarca Campo de Gibraltar. Zgodnie z
danymi Europejskiej Sieci Obserwacyjnej Rozwoju Terytorialnego i Spójności
Terytorialnej, funkcjonalny zespół miejski (ang. Functional Urban Area, FUA) ma
206 000 mieszkańców. Według danych hiszpańskiego Ministerstwa Rozwoju tzw.
Wielki Zespół Miejski Zatoki Algeciras (hiszp. Grande Área Urbana) ma 235 572
mieszkańców na powierzchni 583 km², w latach 2001-2011 nastąpił wzrost ludności
o 33 494 osób, co stanowi wzrost o 16,6%.

Obecni Gibraltarczycy są mieszanką rasową i kulturową. W 1704 roku po zajęciu
Gibraltaru przez Brytyjczyków, prawie cała hiszpańska ludność opuściła
terytorium i założyła miasto San Roque. Przez ponad 300 lat na Skałę przybywali
migranci zarobkowi. Większość nazwisk noszonych przez obecnych jego mieszkańców
ma typowo śródziemnomorskie pochodzenie.

Spis powszechny z 2001 roku odnotował następujący podział narodowości na
Gibraltarze: 83,22% gibraltarska, 9,56% „inna brytyjska”, 3,50% marokańska,
1,19% hiszpańska i 1,00% „inna UE”.

Językiem urzędowym na półwyspie jest angielski, który używany jest m.in. przez
władze, administrację i sądownictwo. Wielu mieszkańców jest wielojęzyczna i
biegle posługuje się też hiszpańskim. Społeczność marokańska posługuje się
językami berberyjskimi i arabskim, podobnie jak hinduska hindi i sindhi. W
użyciu są też maltański i hebrajski.

Na półwyspie spotyka się również ludzi posługujących się llanito, wernakularnym
językiem Gibraltaru, będącym mieszanką dialektu andaluzyjskiego języka
hiszpańskiego i brytyjskiego angielskiego z naleciałościami maltańskimi,
portugalskimi, genueńskimi i haketia. Często Gibraltarczycy nazywają siebie
Llanitos.

Struktura wyznaniowa wszystkich mieszkańców Gibraltaru (według danych ze spisu
powszechnego w 2001) przedstawia się następująco: katolicyzm – 78,09%,
anglikanizm – 6,98%; metodyści, Kościół Szkocji, zielonoświątkowcy i pozostałe
wyznania chrześcijańskie – 3,21%; islam – 4,01%; judaizm – 2,12%; hinduizm –
1,79%; inne i nieokreślone – 0.94% ; nie wyznaje żadnej religii – 2,9%.

Wśród rodowitych Gibraltarczyków zdecydowanie przeważają wyznawcy Kościoła
rzymskokatolickiego, jest ich 88,05%. Wierni kościoła anglikańskiego stanowią
4,22%; a co 50 Gibraltarczyk jest wyznania mojżeszowego. Nieco inaczej
przedstawia się struktura wyznaniowa brytyjskich mieszkańców Gibraltaru –
wyznawcy kościoła anglikańskiego i rzymskokatolickiego znajdują się w równowadze
(stanowią odpowiednio: 35,48% i 31,82%). Do wiary w hinduizm przyznaje się co 19
Brytyjczyk zamieszkujący Gibraltar. Wśród pozostałych narodowości najwięcej
wyznawców ma islam i katolicyzm (50,20% i 24,52%).

Gospodarka Gibraltaru oparta jest głównie na sektorze usług. Jako członek Unii
Europejskiej, Gibraltar posiada niezależne przepisy prawne i fiskalne,
jednocześnie pozostając brytyjskim terytorium zamorskim. W przeszłości budżet
opierał się na dotacjach na utrzymanie bazy wojskowej – British Forces
Gibraltar, z brytyjskiego Ministerstwa Obrony, a obecnie większość wpływów
pochodzi z sektora żeglugi morskiej, turystyki, handlu, usług finansowych,
podatku od zakładów bukmacherskich.

W swojej mowie budżetowej z czerwca 2009 roku, szef ministrów Peter Caruana
określił gospodarkę terytorium jako będącą w dobrej kondycji pomimo światowego
kryzysu finansowego.

Od początku XXI wieku Gibraltar stał się siedzibą wielu firm bukmacherskich oraz
z sektora gier online, ze względu na niski podatek dochodowy od osób prawnych. W
styczniu 2011 roku zmieniono zasady opodatkowania przedsiębiorstw prowadzonych
przez nierezydentów Gibraltaru i ustalono stawkę podatku CIT na poziomie 10%.
Gibraltar wyłączony jest ze wspólnego systemu podatku od wartości dodanej (VAT).

W roku budżetowym 2012/2013 produkt krajowy brutto zanotował wzrost o 7,8% w
porównaniu do roku poprzedniego. Nadwyżka budżetowa wyniosła 37,17 mln GBP. PKB
per capita w 2012 roku wyniósł 41 138 GBP (64 478 USD) i według MFW dało to
Gibraltarowi awans z 9 na 4 miejsce na świecie. Dług publiczny zmalał z 518 mln
GBP do 376 mln GBP. W roku budżetowym 2013/2014 rząd planuje przychód rzędu
487,4 mln GBP a wydatki wyniosą 470,3 mln GBP.

Walutą obiegową jest funt gibraltarski emitowany przez rząd Gibraltaru, na mocy
Currency Notes Act z 1934 roku. Nieoficjalnie większość placówek handlowych na
terytorium przyjmuje walutę euro na równych zasadach z funtem gibraltarskim,
lecz niektóre automaty telefoniczne oraz poczta nie.

Gibraltar ma cyfrową centralę telefoniczną obsługiwaną przez infrastrukturę
światłowodową i miedzianą. Największym operatorem telekomunikacyjnym na
Gibraltarze jest Gibtelecom, obsługujący również telefonię komórkową. Krajową
domeną najwyższego poziomu używaną na terytorium jest .gi

Wszyscy Gibraltarczycy mają dostęp do darmowej opieki zdrowotnej w publicznych
oddziałach centrum zdrowia i szpitalach. Wszyscy inni obywatele brytyjscy są
również objęci darmowym leczeniem w czasie pobytów do 30 dni, pod warunkiem
okazania ważnego paszportu brytyjskiego. Inni obywatele Unii Europejskiej mają
takie samo prawo do leczenia, po okazaniu ważnej Europejskiej Karty
Ubezpieczenia Zdrowotnego. Gibraltarscy studenci i emeryci mają zagwarantowane
darmowe leczenie stomatologiczne i bezpłatny dostęp do przepisanych leków.
Pierwsza pomoc medyczna jest oferowana przez szpital św. Bernarda i centrum
zdrowia, opieka psychiatryczna dostępna w szpitalu króla Jerzego V.

System edukacji w Gibraltarze oparty jest w większości na modelu brytyjskim.
Gibraltar posiada piętnaście szkół publicznych, jedną szkołę prowadzoną przez
ministerstwo obrony i jedną szkołę prywatną. Szkolnictwo wyższe na terytorium
nie funkcjonuje i aby kontynuować edukację, przyszli studenci muszą wyjeżdżać do
Wielkiej Brytanii. Rząd Gibraltaru w pełni opłaca studentom z terytorium
pożyczki studenckie zaciągnięte na kontynuowanie edukacji. W 2005 roku poza
Gibraltarem edukację wyższą pobierało 135 studentów, a w 2012 roku – 229.

Kultura Gibraltaru odzwierciedla różnorodne pochodzenie jego mieszkańców. Na
półwyspie najsilniejsze są wpływy brytyjskie, ponieważ Gibraltar jest terytorium
zamorskim Wielkiej Brytanii, oraz hiszpańskie ze względu na bliskość tego kraju.

Rocznica referendum z 1967 roku corocznie obchodzona jest w Gibraltarze jako
święto państwowe – 'Gibraltar National Day’. Tego dnia większość Gibraltarczyków
ubiera się w barwy narodowe i świętuje na ulicach. 4 sierpnia 2004 roku w 300
rocznicę zdobycia Gibraltaru przez Brytyjczyków, mieszkańcy utworzyli ludzki
łańcuch wokół Skały Gibraltarskiej. 4 czerwca 2012 roku na wodach Zatoki
Gibraltarskiej miała miejsce parada łodzi, upamiętniająca 60 rocznicę panowania
Elżbiety II.

Za nadawanie sygnału radiowego i telewizyjnego odpowiada publiczny nadawca
Gibraltar Broadcasting Corporation. Dodatkowo wojskowy nadawca British Forces
Broadcasting Service dostarcza w ograniczonym zakresie drogą kablową swój własny
program telewizyjny dla wojskowych. Największą i najstarszą gazetą codzienną
jest „Gibraltar Chronicle”, wychodząca 6 dni w tygodniu.

Pierwszą książką napisaną przez rodowitego Gibraltarczyka była wydana w 1929
roku Barbarita Héctora Licudi. W latach 40. i 50. XX wieku opublikowano kilka
antologii poezji miejscowych poetów. Sam Benady oraz Mary Chiappe napisali serię
powieści detektywistycznych opisujących losy fikcyjnego detektywa Bresciano,
umiejscowionych w XIX-wiecznym Gibraltarze.

Sport odgrywa dużą rolę w życiu Gibraltarczyków, a zakres uprawianych na
półwyspie dyscyplin jest bardzo szeroki. Rząd Gibraltaru jest zobowiązany do
finansowego wspierania lokalnych stowarzyszeń sportowych. Gibraltar bierze
udział w różnych wydarzeniach sportowych, w 1995 roku był gospodarzem Island
Games.

Ze strony rządowej osobą odpowiedzialną za sprawy sportu jest Minister Kultury,
Sportu, Dziedzictwa i Młodzieży. Rząd dostrzega korzyści płynące z udziału
Gibraltarczyków w zajęciach sportowych i rekreacyjnych, dlatego szczególną wagę
przywiązuje się do możliwie szerokiego dostępu do obiektów do uprawiania tych
sportów, a także ich bezpłatnego udostępniania. Głównym obiektem sportowym jest
wielofunkcyjny Victoria Stadium. W 2016 roku planowane jest otwarcie nowego
stadionu piłkarskiego Europa Point Stadium. Gibraltar posiada swoją
reprezentację w piłce nożnej. Na terytorium Gibraltaru prowadzone są rozgrywki
ligowe w tej dyscyplinie. Wszystkie mecze odbywają się na Victoria Stadium.
Gibraltarską piłką zarządza Gibraltarski Związek Piłki Nożnej, członek UEFA od
2013 oraz FIFA od 2016 roku. Podlegają mu także drużyny futsalowe.

Podobną popularnością cieszy się krykiet. W latach 2000 i 2002 reprezentacja
zdobyła Mistrzostwo Europy drugiej dywizji. Poza tym terytorium ma swoje
reprezentacje m.in. w rugby, darcie, koszykówce mężczyzn, koszykówce kobiet,
piłce siatkowej kobiet i piłce siatkowej mężczyzn.

Królewska Policja Gibraltaru (Royal Gibraltar Police) została powołana do życia
25 czerwca 1830 roku, w dniu w którym Gibraltar stał się kolonią królewską.
Zaraz po policji londyńskiej, jest najstarszą ciągle istniejącą formacją
policyjną w byłym Imperium Brytyjskim. 12 czerwca 1992 roku królowa Elżbieta II
nadała jednostce prefiks Królewska. Jednostka zatrudnia obecnie około 220
funkcjonariuszy.

Umundurowanie konstabli i sierżantów biorących udział w pieszych patrolach jest
identyczne z tym, które jest używane w całej Wielkiej Brytanii. Również wozy
policyjne mają tę samą kolorystykę, ale z uwagi na obowiązujący na Gibraltarze
ruch prawostronny, kierownica w aucie umieszczona jest po lewej stronie.



https://pl.wikipedia.org/wiki/Zaburzenia_depresyjne

Zaburzenia depresyjne (inaczej depresja, od łac. depressio – „głębokość”,
deprimere – „przygniatać”) – pojęcie stosowane w terminologii psychiatrycznej,
odnoszące się do zespołów objawów depresyjnych występujących w przebiegu chorób
afektywnych (określanych także jako zaburzenia afektywne, zaburzenia nastroju).
Zespoły te objawiają się głównie obniżeniem nastroju (smutkiem, przygnębieniem,
niską samooceną, małą wiarą w siebie, poczuciem winy, pesymizmem, u części
pacjentów myślami samobójczymi), niezdolnością do przeżywania przyjemności
(anhedonią), obniżeniem napędu psychoruchowego (spowolnieniem), zaburzeniem
rytmu dobowego (bezsennością lub nadmierną sennością) lub zmniejszeniem apetytu
(rzadziej wzmożeniem apetytu).

Terminy takie, jak zaburzenie depresyjne, są stopniowo wypierane przez
pochodzący z amerykańskiej klasyfikacji DSM-IV termin „duża depresja” (ang.
major depression), którego odpowiednikiem w europejskiej, obowiązującej w Polsce
klasyfikacji ICD-10 jest termin „epizod depresyjny”. Należy jednak zaznaczyć, że
choć zakresy znaczeniowe wymienionych określeń zachodzą na siebie, nie są one w
pełni równoznaczne i zostały stworzone dla różnych celów.

Epizod depresyjny może wystąpić zarówno w przebiegu choroby afektywnej
jednobiegunowej (zaburzenia depresyjnego nawracającego), jak i rzadszej choroby
afektywnej dwubiegunowej – dlatego mówi się odpowiednio o depresji
jednobiegunowej lub o depresji dwubiegunowej.

Termin „depresja” jest również stosowany w innym, szerszym znaczeniu: zespołu
(ang. syndrome) objawów depresyjnych, czyli zespołu depresyjnego. Poza
zaburzeniami afektywnymi zespoły depresyjne mogą występować także w przebiegu
innych zaburzeń psychicznych, m.in. nerwicowych, psychotycznych, zaburzeń
odżywiania, jednak tylko u niewielkiej części osób oznacza to współwystępowanie
epizodu dużej depresji.

Najczęściej smutek ma charakter naturalnie występującej emocji uwarunkowanej
bieżącymi przeżyciami i niezwiązanej z żadnym zaburzeniem zdrowia. Niekiedy
jednak smutek może być elementem obrazu klinicznego zaburzenia depresyjnego,
które wymaga pomocy psychiatrycznej i psychoterapeutycznej. Smutek (chandra,
obniżenie nastroju) jako emocję, która nie ma charakteru chorobowego
(niepatologiczny smutek), można odróżnić od depresji jako zaburzenia, zwracając
uwagę m.in. na następujące aspekty owych stanów:

Zarówno jedno, jak i drugie pojęcie, bywa różnie definiowane. Część autorów
posługuje się zamiennie pojęciami „zaburzenia” (ang. disorder) i „choroby”
(ang. disease lub illness). Warto jednak podkreślić, że zwykle termin
„zaburzenie” traktowany jest jako bardziej ogólny. Jego stosowanie w odniesieniu
do depresji (podobnie jak i innych zaburzeń psychicznych), zwłaszcza depresji
jednobiegunowej, wynika z wątpliwości co do tego, czy można w jej przypadku
mówić o pojedynczej, dającej się ściśle wyodrębnić jednostce chorobowej czyli
kategorii diagnostycznej o ściśle określonej etiologii, patogenezie, obrazie
klinicznym etc., czy raczej o pewnej grupie różnych stanów cechujących
nieprawidłowym funkcjonowaniem. Z kolei w przypadku depresji dwubiegunowej
zwykle przyjmuje się, że mówienie o odrębnej jednostce chorobowej jest zasadne.
Znajduje to odzwierciedlenie w określeniu „choroba afektywna dwubiegunowa” i
jest uzasadnione jej wyraźniej zarysowaną odrębnością od pozostałych zaburzeń
psychicznych. Natomiast, w przypadkach różnego rodzaju zaburzeń pokrewnych
chorobie afektywnej dwubiegunowej, które należą do tzw. spektrum zaburzeń
afektywnych dwubiegunowych (ang. bipolar spectrum), pozycja nozologiczna nie
jest w pełni jasna.

Podział depresji na postać endogenną i egzogenną nie jest akceptowany przez
wszystkich badaczy i klinicystów – niektórzy przyjmują, że w rzeczywistości jest
to ta sama depresja jednobiegunowa, a powyższy podział opiera się wyłącznie na
nasileniu objawów.

W Międzynarodowej Klasyfikacji Chorób ICD-10 wyróżniono następujące postacie
zaburzeń depresyjnych:

Międzynarodowa Klasyfikacja Chorób ICD-10 różnicuje epizody depresji – zarówno
jednobiegunowej, jak i dwubiegunowej – ze względu na ich nasilenie, na:

Poza wspomnianymi objawami w przebiegu zaburzeń depresyjnych mogą występować
zaburzenia seksualne. Najczęściej mają one postać zmniejszonych potrzeb
seksualnych lub zmniejszonej wrażliwości na bodźce seksualne. U mężczyzn może
też występować wytrysk przedwczesny, zaś podczas leczenia odwrotnie - wytrysk
opóźniony. W trakcie terapii niektórymi lekami przeciwdepresyjnymi (szczególnie
z grupy SSRI, nieco rzadziej z grupy SNRI), pomimo ogólnej poprawy stanu
psychicznego, objawy dysfunkcji seksualnych mogą się utrzymywać. Nierzadko
trudno jest określić, czy ich utrzymywanie się jest wynikiem samej choroby, czy
też działaniem niepożądanym związanym ze stosowaniem niektórych leków
przeciwdepresyjnych. W rzadkich przypadkach dysfunkcje seksualne mogą utrzymywać
się także też po zakończeniu farmakoterapii przez okres kilku miesięcy lub lat –
ową komplikację określa się, jako dysfunkcje seksualne po stosowaniu SSRI (ang.
post-SSRI sexual dysfunction – PSSD). Zgłoszenie lekarzowi faktu doświadczania
trudności seksualnych przez pacjenta podczas leczenia przeciwdepresyjnego,
umożliwia zaproponowanie pacjentowi innego schematu leczenia. Dysfunkcje
seksualne występują istotnie rzadziej w przypadku zastosowania leków
przeciwdepresyjnych z grupy IMAO (moklobemidu), mianseryny, mirtazapiny, a
zwłaszcza bupropionu[a], ponieważ jest jednym z NDRI bez serotoninergicznej
aktywnosci[b] Jednakże, bupropion jest efektywny w leczeniu tylko tych odmian
depresji, które reagują na stymulowanie noradrenaliny/dopaminy[b], jako, że
bupropion jest selektywnym inhibitorem zwrotnego wychwytu (tj. stymulantem)
noradrenaliny i (w mniejszym stopniu) dopaminy (NDRI; (ang.)
norepinephrine-dopamine reuptake inhibitor)[c] (analogicznie, jak SSRI -
serotoniny). Bupropion jest stosowany również w leczeniu PSSD.

Choroba afektywna jednobiegunowa (czyli zaburzenia depresyjne nawracające lub
pojedynczy epizod dużej depresji) w ciągu całego życia dotyka około 5–17%
populacji. Według danych ze Stanów Zjednoczonych w 2012 r. depresja
jednobiegunowa wystąpiła u 6,9% osób dorosłych. Może wystąpić u osób w różnym
wieku, jednak najczęściej rozpoczyna się ona u osób po 40. roku życia i częściej
występuje u kobiet niż u mężczyzn. Według szacunków WHO, depresja dotyka około
350 mln ludzi na całym świecie, co stanowi około 5–6% populacji świata.
Wystąpienie depresji uzależnione jest w istotnym stopniu od obciążenia
stresującymi wydarzeniami oraz od genetycznej podatności na depresję. W
badaniach przeprowadzonych na kobietach bliźniaczkach monozygotycznych
stwierdzono, że w stresujące wydarzenia (zwłaszcza takie jak śmierć bliskiej
osoby, bycie ofiarą napaści, poważne problemy w związku, rozwód lub rozstanie
się z partnerem) wiązały się z wystąpieniem depresji w ciągu miesiąca od tego
wydarzenia – zachorowanie nastąpiło u 6,2% kobiet bez genetycznej podatności na
depresję oraz u 16,6% kobiet z wysoką genetyczną podatnością na depresję.
Natomiast w przypadku braku stresujących wydarzeń do zachorowania na depresję
doszło tylko u 0,5% kobiet bez genetycznej podatności oraz u 1,1% kobiet z
wysoką genetyczną podatnością na depresję.

W jej przebiegu nieleczone epizody depresyjne trwają zwykle 6–9 miesięcy.
Przeciętna ilość epizodów depresji w ciągu całego życia wynosi około 3–4, jednak
u poszczególnych pacjentów ilość ta może się znacznie różnić. Około 40%
pacjentów, u których wystąpił epizod dużej depresji, zdrowieje w ciągu 3
miesięcy, zaś 80% zdrowieje w ciągu roku. Im dłuższy jest czas trwania epizodu
depresyjnego, tym mniejsze są szanse na jego samoistne ustąpienie i tym bardziej
zasadne jest zastosowanie leczenia psychiatrycznego.

Pacjenci, u których wystąpił jeden epizod depresji, obarczeni są ryzykiem
nawrotu wynoszącym 50–85%. Natomiast pacjenci, którzy przebyli dwa epizody
depresji, obarczeni są ryzykiem nawrotu 80–90%. Szacuje się, że około 50% osób,
u których występuje depresja, korzysta z leczenia, przy czym tylko u części z
nich leczenie to jest zgodne z aktualnymi standardami postępowania. Stosowanie
leczenia profilaktycznego powoduje około trzykrotną redukcję ryzyka nawrotu
depresji.

Depresja jest także jednym z najczęstszych zaburzeń psychicznych występujących u
dzieci i młodzieży. Według szacunków WHO opierających się na badaniach
przekrojowych objawy depresji występują u 0,3% dzieci w wieku przedszkolnym, 2%
dzieci w szkole podstawowej i 4-8% nastolatków w wieku 13-18 lat. Według badań
przeprowadzonych w Polsce w trakcie całego okresu dojrzewania u 27–54%
nastolatków wystąpiły objawy depresji.

W odróżnieniu od depresji jednobiegunowej choroba afektywna dwubiegunowa
występuje w ciągu całego życia u 1–2% populacji, zachorowanie zwykle następuje
pomiędzy 20. a 30. rokiem życia, a częstość jej występowania u obu płci jest
zbliżona. Średnia długość nieleczonych epizodów depresyjnych w przebiegu choroby
afektywnej dwubiegunowej wynosi 3 miesiące, zaś przeciętna ilość faz w ciągu
życia to 6–10.

U około 5–10% pacjentów, u których po raz pierwszy w życiu wystąpił epizod
depresyjny, w kolejnych latach występują objawy maniakalne, których obecność
uzasadnia zmianę diagnozy na chorobę afektywną dwubiegunową.

Częstość występowania dystymii w ciągu całego życia szacowana jest na około 5%,
zaś w ciągu roku na 1,5%. Z kolei częstość występowania cyklotymii w ciągu
całego życia oceniana jest na około 0,4–3%.

Około 10–15% pacjentów, u których występują zaburzenia depresyjne (w rozumieniu
epizodów dużej depresji), ginie wskutek samobójstwa, 20–60% chorych na depresję
w ciągu swojego życia próbuje sobie odebrać życie (podejmuje próby samobójcze),
zaś 40–80% doświadcza myśli samobójczych. Przyjmuje się, że wśród ogółu osób,
które giną śmiercią samobójczą, 50–80% cierpiało na zaburzenia depresyjne.

Wyniki badań dostarczają licznych dowodów, że w przebiegu zaburzeń depresyjnych
podczas występowania objawów dochodzi do zaburzeń neuroprzekaźnictwa w
ośrodkowym układzie nerwowym. Dowody przemawiające za trafnością modeli
biologicznych depresji pochodzą m.in. z badań nad działaniem leków
przeciwdepresyjnych, które wpływają na neuroprzekaźnictwo. Według tych modeli w
patomechanizmie depresji istotną rolę odgrywać może nieprawidłowa wrażliwość
receptorów w synapsach pomiędzy komórkami nerwowymi (co zakłóca sposób
przekazywania impulsów informacyjnych pomiędzy neuronami – neuroprzekaźnictwo).
Hipotezy na temat neurochemicznego podłoża depresji koncentrują się głównie na
nieprawidłowościach w neuroprzekaźnictwie dotyczących norepinefryny, zwanej
także noradrenaliną (hipoteza katecholaminowa) oraz serotoniny (hipoteza
serotoninowa). Potwierdza to działanie leków stymulujacych seratoninęe z grup
selektywnych inhibitorów zwrotnego wychwytu serotoniny (SSRI) i trójcyklicznych
leków przeciwdepresyjnych (TLPD), jak i stymulujacych noradrenalinę z grupy
selektywnych inhibitorów zwrotnego wychwytu noradrenaliny i (w mniejszym
stopniu) dopaminy (NDRI; (ang.) norepinephrine-dopamine reuptake inhibitor), np.
bupropion[c][d], którego skuteczność mogłoby wskaywać również na rolę dopaminy w
powstawaniu depresji. Jako NDRI, bupropion jest efektywny w leczeniu tylko tych
odmian depresji, które reagują na stymulowanie noradrenaliny/dopaminy[b], jak
SSRI w odniesieniu do serotoniny, w tym fluoksetyna (SSRI) i paroksetyna (SSRI),
aczkolwiek, gdzie problem z seratoniną, zaobserwowano trend ku uznawaniu lepszej
skuteczności escitalopramu (ASRI), sertraliny (SSRI) i wenlafaksyny (SNRI).
Dalszą konsekwencją nieprawidłowości neuroprzekaźnictwa, której przypisuje się
znaczenie w rozwoju depresji, są zmiany w ekspresji genów odpowiadających za
powstawanie w komórkach nerwowych czynników neurotroficznych, zwłaszcza
neurotroficznego czynnika pochodzenia mózgowego (BDNF).

Według neuroanatomicznej teorii depresji przyczyną tego zaburzenia jest
nieprawidłowy poziom aktywności kory przedczołowej, a w szczególności nadmierna
aktywność kory przedczołowej prawego płata czołowego, stanowiącej część układu
nagrody i kary, która odpowiada za hamowanie ukierunkowanych na cel dążeń oraz
impulsów popędowych.

Niektóre badania wskazują, że osoby cierpiące na depresję mają osłabiony węch,
co wiąże się z mniejszą objętością obszarów mózgu odpowiedzialnych za zmysł
powonienia.

Model psychodynamiczny przyjmuje, że w powstawaniu depresji (i innych zaburzeń
psychicznych, zwłaszcza zaburzeń nerwicowych i zaburzeń osobowości) istotną rolę
odgrywają bieżące wewnątrzpsychiczne konflikty pomiędzy impulsami, pragnieniami,
dążeniami oraz deficyty rozwijanych funkcji psychicznych, dla ukształtowania się
których duże znaczenie mają doświadczenia z okresu rozwojowego (dzieciństwa i
adolescencji).

Pierwsze modele teoretyczne depresji w ujęciu psychoanalitycznym przedstawili
Karl Abraham (1911, 1924) oraz Zygmunt Freud (w pracy „Żałoba i melancholia”,
1917). Freud uważał, że przyczyną depresji jest skierowanie całej agresji do
wewnątrz, w efekcie czego dochodzi do obniżenia samooceny, samooskarżeń czy
wręcz samobójstwa. Osoba depresyjna w dzieciństwie skierowała swoją miłość na
drugą osobę i doznała rozczarowania (co określane jest mianem „utraty obiektu
miłości”). W efekcie identyfikuje się z utraconym obiektem, „włącza” go w obszar
swojego ego. Złość, odczuwana pierwotnie wobec utraconego obiektu, zostaje
skierowana na samego siebie. Kolejne doświadczenia straty i odrzucenia
reaktywują uczucia związane z utratą pierwotnego obiektu, co może prowadzić do
wystąpienia objawów depresji.

Według Melanie Klein (współtwórczyni teorii relacji z obiektem) jakość relacji
matki i dziecka w pierwszym roku życia decyduje o tym, czy w przyszłości
jednostka będzie miała skłonności do depresji. Zdaniem autorki każde dziecko
przed pierwszym rokiem życia przechodzi okres, w którym szczególnie silnie
przeżywa złość – reakcję na frustracje w kontakcie z matką oraz strach, będący z
kolei reakcją na przeżywany gniew (tzw. „pozycja depresyjna”). Jeżeli uczucia
gniewu i strachu w relacji z matką są silniejsze niż doświadczane uczucie
miłości, wówczas pojawiają się patologiczne sposoby rozwiązywania „pozycji
depresyjnej”, do których jednostka może powracać w życiu dorosłym.

Część psychodynamicznych teorii depresji akcentuje istnienie określonych typów
osobowości predysponujących do wystąpienia depresji. Tego rodzaju typy
osobowości charakteryzują się nadmiernym poleganiem na zewnętrznych źródłach
samooceny, gratyfikacji oraz nadawania znaczenia własnym działaniom (koncepcja
Arietiego, Rado, Fenichela – dwaj ostatni kładli także akcent na narcystyczne
elementy osobowości depresyjnej oraz narcystyczne zranienie we wczesnym
dzieciństwie). Z kolei nurt związany z Edwardem Bibringiem podkreślał, że
kluczowym czynnikiem w rozwoju depresji jest bezradność w osiąganiu celów –
zaburzenie to pojawia się, gdy ego czuje się bezradne w zaspokajaniu swoich
aspiracji; przyczyną tego stanu rzeczy mogą być stawiane nierealistyczne
oczekiwania oraz przeżycie silnego poczucia bezradności, najprawdopodobniej w
fazie oralnej.

Za punkt wyjścia teorie psychodynamiczne uznają utratę ważnego obiektu, który
stanowi dla jednostki źródło oparcia pozwalające na prawidłowe funkcjonowanie i
stabilizowanie samopoczucia (w tym braku stabilnego poczucia własnej wartości).
Z utratą obiektu wiąże się słabość ego, przy jednoczasowo nadmiernie krytycznym,
niestabilnym superego. Argumentów wspierających owe teorie dostarczają m.in.
badania przeprowadzone przez René Spitza (1946) poświęcone tzw. depresji
anaklitycznej.

Terapia psychodynamiczna depresji odwołuje się do typowych dla psychoanalizy
czynników leczniczych takich, jak dążenie do poszerzenia wglądu pacjenta w
nieświadome mechanizmy odpowiedzialne za powstawanie objawów, analiza i
interpretacja przeniesienia, mechanizmów obronnych. Tematami przepracowywanymi w
toku psychoterapii psychodynamicznej często są narcystyczno-oralne potrzeby
miłości, opieki, akceptacji.

Teorie poznawczo-behawioralne depresji zakładają, że osoba depresyjna przyswoiła
sobie nieadaptacyjne wzorce poznawcze i wzorce reagowania, które można zmienić
poprzez proces uczenia się. Teoria ta znajduje zastosowanie w praktyce
psychoterapeutycznej (psychoterapia poznawczo-behawioralna). Zgodnie z nią celem
leczenia jest modyfikacja specyficznych zachowań i myśli, w których upatruje się
przyczynę depresji. Niemniej jednak teoria ta nie dostarcza wyjaśnienia dla
licznych somatycznych objawów depresji i towarzyszących jej zjawisk
biochemicznych. Szczególną popularnością cieszy się model zaproponowany przez
Aarona T. Becka. Jego zdaniem zachowanie jednostki zależy od typu informacji,
jakie docierają do niej z zewnątrz, oraz sposobu, w jaki informacje te są przez
nią przekształcane i interpretowane. U podłoża depresji, zdaniem Becka, leżą
nieracjonalne schematy poznawcze kształtowane w okresie dzieciństwa stanowiące
rezultat traumatycznych wydarzeń, powtarzanych negatywnych osądów (najczęściej
przez rodziców) oraz przez naśladowanie depresyjnych modeli interpretowania i
zachowania. Podstawowy schemat poznawczy w depresji to tzw. triada depresyjna:
negatywne myśli o sobie, o świecie i o przyszłości. Takie poglądy są przyczyną
niskiej samooceny oraz emocjonalnych i fizycznych objawów charakterystycznych
dla depresji. Drugim mechanizmem depresji są systematycznie dokonywane błędy
poznawcze w procesie wnioskowania, które sprzyjają pogarszaniu się samopoczucia
i uniemożliwiają obiektywną ocenę sytuacji przez jednostkę. Terapia zgodna z
ujęciem Becka jest krótkoterminowa, dyrektywna, ustrukturalizowana i
ukierunkowana przede wszystkim na przekształcenie schematów poznawczych.
Korzysta się w niej z technik behawioralnych, przede wszystkim zaś z tzw.
eksperymentów behawioralnych. Badania kliniczne potwierdzają jej skuteczność w
leczeniu zaburzeń depresyjnych, a także dowodzą, że prawidłowo stosowana terapia
poznawczo-behawioralna prowadzi do korzystnych zmian w metabolizmie kory
mózgowej.

Żaden z powyższych modeli nie dostarcza jednak wyjaśnień dla wszystkich zjawisk
obserwowanych w przebiegu zaburzeń depresyjnych.

Objawy depresyjne mogą być skutkiem wyuczonej bezradności. Termin ten oznacza
utrwalenie przekonań o braku związku przyczynowego między własnym działaniem
(reakcją), a jego konsekwencjami (wzmocnieniem). Został rozpropagowany w
psychologii przez Martina Seligmana w latach 70. XX w. Bezradność jest tutaj
rozumiana jako poczucie, że osobista kontrola wzmocnień i wpływ na sytuację
życiową są nieskuteczne. Prowadzi to do utwierdzania się u pacjentów przekonań i
oczekiwań dotyczących braku ich kontroli nad własną przyszłością.

Okresy rozwoju wymagające zmian adaptacyjnych takie, jak adolescencja, wiążą się
ze stosunkowo częstym występowaniem stanów obniżenia nastroju lub depresji.
Przyjmuje się, że dostosowywanie się, konieczność mierzenia się z trudnymi
decyzjami, analitycznej ewaluacji perspektyw życiowych, często pociągają za sobą
przygnębienie. Owe obserwacje interpretuje się m.in. przyjmując, że objawy
depresyjne stanowią ewolucyjnie zdeterminowaną reakcję organizmu. Obniżenie
nastroju o nie nazbyt głębokim nasileniu pozwala bardziej skoncentrować się na
rozwiązywaniu złożonych problemów życiowych (skłonność do ruminacji). Brak
zainteresowania innymi aktywnościami i niemożność czerpania z nich przyjemności
(anhedonia) może sprawiać, że tym mniej spraw dekoncentruje daną jednostkę. W
niektórych przypadkach, umiarkowane zmniejszenie się napędu psychoruchowego
(spowolnienie) również może zmniejszać napływ nowych bodźców i w ten sposób
sprzyjać koncentracji na określonym problemie życiowym. W takich przypadkach
obniżenie nastroju jest elementem reakcji adaptacyjnych (podobnie jak ból,
strach, gorączka, wymioty), które wykształcone zostały w toku ewolucji, aby
chronić organizm w sytuacjach zagrożenia. Tego rodzaju model zaburzeń
depresyjnych, jako zjawiska rozwojowego, przedstawił m.in. polski psycholog
kliniczny prof. dr Kazimierz Dąbrowski w 1960 roku w swojej teorii dezintegracji
pozytywnej. Przyjmuje się, że za trafnością takiego rozumienia depresji
przemawia wiele odkryć z zakresu genetyki (częste rodzinne występowanie zaburzeń
depresyjnych), neurofizjologii i neuroanatomii. Należy jednak zaznaczyć, że na
skutek nadmiernej czułości organizmu, ewolucyjnie uwarunkowane reakcje
depresyjne mogą być również „fałszywymi alarmami”, które nie sprzyjają
adaptacji, zwłaszcza w przypadku wysokiego nasilenia objawów depresji – a nawet
mogą stanowić śmiertelne zagrożenie dla organizmu, jak ma to miejsce w przypadku
uwarunkowanych depresją samobójstw. Stąd też zakłada się, że za wystąpienie
depresji odpowiada zakłócenie działania owych ewolucyjnie ukształtowanych
mechanizmów adaptacyjnych.

Oprócz zaburzeń depresyjnych występujących w przebiegu chorób afektywnych
(zaburzeń nastroju) objawy depresyjne mogą występować także w przebiegu innych
zaburzeń psychicznych i chorób somatycznych, których rozpoznanie jest istotnym
elementem procesu diagnostycznego (różnicowanie). Zaburzenia depresyjne wywołane
inną chorobą lub stanem organizmu określa się mianem wtórnych zaburzeń
depresyjnych. Choroby mogące mieć wpływ na występowanie objawów depresyjnych to:

Należy pamiętać, że każda choroba somatyczna, która w swoim przebiegu powoduje
znaczne cierpienie, może powodować wystąpienie depresji – pośrednio z przyczyn
psychologicznych.

Wtórne zaburzenia depresyjne mogą także wiązać się ze stosowaniem niektórych
leków

Na wystąpienie depresji mogą mieć wpływ przyjmowane substancje psychoaktywne
oraz niektóre leki, jak alkohol (depresja jako powikłanie zespołu zależności
alkoholowej), interferon, β-blokery, rezerpina, metyldopa, hormonalne preparaty
antykoncepcyjne, benzodiazepiny (reakcja odstawienna), opioidy (reakcja
odstawienna) oraz niektóre leki przeciwpsychotyczne, kortykosteroidy.

Niektóre badania naukowe wskazują na zależność między depresją i wystawieniem na
działanie pewnych pestycydów rolniczych.

Kortykosteroidy są grupą hormonów naturalnie występujących w organizmie
człowieka. Syntetyczne kortykosteroidy są także wykorzystywane w leczeniu wielu
schorzeń, zwłaszcza w celu tłumienia nadmiernych, szkodliwych reakcji
odpornościowych organizmu, jak ma to miejsce w chorobach autoimmunologicznych.
Niemniej jednak, znaczne podwyższenie poziomu kortykosteroidów, czy to w wyniku
wydzielania ich przez tkanki organizmu (np. w chorobie Cushinga), czy to
podawanych z zewnątrz do organizmu celem leczenia, wiąże się z istotnym ryzykiem
wystąpienia różnych działań niepożądanych, w tym zaburzeń psychicznych m.in.
takich, jak depresja. Ryzyko wystąpienia depresji w trakcie leczenia
kortykosteroidami jest tym większe, im większe są ich dawki. Wyzwolone w ten
sposób stany depresyjne mają zwykle przemijający charakter oraz łagodne lub
umiarkowane nasilenie. Ciężkie stany depresyjne wywołane syntetycznymi
kortykosteroidami są stosunkowo rzadkie – wśród osób, u których stwierdzono
jatrogenną depresję związaną z ich stosowania, przypadki depresji ciężkiej
stanowiły 5–10% ogółu przypadków depresji. Tym niemniej, tego rodzaju reakcje na
lek podnoszą ryzyko wystąpienia zachowań samobójczych i wymagają
specjalistycznego leczenia i monitorowania.

Interferon jest rodzajem białka produkowanego przez organizm, które bierze
udział w wyzwalaniu reakcji odpornościowych. Jest on także stosowany w leczeniu
niektórych chorób, np. wirusowego zapalenia wątroby typu "C". Do częstych
działań niepożądanych występujących podczas stosowania interferonu należą
zaburzenia depresyjne. W przypadku chorych na wirusowe zapalenia wątroby typu C
leczonych za pomocą interferonu i rybawiryny, u 1/4 pacjentów dochodzi do
wystąpienia epizodu dużej depresji. Z powodu depresjogenności interferonu,
kwalifikacja pacjentów do leczenia za jego pomocą zwykle obejmuje badanie
psychiatryczne, co pozwala zidentyfikować pacjentów szczególnie zagrożonych
depresją. Zaburzenia depresyjne są jedną z przyczyn przerwania terapii
interferonem i rybawiryną.

Izotretynoina stosowana w leczeniu trądziku może powodować depresję i lęk.
Przerwanie leczenia izotretynoiną może nie wystarczyć do złagodzenia tych
objawów i konieczne może być poddanie się badaniu psychiatrycznemu lub
psychologicznemu.

Istnieje szereg teorii tłumaczących pochodzenie depresji. Najsilniejsze podstawy
mają teorie biologiczne, według których za wystąpienie depresji odpowiadają
zmiany równowagi neuroprzekaźników w mózgu takich, jak serotonina czy
noradrenalina. Do wystąpienia depresji przyczyniają się także czynniki
psychologiczne (np. neurotyczność), społeczne (np. mniejsza dostępność wsparcia
ze strony innych osób), ogólny stan zdrowia oraz traumatyczne wydarzenia (np.
utrata bliskiej osoby, problemy finansowe). Częściowo podatność na depresję może
też być dziedziczona, co sprawia, że u osób, których rodzice chorowali na
depresję, ryzyko wystąpienia depresji jest wyższe, niż u tych, których rodzice
nie chorowali. U poszczególnych osób depresja uwarunkowana jest pewną kombinacją
różnych spośród wymienionych czynników. Dokładne ustalenie, które z nich miały
decydujące znaczenie dla wystąpienia depresji u poszczególnych osób, nie jest
możliwe. Niemniej jednak, jednym z głównych objawów depresji jest nadmierne
poczucie winy, które sprawia, że chorzy często bezzasadnie obarczają się
odpowiedzialnością za jej wystąpienie. W takich przypadkach zalecane jest
skonsultowanie się ze lekarzem, psychologiem klinicznym lub psychoterapeutą.

Depresja jest chorobą o nie w pełni wyjaśnionym podłożu. Może ona pojawiać się u
osób o różnych typach osobowości oraz różnych zakresach zdolności do radzenia
sobie z problemami życiowymi. Na depresję zapadają zarówno osoby zaradne
życiowo, jak i borykające się z różnymi trudnościami. Wiadomo jednak, że o jej
wystąpieniu decydują przede wszystkim zakłócenia równowagi w systemach
neuroprzekaźników w mózgu: serotoniny i noradrenaliny. W związku z tym,
uznawanie depresji, za przejaw „słabości” człowieka, jest podobnie bezzasadne,
jak ocenianie osób z chorobami nowotworowymi lub z chorobami serca jako słabych.
Takie stereotypy sprawiają, iż chorzy na depresję boją się, że zostaną ocenieni
jako „słabi”, zarzucają sobie „słabość”, co nasila ich przygnębienie, jest im
trudniej otworzyć się i sięgnąć po odpowiednią pomoc, a niekiedy rezygnują z
leczenia.

Depresja jest chorobą, która w wysokim stopniu utrudnia chorym funkcjonowanie. Z
samej swej natury, depresja sprawia, że chorzy często nie są w stanie
samodzielnie radzić sobie z wieloma codziennymi sytuacjami, a tym trudniej
byłoby im bez pomocy z zewnątrz przezwyciężyć objawy chorobowe. Wymaganie od
chorego aby „wziął się w garść”, można porównać do nakłaniania przeziębionej
osoby, aby przestała gorączkować – jest to bezcelowe. Co więcej, wymuszanie na
chorym podejmowania bezowocnych prób „wzięcia się garść” sprawia, że narasta w
nim frustracja, poczucie rozczarowania swoimi staraniami, wstyd lub poczucie
niezrozumienia. Aby szybko i skutecznie poradzić sobie z depresją, potrzebne są
pomoc lekarska (psychiatryczna), pomoc psychologiczna, wsparcie ze strony
środowiska społecznego, w którym bytuje chory oraz podstawowa, rzetelna wiedza
na temat postępowania z depresją.

Według klasyfikacji ICD-10, aby stwierdzić występowanie epizodu depresyjnego,
muszą występować przez co najmniej dwa tygodnie przynajmniej dwa z trzech
poniższych objawów:

Klasyfikacja DSM-5 opisuje następujące kryteria rozpoznania epizodu dużej
depresji:

A. W okresie dwóch tygodni lub dłuższym występowało 5 lub więcej spośród poniżej
wymienionych objawów (co stanowi istotną zmianę w stosunku do wcześniejszego
funkcjonowania), przy czym co najmniej jednym z nich było (1) obniżenie nastroju
lub (2) anhedonia:

D. Występowanie wymienionych objawów nie jest łatwiejsze do wyjaśnienia
obecnością zaburzeń schizoafektywnych, schizofrenii, zaburzeń podobnych do
schizofrenii (ang. schizofreniform disorder), zaburzeń urojeniowych lub innych
zaburzeń ze spektrum zaburzeń psychotycznych.

Kryteria rozpoznania epizodu dużej depresji po uaktualnieniu podręcznika DSM z
wersji 4. do wersji 5. uległy tylko nieznaczącym zmianom. Zgodnie z DSM-IV,
rozpoznanie epizodu dużej depresji nie jest zasadne w przypadku, gdy objawy
depresyjne wystąpiły po śmierci bliskiej osoby w okresie żałoby trwającej krócej
niż 2 miesiące, natomiast zgodnie z DSM-5, epizod dużej depresji może być
rozpoznany u pacjenta, który doświadczył śmierci bliskiej osoby przed upływem 2
miesięcy od tego wydarzenia.

Dla obiektywizacji rozpoznania depresji, pomiaru jej nasilenia, a także na
potrzeby badań klinicznych, stosowane są następujące testy psychometryczne:

Współczesna psychiatria dysponuje środkami pozwalającymi na znaczne zmniejszenie
lub całkowite zniwelowanie objawów depresji u większości chorych. W tym celu
najczęściej stosuje się leki przeciwdepresyjne lub psychoterapię. W przypadku
odpowiedniego stosowania leków przeciwdepresyjnych poprawa następuje zazwyczaj w
ciągu 2–6 tygodni. Niestety, pomimo tego, że u większości pacjentów dochodzi do
poprawy, u części z nich po pewnym czasie, niekiedy po miesiącach lub latach
dobrego samopoczucia, objawy depresji mogą nawracać. Z tego powodu zaleca się
zapobiegawcze (profilaktyczne) stosowanie leków przeciwdepresyjnych także po
ustąpieniu objawów depresji.

Do powszechnie przyjętych metod leczniczych stosowanych w zaburzeniach
depresyjnych należą:

Leczenie zaburzeń depresyjnych prowadzone jest przede wszystkim w poradniach
zdrowia psychicznego, gabinetach psychiatrycznych oraz dziennych i stacjonarnych
oddziałach psychiatrii. W leczeniu tego rodzaju zaburzeń główną rolę odgrywają
lekarze psychiatrzy – ich rola polega na:

Leczenie farmakologiczne depresji może także być prowadzone przez lekarza
medycyny rodzinnej, jeżeli jej nasilenie jest łagodne lub umiarkowane, nie
występują cechy dwubiegunowości, nie występują myśli samobójcze, nie występują
objawy psychotyczne, a w przeszłości zaburzenie dobrze odpowiadało na leczenie
farmakologiczne.

Istotną rolę w leczeniu odgrywają także psychoterapeuci i psycholodzy kliniczni
– prowadzący leczenie psychoterapeutyczne i psychoedukację.

Podstawą leczenia farmakologicznego depresji jednobiegunowej są leki
przeciwdepresyjne (zarówno w okresach występowania objawów depresyjnych, jak i w
okresach bezobjawowych celem zapobieżenia nawrotom), zaś pomocniczo stosowane są
także inne grupy leków wymienione poniżej (zwłaszcza w celu zniesienia lęku i
bezsenności lub zwiększenia skuteczności leczenia przeciwdepresyjnego). W
przypadku depresji występującej w przebiegu choroby afektywnej dwubiegunowej
stosowane są leki stabilizujące nastrój oraz atypowe neuroleptyki. W leczeniu
depresji dwubiegunowej leki przeciwdepresyjne u części pacjentów mogą być
dołączane do terapii podczas okresów występowania objawów depresyjnych, ale nie
mogą one być stosowane samodzielnie z powodu ryzyka wywołania manii. W toku
choroby afektywnej dwubiegunowej w okresach, gdy nastrój jest ustabilizowany
(wyrównany) zwykle zaleca się wycofanie leku przeciwdepresyjnego oraz stosowanie
leków stabilizujących nastrój lub atypowych neuroleptyków, których zadaniem jest
zapobieżenie nawrotom. Przeprowadzono analizę 252 badań klinicznych w których
obserwowano reakcję na leki przeciwdepresyjne i placebo. Stwierdzono stały
odsetek (35-40%) reakcji na placebo w ciągu ostatnich 25 lat.

W leczeniu zaburzeń afektywnych jednobiegunowych (depresji jednobiegunowej)
stosowane są następujące leki przeciwdepresyjne:

Tak zwane leki przeciwdepresyjne są niejednolitą grupą substancji o
zróżnicowanej budowie chemicznej, mechanizmach działania i wpływie na organizm.
Ponadto reakcje na ten sam lek przeciwdepresyjny mogą być znacząco odmienne u
różnych pacjentów (osobnicza zmienność odpowiedzi na lek). Szacuje się, że
zastosowanie leku przeciwdepresyjnego przynosi istotną poprawę u 50–70%
pacjentów leczonych z powodu depresji. U blisko połowy z pozostałych zmiana leku
również przynosi poprawę. Część leków z tej grupy znajduje zastosowanie nie
tylko w leczeniu zaburzeń depresyjnych, lecz także lękowo-depresyjnych,
obsesyjno-kompulsyjnych, adaptacyjnych, lękowych uogólnionych, agorafobii, fobii
społecznej, stresu pourazowego, zaburzeń odżywiania i innych. Korzystny wpływ
tych leków na nastrój pacjentów (i część innych aspektów funkcjonowania) zwykle
ujawnia się po upływie 10-28 dni ich systematycznego stosowania – natomiast
nieco wcześniej dochodzi do poprawy w zakresie napędu psychomotorycznego, co
subiektywnie wyraża się w poczuciu dysponowania większym zasobem energii czy też
większymi chęciami do podejmowania aktywności. Z kolei działania niepożądane,
jeżeli wystąpią, zwykle obserwowane są w ciągu pierwszych kilku dni od
rozpoczęcia terapii. Mają one najczęściej łagodny charakter (np. przemijająca
utrata łaknienia, nudności, biegunka, bóle głowy). Jednakże u niewielkiej części
pacjentów dochodzi do nasilenia niepokoju, pobudzenia lub akatyzji. Wymienione
sytuacje wzmożenia napędu lub pobudzenia, które poprzedzają poprawę w zakresie
nastroju, mogą przejściowo nasilać myśli lub tendencje samobójcze (ulotki
informacyjne znajdujące się w opakowaniach z lekami przeciwdepresyjnymi zwykle
zawierają skróconą informację na ten temat). W takich przypadkach kontakt z
lekarzem i odpowiednie zmodyfikowanie leczenia zwykle pozwalają usunąć lub
zredukować działania niepożądane. Ryzyko opisanych komplikacji uwydatnia
znaczenie odpowiedniej współpracy pacjent–lekarz w zakresie stosowanej
farmakoterapii – szczególnie u pacjentów, u których wyjściowo obecne są myśli
samobójcze. Przeważająca część badań wskazuje, że stosowanie leków
przeciwdepresyjnych, zwłaszcza z grupy selektywnych inhibitorów wychwytu
zwrotnego serotoniny, w leczeniu depresji jednobiegunowej prowadzi do redukcji
myśli samobójczych oraz zachowań samobójczych. Przyjmuje się, że efekt ten
uzyskiwany jest za pośrednictwem ich korzystnego wpływu na objawy depresji
jednobiegunowej.

Aby właściwie dobrać lek przeciwdepresyjny konieczna jest dobra współpraca
pacjenta z dysponującym odpowiednią wiedzą i doświadczeniem lekarzem. Staranny
dobór leku przeciwdepresyjnego dla poszczególnego pacjenta, a niekiedy
kombinacji leków, oraz zaplanowanie sposobu dawkowania decydują o skuteczności
owego leczenia i jej bezpieczeństwie. Przy dobieraniu leku przeciwdepresyjnego
każdorazowo należy uwzględnić następujące czynniki:

Niektóre działania leków przeciwdepresyjnych w zależności od profilu zaburzeń
pacjenta mogą być uznane za korzystne lub za działania niepożądane. Dla
przykładu, pacjent w stuporze (osłupieniu depresyjnym) może potrzebować leku o
profilu aktywizującym, tymczasem lekarz oceniając jego stan psychiczny może
odnieść wrażenie, że obserwowany stupor jest następstwem lęku. W takim przypadku
zastosowanie leku przeciwdepresyjnego o profilu uspokajającym (sedatywnym)
niepotrzebnie obniży napęd psychoruchowy pacjenta. Podobnie, wytrysk opóźniony
występujący po zastosowaniu leków z grupy SSRI może okazać się działaniem
terapeutycznym u chorych z wytryskiem przedwczesnym. Innym jeszcze przykładem
jest tendencja do przybierania na wadze przy stosowaniu mianseryny lub
mirtazapiny, która może być korzystna dla chorych z anoreksją bądź brakiem
apetytu.

Zwykle zaleca się stosowanie pojedynczego leku przeciwdepresyjnego (preferuje
się monoterapię), jednak w niektórych sytuacjach klinicznych, zwłaszcza w
przypadku lekooporności lub wysokiego nasilenia objawów, może być wskazane
łączenie kilku leków przeciwdepresyjnych. Stosowanie dwóch leków
przeciwdepresyjnych z jednej strony może podnieść skuteczność leczenia depresji,
ale wiąże się też z podwyższonym ryzykiem wystąpienia działań niepożądanych oraz
interakcji lekowych. W związku z tym, łączne stosowanie dwóch leków
przeciwdepresyjnych wymaga szczególnej ostrożności i ścisłej współpracy z
lekarzem. Samodzielne łączenie leków przeciwdepresyjnych bez wiedzy lekarza może
być groźne dla życia i zdrowia pacjenta - szczególnie dotyczy to łączenia leków
z grupy IMAO z innymi lekami, a także preparatów ziołowych zawierających ziele
dziurawca, które powoduje silne i niebezpieczne interakcje z innymi lekami
przeciwdepresyjnymi (zob. zespół serotoninowy).

Leki przeciwdepresyjne stosowane są także w zapobieganiu nawrotom (profilaktyce)
depresji jednobiegunowej oraz zaburzeń lękowych. Pacjenci, u których wystąpił
epizod depresji, obarczeni są 50–85% ryzykiem nawrotu. Natomiast pacjenci,
którzy przebyli dwa epizody depresji, obarczeni są 80–90% ryzykiem nawrotu.
Kontynuacja stosowania leku przeciwdepresyjnego u owych pacjentów pozwala na
zmniejszenie liczby nawrotów depresji o 2/3. W przypadku pacjentów, którzy
przeszli jeden epizod depresji, zwykle zaleca się kontynuację leczenia
farmakologicznego przez okres 6 miesięcy od momentu ustania dolegliwości celem
niedopuszczenia do nawrotu choroby. W przypadku pacjentów, którzy przeszli dwa
lub więcej epizody depresji w niedalekiej przeszłości (w ciągu ostatnich 5 lat),
zwłaszcza gdy w ich trakcie objawy znacznie zakłócały funkcjonowanie chorych,
zwykle zaleca się kontynuowanie stosowania leków przeciwdepresyjnych przez okres
około 2 lat. W przypadku pacjentów, którzy przeszli wiele epizodów depresji,
może być wskazane długoletnie stosowanie leków przeciwdepresyjnych. Ustalany,
przy udziale lekarza specjalisty, plan leczenia, którego celem jest zapobieżenie
nawrotom depresji, powinien w każdym przypadku uwzględniać współistniejące stany
chorobowe, wiek pacjenta i szerokie spektrum czynników rzutujących na przebieg
depresji. W przypadku złej tolerancji leku przeciwdepresyjnego stosowanego w
profilaktyce depresji, konieczne może być zastosowanie innego leku z tej grupy,
co zwykle pozwala złagodzić lub usunąć działania niepożądane.

Zakończenie stosowania leku przeciwdepresyjnego może wiązać się z niskim
ryzykiem nawrotu depresji, jeżeli była ona wywołana wyraźnymi czynnikami
sytuacyjnymi, które przeminęły (depresja reaktywna). W przypadku depresji
endogennych, a wiec uwarunkowanych głównie biologicznie (które mogą występować
bez udziału czynników środowiskowych, m.in. społecznych, sytuacyjnych) ryzyko
nawrotu jest wyższe. Stąd też decyzja o odstawianiu leków przeciwdepresyjnych w
przypadku depresji endogennej nie powinna być podejmowana pochopnie. Konieczne
jest wcześniejsze ocenie ryzyka nawrotu we współpracy z lekarzem. Dla
zminimalizowania ryzyka nawrotu depresji zaleca się stopniowe, rozłożone w
czasie odstawianie leków przeciwdepresyjnych. Leki przeciwdepresyjne nie są
uzależniające, jednak w razie nagłego przerwania długotrwałej terapii niektórymi
z nich, szczególnie jeżeli stosowane były wysokie dawki leków, mogą wystąpić
przemijające objawy odstawienne (np. problemy z koncentracją, snem, lękiem) –
zwykle utrzymujące się do kilku dni.

Odpowiednio dobrane w ramach współpracy z lekarzem leki przeciwdepresyjne u
większości pacjentów nie powodują oszołomienia ani spadku koncentracji.
Szczególnie rzadko tego typu działania niepożądane ujawniają się przy stosowaniu
nowoczesnych leków przeciwdepresyjnych np. z grup SSRI, SNRI etc. Niemniej
jednak, u każdej osoby reakcja na leki przeciwdepresyjne jest nieco inna, trudna
do przewidzenia i u niewielkiej części pacjentów przejściowy spadek
koncentracji, utrzymujący się podczas pierwszych paru dni lub paru tygodni
stosowania leku, może wystąpić. W związku z tym, że najczęściej owo działanie
niepożądane jest tylko przejściowe, nie należy bez porozumienia z lekarzem
przedwcześnie odstawiać leku. W przypadku, gdy owo niepożądane działanie
utrzymuje się przez dłuższy czas, lekarz może zaproponować zmiany w dawkowaniu
lub zmianę na inny lek przeciwdepresyjny, co zwykle pozwala usunąć lub
zredukować problemy z koncentracją.

W leczeniu zaburzeń depresyjnych stosuje się różne metody psychoterapeutyczne, w
szczególności psychoterapię poznawczo-behawioralną, psychoterapię
interpersonalną oraz psychoedukację (czyli edukowanie chorych w zakresie wiedzy
dotyczącej zaburzeń psychicznych, metod ich leczenia i zapobiegania im).
Oddziaływania psychoterapeutyczne stosowane są zwykle łącznie z farmakoterapią.

Nieco rzadziej stosowaną metodą terapii pewnych postaci depresji są zabiegi
elektrowstrząsowe (ang. electroconvulsive therapy, ECT). Znajdują one
zastosowanie przede wszystkim w przypadkach depresji o ciężkim przebiegu,
szczególnie depresji psychotycznej, depresji, której towarzyszy stupor, bądź też
depresji przebiegającej ze znacznym zagrożeniem samobójczym. Ocena wskazań i
wykluczenie przeciwwskazań do stosowania zabiegów elektrowstrząsowych należą do
lekarzy psychiatrów i anestezjologów, a niekiedy wymagają także konsultacji z
innymi specjalistami m.in. neurologiem, kardiologiem, internistą lub okulistą.
Zabiegi wykonywane są na pacjentach w znieczuleniu ogólnym, co poprawia ich
bezpieczeństwo. Po zastosowaniu terapii elektrowstrząsowej u 50,9% pacjentów
obserwuje się ustąpienie (remisję) objawów depresji jednobiegunowej (nieznacznie
wyższy odsetek remisji wynoszący 53,2% stwierdzono po zastosowaniu terapii
elektrowstrząsowej u pacjentów z chorobą afektywną dwubiegunową).

Wykazano, że ekspozycja na światło widzialne (o barwie białej lub zielonej) jest
skutecznym sposobem leczenia depresji sezonowej (stanów depresyjnych
występujących u osób z rozpoznaniem choroby afektywnej sezonowej). Promienie UV
nie mają działania leczniczego w depresji sezonowej. Stąd, oświetlenie stosowane
w fototerapii depresji sezonowej powinno być wyposażone w filtr UV. Fototerapia
depresji sezonowej powinna być prowadzona przy pomocy oświetlenia o natężeniu co
najmniej 2500 luksów na poziomie oczu chorego (zwykle stosowane są natężenia o
zakresie 5000–10000 luksów). Fototerapię rozpoczyna się od codziennych sesji
trwających od 1/2 godziny do 2 godzin w zależności od natężenia stosowanego
światła. Najczęściej po 14 dniach codziennego stosowania fototerapii możliwe
jest ocenienie przez lekarza czy jej skuteczność u poszczególnych pacjentów jest
zadowalająca. Przyjmuje się, że w wyniku zastosowania fototerapii poprawę
uzyskuje 60–75% pacjentów, u których rozpoznano depresję sezonową. Po uzyskaniu
poprawy zaleca się stosowanie fototerapii podtrzymującej, podczas której zabiegi
przeprowadzane są co 2–4 dni.

Wymuszona bezsenność stanowi pomocniczy sposób leczenia zaburzeń depresyjnych,
przydatny zwłaszcza u pacjentów z zaburzeniami afektywnymi dwubiegunowymi.
Często po całkowicie bezsennej nocy u pacjentów z objawami depresji stwierdza
się krótkotrwałą poprawę nastroju. Metoda ta może być stosowana do
potencjalizacji (podnoszenia skuteczności) leczenia za pomocą leków
przeciwdepresyjnych.

Magnetyczna stymulacja przezczaszkowa (ang. transcranial magnetic stimulation,
TMS) polega na impulsowym oddziaływaniu silnym polem magnetycznym na struktury
mózgowia, głównie w okolicach korowych, co prowadzi do specyficznej
depolaryzacji neuronów i wyzwolenia tzw. potencjałów czynnościowych (pobudzenia
neuronów). Jest to metoda bardzo rzadko stosowana, o wciąż dyskutowanej
skuteczności i nie w pełni poznanym poziomie bezpieczeństwa.

Do pobudzania nerwu błędnego (ang. vagus nerve stimulation) wykorzystuje się
chirurgicznie wszczepiany w okolicę klatki piersiowej podskórny stymulator,
którego elektrody umieszczane są w pobliżu nerwu błędnego w tkankach szyi i
emitują impulsy elektryczne. Mechanizm leczniczego działania stymulacji nerwu
błędnego w depresji nie jest dobrze poznany. Jest to metoda bardzo rzadko
stosowana, której ocena skuteczności w depresji opiera się na badaniach małych
grup pacjentów. Częściej, niż w depresji, stymulacja nerwu błędnego stosowana
jest w leczeniu padaczki lekoopornej.

W wyniku stosowania muzykoterapii stwierdzono polepszenie nastroju oraz funkcji
afektywnych i kognitywnych.

Zabiegi neurochirurgiczne (tzw. psychochirurgia) aktualnie nie są stosowane w
leczeniu zaburzeń depresyjnych, z wyjątkiem niezmiernie rzadkich terapii
eksperymentalnych u chorych z ciężką, lekooporną depresją, u których wszystkie
pozostałe metody okazały się nieskuteczne. Próby leczenia depresji za pomocą
neurochirurgicznych zabiegów ablacyjnych, polegających głównie na przerywaniu
połączeń pomiędzy korą czołową a wzgórzem, były podejmowane pod koniec lat 40. i
w latach 50. XX wieku. Wraz z upowszechnieniem się leków przeciwpsychotycznych i
przeciwdepresyjnych stanowiących znacznie bezpieczniejszą oraz skuteczną
alternatywę dla zabiegów psychochirurgicznych, wycofano się z ich wykonywania.

Zaburzenia depresyjne u każdego chorego przebiegają w inny sposób, jednak
badania statystyczne pozwalają na wyróżnienie czynników, których obecność wiąże
się z pomyślnym rokowaniem:

Leczenie zaburzeń depresyjnych prowadzone jest przez lekarzy psychiatrów, przy
udziale psychoterapeutów i psychologów klinicznych, rzadziej neurologów lub
lekarzy rodzinnych. Leczenie to może być prowadzone w następujących
instytucjach:

U osób leczonych ambulatoryjnie (np. w poradniach zdrowia psychicznego lub
gabinetach lekarskich), w przypadku których dochodzi do nagłego, znacznego
nasilenia objawów depresji lub do wystąpienia tendencji samobójczych, opiekę
medyczną zapewniają:

Zapiski przedstawiające depresję tworzone były już w 2600 r. p.n.e. przez
Sumerów. O depresji wzmiankują także zapiski starożytnych lekarzy egipskich.
Opisy osób cierpiących na depresję znajdują się także w Starym Testamencie,
czego przykładem są postacie Joba czy też króla Saula. Terminem wprowadzonym do
medycyny przez lekarzy greckich około V w. p.n.e., który odpowiada w znacznym
stopniu depresji, jest melancholia (od gr. mélanos „czarny”; chólos „żółć,
gniew, złość”). Określenie to wywodzi się z przyjmowanej przez starożytnych
lekarzy teorii tłumaczącej powstawanie chorób, tzw. teorii humoralnej. Zgodnie z
nią choroby są następstwem zakłóceń równowagi pomiędzy czterema głównymi płynami
ciała, czyli humorami. Według Hippokratesa z Kos, greckiego lekarza zwanego
„ojcem medycyny”, zgodnie z teorią humoralną, za wystąpienie melancholii
odpowiada nadmiar tzw. czarnej żółci (za którą uznawano prawdopodobnie ciemną
krew żylną wypływającą ze śledziony). Pogląd ten stanowił pierwszą próbę
wyjaśnienia objawów depresji za pomocą (odwołując się do aktualnej nomenklatury)
zaburzeń przemiany materii. Innymi terminami zastosowanymi przez Hippokratesa są
dystymia (gr. dysthymós – rozumiana wówczas jako smutek będący objawem
melancholii) i lęk (gr. phóbos). Na temat melancholii pisali także tacy uczeni
starożytni, jak Aretajos z Kapadocji czy Plutarch z Cheronei. Najbardziej znany
lekarz czasów rzymskich, Galen, którego pisma wywarły olbrzymi wpływ na medycynę
starożytności i średniowiecza, zaadaptował i rozwijał teorię humoralną.
Przyjmował on, że opary czarnej żółci docierające do mózgu wywołują melancholię.

Wieki Średnie na terenie Europy cechował powrót do upatrywania przyczyn depresji
w zjawiskach nadprzyrodzonych takich, jak złe duchy czy opętanie. Konsekwencją
tego było m.in. stosowanie egzorcyzmów. Podważano także zasadność leczenia,
wierząc, że choroba jest karą za grzechy, a uzdrowienie leży jedynie w gestii
Najwyższego. Tymczasem medycyna krajów muzułmańskich przejęła i rozwijała
dorobek intelektualny lekarzy starożytności. Abu Ali Husain ebn Abdallah Ebn-e
Sina, zwany Awicenną (980 – 1037), w Kanonie medycyny stanowiącym całościowe
kompendium ówczesnej wiedzy medycznej rozpatrywał zaburzenia psychiczne jako
rezultat różnych zakłóceń w ciele chorego, zwłaszcza w mózgu. Podobnie jak
Hippokrates, Awicenna również uważał, że zmiany zachodzące w mózgu osób z
depresją są spowodowane przez nadmiar ciemnej żółci. Teoria humoralna i
proponowane w niej metody leczenia (tzn. lewatywa, upusty krwi i nawilżanie
ciepłymi kąpielami) miały status oficjalnie uznawanych i propagowanych przez
środowiska akademickie i dominowały do XVIII wieku. Lekarz średniowieczny,
Paracelsus, opisywał objawy wynikające z obniżenia „spiritus vitae” określając
takich chorych „niewolnikami smutku”. Angielski lekarz Robert Burton w 1638 roku
wydał pierwszą monografię zawierającą obszerny opis depresji pt. „Anatomia
melancholii” (ang. The Anatomy of Melancholy).

Istotny zwrot w postawach społecznych wobec chorych na depresję i inne
zaburzenia psychiczne nastąpił za sprawą Philippe’a Pinela, francuskiego lekarza
kierującego się ideami oświecenia. Zainicjował on reformę sposobów leczenia
chorób psychicznych i traktowania chorych, przywracając im godność i szacunek.
Zwalczał on średniowieczne, niejednokrotnie okrutne metody postępowania z
chorymi psychicznie polegające m.in. na ich izolowaniu i ograniczaniu ich
wolności. Wprowadzone przez niego zmiany ilustruje rozkucie chorych psychicznie
z kajdan przedstawione na obrazie powstałym w 1974 roku autorstwa Tony’ego
Roberta-Fleury’ego, pt.: „Philippe Pinel w Salpêtrière”.

Niemiecki lekarz psychiatra Emil Kraepelin jako pierwszy wprowadził pojęcie
obłędu maniakalno-depresyjnego (niem. manisch-depressives Irresein), później
określanego jako cyklofrenia, a następnie jako choroba afektywna dwubiegunowa. Z
kolei szwajcarski lekarz psychiatra Eugen Bleuler (1857 – 1939) wprowadził
termin choroby afektywnej (niem. affective Krankheit). Termin „depresja” został
spopularyzowany przez Adolfa Meyera na początku XX wieku.

Przełom XIX i XX stulecia zainicjował rozwój psychoanalitycznych i
psychodynamicznych modeli depresji oraz leczenia psychoterapeutycznego.
Począwszy od lat 60. XX wieku rozwijana i stosowana w leczeniu zaburzeń
depresyjnych jest także psychoterapia poznawcza, której prekursorem jest Aarona
T. Beck.

Leczenie biologiczne datuje się od początku lat 30 XX wieku. Jako pierwszy
Ladislas J. Meduna wprowadził terapię wstrząsami kardiazolowymi. Metoda polegała
na dożylnym podaniu 3-4 ml (max. do 7 ml) 10% roztworu kardiazolu. Dochodziło u
leczonego do utraty przytomności i drgawek. Z uwagi na fakt bardzo przykrej dla
chorego aury szukano sposobu uniknięcia tego problemu. Rozwiązaniem było
zastosowanie zabiegów elektrowstrząsowych. Jako pierwszy wprowadził je do
praktyki w 1938 Ugo Cerletti i Lucio Bini. Początkowo stosowano je w leczeniu
schizofrenii, następnie zaś upowszechniono ich stosowanie także w zaburzeniach
depresyjnych. Były one jedyną skuteczną metodą leczenia depresji do momentu
wprowadzenia w latach 50. XX wieku pierwszych leków przeciwdepresyjnych. W 1952
Jean Delay i wsp. odnotowali wzrost samopoczucia u chorych na gruźlicę i
leczonych iproniazydem (pochodnej izoniazydu). Zwrócili uwagę, że ten wzrost
samopoczucia u wielu chorych nie korelował z kliniczną poprawą w leczeniu
choroby podstawowej. To podsunęło pomysł, aby lek ten podać chorym na depresję.
Efekt był pozytywny, stwierdzono poprawę zarówno napędu jak i nastroju u chorych
na depresję. Stwierdzono, że lek ten hamuje enzym odpowiedzialny za rozkład
neuroprzekaźników, podnosząc ich poziom w ośrodkowym układzie nerwowym
(współcześnie iproniazyd zaliczany jest do grupy inhibitorów monoaminooksydazy –
IMAO). W późniejszych latach zsyntezowano wiele leków z tej grupy. Nieco
później, w 1957, w szwajcarskim szpitalu psychiatrycznym Roland Kuhn dokonał
przełomowego odkrycia imipraminy, pierwszego z trójcyklicznych leków
przeciwdepresyjnych. Wprowadzenie ich do lecznictwa psychiatrycznego otworzyło
nowe perspektywy pacjentom cierpiącym z powodu depresji i pozwoliło ograniczyć
częstość stosowania zabiegów elektrowstrząsowych. Późniejsze postępy w zakresie
farmakoterapii depresji polegały na wprowadzaniu kolejnych leków, o ściślej
ukierunkowanych mechanizmach działania, które ograniczały się do hamowania
wychwytu zwrotnego określonych amin biogennych lub wpływały bardziej wybiórczo
na receptory synaptyczne. Pozwoliło to ograniczyć działania niepożądane, jakie
obserwowano podczas terapii wcześniej stosowanymi lekami. Przykładami tutaj mogą
być fluoksetyna wprowadzona 1986 czy też wenlafaksyna wprowadzona w 1993.
Przyjęło się określać takie leki mianem atypowych antydepresantów lub
antydepresantów drugiej generacji. Należy do nich większość obecnie stosowanych
leków przeciwdepresyjnych. Aktualnie leki przeciwdepresyjne należą do
najczęściej stosowanych środków farmakologicznych. Co więcej, w wielu krajach
zachodnich w latach 90. i w pierwszej dekadzie XXI w. zaobserwowano
systematyczny wzrost częstości ich stosowania. Wzrost ten przypisuje się m.in.
czynnikom socjoekonomicznym, jak również częstszemu rozpoznawaniu zaburzeń
psychicznych, rozszerzeniu wskazań do stosowania owych leków (zwłaszcza o
zaburzenia lękowe) i zmniejszaniu się problemu stygmatyzacji osób korzystających
z tych leków.

Pomimo znacznego rozpowszechnienia zaburzeń depresyjnych oraz faktu, że
przeciętna osoba z depresją ma mniejsze skłonności do agresji i popadania w
konflikt z prawem, niż przeciętny obywatel, chorzy na depresję są stygmatyzowani
i dyskryminowani w wielu społeczeństwach, w tym też w społeczeństwie polskim.
Stwierdzono, że dyskryminacja tej grupy chorych niekorzystnie wpływa na proces
ich leczenia. Chorzy doświadczający silniejszej stygmatyzacji, rzadziej
ujawniają swoją chorobę przed rodziną, mają trudności z uzyskaniem wsparcia w
swoim środowisku i są mniej skłonni do systematycznego przyjmowania leków
przeciwdepresyjnych, częściej opuszczają umówione wizyty u swoich lekarzy i
ogólnie mają większe problemy z radzeniem sobie ze swoją chorobą. Ujawniwszy
swoje problemy zdrowotne w miejscu pracy często spotykają się z dyskryminacją
lub wykluczeniem społecznym, kwestionowaniem ich kompetencji. Chorzy na depresję
często spotykają się z zachowaniami innych osób wynikającymi z krzywdzących
stereotypów dotyczących chorych psychicznie, które wiążą się z postawą
zdystansowania lub unikaniem kontaktu z chorymi, ograniczaniem ich praw.
Podkreśla się, że owe negatywne postawy i sposoby myślenia o chorobie są
nierzadko przyswajane przez samych chorych, co obniża ich samoocenę i nasila
trudności w funkcjonowaniu. Chorzy na depresję mogą też żywić silne obawy przed
stereotypowymi reakcjami innych osób, co stanowi dla nich dodatkowe źródło
stresu. Stygmatyzacja spotyka zwłaszcza osoby mieszkające w małych
miejscowościach. Przyjmuje się, że w kształtowaniu negatywnych stereotypów na
temat chorych psychicznie, istotną rolę odgrywają media masowe, które
relacjonują problemy osób z zaburzeniami psychicznymi w sposób wybiórczy i
nieobiektywny.

W związku z tym wiele instytucji i organizacji podejmuje inicjatywy
społeczno-edukacyjne, których celem jest m.in. poprawienie odbioru społecznego
chorych na depresję i zapobieganie ich dyskryminacji. Przełamanie tabuizacji i
stygmatyzacji odbywa się także przy udziale wielu znanych Polaków, którzy za
pośrednictwem mediów opowiadają o swoich trudnościach związanych z depresją –
należą do nich m.in.: Justyna Kowalczyk, Jolanta Fraszyńska, Kora Jackowska,
Danuta Stenka, Kasia Kowalska, Edyta Bartosiewicz, Maria Peszek, Kamil Sipowicz,
Paweł Królikowski, Tomasz Lipiński, Ewa Kuklińska i Katarzyna Klich.



https://pl.wikipedia.org/wiki/Chelsea_F.C.

Chelsea Football Club (wymowa: /ˈtʃɛɫsiː/) – angielski klub piłkarski mający
swoją siedzibę w zachodnim Londynie, w dzielnicy Hammersmith and Fulham. Został
założony 10 marca 1905 roku, obecnie gra w Premier League i większość sezonów
spędził w najwyższej klasie rozgrywkowej w Anglii. Klub Chelsea był
pięciokrotnie mistrzem Anglii, ponadto zdobył puchar Ligi Mistrzów UEFA (w roku
2012) siedem razy Puchar Anglii, pięć razy Puchar Ligi Angielskiej i dwukrotnie
zwyciężył w rozgrywkach Pucharu Zdobywców Pucharów. Pierwszym sukcesem klubu
było zdobycie tytułu mistrza Anglii w 1955 roku. Chelsea wygrała kilka rozgrywek
w latach 60. i 70., jednak później nie osiągnęła żadnego większego sukcesu do
1997 roku. Ostatnia dekada była najbardziej udaną w historii klubu. Chelsea
zdobyła kolejne tytuły Mistrza Anglii w 2005, 2006 oraz w 2010 roku, zaś w 2008
po raz pierwszy dotarła do finału Ligi Mistrzów. Chelsea swoje domowe mecze
rozgrywa na stadionie Stamford Bridge mogącym pomieścić 41 837 kibiców,
znajdującym się w Zachodnim Londynie. Występują na nim od czasu założenia klubu
w 1905 roku. W 2003 roku klub został kupiony przez rosyjskiego magnata naftowego
Romana Abramowicza.

Tradycyjne kolory strojów Chelsea to niebieskie koszulki i spodenki oraz białe
getry. Herb klubu był kilkukrotnie modernizowany. Aktualny przedstawia
ceremonialnego lwa trzymającego berło i jest zmodernizowaną wersją od tego z lat
50. Średnia frekwencja na Stamford Bridge wynosiła w sezonie 2008/2009 41 464
widzów, co dało klubowi piąte miejsce w Premier League.

W 1904 stadion Stamford Bridge został nabyty przez przedsiębiorców budowlanych
Henry Augustusa i Josepha T. Mearsów. Dostosowali oni obiekt do potrzeb gry w
piłkę nożną i zamierzali sprzedać klubowi Fulham F.C. Oferta kupna została
jednak odrzucona, dlatego biznesmeni postanowili założyć klub. Dokonano tego 14
marca 1905 w pubie "The Rinsing Sun", a klub otrzymał nazwę sąsiedniej dzielnicy
– Chelsea. Pierwszy oficjalny sezon zespół rozpoczął rok później w drugiej lidze
pod opieką trenera Johna Robertsona. Pierwszym oficjalnym spotkaniem był
przegrany 0:1 mecz ze Stockport County F.C., który odbył się 1 września 1905r.
Zaledwie 3 dni później Chelsea zanotowała pierwsze zwycięstwo, pokonując 4:0 w
towarzyskim spotkaniu Liverpool F.C. 9 września w wygranym 1:0 pojedynku z
Blackpool FC, pierwszą bramkę w oficjalnym meczu zdobył grający trener,
Robertson. Historyczny, pierwszy rekord frekwencji padł w Wielki Piątek w 1906
roku, podczas meczu z Manchester United F.C., który obejrzało na Stamford Bridge
67 tysięcy widzów. W 1907 napastnik George Hilsdon został pierwszym w historii
Chelsea zawodnikiem, który otrzymał powołanie do reprezentacji Anglii. W sezonie
1907/1908 drużyna awansowała do Division One, najwyższego wówczas szczebla
rozgrywek ligowych w Anglii. W 1912 roku wskutek niewydolności nerki zmarł
właściciel i współzałożyciel Chelsea – Henry Augustus Mears. Na pogrzeb
biznesmena przybyły tłumy sympatyków The Blues. Mears został pochowany na
Brompton Cemetery, położonym niedaleko Stamford Bridge. Po jego śmierci prawda
do klubu zostały przepisane na jego potomków. Nowy menadżer zespołu David
Calderhead pełnił funkcję trenera aż 26 lat, a w 1913 sprowadził do drużyny
pierwszego zagranicznego piłkarza, był nim Duńczyk Nils Middelboe. W tym czasie
klub przeżywał naprzemiennie sukcesy i porażki, aż w sezonie 1914/1915 awansował
do finału Pucharu Anglii, rozgrywanego na stadionie Old Trafford, w którym
zespół Chelsea został pokonany 3:0 przez Sheffield United. W lutym 1920 roku
król Zjednoczonego Królestwa Wielkiej Brytanii i Irlandii Jerzy V widział
zwycięstwo The Blues z Leicester City F.C. Przed ukończeniem budowy Wembley
(1923), na Stamford Bridge rozegrano trzy finały Pucharu Anglii. Chelsea miała
sporą okazję wziąć udział w jednym z nich w 1920 roku, jednak w półfinale
musiała uznać wyższość Aston Villi.

Do końca roku 1931 Chelsea przemieszczała się między Division Two a Division
One, a od 1931 r. klub nieprzerwanie przez ponad 30 lat grał w pierwszej lidze.
W 1936 z okazji 30-lecia Wisły Kraków londyński klub zagrał z polskim zespołem.
Zaledwie sześć miesięcy po zakończeniu II wojny światowej, Stamford Bridge
gościło mistrza ZSRR – Dinamo Moskwa. Szacowana liczba widzów wynosiła prawie
100 tys., co było rekordem wszech czasów w Anglii. Ostatecznie po niesamowitym
spotkaniu padł remis 3:3, chociaż to Chelsea strzeliła dwie pierwsze bramki.
Ostatnie trafienie dla The Blues dołożył nowy snajper Tommy Lawton. Po wojnie
pomimo świetnej dyspozycji Lawtona (26 bramek w 34 meczach) Chelsea uplasowała
się dopiero na 15 miejscu w tabeli. Po sezonie 1951/1952 trenerem drużyny został
Ted Drake, który w ramach modernizacji klubu zmienił odznakę klubowej,
zastępując postać starca grafiką literową. Nieoficjalnym przydomkiem klubu stał
się "The Drake's Ducklings", co oznacza "kaczki Drake'a". Drake rozwinął system
skautingu i dzięki znajomości niższych lig ściągnął do klubu młodych zawodników.
W listopadzie 1954 r. klub zajmował w lidze 12. pozycję, lecz już w kwietniu
zespół został liderem z czterema punktami przewagi nad broniącym tytułu
Wolverhampton Wanderers. Właśnie wtedy drużyna wicelidera spotkała się z "The
Blues" na Stamford Bridge w obecności 75 tysięcy kibiców. Przy stanie 0:0
kapitan Wolves i reprezentacji – Billy Wright, zablokował w polu karnym strzał
ręką, a karnego wykorzystał Peter Sillett, zapewniając praktycznie tytuł swemu
klubowi. Piłkarze przypieczętowali mistrzostwo, pokonując Sheffield Wednesday
F.C., a Drake został pierwszym człowiekiem w historii angielskiego futbolu,
który zdobył mistrzostwo Anglii jako zawodnik i trener.

Kolejny taki sukces udało się zdobyć dopiero 50 lat później. Oprócz tytułu
mistrza piłkarze zdobyli także Tarczę Dobroczynności, natomiast sezon 1955/1956
zakończyli na 16. miejscu. Ted Drake'a zastąpił Tommy Docherty, który wprowadził
do drużyny takich piłkarzy jak: Terry Venables, Bobby Tambling, Peter Bonetti,
czy Jimmy Greaves. Ten ostatni dwukrotnie w barwach Chelsea zdobywał koronę
króla strzelców, a w sezonie 1960/1961 strzelił 41 bramek, co do dziś pozostaje
nie pobitym klubowym rekordem.

Okres ten umocnił pozycję Chelsea na rynku angielskim. Zespół odnosił coraz
więcej sukcesów w lidze i w krajowych pucharach, a ze względu na styl otrzymał
przydomek "Docherty's Diamonds" (Diamenty Docherty'ego). Pod wodzą Docherty'ego
"The Blues" zdobyli w 1965 pierwszy Puchar Ligi Angielskiej. W 1967 angielski
szkoleniowiec dotarł z Chelsea do finału Pucharu Anglii i półfinału Pucharu
Miast Targowych, a odpadnięcie klubu w tych rozgrywkach spowodowało, że nowym
szkoleniowcem został Dave Sexton. W tym okresie powstały również statystyki, na
podstawie których wybrano najlepszego zawodnika roku w klubie. Pierwszym
laureatem został bramkarz Peter Bonetti, który rozegrał 21 spotkań bez
wpuszczenia bramki. Ze względu na zwinność zyskał sobie przydomek "The Cat"
(ang. kot).

W 1970 londyński zespół mierzył się w finale Pucharu Anglii z mistrzem kraju –
Leeds United A.F.C. Na stadionie Wembley rywale dwukrotnie obejmowali
prowadzenie, ale Chelsea dwa razy doprowadzała do wyrównania. Spotkanie
zakończyło się remisem 2:2 i po raz pierwszy w historii pucharu należało
powtórzyć mecz finałowy, tym razem na Old Trafford. W tymże meczu Chelsea
ponownie przegrywała, lecz znów udało jej się wyrównać stan meczu. Kiedy
wydawało się, że mecz znów trzeba będzie powtórzyć, zwycięskiego gola strzelił
Peter Osgood.

W 1971 Chelsea sięgnęła po swój pierwszy europejski tytuł – Pucharu Zdobywców
Pucharów. W półfinale londyński zespół wyeliminował obrońcę tytułu – Manchester
City F.C., a w finale na stadionie Karaiskakis w Pireusie zmierzył się z Realem
Madryt. Pierwsze spotkanie zakończyło się remisem 1:1, a finał powtórzono 2 dni
później. Chelsea zdobyła trofeum, pokonując madrycki zespół 2:1, a zwycięskiego
gola zdobył Peter Osgood. W latach 70. zmodernizowano stadion Stamford Bridge,
co przyczyniło się do czasowych problemów finansowych klubu i nadejścia okresu
stagnacji, której efektem był spadek w 1975 roku do Division Two; kolejny
nastąpił cztery lata później. W 1982 rodzina Mearsów sprzedała klub pośrednikowi
finansowemu – Kenowi Batesowi za symbolicznego funta. W sezonie 1982/1983
wzmocniona drużyna pod wodzą Johna Neala wygrała Second Division i wróciła do
ekstraklasy, a już w pierwszym sezonie napastnik Chelsea – Kerry Dixon strzelił
24 gole w 38 meczach, zdobywając Złotego Buta. W 1988 klub po raz kolejny spadł
z Division One. Na powrót do pierwszej ligi kibice nie musieli zbyt długo
czekać. Chelsea wygrała rozgrywki z rekordowym dorobkiem 99 punktów i po raz
kolejny wróciła do Division One. Klub pod kierownictwem Bobbiego Campbella
zakończył kolejny sezon na piątym miejscu, jednak problemy finansowe sprawiły,
iż Stamford Bridge wpadł w ręce deweloperów. Bates za wszelką cenę chciał, aby
Chelsea rozgrywała mecze na swoim słynnym stadionie. Na szczęście doszło do
załamania na rynku nieruchomości, co przyczyniło się do wygranej właściciela
klubu.

Na początku lat 90. londyński zespół dysponował coraz większym budżetem
transferowym, wtedy też po raz pierwszy wydano na transfer 1 milion funtów, za
którego kupiono Dennisa Wise'a. W roku 1993 zespół awansował do Premiership.
Klubowi po latach kryzysu udało się w końcu zgromadzić fundusze na solidne
wzmocnienia. Trener Glenn Hoddle przekonał holenderskiego gwiazdora Ruuda
Gullita, aby ten dołączył do Chelsea. W tym samym oknie transferowym do klubu
przybyli również walijski napastnik Mark Hughes oraz Rumun Dan Petrescu. Nowi
piłkarze szybko zjednali do siebie kibiców. Gullit zaledwie w ciągu jednego
sezonu został przez okrzyknięty najlepszym zawodnikiem w historii klubu. Latem
1996 Hoddle został wybrany trenerem reprezentacji Anglii, jednak Chelsea nie
szukała nowego menadżera. Ruud Gullit przyjął propozycję objęcia stanowiska i
dzięki swoim kontaktom sprowadził kolejne gwiazdy na Stamford Bridge. Do Londynu
przyleciał słynny włoski snajper Gianluca Vialli, a także Roberto Di Matteo,
Frank Lebœuf oraz Gianfranco Zola. Zespół pod wodzą Ruuda Gullita w finałowym
meczu Pucharu Anglii na Wembley zwyciężył Middlesbrough 2:0 po bramkach Roberto
Di Matteo i Eddiego Newtona przerywając serię dwudziestu sześciu lat bez
jakiegokolwiek tytułu. 22 października 1996 roku z powodu awarii helikoptera
zginął Matthew Harding, milioner i wicedyrektor klubu, który praktycznie przez
całe życie wspierał The Blues. Na jego cześć północna trybuna Stamford Bridge
nosi obecnie jego imię. W roku 1999 klub zajął trzecie miejsce w lidze mając w
składzie takich zawodników jak Didier Deschamps, Gianfranco Zola, Gianluca
Vialli, Ruud Gullit, Albert Ferrer czy Mark Hughes. Dalsze sukcesy to finał
Pucharu Anglii (1994), zdobycie Pucharu Anglii (1997), zdobycie Pucharu
Zdobywców Pucharów (1998), Superpucharu Europy i Pucharu Ligi oraz kolejny
Puchar kraju, a także Tarcza Dobroczynności.

W 2003 roku klub został zakupiony przez rosyjskiego multimiliardera Romana
Abramowicza, a towarzyszące temu inwestycje w szkolenie piłkarzy, działaczy oraz
szkółkę młodzieżową przyniosły efekty. Pierwszymi poważnymi wzmocnieniami było
sprowadzenie Glena Johnsona za sumę 6 mln funtów. Następnego dnia do klubu
dołączył Geremi, a w następnych tygodniach kolejni piłkarze (m.in. Damien Duff,
Hernán Crespo, Adrian Mutu, Joe Cole, Juan Sebastián Verón, Wayne Bridge czy
Claude Makélélé). Łącznie na transfery wydano około 120 mln funtów. Wcześniej
The Blues opuścił Gianfranco Zola. W styczniu klub zasilił jeden piłkarz, a
mianowicie Scott Parker. Mimo tak dużych wzmocnień Chelsea odpadła w półfinale
Champions League z AS Monaco (1:3 i 2:2). Klub nie zdołał zdobyć także
mistrzostwa Anglii, Pucharu Anglii, czy triumfować w rozgrywkach Carling Cup. Po
zakończeniu sezonu Abramowicz zwolnił Ranieriego z funkcji trenera, licząc na
znacznie większe sukcesy, jakie osiągnął Włoch.

2 czerwca 2004 roku nowym trenerem klubu został José Mourinho, który sezon
wcześniej wraz z FC Porto wygrał rozgrywki Ligi Mistrzów. Miał on zagwarantować
klubowi z Londynu trofea, których nie zdobył Ranieri. Pierwszym sukcesem nowego
szkoleniowca było zdobycie drugiego mistrzostwa Anglii w historii klubu. W tym
samym sezonie drużyna zagrała w półfinale Ligi Mistrzów (przegrany dwumecz z
Liverpoolem) i zdobyła Puchar Ligi Angielskiej.

7 sierpnia 2005r. The Blues zdobyli pierwsze trofeum w sezonie, pokonując
Arsenal w meczu o Tarczę Wspólnoty 2-1. W sezonie 2005/06 Chelsea obroniła tytuł
mistrza Anglii z 8-punktową przewagą nad Manchesterem United. Klub przegrał w
finale rozgrywek Pucharu Anglii z drużyną The Reds, a także szybko odpadł z Ligi
Mistrzów przegrywając dwumecz w 1/16 z Barceloną.

13 sierpnia 2006r. Chelsea uległa w meczu o Tarczę Wspólnoty Liverpoolowi 1-2. W
sezonie 2006/2007 nie udało się powtórzyć poprzednich sukcesów i mistrzostwo
Anglii zdobył Manchester United. W półfinale rozgrywek Champions League Chelsea
przegrała w rzutach karnych z The Reds. Ostatecznie londyńczycy triumfowali w
rozgrywkach Capital One Cup, a także zakończyli sezon wygraną nad mistrzem
Anglii w finale FA Cup na nowym Wembley.

W kolejnym sezonie klub liczył na zwycięstwo w Lidze Mistrzów i odzyskanie
mistrzostwa Anglii. 20 września 2007r. José Mourinho opuścił klub za
porozumieniem stron, powody jego odejścia nie zostały wyjaśnione, ale
prawdopodobnie zadecydowały o tym słabe wyniki w lidze i zremisowany 1:1 mecz w
fazie grupowej Ligi Mistrzów z Rosenborgiem Trondheim.

Posadę trenera zespołu tymczasowo przejął Avram Grant. 27 października 2007r. w
debiucie pod wodzą Izraelskiego szkoleniowca Chelsea wygrała 6-0 z Manchesterem
City, co było najwyższą wygraną The Blues od dziesięciu lat. 30 kwietnia 2008r.
klub awansował do finału Champions League pokonując w dwumeczu Liverpool. 21
maja w finale tych rozgrywek The Blues przegrali po rzutach karnych z
Manchesterem United. W Premier League londyńczycy także z niepowodzeniem toczyli
walkę z piłkarzami Sir Alexa Fergusona i tytuł mistrzowski powędrował do drużyny
Szkota. 24 maja kontrakt z Grantem został rozwiązany.

11 czerwca 2008r. oficjalnie ogłoszono, że od 1 lipca tego roku stanowisko
menedżera klubu zajmie dotychczasowy selekcjoner Portugalii Luiz Felipe Scolari.
Po serii porażek 9 lutego 2009r. Scolari został zwolniony ze swojego stanowiska.

Dwa dni później trenerem The Blues został Guus Hiddink. Pierwszy raz zasiadł na
ławce trenerskiej 21 lutego 2009 w zwycięskim meczu z Aston Villą, zakończonym
wynikiem 1:0. Pod jego wodzą klub dotarł do półfinału Ligi Mistrzów,
przegrywając w dwumeczu z późniejszym triumfatorem tych rozgrywek - Barceloną
0:0 i 1:1. 30 maja Chelsea pokonała w finale Pucharu Anglii Everton F.C. 2:1 po
bramkach Drogby i Lamparda.

1 czerwca 2009r. nowym trenerem zespołu został Carlo Ancelotti, który podpisał
kontrakt do 2012 roku. Pierwszym trofeum za kadencji Włocha było zdobycie Tarcza
Wspólnoty. We wrześniu 2009r. Międzynarodowa Federacja Piłkarska (FIFA) uznała
Chelsea winną w sprawie nakłaniania młodego zawodnika RC Lens, Gaëla Kakuty do
zerwania kontraktu z tym klubem. FIFA nakazała Chelsea oraz piłkarzowi solidarną
zapłatę odszkodowania w wysokości 780 000 euro. Dodatkowo Chelsea została
ukarana zakazem rejestrowania nowych zawodników na czas dwóch okien
transferowych oraz zobowiązana do zapłaty RC Lens kwoty 130 000 euro tytułem
rekompensaty za wyszkolenie zawodnika. Piłkarz otrzymał zakaz występowania w
oficjalnych meczach na okres 4 miesięcy. Chelsea oświadczyła, że kara jest
nieproporcjonalnie duża do przewinienia i złożyła odwołanie od decyzji FIFA. W
listopadzie 2009 r. Sportowy Sąd Arbitrażowy zawiesił kary zakazu transferów
oraz zakazu gry nałożone na klub i zawodnika, do czasu zakończenia postępowania
odwoławczego i ostatecznego rozstrzygnięcia sprawy.

25 kwietnia klub pokonał Stoke City 7-0 i była to wówczas największa wygrana tej
drużyny w Premier League. 2 maja Liverpool przegrał z Chelsea na Anfield Road
0:2, a 9 maja 2010r. po raz czwarty zdobyła w swojej historii mistrzostwo Anglii
po wspaniałym zwycięstwie 8:0 nad drużyną Wigan Athletic). Natomiast Drogba
został Królem Strzelców z dorobkiem 29 bramek wyprzedzając Wayne'a Rooneya. Klub
zakończył sezon 2009/10 z dorobkiem 103 bramek, stając się pierwszą drużyną w
Premier League, która przekroczyła barierę stu bramek, bijąc przy tym poprzedni
rekord należący do Manchesteru United z sezonu 1999/2000, który wynosił 97
trafień. Chelsea jest pierwszym klubem w historii, który wygrał w jednym sezonie
wszystkich sześć ligowych meczów z drużynami z "Wielkiej Czwórki" (Liverpool,
Manchester United i Arsenal). Po zdobyciu Mistrzostwa Anglii, po raz pierwszy w
historii sięgnęła po "Dublet", zwyciężając na Wembley w finale Pucharu Anglii z
ekipą Portsmouth 1:0.

W styczniu 2011 zespół zakupił za rekordową sumę (ok 60 mln euro) Fernando
Torresa z Liverpoolu. Po sezonie 2010/2011, gdy Chelsea zajęła drugie miejsce w
tabeli Premier League, tracąc 9 punktów do lidera i nie osiągnęła żadnych innych
sukcesów, Ancelotti został zwolniony z funkcji trenera.

W letnim okienku transferowym, klub poinformował również o zatrudnieniu nowego
trenera – André Villasa-Boasa. Były szkoleniowiec Porto miał pomóc Chelsea
ponownie sięgnąć po tytuł Mistrza Anglii. Jednak za kadencji Portugalczyka The
Blues nie byli w trakcie sezonu ani razu na podium. Portugalczyk postanowił
stawiać na młodzież, co doprowadziło do odsunięcia od zespołu Nicolasa Anelki i
Alexa (obaj opuścili klub w zimie). Postanowił także usadzić na ławce
rezerwowych kapitana klubu Johna Terry'ego, Didiera Drogbę i wicekapitana Franka
Lamparda. Po serii porażek i remisów, oraz po przegranym meczu z SSC Napoli w
ramach 1/8 finału Ligi Mistrzów pozycja Villasa-Boasa w Chelsea była zagrożona.
Niedługo później 4 marca 2012r. po przegranej 0:1 z West Bromwich Albion,
Portugalczyk został zwolniony z posady trenera.

Nowym szkoleniowcem Chelsea został dotychczasowy asystent, Roberto Di Matteo.
Pod wodzą Di Matteo Chelsea w jego pierwszym miesiącu pracy rozegrała 10
spotkań, z czego wygrała osiem, remis padł w meczu ligowym z Tottenhamem (0:0),
a jedyną porażką pod było spotkanie z Manchesterem City (2:1). Di Matteo
najpierw poprowadził klub do awansu do ćwierćfinału Ligi Mistrzów, gdzie jego
drużyna wygrała rewanż z Napoli (4:1) (poprzednie spotkanie klub przegrał
jeszcze za kadencji Villas-Boasa). Następnie Chelsea wygrała dwumecz w
ćwierćfinale z Benficą (1:0 i 2:1),a także półfinał z Barceloną (1:0) i 2:2).
Pod wodzą Włocha Chelsea była niepokonana w wygranych przez siebie rozgrywkach
Champions League, gdzie tylko raz zremisowała z Dumą Katalonii.

Tymczasowy trener doprowadził zespół do triumfu w Pucharze Anglii, gdzie w meczu
finałowym na Wembley The Blues pokonali Liverpool 2:1 (1:0). Pod jego wodzą
sięgnęli także po Puchar Europy, pokonując 19 maja 2012r. w finale Bayern
Monachium po rzutach karnych (4:3; regulaminowy czas gry – 1:1, dogrywka: 0:0).
Był to pierwszy triumf Chelsea w tych rozgrywkach.

12 sierpnia Chelsea straciła szansę na pierwsze trofeum w sezonie 2012/13, gdzie
przegrała o Tarczę Wspólnoty z Manchesterem City, zaś 31 sierpnia klub doznał
dotkliwej porażki w Superpucharze Europy z Atlético Madryt. W listopadzie
Chelsea wygrała zaledwie jeden mecz z pięciu rozegranych. Po przegranym meczu z
Juventusem (3:0) Chelsea odpadła z rozgrywek Ligi Mistrzów, w konsekwencji czego
21 listopada 2012 roku Di Matteo został zwolniony z funkcji trenera zespołu.

Jego następcą został Rafael Benítez, który pełnił rolę tymczasowego trenera.
Nowy trener wprowadził bardzo ofensywny styl gry. Jednymi z wysokich wygranych
za jego kadencji był mecz z Aston Villą (8:0), czy ostatni mecz grupowy Ligi
Mistrzów z FC Nordsjælland (6-1). Wcześniej jednak Chelsea przegrała mecz
finałowy Klubowych Mistrzostw Świata z Corinthians.

Hiszpański menedżer doprowadził klub do półfinału rozgrywek Pucharu Anglii, a
także do triumfu w finale Ligi Europejskiej. Benitez po sezonie za porozumieniem
stron rozstał się z klubem.

José Mourinho po nieudanym sezonie w Realu Madryt podpisał 4-letni kontrakt z
Chelsea F.C., portugalskiego trenera przedstawiono oficjalnie 3 czerwca 2013. 29
sierpnia londyński klub wylosowano w grupie E Ligi Mistrzów wraz z Schalke 04,
Basel i Steauą.

Rozgrywki ligowe Chelsea zaczęła od wygranej 2:0 nad Hull City. Kilka dni
później odbył się finał Superpucharu Europy, w którym Chelsea zmierzyła się z
Bayernem Monachium. Mecz zakończył się wynikiem 2:2 po dogrywce (wyrównującą
bramkę dla Bayernu zdobył w 120. minucie meczu Javi Martinez). W serii rzutów
karnych zwyciężyli Bawarczycy 5:4; decydującego rzutu karnego nie wykorzystał
Lukaku, który natychmiast został wypożyczony do Evertonu. W rozgrywkach Ligi
Mistrzów pierwszy mecz grupowy londyńczycy przegrali z Bazyleą 1:2 na własnym
boisku. Po niespodziewanej porażce w pierwszym meczu fazy grupowej Chelsea
awansowała do 1/8 finału z pozycji lidera.

18 marca po wygranej 2:0 nad Galatasaray londyńczycy awansowali do ćwierćfinału
Champions League, w którym wyeliminowali Paris Saint-Germain (1:3) i (2:0).
Jednak zmęczenie sezonem przełożyło się na słabsze wyniki. Przegrana z: Aston
Villą, Crystal Palace czy pierwsza porażka Mourinho na Stamford Bridge z
Sunderlandem sprawiły iż mistrzostwo Anglii zdobyli The Citizens. 22 kwietnia
drużyna zremisowała na wyjeździe z Atletico Madryt 0:0 w pierwszym meczu
półfinałowym Ligi Mistrzów. 30 kwietnia w rewanżu w Londynie "The Blues"
przegrali 1:3 (1:1) i odpadli z tych rozgrywek. Po dwumeczu z Los Colchoneros
media skrytykowały grę Chelsea, nazywając ją: Parkowanie autobusu we własnym
polu karnym. Taką samą opinię wyraził trener Liverpoolu - Brendan Rodgers,
ponieważ kilka dni wcześniej The Reds przegrali z londyńczykami 0:2 na Anfield
Road.

Głównym celem Mourinho w sezonie 2014/15 było odzyskanie mistrzowskiego tytułu,
a także walka o Ligę Mistrzów. 18 sierpnia Chelsea nowy sezon rozpoczęła od
wygranej nad Burnley 3-1. W kolejnych trzynastu spotkaniach The Blues nie
przegrali meczu w rozgrywkach Premier League. 27 stycznia Chelsea awansowała do
finału Pucharu Ligi Angielskiej, pokonując Liverpool 1:0 (2:1 w dwumeczu).
Wcześniej jednak klub stracił szansę na zdobycie Pucharu Anglii, po przegranym
2:4 meczu z Bradford City. 1 marca Chelsea wygrała Puchar Ligi, pokonując w
finale na Wembley Tottenham 2:0. Wielkim zaskoczeniem okazało się szybkie
odpadnięcie z Ligi Mistrzów gdzie Chelsea uległa w dwumeczu Paris Saint Germain.
3 maja po zwycięstwie ligowym nad Crystal Palace klub po raz piąty zdobył tytuł
mistrza Anglii. Chelsea tym samym odzyskała mistrzostwo po 5 latach. Wielki
udział przy zdobyciu mistrzowskiego tytułu mięli dwaj nowi piłkarze - Cesc
Fabregas (największa ilość asyst w ligowych rozgrywkach) i Diego Costa, który
zdobył 20 goli w pierwszym swoim sezonie. Kluczowym zawodnikiem okazał się także
Eden Hazard, który został wyróżniony mianem najlepszego piłkarza w Anglii za
sezon 2014/15.

2 sierpnia The Blues przegrali z Arsenalem o Tarczę Wspólnoty 0:1 i był to
pierwszy triumf Arsena Wengera nad Mourinho. Ligowe zmagania Chelsea rozpoczęła
nie najlepiej notując tylko jedno zwycięstwo w czterech pierwszych meczach. W
grudniu Jose Mourinho został zwolniony z pozycji trenera, a jego miejsce zajął
Guus Hiddink. W marcu 2016 roku klub poinformował, że po zakończeniu Mistrzostw
Europy 2016 drużynę obejmie Antonio Conte. Drużyna zmagania ligowe zakończyła
dopiero na 10. miejscu w tabeli, nie osiągając żadnych innych sukcesów.

Po rozegranych Mistrzostwach Europy przez reprezentację Włoch Antonio Conte
zasiadł na ławce trenerskiej Chelsea. Pierwszym wzmocnieniem w nowej erze został
napastnik Michy Batshuayi. Drugim piłkarzem, który zasilił szeregi Chelsea jest
N’Golo Kanté. Do drużyny wrócił David Luiz, a oprócz niego nowym nabytkiem
został Marcos Alonso i bramkarz Eduardo. W oficjalnym debiucie podopieczni Conte
odnieśli zwycięstwo w derbowym starciu z West Hamem 2:1. Następnie zespół
odniósł wygraną nad Watfordem i Burnley. Po złej passie: remisem ze Swansea oraz
porażkami z Liverpoolem (1:2) i Arsenalem (3:0), Conte zmienił ustawienie
drużyny z 4-1-4-1 na 3-4-3, co poskutkowało siedmioma wygranymi meczami ligowymi
z rzędu (w tym m.in. 3:0 z mistrzem Anglii - Leicester, 4:0 z Manchesterem
United, 5:0 z Evertonem, 2:1 z Tottenhamem).31 grudnia po zwycięstwie nad Stoke
City, The Blues odnieśli 13 kolejne zwycięstwo, ustanawiając tym samym klubowy
rekord.

Najwybitniejsi piłkarze w historii Chelsea, umieszczeni w galerii sław
londyńskiego klubu. Należy do niej 46 byłych zawodników, wśród podanych sław aż
czterech grało i trenowało zespół z zachodniego Londynu (David Webb, Ruud
Gullit, Gianluca Vialli, Roberto Di Matteo).

Obecnie funkcję trenera rezerw pełni Dermot Drummy, zaś akademią zajmuje się
Adrian Viveash. Rezerwy występują w lidze rezerw i w sezonie 2010/2011 wygrały
te rozgrywki. Drużyna rezerw rozgrywa mecze w Cobham.

Chelsea rozgrywa swoje mecze na stadionie Stamford Bridge, mieszczącym 41 841
widzów, w którego skład wchodzą dwupiętrowa trybuna północna im. Matthew
Hardinga, dwupiętrowa trybuna północna "Shed End", trzypoziomowa "East Stand"
oraz najnowsza i największa "West Stand". Obiekt Stamford Bridge wchodzi w skład
multipleksu Chelsea Village, który obejmuje również m.in. dwa czterogwiazdkowe
hotele, pięć restauracji, sale bankietowe i konferencyjne, kluby nocne,
podziemny parking. Nazwa Stamford Bridge oznacza "most nad Stamford" i odnosi
się do potoku Stamford, który kiedyś płynął w okolicy.

Na tym stadionie zawodnicy Chelsea pobili ligowy rekord 86 meczów u siebie bez
porażki – od lutego 2004 r. do 26 października 2008 r., kiedy Liverpool pokonał
Chelsea 1:0 po samobójczym golu José Bosingwy. Przez ten czas londyński klub
prowadziło czterech trenerów: Claudio Ranieri, Jose Mourinho, Avram Grant i Luiz
Felipe Scolari.

Od pierwszego spotkania rozegranego w 1905 piłkarze Chelsea występowali w
niebieskich koszulkach, na przełomie lat zmieniał się jedynie ich odcień oraz
barwy spodenek i getrów. Pierwszym strojem była niebieska koszulka o odcieniu
jaśniejszym niż obecnie, natomiast spodenki były białe, a getry granatowe. W
1912 koszulki zmieniły kolor na ciemnoniebieski, tzw. royal blue. Kiedy na
początku lat 60. szkoleniowcem został Tommy Docherty, wprowadzono
ciemnoniebieskie spodenki i białe getry. Wyjazdowym kolorem "The Blues" od
początku istnienia klubu był żółty albo biały, chociaż często zdarzały się
odstępstwa. W półfinale Pucharu Anglii w 1967 drużyna wystąpiła w czarnych
spodenkach i koszulkach w czarno-granatowe pasy. Z kolei w latach 1985-1986 i
1988-1989 piłkarze londyńskiego klubu grali na wyjeździe ubrani na czerwono, a w
latach 1986-1987 na seledynowo. Od 2004 wśród wyjazdowych strojów pojawił się
także czarny.

Przez lata stroje dostarczała firma Umbro. W 2005 władze Chelsea zdecydowały się
na zerwanie umowy i podpisanie ośmioletniego kontraktu z Adidasem.

Pierwszym sponsorem Chelsea były linie lotnicze Gulf Air (sezon 1983/1984).
Kolejnymi sponsorami byli: producent żywności Grange Farms, producent herbaty
Bai Lin i włoski koncern Simod, a od 1989 firma komputerowa Commodore
International. W latach 1995–1997 nowym sponsorem została firma produkująca piwo
Coors, następnie producent szyb samochodowych Autoglass (1997–2001) i linie
lotnicze Emirates (2001–2005). W latach 2006-2008 na koszulkach Chelsea widniało
logo Samsung Mobile, a do 2015 nadrukiem był jedynie Samsung. Od sezonu
2015/2016 do 2020 na koszulkach znajduje się logo firmy oponiarskiej Yokohama.

W marcu 1972 roku hymn Chelsea zajął 5. miejsce na popularnej liście przebojów
(UK Singles Chart) i od tego momentu obok hymnu Liverpoolu jest najlepiej
rozpoznawalnym hymnem klubowym w Anglii. W pierwotnej wersji hymnu śpiewali go
ówcześni piłkarze Chelsea[potrzebny przypis].

W 2015 roku Chelsea podpisało pięcioletnią umowę sponsorską z japońskim
producentem opon - Yokohama o wartości 40 mln GBP rocznie. To druga najbardziej
lukratywna umowa w lidze po Manchesterze United. Umowa z Samsungiem z 2010 roku
była warta 18 mln GBP rocznie, a pierwotna 10 mln GBP. W 2013 roku CFC zawarło
10 letnią umowę z Adidasem o wartości 300 mln GBP, poprzednia umowa z niemieckim
gigantem była warta 100 mln GBP.



https://pl.wikipedia.org/wiki/Wo%C5%82y%C5%84

Wołyń (ukr. Волинь) – kraina historyczna w dorzeczu górnego Bugu oraz dopływów
Dniepru: Prypeci, Styru, Horynia i Słuczy, obecnie część Ukrainy – obwody
wołyński i rówieński, zachodnia część żytomierskiego oraz północne części
tarnopolskiego i chmielnickiego.

Według Jana Długosza nazwa pochodzi od zamku Wołyń nad Bugiem (obecnie Gródek
koło Hrubieszowa). Według Nestora nazwa wywodzi się od plemienia słowiańskiego
Wołynian. Patronem Wołynia jest św. Jacek.

Główne miasta: Łuck, Kowel, Dubno, Równe, Krzemieniec, Nowogród Wołyński,
Włodzimierz Wołyński, Ostróg, Owrucz, Zasław, Starokonstantynów.

W części północnej znajduje się Polesie Wołyńskie, natomiast w części
południowej właściwy Wołyń. Granica przebiega wzdłuż linii
Luboml-Kowel-Równe-Korzec.

Większa część Wołynia leży w dorzeczu Morza Czarnego za pośrednictwem Prypeci.
Niewielka część znajduje się w dorzeczu Morza Bałtyckiego za pośrednictwem Bugu,
który stanowi zachodnią granicę Wołynia.

W okresie Neolitu na terenie Wołynia pojawiła się kultura pucharów lejkowatych,
a po niej kultura amfor kulistych. W epoce brązu – kultura strzyżowska. W epoce
żelaza południe Wołynia znajdowało się w orbicie wpływów kultury celtyckiej
promieniującej z obszaru łuku Karpat (Kotynowie, Peucyni). Rdzeń terytorialny
tych ziem zamieszkany był przez Neurów budowniczych grodów na bagnach
prypeckich. W czasach rzymskich południowe i zachodnie kresy Wołynia zasiedlili
germańscy Goci i ich pobratymcy.

We wczesnym średniowieczu zamieszkany przez słowiańskie plemiona Bużan i
Dulebów. Po podziale dzielnicowym Rusi Kijowskiej od 1199 roku na ziemiach
Wołynia istniało księstwo włodzimierskie ze stolicą we Włodzimierzu (ob.
Włodzimierz Wołyński). Najwybitniejszym jego władcą, w latach 1201–1264, był
Daniel Halicki (od roku 1253 król Rusi), który doprowadził do połączenia
księstwa włodzimierskiego z księstwem halickim tworząc Ruś Halicko-Wołyńską.

Po najazdach mongolskich 1240–1241, Wołyń stał się terenem postępującej
rywalizacji polsko-litewskiej. Ostatecznie został podzielony między Królestwo
Polskie i Wielkim Księstwem Litewskim. Włodzimierz został zajęty w 1366 przez
króla Kazimierza Wielkiego. W 1375 została powołana rzymskokatolicka diecezja
włodzimierska, a ok. 1404 diecezja łucka. Obie diecezje połączono w roku 1425. W
1429 w Łucku odbył się zjazd monarchów europejskich.

W 1566 zostało utworzone województwo wołyńskie ze stolicą w Łucku. Od 1569 na
mocy unii lubelskiej Wołyń został przyłączony w całości przez króla Zygmunta II
Augusta do Korony Królestwa Polskiego. Obejmował tereny województwa wołyńskiego
oraz część kijowskiego prowincji małopolskiej. W czasie powstania kozackiego
Bohdana Chmielnickiego najdalej na zachód wysunięty teren penetracji kozackiej.
W 1651 doszło tu do zwycięskiej dla wojsk Rzeczypospolitej bitwy pod
Beresteczkiem.

Z Wołynia wywodziły się polskie rody magnackie: Ostrogscy, Zasławscy, Zbarascy,
Czartoryscy, Wiśniowieccy, Koreccy, Wielhorscy, Czetwertyńscy, Woronieccy.

W 1772 w wyniku I rozbioru Polski południowy fragment znalazł się w granicach
Austrii. Po II rozbiorze podzielony nową granicą między Rzecząpospolitą a
Cesarstwem Rosyjskim. Pozostała część w granicach Rosji po III rozbiorze w 1795,
jako gubernia wołyńska ze stolicą w Żytomierzu.

W 1805 Tadeusz Czacki założył w Krzemieńcu na południowym Wołyniu Liceum
Krzemienieckie – jedno z najsłynniejszych i najbardziej zasłużonych polskich
liceów. W 1809 także w Krzemieńcu przyszedł na świat Juliusz Słowacki.

Wielkim ciosem dla polskości Wołynia były represje jakie spadły na polską
ludność po powstaniach: listopadowym i styczniowym. Rząd Rosji zamknął polskie
szkoły, klasztory, parafie i zmuszał katolików do konwersji na prawosławie.
Nastąpiło wynarodowienie dziesiątków tysięcy polskich rodzin. W 1839 roku rząd
rosyjski zlikwidował Diecezję łucką ze strukturami Kościoła unickiego, którego
wyznawcy i parafie zostali przejęci przez Rosyjski Kościół Prawosławny.

W okresie I wojny światowej w latach 1915–1916 na terenie Wołynia toczyły się
ciężkie walki pozycyjne. Uczestniczyły w nich I, II i III Brygada Legionów
Polskich, m.in. pod Kostiuchnówką.

Po zakończeniu I wojny światowej zachodnia część Wołynia na mocy Traktatu
Ryskiego z 18 marca 1921 została prawnie przyłączona do Polski, lecz faktycznie
należał do RP od maja 1919. Administrowany był przez Zarząd Cywilny Ziem
Wschodnich do czasu utworzenia odrębnego województwa wołyńskiego ze stolicą w
Łucku co nastąpiło w 1921. Powstałe wówczas województwo istniało do końca II RP.
Wschodnia część Wołynia pozostała w ZSRR, gdzie w 1923 utworzono trzy wołyńskie
okręgi: korosteński, nowogrodzki, szepetowski.

Dominującą ludnością w województwie byli Ukraińcy, stanowiący ponad 2/3
ludności. Wołyń w latach 20. i 30. XX wieku zamieszkiwany był w 70% przez
Ukraińców. Byli oni przeważnie rolnikami, 87% ludności mieszkało na wsi.
Województwo było jednak ogromnie zacofane cywilizacyjne, co wynikało z
uprzedniej polityki rosyjskiej. Np. prawie 70% ludności stanowili analfabeci,
rolnictwo można porównać jedynie z poleskim. W latach 20. istniała jeszcze
trójpolówka. Brak było sieci szkolnej, drogowej, szpitali. Z wolna jednak
sytuacja ulegała poprawie. Liczba analfabetów w 1931 r. spadła o 20%. Z punktu
widzenia państwa Wołyń posiadał duże znaczenie strategiczne (z punktu widzenia
militarnego, w tym możliwości mobilizacyjnych).

Kwestia ukraińska na Wołyniu była bardzo mocno powiązana z sytuacją wewnętrzną w
ZSRR i jego polityką ukraińską. W 1920 roku powołano w Pradze Ukraińską
Organizację Wojskową, do której należało dokonywanie ataków o charakterze
terrorystycznym na obszarze Polski i Związku Radzieckiego z głównym zamierzeniem
odzyskania niepodległości. Najbardziej spektakularnymi akcjami UWO były próby
zabicia Józefa Piłsudskiego w 1921 czy prezydenta Stanisława Wojciechowskiego w
1924. W 1929 roku UWO zostało formalnie przyłączone jako autonomiczne ramię
zbrojne do nowo powstałej nielegalnie działającej Organizacji Ukraińskich
Nacjonalistów, ukierunkowanej na utworzenie niepodległego państwa Ukraińskiego
od Małopolski po Don. Przeciwnikiem politycznym OUN-u było Ukraińskie
Zjednoczenie Narodowo-Demokratyczne, które było największym ukraińskim legalnie
działającym ugrupowaniem politycznym w II Rzeczypospolitej i opowiadało się za
współpracą z Polską.

Konieczne jest rozróżnienie podejścia władz polskich i podejścia samych
Ukraińców do kwestii niepodległości w Galicji i na Wołyniu. Ukraińcy mieszkający
na terenie Galicji byli w znacznej mierze grekokatolikami, a kościół
greckokatolicki był jednym z podstawowych czynników kształtujących ich
świadomość narodową. Możliwe tu było również powstawanie struktur narodowych, co
zaowocowało w latach 1918–1919 powstaniem Zachodnioukraińskiej Republiki
Ludowej, która upadła po kilku miesiącach krwawych walk z państwem polskim,
rozbudzając jednak wśród młodego pokolenia Ukraińców pragnienie niepodległości.

Na Wołyniu stosunki między Polakami i Ukraińcami przynajmniej początkowo po I
wojnie światowej nie były tak zantagonizowane, gdyż nacje te w równym stopniu
były uciskane przez zaborcę, a władzom rosyjskim nie zależało na rozbudzaniu
świadomości ukraińskiej. Realizowano politykę wynaradawiania czego przejawem
jest wyniszczenie kościoła unickiego i krzewienie wiary prawosławnej. W okresie
międzywojennym władze polskie starały się podtrzymywać i pogłębiać te wszystkie
różnice, aby zapobiec przenikaniu idei narodowych z Małopolski (Galicji) na
Wołyń i Polesie. Przejawiało się to istnieniem tzw. kordonu sokalskiego,
przebiegającego wzdłuż dawnej granicy austriacko-rosyjskiej. Na północ od tej
linii nie mogły działać istniejące na innych terenach Polski ukraińskie
organizacje polityczne, kulturalno-oświatowe i gospodarcze. Dodatkowo w latach
1921–1923 na terenie Wołynia przeprowadzono kolonizację za pomocą osadników
wojskowych (w całym okresie międzywojennym na Kresach powstało w ten sposób 7,9
tys. osad, do których należało 130 tysięcy ha ziemi). Nadziały ziemi dokonywane
na rzecz Polaków nie spotkały się rzecz jasna z aprobatą ludności ukraińskiej.

Bardzo istotną postacią w kreowaniu polskiej polityki względem Ukraińców był
dwukrotny wojewoda wołyński Henryk Józewski. Od końca sierpnia 1927 r. szef
Gabinetu Prezesa Rady Ministrów Józefa Piłsudskiego, w grudniu 1928 roku został
mianowany wojewodą wołyńskim. W grudniu 1929 r. został ministrem spraw
wewnętrznych w rządzie Kazimierza Bartla, a następnie Walerego Sławka. W 1930 r.
objął po raz drugi stanowisko wojewody wołyńskiego. Na Wołyniu prowadził
politykę doprowadzenia do zgodnego współżycia Polaków i Ukraińców. Uważał, że
ośrodkiem porozumienia powinien stać się właśnie Wołyń. Twierdził, że ukraiński
ruch narodowy musi stanąć przed alternatywą wyboru między Polską a ZSRR. Był
zwolennikiem rozwoju samorządu lokalnego w oparciu o urzędników ukraińskich i
koncentrował się na zwiększeniu ukraińskich uprawnień w dziedzinie samorządu. W
oświacie, w szkołach dwujęzycznych (tzw. utrakwistycznych) wprowadzono jako
obowiązkowy język ukraiński. Popierał również rozbudowywanie ukraińskich i
polsko-ukraińskich organizacji społecznych, takich jak Wołyńskie Zjednoczenie
Ukraińskie, ukraińska partia polityczna, założona w 1931 na Wołyniu. Ukraińcy
zrzeszeni w tej organizacji wierzyli, że dzięki dobrym układom z rządem
sanacyjnym mogą uzyskać znaczną autonomię lub też w przyszłości niepodległość
Ukrainy. Wpływ tej partii był jednak niewielki, ograniczał się do terytorium
Wołynia, partia ta funkcjonowała praktycznie tylko dzięki rządowemu poparciu.
Wśród współpracowników Józewskiego znaleźli się liczni działacze państwowi URL
(m.in. były adiutant Petlury, Stepan Skrypnyk). Jednocześnie był przy tym
przeciwny rozszerzaniu wpływów i działalności niektórych ukraińskich organizacji
politycznych i społecznych (np. Proswity) z Galicji na Wołyń. Po śmierci
Piłsudskiego pozycja Józewskiego na Wołyniu zaczęła słabnąć. Jego przeciwnicy
zarzucali mu, że zbytnio faworyzuje Ukraińców. W kwietniu 1938 został odwołany
ze stanowiska wojewody wołyńskiego. Eksperyment wołyński Józewskiego był
największą, najbardziej konsekwentną i kompleksową próbą rozwiązania kwestii
ukraińskiej w II Rzeczypospolitej.

Na jego miejsce mianowano 13 kwietnia 1938 roku Aleksandra Hauke-Nowaka, byłego
wojewodę łódzkiego, który był protegowanym marszałka Edwarda Śmigłego-Rydza.
Jego nominacja związana była ze zmianą polityki wobec Ukraińców dokonaną przez
obóz sanacyjny (utworzenie Obozu Zjednoczenia Narodowego i próba zbliżenia do
środowisk i haseł endecji). W kwietniu 1938, na Wołyniu rozpoczęły się represje
skierowane przeciw ludności ukraińskiej (m.in. przymusowa akcja konwersji na
rzymski katolicyzm), wielu ukraińskich działaczy było więzionych w obozie w
Berezie Kartuskiej. Nowak wojewodą był do czasu wybuchu II wojny światowej, a po
jej wybuchu sytuacja na Wołyniu zmieniła się diametralnie.

Łuck był ważnym ośrodkiem kulturalnym i oświatowym: istniały tam dwa zawodowe
teatry: polski i ukraiński, dwa gimnazja, muzeum, biblioteka. W 1937 r. powstało
Wołyńskie Towarzystwo Przyjaciół Nauk. W Krzemieńcu od 1920 istniało znane
Liceum Krzemienieckie z osobnym statutem i osobowością prawną (założone w 1805 i
zlikwidowane przez władze rosyjskie po powstaniu listopadowym).

Największymi miastami Wołynia w granicach II RP w 1931 były kolejno Równe, Łuck,
Kowel, Włodzimierz, Krzemieniec, Ostróg i Dubno.

Po agresji wojsk ZSRR z 17 września 1939 Wołyń włączono do Ukraińskiej SRR
(utworzono obwody: łucki i rówieński). W lutym, kwietniu i czerwcu 1940 miały
miejsce masowe wywózki ludności polskiej i uznawanej przez komunistów za
niebezpieczną klasowo na Syberię. Na mocy umów między III Rzeszą a ZSRR ludność
niemiecką wysiedlono do Rzeszy.

Po ataku III Rzeszy na ZSRR w roku 1941 Wołyń został zajęty przez wojska
niemieckie. Niemcy wraz z kolaborantami ukraińskimi wymordowali ok. 150 tysięcy
Żydów. W Równem ustanowiono stolicę Komisariatu Rzeszy „Ukraina”. Region stał
się terenem aktywnej działalności OUN i UPA, dążących do utworzenia państwa
ukraińskiego pod protektoratem Niemiec. Dążenia te były bezskuteczne, gdyż
Niemcy kwestię ukraińską traktowali instrumentalnie. Dążąc do utworzenia
jednolitego etnicznie regionu nacjonaliści ukraińscy przy bierności Niemców
przystąpili do eksterminacji ludności polskiej. Od lutego 1943 do stycznia 1944
– ze szczególnym nasileniem w lecie 1943 – dochodziło do czystek etnicznych,
czyli zorganizowanego ludobójstwa na ludności polskiej – wymordowano ok. 50–60
tys. Polaków (zob. rzeź wołyńska).

Na Wołyniu istniały zorganizowane struktury Polskiego Państwa Podziemnego:
Okręgowa Delegatura Rządu RP na Kraj, i Armia Krajowa (SZP-ZWZ-AK).
Najsilniejszym związkiem taktycznym AK była 27 Wołyńska Dywizja Piechoty, która
wspierała samoobronę organizowaną przez ludność polskich miejscowości broniącą
się przed terrorem UPA. Wiosną 1944 r. 27 WDP wystąpiła jako zwarta jednostka
(ok. 8 tys. żołnierzy) i walcząc z Niemcami i nacjonalistami ukraińskimi dotarła
na Lubelszczyznę. Działała również radziecka partyzantka.

Od 1945 Wołyń znajdował się w granicach Ukraińskiej Socjalistycznej Republiki
Radzieckiej – części składowej ZSRR. Po II wojnie światowej ocaleni Polacy (ok.
200 tysięcy) zostali wysiedleni przez sowieckie władze ukraińskie, głównie na
Śląsk i Ziemie Odzyskane. Na ich miejsce osadzano ludność ukraińską wysiedlaną z
terenów wschodnich województw RP: rzeszowskiego i lubelskiego, a także ze
wschodniej i centralnej Ukrainy. Czesi natomiast w większości repatriowali się
do Czechosłowacji. Ukraińcy mieli nadzieję na administracyjne przyłączenie do
Wołynia południowych rejonów dawnego województwa poleskiego z Brześciem, co
jednak nie nastąpiło.

Od 1991 w niepodległej Ukrainie. Obszar przedwojennego województwa wołyńskiego
obejmuje obecnie dwa obwody: wołyński ze stolicą w Łucku i rówieński ze stolicą
w Równem, oraz część tarnopolskiego (Krzemieniec). Z geograficznego punktu
widzenia, oprócz Wołynia właściwego obejmują one również południowy skraj
Polesia. Wschodnia część Wołynia (przed II wojną światową w granicach ZSRR)
należy natomiast do obwodów żytomierskiego i chmielnickiego. Tam też dotrwała do
dzisiejszych czasów znaczna mniejszość polska.



https://pl.wikipedia.org/wiki/Sami_Khedira

Sami Khedira (arab. سامي خضيرة; ur. 4 kwietnia 1987 roku w Stuttgarcie) –
niemiecki piłkarz pochodzenia tunezyjskiego, występujący na na pozycji pomocnika
we włoskim klubie Juventus oraz w reprezentacji Niemiec.

Khedira piłkarską karierę rozpoczynał w juniorach VfB Stuttgart, następnie
trafiając do małego klubu TV Oeffingen. W 2004 roku wrócił do VfB, lecz ze
względu na młody wiek, został przesunięty do rezerw tego klubu, który swoje
spotkania rozgrywał w Regionallidze Południowej.

W 2006 roku trener pierwszego zespołu, Armin Veh, przesunął Khedirę do
pierwszoligowej drużyny i 1 października tego samego roku, zawodnik zadebiutował
w Bundeslidze w zremisowanym 2-2 meczu z Herthą BSC Berlin. Natomiast już w
swoim czwartym spotkaniu, 29 października, zdobył 2 gole w meczu z Schalke 04, a
VfB wygrało 3-0. 29 stycznia 2007 roku, zawodnik podpisał swój pierwszy
profesjonalny kontrakt do czerwca 2009 roku. W całym sezonie 2006/2007 wystąpił
w 22 meczach i zdobył 4 gole. Był jednym z ważniejszych rezerwowych drużyny,
która sięgnęła po pierwszy od 15 lat tytuł mistrza Niemiec. Wystąpił także w
przegranym 2-3 finale Pucharu Niemiec z 1. FC Nürnberg.

Fantastyczny występ na mistrzostwach świata w 2010 w RPA spowodował wielkie
zainteresowanie ze strony europejskich gigantów. Najlepszą ofertę przedstawił
Real Madryt, który za 13,8 mln euro pozyskał niemieckiego pomocnika. 30 lipca
2010 roku, Stuttgart za pomocą swojej oficjalnej strony potwierdził transfer do
Realu Madryt. W debiutanckim sezonie, młody zawodnik rozegrał 40 oficjalnych
spotkań, walnie przyczyniając się do zdobycia Pucharu Hiszpanii. 18 października
2011 roku w meczu z Olympique Lyon, strzelił swoją pierwszą bramkę dla Realu w
Lidze Mistrzów. Na swoją pierwszą ligową bramkę w barwach Królewskich musiał
czekać do 4 marca 2012 roku, trafiając do siatki Espanyolu Barcelona. Los
Blancos wygrali to spotkanie 5-0, a Niemiec strzelił drugiego z goli. Świetna
postawa Samiego, była kluczem do zdobycia przez Real długo wyczekiwanego
Mistrzostwa Hiszpanii. Sezon 2012/13 rozpoczął się dla zawodników Królewskich
wyśmienicie, gdyż zdobyli oni Superpuchar Hiszpanii, pokonując w dwumeczu FC
Barcelonę.

W 2015 ogłosił ze pod koniec sezonu 2014/15 odejdzie z drużyny Los Blancos. 9
czerwca 2015 podpisał 4-letni kontrakt z Juventusem, który zaczął obowiązywać od
1 lipca 2015.

W swojej karierze Khedira rozegrał 25 spotkań w młodzieżowych reprezentacjach
Niemiec w różnych kategoriach wiekowych. W 2009 roku otrzymał powołanie na
mistrzostwa Europy U-21. Wraz z narodową reprezentacją zdobył złoty medal,
pokonując w finale Anglię 4-0.

W seniorskiej reprezentacji zadebiutował 5 października 2009 roku z RPA. Na
boisko wszedł w 73. minucie zmieniając Simona Rolfesa. Wspaniałe występy w
sezonie 2009/10 spowodowały, że Joachim Löw powołał go na afrykański mundial.
Niemcy okazali się rewelacją turnieju, zdobywając brązowy medal, a Khedira
strzelił zwycięską bramkę w meczu o 3. miejsce.

Sezon 2011/12 w barwach Realu był bardzo dobry w wykonaniu Khediry, toteż o
miejsce w pierwszym składzie podczas EURO 2012 mógł być spokojny. Sami
znakomicie spisywał się na polsko-ukraińskich boiskach, będąc jednym z
najlepszym zawodników swojej reprezentacji. Jego bramka w 1/4 finału z Grecją
była jedną z najpiękniejszych w całym turnieju. Niemcy swoją przygodę z EURO
zakończyli w 1/2 finału, przegrywając 1-2 z Włochami. Ostatecznie zdobyli
brązowe medale, a Khedira został wybrany do Drużyny Marzeń.

1(Superpuchar krajowy), (Puchar Ligi Niemieckiej) 2(Superpuchar Europy, Klubowe
Mistrzostwa Świata)

Sami Khedira urodził się w rodzinie emigranta z Tunezji i rodowitej Niemki,
którzy poznali się kilka lat wcześniej w arabskim kurorcie na tunezyjskiej
północy o nazwie Hammamet. Ma dwóch braci. Jeden z nich, Rani, także został
piłkarzem i juniorskim reprezentantem Niemiec.

Po ukończeniu szkoły średniej Sami Khedira przez pół roku odbywał praktykę w
zawodzie urzędnika przemysłowego. Gdy pierwszy zespół VfB przejął Rainer Adrion,
młody piłkarz powrócił na boisko. Narzeczoną piłkarza była niemiecka modelka
Lena Gercke.



https://pl.wikipedia.org/wiki/Donald_Trump

Donald John Trump (wym. /ˈdɒnəld dʒɒn trʌmp/ ( odsłuchaj), ur. 14 czerwca 1946 w
Nowym Jorku) – amerykański przedsiębiorca, osobowość telewizyjna i polityk, 45.
prezydent Stanów Zjednoczonych z ramienia Partii Republikańskiej.

Urodzony i wychowany w Queens w Nowym Jorku, w 1968 otrzymał dyplom z ekonomii
na Wharton School of Business. W 1971 przejął rodzinną firmę Elizabeth Trump &
Son, zmieniając później jej nazwę na The Trump Organization. Podczas swojej
kariery biznesowej, Donald Trump wybudował, wyremontował oraz zarządzał licznymi
nieruchomościami komercyjnymi i mieszkaniowymi, hotelami, kasynami i polami
golfowymi. W latach 1996–2015 był właścicielem konkursów Miss Universe, Miss USA
i Miss Teen USA. W latach 2004–2015 był gospodarzem programu telewizyjnego The
Apprentice, emitowanego na kanale NBC. W 2015 Trump znalazł się na 72. miejscu
najbardziej wpływowych ludzi świata, z kolei w 2016 – z majątkiem wartym 4,5
miliarda dolarów został sklasyfikowany na na 324. miejscu listy najbogatszych
ludzi świata dwutygodnika Forbes.

Rozważał swą kandydaturę w wyborach prezydenckich w 1988, 2004 i 2012, jednak
ostatecznie nie podejmował decyzji o udziale. W wyborach w 2000 ubiegał się o
funkcję prezydenta Stanów Zjednoczonych z ramienia Partii Reform, wycofał się
jednak na etapie prawyborów partyjnych. W czerwcu 2015 ogłosił swoją kandydaturę
w wyborach prezydenckich w 2016. Zdobył najwięcej głosów powszechnych i głosów
delegatów w prawyborach Partii Republikańskiej i oficjalnie uzyskał nominację
tej partii na kandydata na prezydenta Stanów Zjednoczonych, a Mike Pence na
kandydata na wiceprezydenta Stanów Zjednoczonych.

Jego ostatni oponenci partyjni zawiesili swoje kampanie w maju 2016, w wyniku
czego w lipcu Donald Trump uzyskał oficjalną nominację Partii Republikańskiej na
stanowisko prezydenta USA, natomiast Mike Pence został nominowany na stanowisko
wiceprezydenta USA. Kampania prezydencka Donalda Trumpa spotkała się z
niespotykanym zainteresowaniem mediów oraz międzynarodową uwagą. Wiele jego
wypowiedzi w wywiadach, mediach społecznościowych i na wiecach wyborczych
odbierane było jako kontrowersyjne lub fałszywe. W 2016 Trump został ogłoszony
Człowiekiem Roku tygodnika Time.

W swoim programie wyborczym Donald Trump zakładał renegocjację stosunków
chińsko-amerykańskich oraz umów o wolnym handlu, takich jak NAFTA, czy
Partnerstwo Transpacyficzne. Opowiadał się także za zaostrzeniem prawa
imigracyjnego (wraz z budową muru na granicy amerykańsko-meksykańskiej) oraz
znaczącym obniżeniem podatków. Trump krytycznie wypowiadał się na temat NATO
twierdząc, że pakt ten jest niekorzystny dla Stanów Zjednoczonych. Podkreślał
swoje pozytywne opinie na temat prezydenta Rosji, Władimira Putina, a także
wskazywał na potrzebę współpracy USA z Rosją przeciwko Państwu Islamskiemu.

8 listopada 2016 Donald Trump wygrał wybory prezydenckie, pokonując kandydatkę
Partii Demokratycznej, Hillary Clinton. Urząd objął 20 stycznia 2017. Jest
najstarszą i najbogatszą osobą w historii sprawującą urząd prezydenta Stanów
Zjednoczonych, ponadto jest pierwszą osobą na tym stanowisku, która nie odbyła
wcześniej służby wojskowej lub pracy w rządzie, a także piątą osobą wybraną na
to stanowisko, która nie uzyskała największej liczby głosów w głosowaniu
powszechnym.

Wszyscy dziadkowie Donalda Trumpa pochodzą z Europy. Posiada niemieckie,
szkockie i szwedzkie korzenie. W 1885 jego dziadek, Friedrich Drumpf, mając 16
lat, wyemigrował z położonej w południowo-zachodnich Niemczech wsi Kallstadt do
Stanów Zjednoczonych. W USA w podaniu do władz migracyjnych swoje nazwisko
zapisał w postaci Trumpf (w późniejszych latach zaczął używać zanglicyzowanej
formy Trump, zmienił także imię na Frederick). Początkowo pracował w Nowym Jorku
jako golibroda, następnie po wybuchu gorączki złota nad Klondike otworzył na
północy kraju dwa lokale gastronomiczno-hotelarskie, których klientami byli
poszukiwacze złota. W 1901 podczas odwiedzin ojczyzny poślubił poznaną wtedy
mieszkankę Bawarii Elizabeth Christ, z którą niedługo później wrócił do Stanów.
Jednak kobieta tęskniła za Niemcami i z tego powodu Frederick Trump w 1905
starał się o możliwość ponownego nadania obywatelstwa i osiedlenia się w
Bawarii, jednak jego podanie zostało odrzucone przez bawarskie władze z powodu
wcześniejszego wyjazdu na emigrację przed odbyciem służby wojskowej i bez
dotrzymania obowiązku wymeldowania się. W tym samym roku w Queens przyszedł na
świat ich syn Fred Trump, ojciec Donalda, który odziedziczony po zmarłym w 1918
na grypę hiszpankę Fredericku, warty w przeliczeniu około 582 tysiące dolarów,
majątek zainwestował wraz z matką w nieruchomości w Nowym Jorku. Dorobił się
przy tym majątku wycenianego w chwili jego śmierci w 1999 na 250–300 milionów
dolarów. Fred Trump w 1936 ożenił się z imigrantką ze Szkocji Mary Anne MacLeod,
z którą miał pięcioro dzieci: Donalda, Roberta, Freda Jr., Maryanne oraz
Elizabeth.

Stryjem (bratem ojca) Donalda Trumpa był John G. Trump – profesor na
Massachusetts Institute of Technology w latach 1936–1973. Uczestniczył w
badaniach nad radarem dla Aliantów w czasie II wojny światowej, pomógł
zaprojektować nowoczesne aparaty rentgenowskie, a w 1943 Federalne Biuro Śledcze
poprosiło go o przestudiowanie notatek i sprzętu Nikoli Tesli, po tym jak ten
zmarł w nowojorskim hotelu.

Donald Trump urodził się 14 czerwca 1946 w sąsiedztwie Jamaica Estates, w
nowojorskim Queens. Dorastał z dwiema starszymi siostrami, Maryanne i Elizabeth,
starszym bratem Fredem Jr. oraz młodszym bratem Robertem. Fred Trump Jr. zmarł w
1981 z przyczyn związanych z alkoholizmem. Sam Donald Trump przyznał, że po
śmierci brata postanowił nigdy nie zażywać alkoholu i papierosów.

Donald Trump dorastał w dwupiętrowym domu zbudowanym w stylu angielskiego
renesansu w bogatszej części Queens. Chodził do prywatnej szkoły The Kew-Forest
School. Z powodu problemów wychowawczych został z niej usunięty w wieku 13 lat i
przeniesiony do szkoły wojskowej New York Military Academy, gdzie dokończył
edukację podstawową oraz średnią. W czasie ostatnich lat nauki brał udział w
defiladach wojskowych i otrzymał rangę kapitana.

Od sierpnia 1964 przez dwa lata studiował na Fordham University na Bronksie.
Potem przeniósł się na University of Pennsylvania, do szkoły zarządzania Wharton
School of Finance and Commerce w Filadelfii. Była to jedna z nielicznych
amerykańskich szkół oferujących wykształcenie licencjackie w zakresie
zarządzania nieruchomościami. W czasie studiów pracował w rodzinnej firmie
Elizabeth Trump & Son, założonej przez jego babkę, Elizabeth Christ Trump, i
nazwanej jej imieniem. Studia ukończył w maju 1968 z tytułem Bachelor of Science
z ekonomii.

Donald Trump uniknął poboru na wojnę w Wietnamie. Będąc w college'u w latach
1964–1968, czterokrotnie otrzymał odroczenie. W 1966 został uznany za
niezdolnego do służby na podstawie badania lekarskiego, a w 1968 na krótko
został uznany za zdolnego do służby przez komisję poborową, ale w październiku
otrzymał odroczenie 1-Y. W wywiadzie w 2015 Donald Trump powiedział, że w czasie
wojny cierpiał na ostrogę piętową i to miało być powodem zwolnienia go ze
służby. W grudniu 1969, gdy odbywał się pobór na zasadzie loterii, Donald Trump
wylosował wysoki numer, dzięki czemu również uniknął poboru.

Wszystkie przedsięwzięcia biznesowe Donalda Trumpa realizowane są w ramach The
Trump Organization. Przedsiębiorstwo to pozostaje własnością rodziny, a w
zarządzie firmy zasiadają dzieci Donalda Trumpa z pierwszego małżeństwa: Ivanka,
Donald Jr. i Eric. Za jej pośrednictwem Donald Trump prowadzi interesy związane
z nieruchomościami w blisko 20 krajach świata, wśród nich obecne są zarówno
hotele, wchodzące w skład międzynarodowej sieci Trump International Hotel and
Tower, m.in.: w Nowym Jorku, Chicago, Honolulu, Las Vegas, Toronto, Vancouver i
Panamie, jak i budynki przeznaczone do celów mieszkaniowych i komercyjnych,
budowane we współpracy licencyjnej z lokalnymi deweloperami, jak np. w Stambule,
Manili czy Mumbaju. W posiadaniu przedsiębiorstwa znajduje się także sieć pól
golfowych w Stanach Zjednoczonych i innych krajach, które w 2015 przyniosły 382
miliony dolarów dochodu. Wartość wszystkich nieruchomości należących do Donalda
Trumpa w 2015 szacowana była na 3,5 miliarda dolarów, wliczając w to
nieruchomości komercyjne warte 1,3 miliarda dolarów, mieszkaniowe o wartości 410
milionów dolarów, a także wyposażenie klubów (866 milionów dolarów) i obiekty, w
których Donald Trump ma mniej niż 100% udziałów (940 milionów dolarów). W sumie
z ramienia The Trump Organization Donald Trump zarządza ponad 500 podmiotami
gospodarczymi, reprezentującymi szeroki zakres branż.

W 2015 Donald Trump znalazł się na 72. miejscu listy najbardziej wpływowych
ludzi świata magazynu Forbes, z kolei w 2016 z majątkiem oszacowanym na 4,5
miliarda dolarów został sklasyfikowany na 324. miejscu listy najbogatszych ludzi
świata.

Jeszcze przed ukończeniem college'u Donald Trump otrzymał stanowisko kierownicze
w firmie należącej wówczas do jego ojca, Elizabeth Trump & Son, która zajmowała
się głównie budowaniem budynków z mieszkaniami na wynajem dla przedstawicieli
klasy średniej w nowojorskich dzielnicach, takich jak Brooklyn, Queens i Staten
Island. W 1971 Donald Trump przejął kontrolę nad firmą i jedną z jego pierwszych
decyzji była zmiana nazwy na The Trump Organization i przeniesienie jej na
Manhattan. Prezesem firmy oficjalnie został w 1973. W tym samym roku firmą
zainteresował się Departament Sprawiedliwości Stanów Zjednoczonych. Pojawiły się
doniesienia o dyskryminacji czarnoskórych, którzy chcieli wynajmować mieszkania.
Sam Donald Trump twierdził, że odmawiał wynajmu tylko ze względu na niski
przychód interesantów, a nie koloru skóry. Sprawa zakończyła się ugodą. Odtąd
The Trump Organization musiała przedstawiać Lidze Miast dowody na to, że
przyjmuje zgłoszenia przedstawicieli mniejszości, którzy spełniają ustalone
przez firmę wymagania dotyczące przychodu.

Inwestycją, która okazała się pierwszym sukcesem Donalda Trumpa, była renowacja
podupadającego Hotelu Commodore na Manhattanie w 1978, sfinansowana dzięki
wynoszącej 70 milionów dolarów pożyczce od ojca i sieci Hyatt oraz kredytom
bankowym. Po renowacji hotel został nazwany Grand Hyatt.

W tym samym roku Donald Trump zakończył negocjacje w sprawie budowy Trump Tower,
mającego 58 pięter i 202 metry drapacza chmur w Midtown Manhattan przy 5 Alei.
The New York Times napisał wówczas, że Donald Trump wykazał się wytrwałością i
zdolnościami negocjacyjnymi. Do budowy wieżowca oprócz zwykłych pracowników
Donald Trump zatrudniał nielegalnych polskich gastarbeiterów. W 1983 firma
Donalda Trumpa ukończyła budynek. Mieszczą się w nim biura, luksusowe
apartamenty, główna siedziba The Trump Organization, a na ostatnim piętrze
osobisty apartament Donalda Trumpa i jego rodziny. Ponadto w Trump Tower
znajduje się profesjonalne studio telewizyjne, w którym nagrywany był program
NBC The Apprentice.

Renowacja lodowiska Wollman Rink w Central Parku została rozpoczęta w 1980 przez
generalnego kontraktora niezwiązanego z Donaldem Trumpem. Mimo zapowiedzi, że
prace potrwają 2,5 roku, naprawy nie zakończyły się przed 1986. Donald Trump
oskarżał wówczas burmistrza Nowego Jorku Eda Kocha o niegospodarność i przejął
projekt. Dokończył naprawę w trzy miesiące za kwotę o 750 tysięcy dolarów
mniejszą, niż przewidywał to wynoszący 1,95 miliona dolarów budżet. Donald Trump
zyskał prawa do eksploatowania lodowiska przez jeden rok, a wszystkie zyski z
tego okresu przeznaczył na cele charytatywne w zamian za akt koncesji.

W 1988 Donald Trump nabył Hotel Plaza za 407 milionów dolarów i wyznaczył swoją
ówczesną żonę Ivanę na zarządcę odpowiedzialnego za funkcjonowanie i renowację.

W 1996 Donald Trump nabył biurowiec położony przy Wall Street na Manhattanie,
który po przeprowadzeniu gruntownej renowacji nazwał Trump Building. W 1997
przedsiębiorca zaangażował się w realizowany we współpracy z sześcioma lokalnymi
stowarzyszeniami obywatelskimi projekt budowy kompleksu apartamentowców Trump
Place nad rzeką Hudson. W latach 1995–1997 przeprowadził przebudowę budynku
znajdującego się przy placu Columbus Circle, obecnie znanego jako Trump
International Hotel and Tower. W 2001 firma The Trump Organization ukończyła
Trump World Tower, 72-piętrowy apartamentowiec znajdujący się niedaleko Kwatery
głównej ONZ. W 2002 Donald Trump został właścicielem położonego na Manhattanie
Hotelu Delmonico, który po remoncie został otwarty w 2004 jako Trump Park
Avenue.

Donald Trump nabył mającą 10 tysięcy m² powierzchni, luksusową rezydencję
Mar-a-Lago, położoną w Palm Beach na Florydzie w 1985 za 5 milionów dolarów (3
miliony dolarów kosztowało wykończenie i umeblowanie). Rodzina Trumpów używała
tej rezydencji jako miejsca do spędzania zimy, ale oprócz tego Donald Trump
ustanowił tam prywatny klub, w którym opłata wynosiła 150 tysięcy dolarów. W
1997 Donald Trump złożył pozew do sądu okręgowego w Palm Beach, twierdząc, że
miasto dyskryminuje Mar-a-Lago (między innymi przedłużając proces zatwierdzenia
ustanowienia przez Donalda Trumpa pola golfowego) między innymi dlatego, że jego
klub przyjmuje ciemnoskórych i Żydów. Później Donald Trump twierdził, że
przyczynił się w ten sposób do poprawy poszanowania sprawiedliwości społecznej w
tym rejonie. Z kolei w 2006 na maszcie stojącym przed nią wywiesił niezgodnie z
przepisami dużych rozmiarów flagę Stanów Zjednoczonych, za co sam został
pozwany.

W 1985 nabył wraz z Lee Iacoccą kompleks kondominium w Palm Beach i nazwał go
Trump Plaza.

W 1984 firma Donalda Trumpa wybudowała kasyno-hotel w Atlantic City, w stanie
New Jersey. Budynek został sfinansowany przez Holiday Inn i był zarządzany
przez, będące wówczas pod kontrolą Holiday Inn, Harrah’s, Inc. Przedsiębiorca
forsował, żeby nazwać projekt swoim nazwiskiem i ostatecznie kasyno otrzymało
nazwę Harrah’s at Trump Plaza. Donald Trump odkupił też od Hilton Corporation
częściowo ukończony budynek za 320 milionów dolarów. Gdy został ukończony w
1985, Donald Trump nazwał go Trump Castle, utworzył w nim kasyno i oddał pod
zarząd swojej żonie Ivanie.

Na początku 1988 roku posiadająca nieukończone Taj Mahal Casino firma Resorts
International ogłosiła, że jest na skraju bankructwa. Donald Trump zaproponował
wtedy, że wykupi wszystkie będące w obiegu akcje firmy po 22 dolary za akcję i
wyraził chęć ukończenia budynku, ale tylko jeśli będzie posiadał całą firmę.
Niespodziewanie producent telewizyjny Merv Griffin zaproponował, że wykupi
firmę, płacąc po 35 dolarów za akcję. Rywalizacja o przejęcie firmy była szeroko
nagłaśniana w mediach, a Donald Trump i Merv Griffin wytoczyli sobie nawzajem
procesy sądowe. Ostatecznie w listopadzie 1988 doszło do ugody. Merv Griffin
kupił firmę, a Donald Trump wykupił od firmy Taj Mahal casino za 273 miliony
dolarów. Kasyno zostało otwarte w kwietniu 1990 i zostało nazwane Trump Taj
Mahal. Całkowity koszt budowy wyniósł 1,1 miliarda dolarów. Było to wówczas
najdroższe kasyno, jakie kiedykolwiek zbudowano. Część tej kwoty, 675 milionów
dolarów, pochodziło z emitowanych przez firmę Donalda Trumpa obligacji
śmieciowych ze stopą procentową 14%.

Trump Taj Mahal okazało się niedochodowe, a niskie przychody z wszystkich trzech
kasyn Donalda Trumpa w Atlantic City uniemożliwiały mu spłatę zadłużenia wobec
inwestorów, przez co w 1990 znalazł się na krawędzi bankructwa. W 1991 dług
kasyna wynosił 3,4 miliarda dolarów. Donald Trump ogłosił wówczas upadłość i
oddał swoim obligatariuszom 50% udziałów w zamian za zgodę na obniżenie stóp
procentowych do 11,35%. W celu zmniejszenia strat finansowych, Donald Trump
wystawił na sprzedaż swój 86-metrowy jacht Trump Princess. Po kilku
restrukturyzacjach zadłużonego mienia przez banki (w wyniku restrukturyzacji
kasyna stały się częścią spółki Trump Entertainment Resorts, a Donald Trump w
każdym z nich zachował po 10% udziałów) i wyprzedaży udziałów, ta część majątku
Donalda Trumpa ostatecznie upadła w 2014. Kasyno Trump Taj Mahal wyszło z
bankructwa dopiero w lutym 2016, kiedy Donald Trump sprzedał je innemu
biznesmenowi, Carlowi Icahnowi. Tym samym przestał być właścicielem i zachował
jedynie 10% udziałów. Mimo to budynek nadal nosił jego imię.

Donald Trump nigdy nie wnosił o upadłość konsumencką, ale między rokiem 1991 a
2009 cztery razy ogłaszał bankructwa swoich hoteli i kasyn w celu renegocjacji
długów zaciągniętych w bankach i u właścicieli akcji lub obligacji. Dzięki
wykorzystaniu bankructwa typu Chapter 11 jego przedsiębiorstwa mogły kontynuować
działalność pod kuratelą sądową i z zachowaniem ochrony przed wierzycielami
zewnętrznymi, którzy musieli wyrazić zgodę na tę formę reorganizacji i zyskali
nadzór właścicielski nad działalnością tych firm. Według raportów magazynu
„Forbes” cztery bankructwa były efektem nadmiernej dźwigni finansowej w hotelach
i kasynach w Atlantic City: Trump Taj Mahal (1991) i Trump Plaza (1992), a także
w spółkach Trump Hotels & Casino Resorts (2004) i Trump Entertainment Resorts
(2009). Sam Trump twierdził, że jego bankructwa były kontrolowanymi manewrami
strategicznymi.

W 1991 Trump Taj Mahal nie było w stanie obsłużyć długu wynoszącego 3,4 miliarda
dolarów i wniosło o bankructwo typu Chapter 11. Donald Trump ogłosił wówczas
upadłość i oddał swoim obligatariuszom 50% udziałów w zamian za zgodę na
obniżenie stóp procentowych do 11,35%.

2 listopada 1992 Hotel Plaza był zadłużony na ponad 550 milionów dolarów i
wniósł o bankructwo typu Chapter 11. Donald Trump stracił 49% udziałów w hotelu
na rzecz banku Citibank, Industrial Bank of Japan i czterech innych
kredytodawców. Zachował stanowisko dyrektora generalnego i możliwość pracy nad
planami marketingowymi, ale przestał otrzymywać wypłatę i nie mógł uczestniczyć
w codziennych operacjach. W zamian otrzymał korzystniejsze warunki na spłatę
długu.

W 1994 Donald Trump zmniejszył swój wynoszący około 900 milionów dolarów dług
osobisty dzięki sprzedaży majątku Trump Taj Mahal i Trump Plaza Hotel and Casino
oraz zredukował wynoszący około 3,5 miliarda dolarów dług biznesowy, tracąc przy
tym swój luksusowy jacht Trump Princess oraz linię lotniczą Trump Shuttle nabytą
w 1988. Zachował za to Trump Tower w Nowym Jorku i kontrolę nad trzema kasynami
w Atlantic City, w tym Trump Castle. Swoje prawa własnościowe do kompleksu torów
kolejowych West Side Yards odsprzedał chińskim firmom deweloperskim, między
innymi hongkońskiej firmie New World Development, która zaoferowała nawet premię
cenową w zamian za prawo do wykorzystania słowa Trump w nazwach własnych
budynków.

Trzecie bankructwo firmy Donalda Trumpa miało miejsce 21 października 2004.
Dotyczyło ono Trump Hotels & Casino Resorts – publicznie notowanej spółki
holdingowej, w skład której wchodziły trzy kasyna w Atlantic City, jedno w
Indianie i kilka innych. Trump stracił ponad połowę spośród 56% swoich udziałów
i oddał obligatariuszom akcje w zamian za umorzenie części długu. Stracił też
posadę dyrektora generalnego, ale zachował stanowisko prezesa zarządu. W maju
2005 firma wyszła z bankructwa i zmieniła nazwę na Trump Entertainment Resorts
Holdings. W swojej książce z 2007, Think BIG and Kick Ass in Business and Life,
Donald Trump tak odniósł się do kwestii tego, kto jest winny bankructwa:
„Pomyślałem, że to problem banku, nie mój. Co, do cholery, mnie to obchodzi?
Nawet powiedziałem jednemu bankowi, że nie powinien był pożyczać mi pieniędzy.
Mówiłem, że ta przeklęta umowa nie była dobra”.

Czwarte bankructwo firmy Donalda Trumpa miało miejsce w 2009. Firma Trump
Entertainment Resorts, posiadająca 2,06 miliardów dolarów majątku, była winna
inwestorom 1,74 miliardów dolarów. Firma wniosła o bankructwo typu Chapter 11, a
Donald Trump i jego córka Ivanka Trump zrezygnowali z członkostwa w zarządzie. W
tym czasie Trump Entertainment Resorts posiadała trzy posiadłości w Atlantic
City: Trump Taj Mahal, Trump Plaza Hotel and Casino (zamknięte w 2014 roku) i
Trump Marina (wcześniej Trump Castle, zamknięte w 2011). W tym samym roku Donald
Trump z pomocą innych inwestorów odkupił firmę za 225 milionów dolarów. W ramach
ugody Trump wycofał pozew na 100 milionów dolarów, który wytoczył właścicielom
kasyn, oskarżając ich o świadome działanie na niekorzyść nazwy Trump, będącej
znakiem towarowym. Udało mu się wynegocjować redukcję długu o ponad miliard
dolarów.

W 2014 Donald Trump pozwał swoją byłą firmę za usunięcie jego imienia z nazw
budynków odkąd przestał zarządzać firmą i miał mniej niż 10% udziałów. Przegrał
proces. Trump Entertainment Resorts zbankrutowało ponownie w 2014 i zostało
kupione przez miliardera filantropa Carla Icahna w 2016.

Oprócz posiadania nieruchomości Donald Trump sprzedaje także prawa licencyjne do
swojego nazwiska, tak żeby mogło zostać użyte w nazwach budynków nienależących
do jego firmy. Przykładem jest kompleks wieżowców Trump Towers Istanbul
znajdujący się w Stambule. W grudniu 2015 roku właściciel kompleksu podjął
jednak środki prawne w celu oddzielenia własności po tym jak Donald Trump
kandydując w wyborach prezydenckich zapowiedział tymczasowy zakaz wstępu
muzułmanów do Stanów Zjednoczonych. Do innych budynków lub terenów noszących
imię Trumpa, ale nigdy nie posiadanych przez niego należą między innymi: Trump
International Hotel nad Tower w Honolulu, Trump Park Avenue w Portoryko i Trump
Towers Pune w Indiach. Nazwisko Donalda Trumpa nosiły i noszą także budynki,
które należały do kondominium Trumpa, ale zostały odsprzedane lub utracone.
Czasem pozostawienie nazwy było częścią ugody z przejmującymi nieruchomość
wierzycielami. Przykłady to Trump Taj Mahal w Atlantic City oraz Trump Ocean
Club International Hotel and Tower w Panamie.

Donald Trump gościł wiele walk bokserskich w Trump Plaza w Atlantic City, między
innymi słynną walkę Mike’a Tysona z Michaelem Spinksem w 1988. Przez pewien czas
był także doradcą finansowym Tysona.

Próbował kupić drużynę Buffalo Bills, która po śmierci jej właściciela Ralpha
Wilsona w 2014 została wystawiona na aukcji. Ostatecznie Donald Trump przegrał
aukcję. Jego ofertę przebiło małżeństwo Kim i Terrence Pegula.

Kandydując w wyborach prezydenckich w 2016 krytykował nowe zasady przyjęte przez
NFL. Twierdził w czasie swoich wieców, że mecze stały się „miękkie i słabe”, a
wstrząśnienia mózgu to tylko „drobne puknięcia w głowę”. Oskarżył też sędziów o
niepotrzebne rzucanie karnych flag tylko po to by pokazać się w telewizji i
„żeby ich żony zobaczyły ich w domu”.

W 1983 Donald Trump kupił, zgodnie z zapewnieniami, za 5 milionów dolarów
(szacowana przez zewnętrzne źródła kwota transakcji opiewała na sumę 9 milionów
dolarów) drużynę futbolu amerykańskiego New Jersey Generals i zgłosił ją do
rozgrywek nowo założonej ligi USFL. Liga ta rozgrywała swoje mecze wiosną i
latem, co było podyktowane modelem biznesowym, polegającym na braku konkurencji
ze strony silniejszej i zamożniejszej ligi NFL (mecze tej ligi odbywały się
jesienią) co przekładało się na możliwość gry zespołów z USFL na stadionach NFL,
a także pozyskanie na wyłączność widowni telewizyjnej. Jednakże Donald Trump był
w stosunku do takiego rozwiązania sceptyczny, co podkreślił w udzielonym w 1984
wywiadzie dla ABC News, stwierdzając: „Gdyby Bóg chciał futbolu na wiosnę, to
nie stworzyłby baseballu”. Dlatego Trump, pomimo sukcesów odnoszonych przez jego
drużynę w rozgrywkach wiosennych, przekonał właścicieli ligi USFL do zmiany
harmonogramu rozgrywek tak, żeby odbywały się one w tym samym czasie, co
rozgrywki NFL, czyli jesienią. W jego ocenie miało to sprawić, że USFL stałaby
się tak samo wartościowa jak NFL, ewentualnie, że doszłoby do fuzji obydwu lig.
USFL po zrównaniu się w 1986 harmonogramem z NFL miała problemy finansowe z
powodu nie transmitowania jej meczów przez trzy największe stacje telewizyjne,
które miały podpisane kontrakty z NFL. Właściciele USFL wytoczyli przez to
proces sądowy menedżerom NFL z tytułu rzekomego złamania przez nich prawa
antymonopolowego, domagając się odszkodowania w wysokości 1,69 miliarda dolarów.
Sąd stwierdził, że NFL faktycznie naruszyła prawo antymonopolowe i przyznał
zarządcom USFL odszkodowanie wynoszące zaledwie 1 dolara. Kwota ta w ramach
roszczeń antymonopolowych została potrojona i wraz z odsetkami wyniosła 3,76
dolara. Liga USFL, w momencie ogłoszenia wyroku sądu mająca straty z trzech
ostatnich lat wynoszące blisko 200 milionów dolarów, została niedługo później
decyzją właścicieli rozwiązana. Przesunięcie terminów rozgrywek oraz pozew
sądowy są uważane za główne przyczyny upadku ligi.

W latach 1989–1990 Donald Trump sponsorował wyścig kolarski nazwany od jego
nazwiska Tour de Trump, który miał być amerykańskim odpowiednikiem wyścigu Tour
de France. Inauguracyjny wyścig został powszechnie uznany za sukces, mimo iż
zakończył się kontrowersją. Polegała ona na tym, że belgijski zawodnik, który
zameldował się na mecie jako trzeci, twierdził, że przez złe oznakowanie trasy i
błędne wskazania motocyklisty kierującego przebiegiem wyścigu zjechał z trasy i
przejechał dodatkowy, wynoszący pół mili dystans, przez co zajął trzecie miejsce
zamiast pierwszego. Następny wyścig zorganizowany w oparciu o dwukrotnie dłuższą
trasę i z większą liczbą zawodników również cieszył się powodzeniem, jednakże
Donald Trump wycofał się ze sponsorowania tego przedsięwzięcia sportowego z
powodu problemów finansowych. W latach 1991-1996 wyścig był organizowany pod
nazwą Tour DuPont.

Według tygodnika dla golfistów Golfweek The Trump Organization posiada lub
zarządza osiemnastoma polami golfowymi na całym świecie, a według zeznania
finansowego Trumpa z wyborów prezydenckich w 2016 wynika, że jego dochody z
golfowisk wynosiły w 2015 382 miliony dolarów.

W 2006 Donald Trump kupił Menie Estate w Balmedie, w Aberdeenshire, w Szkocji i
ustanowił tam ośrodek golfowy wbrew woli części mieszkańców okolicy, gdyż obszar
ten początkowo miał stać się obszarem chronionym. W 2011 powstał niezależny film
dokumentalny You've Been Trumped brytyjskiego filmowca Anthony’ego S. Baxtera,
który opowiada w nim o konflikcie między mieszkańcami okolic, a Donaldem
Trumpem. Mimo obietnicy utworzenia 6 tysięcy miejsc pracy, do 2013 pole golfowe
utworzyło mniej, niż 200 miejsc pracy. W czerwcu 2015 Donald Trump wniósł
sprzeciw wobec budowy elektrowni wiatrowej w pobliżu jego golfowiska tłumacząc
go tym, że wiatraki zepsułyby widok na okolicę. Jego sprzeciw został odrzucony
przez pięciu sędziów brytyjskiego sądu najwyższego w grudniu 2015.

W kwietniu 2014 Donald Trump nabył Turnberry, ośrodek wczasowy z hotelem i polem
golfowym w szkockim hrabstwie Ayrshire, które było wielokrotnie wykorzystywane
na potrzeby turnieju The Open Championship. Po gruntownym remoncie i
przebudowie, przez golfowego architekta Martina Eberta, golfowisko zostało
ponownie otwarte 24 czerwca 2016.

W 1988 Donald Trump nabył za 365 milionów dolarów małe linie lotnicze Eastern
Air Shuttle, które obsługiwały połączenia pomiędzy trzema miastami: Bostonem,
Nowym Jorkiem oraz Waszyngtonem. W cenę była wliczona zarówno flota siedemnastu
Boeingów 727, jak i prawo do użytkowania lotnisk w każdym z powyższych miast, a
także do namalowania własnego nazwiska na samolotach. W celu odróżnienia się od
konkurencji i podkreślenia zamiłowania do luksusu, Donald Trump zaopatrzył
samoloty w eleganckie wykończenie wnętrz. Jednak linie Trump Shuttle okazały się
niewypałem. Brak większego zainteresowania ze strony klientów w połączeniu z
ówcześnie panującymi wysokimi cenami paliwa sprawił, że linie nigdy nie
przyniosły zysku. Ich wysokie zadłużenie doprowadziło do tego, że Donald Trump
nie mógł spłacać swych kredytów i własność spółki zarządzającej liniami została
przekazana wierzycielom. W 1992 linie Trump Shuttle zostały włączone w skład
nowej spółki, Shuttle Inc. co oznaczało koniec ich istnienia.

W 1996 Donald Trump został właścicielem firmy organizującej konkursy piękności:
Miss Universe, Miss USA i Miss Teen USA. W tym samym roku zdobywczynią tytułu
Miss Universe została Alicia Machado, dotychczasowa Miss Wenezueli, którą
podczas kampanii prezydenckiej Donald Trump oskarżał o to, że nagrała kiedyś
kompromitujący ją film. Ta z kolei opowiadała w mediach, że Trump wielokrotnie
ją obraził. Słowa Machado na temat Trumpa wykorzystywała w kampanii Hillary
Clinton. W 2002 Trump rozwiązał umowę na transmisję wszystkich trzech konkursów
z telewizją CBS, po czym podpisał nową umowę z telewizją NBC, w ramach której
telewizja stała się właścicielem 50% udziałów w konkursach. Strony transakcji
nie były zgodne co do oceny przyczyn zerwania umowy. Donald Trump twierdził, że
był niezadowolony ze sposobu, w jaki CBS rozplanowywała przebieg konkursów w
przeszłości, z kolei CBS podawała, że od dawna zamierzała zrezygnować z
konkursów ze względu na nienajlepsze wyniki oglądalności.

W 2006 Miss USA została Tara Conner. Niedługo później w prasie zaczęły się
ukazywać informacje na temat nadużywania przez nią alkoholu i narkotyków. Osiem
miesięcy po zdobyciu tytułu Tarę Conner poddano testowi antynarkotykowemu, który
wykazał obecność kokainy w jej organizmie. Donald Trump zwołał wtedy konferencję
prasową, na której poinformował, że zamiast odebrać Tarze Conner koronę Miss USA
(czego oczekiwała wtedy opinia publiczna) postanawia dać jej drugą szansę. W
2012 Donald Trump otrzymał 5 milionów dolarów, które w ramach orzeczenia
arbitrażowego sądu federalnego na Manhattanie musiała mu zapłacić jedna z
uczestniczek konkursu Miss USA za stwierdzenie, że wyniki konkursu zostały
sfałszowane.

W 2015 Donald Trump złożył pozew do sądu, w którym domagał się 500 milionów
dolarów odszkodowania od telewizji Univision, prowadzącej na terenie Stanów
Zjednoczonych hiszpańskojęzyczne transmisje z konkursów piękności po tym, gdy ta
anulowała zaplanowaną wcześniej transmisję konkursu Miss USA przez wypowiedzi
Trumpa w kampanii wyborczej na temat meksykańskich imigrantów (z tych samych
powodów wcześniej z transmisji wycofała się telewizja NBC). 11 września tego
roku Donald Trump ogłosił, że odkupił udziały NBC w firmie Miss Universe
Organization, organizującej wszystkie trzy konkursy, z kolei kilka dni później
sprzedał ją agencji WME/IMG. Wartość transakcji, zgodnie z informacjami
Federalnej Komisji Wyborczej na temat finansów Trumpa zamknęła się w przedziale
5-25 milionów dolarów. W lutym 2016 doszło do ugody w sprawie pozwu przeciwko
Univision, ale jej warunki nie zostały ujawnione.

W 1999 Donald Trump założył agencję modelek Trump Model Management, działającą w
dzielnicy SoHo, w Lower Manhattan. Agencja ta razem z inną firmą Trumpa, Trump
Management Group LLC, sprowadziła około 250 zagranicznych modelek do Stanów
Zjednoczonych. W 2014 była modelka pracująca niegdyś dla agencji, Alexia Palmer,
oskarżyła Trump Model Management, prezesa agencji Corrina Nicolasa oraz innych
menadżerów o wymuszenia haraczy, łamanie umowy, oszustwa przez e-mail i
naruszenia praw płacowych imigrantów. Według Alexii Palmer Trump Model
Management zadeklarowała, że odliczy 20% jej pensji netto w celu pokrycia
kosztów pracy agencji, ale w praktyce odliczała 80%. Oskarżenie zostało
odrzucone przez sąd federalny USA w marcu 2016, między innymi dlatego, że Palmer
była jamajską imigrantką z wizą H1-B sponsorowaną przez Donalda Trumpa i zgodnie
z prawem powinna zgłosić naruszenie praw pracowniczych w osobnym pozwie.

W 2004 Donald Trump wraz z dwoma współpracownikami, Michaelem Sextonem i
Jonathanem Spitalnym założył firmę edukacyjną Trump University, zajmującą się
nauczaniem zasad handlu nieruchomościami. W następnym roku twórcy firmy zostali
powiadomieni przez Departament Edukacji Stanu Nowy Jork o tym, że użycie w jej
nazwie słowa university jest niezgodne ze stanowym prawem oświatowym, toteż w
2010, po kolejnym powiadomieniu przez Departament firma została przemianowana na
The Trump Entrepreneur Initiative. Donald Trump nigdy nie uzyskał wymaganej
prawnie licencji na prowadzenie firmy. Pod koniec 2010 roku firma zaprzestała
działalności. Trump University oferowała udział w trzydniowych zajęciach
kosztujących prawie 1,5 tysiąca dolarów. Organizowała też bardziej intensywne
zajęcia indywidualne, prowadzone przez profesjonalnych instruktorów, których
koszt wynosił około 35 tysięcy dolarów.

Z usług firmy skorzystało kilkadziesiąt tysięcy osób. Ponad 6 tysięcy z nich
uznało, że świadczenia uczelni nie są warte wnoszonych za nie opłat i oskarżyło
Donalda Trumpa o oszustwo. Byli studenci skarżyli się, że reklamy były mylące,
wielu wykładowców i instruktorów nie miało jakiegokolwiek doświadczenia w
kupowaniu i sprzedaży nieruchomości, a firma wbrew swojej nazwie nie była
prawdziwym uniwersytetem i nie była w stanie spełnić nawet obietnicy zdjęcia z
Donaldem Trumpem. Oskarżenie wpłynęło w 2013 w postaci zbiorowego pozwu do sądu
federalnego stanu Kalifornia. Osobny pozew złożył w Nowym Jorku prokurator
generalny Eric Schneiderman, który domagał się 40 milionów dolarów odszkodowania
na rzecz pokrzywdzonych. W czasie kampanii wyborczej Donald Trump wielokrotnie
krytykował prowadzącego kalifornijską sprawę sędziego Gonzalo P. Curiela,
twierdząc, że jako Meksykanin działa na niekorzyść Trumpa z powodu jego
wypowiedzi na temat meksykańskich imigrantów. W rzeczywistości rodzice Curiela
pochodzili z Meksyku, lecz on sam urodził się i wychował w Stanach
Zjednoczonych, w stanie Indiana.

Rozprawa, na której miał zapaść wyrok w sprawie zbiorowego pozwu miała się odbyć
28 listopada 2016 w San Diego. W czasie kampanii wyborczej Trump wielokrotnie
zarzekał się, że nie pójdzie na ugodę i jest przekonany o tym, że z łatwością
wygra rozprawę sądową, jednakże kilka dni po wyborach prezydenckich zdecydował
się zawrzeć ze skarżącymi go studentami pozasądową ugodę, polegającą na
wypłaceniu im 25 milionów dolarów odszkodowania.

Zgodnie z regulacjami Federalnej Komisji Wyborczej Donald Trump opublikował 92-u
stronicowe sprawozdanie finansowe, w którym wyliczył swoje aktywa i źródła
dochodów. Zgodnie z nim łączny przychód Donalda Trumpa w 2014 wynosił 362
miliony dolarów. Jednakże Trump odmówił ujawnienia tego, jak rozliczał się z
podatków argumentując to tym, że nie wolno mu publicznie zaprezentować
dokumentów, gdyż są objęte państwowym audytem. W rzeczywistości audyt nie
zakazuje upublicznienia informacji o swoim rozliczaniu się z podatków, a
dokumentów z lat 2002-2008 Urząd Podatkowy USA nie może badać z powodu upływu
terminu 7 lat przedawnienia. Był to pierwszy od 43 lat przypadek, gdy kandydat
na prezydenta nominowany przez Partię Demokratyczną lub Republikańską odmówił
upublicznienia swojego zeznania podatkowego. Wcześniej zrobił to Richard Nixon w
1973.

W październiku 2016 The New York Times ujawnił jego zeznanie z 1995, zgodnie z
którym Donald Trump miał stracić w tamtym roku 916 milionów dolarów na
podatkach. Gazeta zasugerowała, że Trump mógł nie płacić podatków przez okres 18
lat, gdyż prawo podatkowe w Stanach Zjednoczonych w przypadku tak dużych strat
pozwala na zwrot podatków z wcześniejszych trzech lat, a następnie zwalnia z
płacenia podatków przez kolejnych 15 lat. Donald Trump przyznał się także do
korzystania z prawa do odliczenia, lecz nie zdradził w jakich konkretnych latach
miało ono miejsce.

Ponadto The New York Times powołując się na anonimowych ekspertów podatkowych
stwierdził możliwość popełnienia przestępstwa, a także powiązał stratę finansową
Donalda Trumpa z 1995 z bankructwami jego kasyn w Atlantic City

Donald Trump znalazł się na pierwszej liście 400 najbogatszych Amerykanów według
magazynu Forbes w 1982. Jego majątek był liczony jako jego i jego ojca Freda
Trumpa i był szacowany na ponad 200 milionów dolarów, choć sam Donald Trump
twierdził, że wynosi on ponad 500 milionów dolarów. Od 1984 majątek Trumpa był
liczony osobno, a od 1985 Fred Trump przestał pojawiać się na liście. W 1989
majątek Donalda Trumpa gwałtownie wzrósł o 1,1 miliarda dolarów, a w latach
1990-1995 przestał pojawiać się na liście. Było to spowodowane tym, że w 1989
Trump pożyczył ogromne sumy na zakup budynków i przedsiębiorstw, które więcej
traciły, niż zarabiały. Powrócił na listę w 1996 i od tej pory stale się na niej
pojawia. Sam Trump wielokrotnie nie zgadzał się z szacunkami Forbesa. W czasie
kampanii wyborczej w 2016 Donald Trump twierdził, że zaczynał karierę z
niewielką pożyczką od ojca o wartości 1 miliona dolarów, którą zwrócił z
odsetkami.

16 czerwca 2015, ogłaszając swoją kandydaturę w wyborach prezydenckich Donald
Trump opublikował jednostronicowe sprawozdanie finansowe, w którym oświadczył,
że jego majątek wynosi 8 737 540 000 dolarów. Same umowy na zezwolenie używania
jego nazwiska i inne dotyczące praw autorskich i znaków towarowych miały być
warte 3,3 miliardy dolarów. Forbes nazwał to oświadczenie a whopper (pl.
wierutne kłamstwo) i wyceniło jego majątek w tym okresie na 4,1 miliarda
dolarów. W lipcu 2015 federalna komisja wyborcza ustaliła, że majątek Trumpa
jest warty ponad 1,4 miliardy dolarów, a długi wynoszą ponad 265 milionów
dolarów.

Po tym jak Donald Trump wypowiadał się kontrowersyjnie na temat imigrantów w
2015 stracił kontakty biznesowe z NBCUniversal, Univision, Macy's, Sertą, PVH
Corporation i Perfumanią, co Forbes wycenił jako stratę 125 milionów dolarów.
Wartość marki Donalda Trumpa jeszcze bardziej spadła w trakcie jego kampanii
wyborczej, ponieważ wielu konsumentów bojkotowało jego produkty w sprzeciwie
wobec jego kandydatury. W 2016 gwałtownie spadła liczba rezerwacji i zatłoczenie
w jego kasynach i hotelach. Marka Trumpa ucierpiała jeszcze bardziej po
opublikowaniu nagrania kontrowersyjnej rozmowy Donalda Trumpa i Billego Busha na
temat kobiet. Jednakże po wyborze Trumpa na prezydenta wartość jego marki
gwałtownie wzrosła.

W 2003 Donald Trump został producentem wykonawczym i prowadzącym programu typu
reality show, The Apprentice (pl. „Praktykant”), emitowanego na kanale NBC.
Uczestnicy tego programu rywalizowali o pracę w zarządzie jednego z
przedsiębiorstw handlowych Trumpa. Uczestnicy byli sukcesywnie zwalniani i
eliminowani w trakcie gry. Charakterystyczne dla tego programu było często
używane przez Donalda Trumpa wyrażenie You're fired (pl. „Jesteś zwolniony” lub
„Idziesz do odstrzału”, dosł. „Zostajesz wystrzelony”). W 2004 Trump bez
powodzenia próbował zarejestrować je jako znak towarowy. W 2007 Donald Trump za
swój program otrzymał gwiazdę na Hollywood Walk of Fame. W październiku 2016
gwiazda została zniszczona przez wandali.

Podczas pierwszego roku istnienia programu Donald Trump zarabiał 50 tysięcy
dolarów za odcinek (w przybliżeniu 700 tysięcy dolarów za pierwszy sezon). Gdy
sezon zakończył się sukcesem Trump zaczął zarabiać 1 milion dolarów na odcinek.
W lipcu 2015 Donald Trump opublikował w związku z prowadzoną kampanią wyborczą
zeznanie finansowe, według którego NBCUniversal zapłaciło mu 213 606 575 dolarów
za 14 sezonów prowadzenia programu, jednak stacja tego nie potwierdza.

Wraz z brytyjskim producentem telewizyjnym Markiem Burnettem Donald Trump
wyprodukował kolejne reality show, The Celebrity Apprentice. Założenia programu
były takie same jak The Apprentice z tą różnicą, że uczestnikami byli znani
ludzie i rywalizowali o pieniądze dla swoich akcji charytatywnych.

16 lutego 2015 NBC zapowiedziało 15. sezon The Apprentice. 27 lutego Donald
Trump ogłosił, że nie jest gotowy podpisać kontraktu na kolejny sezon, bo
rozważa start w wyborach prezydenckich. Mimo to, 18 maja telewizja
poinformowała, że rozpoczyna produkcję programu. 29 czerwca, po tym jak
wypowiedź Trumpa dotycząca imigrantów spotkała się z powszechnie negatywnym
odbiorem NBC postanowiło zakończyć z nim współpracę.

Donald Trump jest fanem wrestlingowej organizacji WWE i przyjacielem jej
właściciela, Vince’a McMahona. W Trump Plaza gościł dwa wydarzenia z serii
WrestleMania oraz 1991 WBF Championship w Trump Taj Mahal (WBF było wówczas
podległe WWE, w tym czasie noszącego nazwę WWF). Był też aktywnym uczestnikiem
programów WWE. Występował na WrestleManii VII i udzielił wywiadu Jesse'emu
Venturze na ringu w czasie WrestleManii XX.

W czasie WrestleManii 23 na oczach widzów założył się z Vincem McMahonem, że
Bobby Lashley pokona Umagę. Przegrany zakładu miał publicznie ogolić głowę.
Walka została nazwana The Battle of the Billionaires, a sędzią w niej był Stone
Cold Steve Austin. Donald Trump i Vince McMahon stali w rogach swoich
zawodników, a w trakcie walki Trump zaatakował McMahona. Wygrał Bobby Lashley,
więc to McMahon został ogolony.

15 czerwca 2009 Vince McMahon ogłosił, że program telewizyjny Monday Night Raw
został sprzedany Donaldowi Trumpowi. Trump ogłosił , że od tej pory w czasie
programu nie będzie reklam, a on sam osobiście zwróci pełną cenę biletu ludziom,
którzy przyszli tego wieczoru. Chociaż całe wydarzenie było wyreżyserowane i
miało na celu jedynie rozwój fabuły programu, akcje WWE gwałtownie spadły po tym
oświadczeniu o 7%. Tydzień później Vince McMahon odkupił program za podwójną
cenę.

W 2013 Donald Trump został wprowadzony do WWE Hall of Fame za swoje zasługi dla
promocji wrestlingu.

Donald Trump wystąpił w wielu filmach i serialach. Najczęściej grał samego
siebie i były to występy cameo. W 1991 dostał Złotą Malinę w kategorii Najgorszy
aktor drugoplanowy za film Duchy tego nie robią. W tym samym roku i za ten sam
film był nominowany w kategorii Najgorszy debiut aktorski.

Ma też na koncie występy w trzech filmach pornograficznych wydanych przez
Playboya na kasetach VHS. Nie pojawił się jednak w scenach zawierających nagość
lub stosunek płciowy.

Donald Trump pierwszy raz zapisał się do partii politycznej w wieku 18 lat.
Większość swojego życia spędził należąc do różnych ugrupowań politycznych, które
zmieniał kilkukrotnie. W latach 1964–1987 Donald Trump należał do Partii
Demokratycznej, a od 1987 do 1999 do Partii Republikańskiej, z której przeszedł
do Partii Reform. W 2001 powrócił do Demokratów, z których w 2009 przeszedł
ponownie do Republikanów. Od 2009 do 2011 był niezależny, po czym ponownie
przystąpił do Republikanów. Łącznie do momentu objęcia urzędu prezydenta w 2017
był przez 31 lat w Partii Demokratycznej, 18 lat w Partii Republikańskiej i 2
lata w Partii Reform.

Donald Trump rozważał wystartowanie w wyborach prezydenckich w 1988, 2004 i
2012, a także w wyborach na gubernatora stanu Nowy Jork w 2006 i 2014, ale
ostatecznie nie podejmował decyzji o udziale w walce wyborczej.

25 października 1999 Donald Trump oficjalnie przyłączył się do Partii Reform, a
niedługo później przedstawił Komisji Rozpoznawczej wniosek o nominację z
ramienia tej partii w wyborach prezydenckich w 2000.

Jego najpoważniejszym konkurentem w walce o nominację był Patrick Buchanan, o
którym Trump pisał: „bardzo niebezpieczny człowiek – w wolnych dniach atakuje
gejów, imigrantów, biorców świadczeń socjalnych, nawet Zulusów. Z kolei gdy jest
opanowany, to jego mowa jest niezrozumiała”. Przeprowadzone w dniach 23-26
września i 8-10 października 1999 sondaże Instytutu Gallupa (a więc jeszcze
przed oficjalnym przystąpieniem Trumpa do Partii Reform) pokazywały, że gdyby w
wyborach prezydenckich z ramienia Partii Reform wystartował Buchanan otrzymałby
9% poparcia, z kolei gdyby to Trump został wystawiony przez tę partię mógłby
liczyć na głosy 10% wyborców. Obydwa wyniki stanowiły trzecie miejsce – za
nieposiadającymi jeszcze wtedy oficjalnych nominacji swych partii, aczkolwiek
postrzeganymi jako najbardziej prawdopodobni ich zdobywcy Alem Gore'em i Georgem
W. Bushem.

Donald Trump ogłosił, że chciałby aby urząd wiceprezydenta objęła prezenterka
telewizyjna Oprah Winfrey, w jego potencjalnej administracji mieliby się także
znaleźć trzej Republikanie: Colin Powell (jako sekretarz stanu), Jack Welch
(jako sekretarz skarbu) i John McCain (jako sekretarz obrony) oraz Demokrata
Charles Rangel (jako sekretarz urbanizacji).

Donald Trump wygrał prawybory Partii Reform w Kalifornii, otrzymując 15 311
głosów, a także w Michigan, gdzie zdobył 2120 głosów. W lutym 2000 wycofał się z
kandydowania, twierdząc, że Partia Reform jest dysfunkcyjna i przez to nie
będzie w stanie prawidłowo wspierać jego kampanii.

16 czerwca 2015 podczas przemówienia w Trump Tower w Nowym Jorku Donald Trump
ogłosił, iż będzie się ubiegał o nominację Partii Republikańskiej w wyborach
prezydenckich w 2016. Sloganem jego kampanii stało się hasło Make America Great
Again (Uczyńmy Amerykę znów wielką), użyte już w 1980 przez Ronalda Reagana.

Założeniami programu wyborczego Donalda Trumpa były: renegocjacja umów
handlowych z Chinami, Północnoamerykańskiego Układu o Wolnym Handlu (NAFTA) i
porozumienia o Partnerstwie Transpacyficznym, zaostrzenie prawa imigracyjnego
wraz z budową muru na granicy z Meksykiem (jego koszt miałby zostać przerzucony
na państwo Meksyk), likwidacja wprowadzonego przez administrację Baracka Obamy
systemu opieki zdrowotnej, zwanego potocznie Obamacare, a także znaczące obniżki
podatków i reforma programu pomocy weteranom. W następstwie zamachów w Paryżu 13
listopada 2015 Donald Trump wezwał do wprowadzenia zakazu wjazdu muzułmanów oraz
większej liczby uchodźców z Syrii do Stanów Zjednoczonych. Na liście elementów
jego programu znalazła się również deportacja około 11 milionów nielegalnych
imigrantów przebywających na terenie USA. Donald Trump krytycznie wypowiadał się
także na temat NATO, twierdząc, że pakt ten jest niekorzystny finansowo dla
Stanów Zjednoczonych i ewentualną pomoc w ramach niego dla sojuszników jako
prezydent uzależniłby od tego, czy wypełniają oni swoje zobowiązania wobec USA.
Ponadto podkreślał, że ma pozytywne zdanie na temat prezydenta Rosji, Władimira
Putina, a także wskazywał na potrzebę współpracy Stanów Zjednoczonych z Rosją
przeciwko Państwu Islamskiemu. Donald Trump popierał również w pełni drugą
poprawkę i był przeciwny ograniczaniu dostępu obywateli do broni. Polakom
obiecał także zniesienie wiz turystycznych.

Głównym kontrkandydatem Donalda Trumpa w prawyborach Partii Republikańskiej był
senator z Teksasu, Ted Cruz, który oficjalnie zrezygnował z ubiegania się o
nominację na początku maja 2016, a następnie przez długi okres odmawiał
udzielenia mu poparcia (brak poparcia dla Trumpa podkreślił w trakcie swojego
przemówienia na lipcowej konwencji Partii Republikańskiej w Cleveland, co
spotkało się z dezaprobatą delegatów i kierownictwa partii). Jednakże pod koniec
września, na kilka tygodni przed wyborami Ted Cruz ogłosił że poprze Donalda
Trumpa.

19 lipca został wybrany głosami delegatów, a dwa dni później podczas krajowej
konwencji Partii Republikańskiej w Cleveland Donald Trump oficjalnie uzyskał
nominację tej partii na kandydata na prezydenta Stanów Zjednoczonych. Na tej
samej konwencji nominowany na urząd wiceprezydenta Stanów Zjednoczonych został
przez aklamację dotychczasowy gubernator stanu Indiana, Mike Pence, którego
Trump wybrał kilka dni wcześniej na to stanowisko. Tydzień później Partia
Demokratyczna wybrała na krajowej konwencji w Filadelfii swojego kandydata na
urząd prezydenta – byłą pierwszą damę, senator oraz 67. sekretarz stanu Hillary
Clinton (była to pierwsza kobieta w historii nominowana na urząd prezydenta
Stanów Zjednoczonych przez jedną z dwóch głównych partii politycznych w tym
kraju), z kolei nominację na stanowisko wiceprezydenta dostał senator ze stanu
Wirginia, Tim Kaine.

Donalda Trumpa nie poparła w wyborach znaczna część czołowych polityków Partii
Republikańskiej, m.in. byli prezydenci George H.W. Bush i George W. Bush oraz
dwaj inni byli kandydaci tego ugrupowania na prezydenta John McCain i Mitt
Romney.

Szefem sztabu wyborczego Donalda Trumpa był Corey Lewandowski, który w czerwcu
2016 zrezygnował z pełnionej funkcji w wyniku stawianych mu zarzutów naruszenia
nietykalności cielesnej dzienikarki. Zastąpił go Paul Manafort, który w
przeszłości był doradcą prezydenta Ukrainy, Wiktora Janukowycza, a także był
oskarżany o przyjęcie od jego partii łapówki. Manaforta na stanowisku szefa
sztabu wyborczego Trumpa zastąpił w sierpniu Stephen Bannon.

Donald Trump zmierzył się z Hillary Clinton w trzech telewizyjnych debatach
prezydenckich. Pierwsza z nich odbyła się 26 września 2016 na Hofstra University
w Hempstead. Debatę śledziło w różnych stacjach telewizyjnych średnio ponad 80
milionów widzów, co daje najlepszy wynik oglądalności w historii amerykańskich
debat prezydenckich. Donald Trump podczas niej krytykował różne układy dotyczące
wolnego handlu i obiecywał obniżkę podatków, natomiast Clinton twierdziła, że
jego polityka wywoła recesję i kryzys finansowy pogłębiający nierówności w USA i
kurczenie się klasy średniej. Druga debata została przeprowadzona 9 października
na Washington University w Saint Louis. Według portalu Politico była to
„najpaskudniejsza debata w historii”. Podczas niej kandydatka Demokratów
krytykowała swego rywala za używanie języka nienawiści i obrażanie różnych grup
społecznych. Trump z kolei przedstawiał byłą sekretarz stanu jako
przedstawicielkę skorumpowanego systemu i oświadczył, że jej miejsce jest w
więzieniu. Trzecia debata miała miejsce 19 października na University of Nevada
w Las Vegas. Donald Trump na tej debacie ostro bronił prawa Amerykanów do
posiadania broni i zaprezentował się jako przeciwnik aborcji. Clinton z kolei
argumentowała, że kobiety mają prawo do podejmowania trudnych decyzji
dotyczących swojego zdrowia, a także wskazywała na prawa mniejszości
seksualnych.

W wyborach, które odbyły się 8 listopada 2016 Donald Trump zwyciężył, uzyskując
więcej niż wymagana do zwycięstwa większość 270 głosów elektorskich. Wygraną w
skali kraju zapewniło Trumpowi niespodziewane zwycięstwo w stanach znanych jako
wahające się, takich jak Pensylwania, Karolina Północna, Ohio, Wisconsin czy
Floryda. Zgodnie z ostatecznymi wynikami wyborów na Donalda Trumpa zagłosowało
62 979 879 osób (45,95%), co było drugim rezultatem w głosowaniu bezpośrednim.
Pierwszy przypadł kandydatce Partii Demokratycznej Hillary Clinton, która
zdobyła głosy 65 845 063 osób (48,03%). Trump wygrał jednak głosowanie w
Kolegium Elektorów, otrzymując 304 głosy w stosunku do 227 głosów Clinton. Był
to piąty w historii Stanów Zjednoczonych przypadek, w którym zwycięzca wyborów
przegrywa w głosowaniu powszechnym, ale wygrywa w głosowaniu elektorskim.
Wcześniej byli to John Quincy Adams (1842, przegrany – Andrew Jackson),
Rutherford Hayes (1876, przegrany – Samuel J. Tilden), Benjamin Harrison (1888,
przegrany – Grover Cleveland) i George W. Bush (2000, przegrany – Al Gore).

19 grudnia 2016, w formalnym głosowaniu elektorskim, Donald Trump został wybrany
na nowego prezydenta Stanów Zjednoczonych.

Po ogłoszeniu wyniku wyborów, w największych miastach Stanów Zjednoczonych,
takich jak Nowy Jork, Chicago, Waszyngton, Filadelfia, Boston, Los Angeles czy
Dallas odbyły się pokojowe demonstracje przeciwników Donalda Trumpa. Protesty te
były związane z zapowiedziami Trumpa z kampanii wyborczej budowy muru na granicy
z Meksykiem, a także nieprzyzwoitymi wypowiedziami na temat nielegalnych
imigrantów z Meksyku i wzywaniem do zakazu wjazdu muzułmanów do USA.
Demonstracje odbyły się, pomimo iż wcześniej Hillary Clinton pogratulowała
Trumpowi wygranej i wezwała swoich wyborców do uznania wyniku demokratycznych
wyborów. Z podobnym apelem wystąpił też prezydent Barack Obama. Donald Trump
nazwał działania uczestników protestów „niesprawiedliwymi”, zaś ich samych
określił mianem „zawodowych demonstrantów, inspirowanych przez media”.

10 listopada 2016 Donalda Trumpa przyjął w Białym Domu ustępujący prezydent USA
Barack Obama. Spotkanie to zapoczątkowało proces przejęcia władzy prezydenckiej
przez Donalda Trumpa, który planowo zakończył się wraz z zaprzysiężeniem 20
stycznia 2017.

17 listopada Donald Trump spotkał się z premierem Japonii, Shinzō Abe. Spotkanie
miało charakter nieoficjalny i odbyło się w budynku Trump Tower. Było to zarazem
pierwsze spotkanie Trumpa z zagranicznym przywódcą od wygrania wyborów. Japoński
premier podkreślił w rozmowie z dziennikarzami telewizji CNN, że po spotkaniu
nabrał przekonania w siłę sojuszu japońsko-amerykańskiego opartego na wzajemnym
zaufaniu przy prezydenturze Trumpa.

Jeszcze przed formalnym potwierdzeniem wyboru Donalda Trumpa na prezydenta w
głosowaniu elektorskim 19 grudnia 2016, rozpoczęły się nominacje do jego
przyszłej administracji. Na sekretarza stanu wyznaczony został Rex Tillerson
(były prezes koncernu naftowego ExxonMobil), z kolei nominację na stanowisko
sekretarza pracy otrzymał Andrew Puzder – szef sieci barów szybkiej obsługi.
Nowym szefem Agencji Ochrony Środowiska został Scott Pruitt – dotychczasowy
prokurator generalny stanu Oklahoma.

Na stanowisko prokuratora generalnego nominację otrzymał senator ze stanu
Alabama, Jeff Sessions, natomiast szefem departamentu urbanizacji został Ben
Carson, kontrkandydat Donalda Trumpa w prawyborach Partii Republikańskiej przed
wyborami prezydenckimi.

W administracji Donalda Trumpa znalazło się też wielu oficerów wojskowych, m.in.
Stephen Bannon (mianowany jednym z głównych doradców prezydenta), Michael Flynn
(powołany na stanowisko doradcy do spraw bezpieczeństwa) i Mike Pompeo
(nominowany na stanowisko szefa CIA).

Donald Trump zaznaczył także kierunki swojej przyszłej polityki zagranicznej,
odbywając rozmowy telefoniczne z kilkoma głowami państw. Dość szybko
skontaktował się z prezydentem Polski, Andrzejem Dudą. Amerykański polityk
złożył podziękowania za głosy Polonii w USA, a prezydenci wymienili się
zaproszeniami na wzajemne wizyty. Donald Trump zadzwonił także do prezydent
Tajwanu, Tsai Ing-wen. Wywołało to burzę w mediach, bo USA nie utrzymują
kontaktów z tym państwem od 1979. Rozmowę potraktowano jako polityczny afront w
stronę Chińskiej Republiki Ludowej. Następnie prezydent elekt zadzwonił do
prezydenta Filipin, Rodrigo Duterte, oskarżanego o łamanie praw człowieka,
znanego z prorosyjskiej i antyamerykańskiej polityki zagranicznej za
prezydentury Baracka Obamy. Doszło do zapewnień o starania naprawienia stosunków
z Filipinami ze strony przyszłego prezydenta USA. Donald Trump rozmawiał także z
premierem Pakistanu, Nawazem Sharifem. Amerykanin skomplementował zarówno
przywódcę, jak i cały naród pakistański, co w oczywisty sposób godzi w sojusz
USA z Indiami, największym przeciwnikiem Pakistanu. Czwartą kontrowersyjną
rozmowę Donald Trump odbył z Nursułtanem Nazarbajewem, prezydentem Kazachstanu.
Ten drugi znany jest ze swoich autorytarnych zapędów. Mimo to jednak amerykański
prezydent elekt pogratulował Nursułtanowi Nazarbajewowi sukcesów na polu
gospodarczym i zapowiedział odbudowę stosunków amerykańsko-kazachskich.

7 stycznia 2017 Donald Trump wezwał ambasadorów pochodzących z nominacji
prezydenta Baracka Obamy do opuszczenia placówek dyplomatycznych z terminem do
20 stycznia.

Zaprzysiężenie Donalda Trumpa na urząd 45. prezydenta Stanów Zjednoczonych
odbyło się w samo południe 20 stycznia 2017 w Waszyngtonie, gdzie składał
przysięgę na dwie Biblie: tę należącą niegdyś do prezydenta Abrahama Lincolna
oraz na podarowaną mu przez matkę w 1955, zaś słowa przysięgi odebrał sędzia
Sądu Najwyższego John Roberts.

W chwili objęcia urzędu Donald Trump miał 70 lat, 7 miesięcy i 7 dni, przez co
stał się najstarszym w historii prezydentem Stanów Zjednoczonych (wcześniej był
nim Ronald Reagan, który w chwili objęcia miał 69 lat, 11 miesięcy i 14 dni).
Ponadto jest trzecim w historii prezydentem tego kraju, po Herbercie Hooverze i
Dwightcie Eisenhowerze, posiadającym niemieckie korzenie.

Tuż po zaprzysiężeniu Donalda Trumpa Biały Dom ogłosił cele polityki
zagranicznej i militarnej. Określono, że nowy rząd będzie się kierował zasadą
pokój poprzez siłę. Oznacza to dążenie do utrzymania pokojowych stosunków ze
wszystkimi krajami przy jednoczesnym rozwoju militarnym w celu zniechęcenia
innych państw do ewentualnego konfliktu. Głównym priorytetem nowego rządu
miałoby być pokonanie Państwa Islamskiego. Wskazano też Koreę Północną i Iran
jako potencjalnych agresorów i między innymi ze względu na nie zapowiedziano
budowę nowoczesnego systemu obrony antyrakietowej. Zapowiedziano wzmocnienie
ochrony granic, utrzymanie dotychczasowych sojuszy oraz tworzenie nowych. W
pierwszych dniach urzędowania Trump obiecał dodatkowo obniżkę podatków dla klasy
średniej i dla firm do ok. 15-20%, usprawnienie podejmowania decyzji przez
urzędy w sprawie budowy lub rozbudowy przedsiębiorstw i renegocjację
Północnoamerykańskiego Układu Wolnego Handlu (NAFTA).

21 stycznia 2017 miał miejsce Marsz Kobiet. Wzięło w nim udział 4 miliony osób
na całym świecie. Inicjatorzy marszu ogłosili, że ich celem jest obrona przed
polityką Donalda Trumpa takich aspektów prawnych i społecznych, jak prawa
człowieka, prawa kobiet, prawa osób LGBT, dotychczasowa polityka migracyjna,
publiczna służba zdrowia, ochrona środowiska, równość rasowa i wolność
religijna. 500 tysięcy osób tego samego dnia wzięło udział w marszu w
Waszyngtonie.

Pierwszą oficjalną decyzją Donalda Trumpa jako prezydenta Stanów Zjednoczonych
było podpisanie 21 stycznia 2017 rozporządzenia wykonawczego zobowiązującego
agencje federalne do ograniczenia obciążeń związanych z wprowadzoną przez jego
poprzednika Baracka Obamę ustawą Patient Protection and Affordable Care Act.

23 stycznia 2017 podpisał rozporządzenie wykonawcze wycofujące Stany Zjednoczone
z Transpacyficznej Umowy o Wolnym Handlu (mimo że ta umowa nie została jeszcze
uchwalona przez Senat), a także memorandum zamrażające wynagrodzenia dla
niektórych federalnych pracowników rządowych oraz rozporządzenie przywracające
zakaz finansowania z funduszy federalnych organizacji międzynarodowych, które
przeprowadzają aborcję lub zapewniają doradztwo w tej dziedzinie (zakaz został
wprowadzony przez Ronalda Reagana, a ostatni raz zniósł go Barack Obama).

23 stycznia 2017 wydał rozporządzenie wznawiające budowę ropociągów Keystone XL
(łączącego Kanadę z USA) oraz Dakota Access Pipeline (łączącego Dakotę Północną
z Illinois). Budowa została wstrzymana przez administrację Baracka Obamy, w
związku ze sprzeciwem ekologów i Indian z rezerwatu Standing Rock Sioux.

25 stycznia 2017 podpisał dwa kolejne rozporządzenia wykonawcze. Pierwsze
zarządzało budowę muru na granicy z Meksykiem. Donald Trump zapewnił, że choć
początkowo mur będzie finansowany z podatków, ostatecznie Meksyk zwróci pełen
koszt budowy. Prezydent Meksyku, Enrique Peña Nieto wykluczył taką możliwość.
Drugie rozporządzenie przywracało programy upoważniające służby lokalne i
stanowe do współpracy z rządem federalnym w sprawie nielegalnych imigrantów,
którzy w przeszłości dopuścili się przestępstw. Wstrzymywało też subwencje dla
miast, których władze odmawiają wydania nielegalnych imigrantów do deportacji, a
funkcjonariusze miejscowej policji nie sprawdzają statusu imigracyjnego
zatrzymanych.

27 stycznia 2017 podpisał rozporządzenie wykonawcze 13769: Protecting the Nation
From Terrorist Attacks by Foreign Nationals, które tymczasowo wstrzymało program
pomocy uchodźcom United States Refugee Admissions Program. Zgodnie z
rozporządzeniem na okres 90 dni zawieszone zostało wydawanie przez ambasady wiz
dla obywateli państw muzułmańskich, mających problemy z terroryzmem (zawieszenie
to nie dotyczy dyplomatów, pracowników instytucji międzynarodowych i gości ONZ).
Rozporządzenie nie precyzuje, których konkretnie państw dotyczy, jednak
Departament Bezpieczeństwa Krajowego ogłosił, że są to
Jemen, Sudan, Somalia, Libia, Syria, Iran i Irak. Dokument przewiduje również
zawieszenie przyjmowania uchodźców z Syrii do odwołania, a także zawieszenie na
okres 120 dni przyjmowania uchodźców z innych krajów. 3 lutego 2017 wykonywanie
rozporządzenia zostało wstrzymane na terenie całego państwa, ponieważ stan
Waszyngton decyzją sędziego sądu federalnego w Seattle Jamesa Robarta zaskarżył
dekret. Do zaskarżenia przyłączył się także stan Minnesota. 4 lutego 2017 linie
lotnicze Qatar Airways wznowiły loty do Stanów Zjednoczonych. 9 lutego 2017 Sąd
Apelacyjny w San Francisco uznał rozporządzenie za niezgodne z konstytucją i
podtrzymało decyzję Robarta o wstrzymaniu egzekwowania dekretu.

27 stycznia 2017 w czasie wizyty w Pentagonie Donald Trump podpisał także dekret
o modernizacji amerykańskiej armii.

30 stycznia podpisał kolejne rozporządzenie wykonawcze. Zakładało ono, że każda
nowa regulacja nakładana na obywateli przez rząd federalny musi likwidować dwa
inne przepisy w regulowanym obszarze. Niektóre obszary zostały wyłączone spod
obowiązywania dekretu, na przykład kwestie militarne. Nowe prawo ma wejść w
życie w 2018, do tego czasu agencje rządowe mają powstrzymać się od wprowadzania
nowych regulacji, chyba że wymagać tego będzie konstytucja lub inne uchwały.
Donald Trump odwołał także krytykującą jego antyimigranckie rozporządzenie
prokurator generalną, Sally Yates i tymczasowo powołał w jej miejsce Dana
Boentego. Dana Boente natychmiast anulował wszystkie instrukcje wydane przez
Yates i zapowiedział, że zastosuje się do dekretu Trumpa w sprawie imigrantów.

21 stycznia 2017 Donald Trump podpisał dokument sankcjonujący odstąpienie od
przepisu, według którego między odejściem z wojska, a objęciem stanowiska
politycznego musi minąć siedem lat aby emerytowany generał United States Marine
Corps, James Mattis mógł objąć urząd sekretarza obrony, a Senat zatwierdził
kandydaturę stosunkiem głosów 98:1. Zwolnił ze skutkiem natychmiastowym 80
amerykańskich ambasadorów na całym świecie, chociaż tylko cztery stanowiska
obsadził ponownie jeszcze tego samego dnia.

31 stycznia 2017 nominował swoich kandydatów na sędziego Sądu Najwyższego, szefa
Federalnej Służby Granicznej oraz na zastępcę prokuratora generalnego. Na
stanowisko sędziego powołał Neila Gorsucha w miejsce zmarłego rok wcześniej
Antonina Scalii. Wybór ten był kontrowersyjny, gdyż zgodnie z prawem następcę
Scalii powinien wybrać prezydent, który pełnił stanowisko w momencie jego
śmierci. Poprzednik Trumpa Barack Obama wskazał Merricka Garlanda, jednak Senat
zablokował ten wybór powołując się na precedens. Demokraci zapowiedzieli, że
zablokują wybór osoby wskazanej przez Donalda Trumpa w Senacie. Wybór był o tyle
istotny, że od tego zależało czy w Sądzie Najwyższym więcej będzie sędziów
nominowanych przez demokratycznych, czy republikańskich prezydentów USA. Nowym
szefem USBP został Ronald Vitiello. Jego poprzednik Mark Morgan został
zdymisjonowany w związku z zaostrzeniem polityki migracyjnej. Nowym zastępcą
prokuratora generalnego został dotychczasowy prokurator generalny stanu
Maryland, Rod Rosenstein.

8 lutego 2017 roku oficjalnie ogłosił utworzenie gabinetu. Znalazło się w nim 24
członków. Ustanowione w roku 1946 stanowisko Przewodniczącego Rady Doradców
Ekonomicznych zostało zlikwidowane, a stanowiska Dyrektora Wywiadu Narodowego i
Dyrektora CIA zostały podniesione do rangi członków gabinetu

26 stycznia 2017 Donald Trump wezwał prezydenta Meksyku do zapłacenia za
budowany przez Stany Zjednoczone mur lub odwołania zaplanowanej wcześniej wizyty
w Waszyngtonie. Enrique Peña Nieto odwołał wizytę. Trump wycenił koszt budowy
muru na 8 miliardów dolarów. Tego samego dnia Biały Dom przedstawił plan
zniesienia podatku na eksport towarów do Meksyku i opodatkowania towarów
importowanych z Meksyku cłem o wysokości 20% w celu pozyskania funduszy na
opłacenie muru.

27 stycznia 2017 przyjął w Białym Domu pierwszego zagranicznego przywódcę,
premier Wielkiej Brytanii, Theresę May. 28 stycznia 2017 odbył pierwsze rozmowy
telefoniczne jako prezydent Stanów Zjednoczonych – z kanclerz Niemiec Angelą
Merkel, prezydentem Rosji Władimirem Putinem, prezydentem Francji François
Hollande'em oraz premierem Japonii Shinzō Abe.

W czasie wyborów Donald Trump był niezdecydowany w kwestii jednostronnie
wcielonej do Rosji, dawniej kontrolowanej przez Ukrainę, Republiki Krymu. W
wywiadzie dla ABC News zapowiedział możliwość uznania Krymu za rosyjski i
wzięcie pod uwagę woli samych mieszkańców terytorium. Jego słowa zostały wówczas
potępione przez premiera Ukrainy Arsenija Jaceniuka i ukraińskiego ministra
spraw wewnętrznych Arsena Awakowa.

2 lutego 2017 roku spotkał się z opozycjonistką i byłą premier Ukrainy Julią
Tymoszenko w czasie Narodowego Śniadania Modlitewnego. Jednym z tematów ich
rozmów były sankcje nałożone na Rosję przez administrację Baracka Obamy i sprawa
Krymu. Tego samego dnia ambasadorka USA przy ONZ Nikki Haley zapowiedziała, że
zniesienie sankcji jest uzależnione od tego czy Rosja zwróci Krym Ukrainie. 5
lutego 2017 roku Trump przeprowadził telefoniczną rozmowę z prezydentem Ukrainy
Petrem Poroszenko. Biały Dom oświadczył, że rozmowa dotyczyła przywrócenia
pokoju na granicy ukraińsko-rosyjskiej, a biuro prezydenta Poroszenki
zakomunikowało, że obaj przywódcy zwrócili szczególną uwagę na kwestię
rozwiązania sytuacji w Donbasie i przedyskutowali wzmocnienie strategicznego
partnerstwa między Stanami Zjednoczonymi, a Ukrainą.

14 lutego 2017 roku rzecznik prasowy Białego Domu Sean Spicer potwierdził, że
wypowiedź Nikki Haley na temat Krymu jest również stanowiskiem administracji
Donalda Trumpa. Powiedział też, że prezydent oczekuje od Rosji zwrotu Krymu
Ukrainie.

Donald Trump ma pięcioro dzieci z trzech małżeństw oraz ośmioro wnucząt. Jego
pierwsze dwa małżeństwa zakończyły się rozwodami, które były nagłaśniane przez
tabloidy.

Pierwsze małżeństwo zawarł z czeską modelką Ivaną Zelníčkovą 7 kwietnia 1977 w
Marble Collegiate Church na Manhattanie. Ma z nią troje dzieci: Donalda Jr. (ur.
1977), Ivankę (ur. 1981) oraz Erica (ur. 1984). Są oni członkami zarządu The
Trump Organization. Ivana Trump przez lata pomagała swojemu mężowi w biznesie.
Ponadto stworzyła mu w 1989 słynny przydomek The Donald na łamach czasopisma
Spy. W 1990 na jaw wyszedł romans Donalda Trumpa z aktorką Marlą Maples, w
wyniku którego doszło do rozwodu z Ivaną w 1992. Przy rozwodzie Donald Trump
musiał, zgodnie z zawartą w dniu ślubu umową, wypłacić Ivanie 25 milionów
dolarów.

W grudniu 1993 Donald Trump wziął ślub z Marlą Maples. Wesele z udziałem ponad
tysiąca gości odbyło się w Hotelu Plaza. Z Marlą Donald Trump ma córkę Tiffany
(ur. 1993). Marla Maples pomagała Donaldowi w stworzeniu jego wizerunku
medialnego. To pod jej wpływem został gospodarzem programu telewizyjnego The
Apprentice i zaczął się interesować akcjami firm związanych ze sportem, rozrywką
i hazardem. Małżeństwo Donalda Trumpa z Marlą zakończyło się rozwodem w 1999.
Przy rozwodzie Donald Trump musiał wypłacić byłej żonie 2 miliony dolarów.

W 1998 Donald Trump poznał słoweńską modelkę Melanię Knauss (Melaniję Knavs), z
którą wziął ślub w 2005. Ceremonia odbyła się w Palm Beach, a jej świadkami byli
m.in. książę Karol, Clint Eastwood i państwo Clintonowie. Obecność tych
ostatnich próbowali wykorzystać republikańscy kontrkandydaci Donalda Trumpa w
prawyborach przed wyborami prezydenckimi w 2016, twierdząc, że to dowód na jego
niegdysiejsze bratanie się z Demokratami. „Powiedziałem Hillary Clinton, że ma
być na moim ślubie i przyszła. A wiecie dlaczego? Musiała, bo płaciłem na ich
fundację” – odpowiadał na ten zarzut Donald Trump (który w momencie ślubu
należał wszakże do Partii Demokratycznej). Z Melanią Donald Trump ma syna
Barrona (ur. 2006).

W 1988 powstała fundacja Donald J. Trump Foundation. Donald Trump założył ją w
celu rozdysponowania dochodów ze sprzedaży napisanej rok wcześniej książki
Trump: The Art of the Deal. Trump wziąż pozostaje prezesem fundacji, przy czym w
ostatnich latach zaprzestał wpłacania na nią własnych pieniędzy – rejestry
podatkowe nie wykazują żadnych wpłat Donalda Trumpa od 2008, wszystkie wpłaty w
tym czasie pochodziły od jego znajomych i partnerów biznesowych. Pracownicy
fundacji nie są wynagradzani, a na jej koncie bankowym znajduje się relatywnie
mało pieniędzy na działalność charytatywną: pod koniec 2014 było to 1,3 miliona
dolarów. Darowizny fundacji są małe i zróżnicowane, często trafiają do osób,
które Trump zna lub do organizacji charytatywnych urządzających różne gale na
terenie należących do Trumpa nieruchomości w Nowym Jorku i na Florydzie.

Deklaracje podatkowe fundacji Donalda Trumpa pokazują, że wspiera ona głównie
opiekę zdrowotną, a także organizacje charytatywne związane ze sportem oraz
konserwatywne grupy polityczne. Na przykład w 2009 fundacja dała 926 750 dolarów
około 40 grupom, przy czym największe darowizny trafiły do Arnold Palmer Medical
Center Foundation (100 tysięcy dolarów), NewYork–Presbyterian Hospital (125
tysięcy dolarów), Police Athletic League (156 tysięcy dolarów) i Clinton
Foundation (100 tysięcy dolarów). W latach 2004-2014 najbardziej hojnymi
darczyńcami fundacji okazali się być Vince i Linda McMahon z organizacji WWE,
którzy w 2007 wpłacili na jej konto 5 milionów dolarów po wizycie Donalda Trumpa
na WrestleManii 23. Po wygraniu wyborów prezydenckich Trump zakomunikował, że
zamierza dać Lindzie McMahon stanowisko szefa rządowej agencji Small Business
Administration.

W 2016 dziennikarskie śledztwo przeprowadzone przez The Washington Post wykazało
kilka potencjalnych naruszeń prawnych i etycznych przy działalności
charytatywnej fundacji Donalda Trumpa, a także domniemane samodzielne
wykorzystywanie darowizn oraz unikanie płacenia podatków. Niedługo później
dochodzenie w tej sprawie rozpoczął prokurator generalny stanu Nowy Jork. W toku
tego dochodzenia okazało się, że fundacja Trumpa naruszyła prawo stanowe poprzez
pozyskiwanie darowizn bez odpowiedniego zezwolenia i w związku z tym prokurator
generalny nakazał Donaldowi Trumpowi zaprzestania działalności charytatywnej na
terenie stanu. W czasie kampanii wyborczej Trump nazwał nowojorskiego
prokuratora „partyzanckim wyrobnikiem, który od lat przymyka oko na działalność
fundacji Clintonów i popiera Hillary Clinton”.

Imieniem Donalda Trumpa nazwano w 2016 gatunek jeżowca Tetragramma donaldtrumpi,
a w kolejnym roku motyla Neopalpa donaldtrumpi.



https://pl.wikipedia.org/wiki/Nani

Luís Carlos Almeida da Cunha znany jako Nani (ur. 17 listopada 1986 w Prai) –
portugalski piłkarz występujący na pozycji pomocnika lub napastnika w
hiszpańskim klubie Valencia oraz w reprezentacji Portugalii.

Piłkarską karierę Nani zaczynał w małym klubie Real Sport Clube de Massamá, a
niedługo potem trafił do szkółki juniorów Sportingu CP, a w 2005 roku do
pierwszej drużyny Sportingu. Ten grający z numerem 17 zawodnik dobrze wprowadził
się do drużyny i w całym sezonie zdobył 6 bramek (5 w pierwszej lidze i 1 w
krajowym pucharze). Jego talent jest obecnie porównywalny z Cristiano Ronaldo
oraz Ricardo Quaresmą, a kibice znają go również z efektownych akrobacji po
zdobyciu bramki. Co prawda w swoim premierowym sezonie mało grał w pierwszym
składzie, ale bardzo często był zmiennikiem Carlosa Martinsa na prawym skrzydle.
W nowym sezonie 2006/2007 Nani robi prawdziwą furorę. W pierwszych dwóch
kolejkach sezonu zdobywał bramki – w wygranych meczach 3:2 z Boavistą Porto oraz
1:0 z CD Nacional. Natomiast w meczu 2. kolejki Ligi Mistrzów zdobył jedynego
gola dla Sportingu w zremisowanym 1:1 wyjazdowym meczu ze Spartakiem Moskwa.

31 maja 2007 został kupiony przez Manchester United za około 17 milionów funtów
(25 mln euro).

Nani przygodę z kadrą zaczynał jeszcze jako zawodnik młodzieżówki. Z
reprezentacją Portugalii Under-21 brał udział w Młodzieżowych Mistrzostwach
Europy w 2006 roku, których to Portugalia była gospodarzem. W drużynie tej grał
między innymi ze swoimi klubowymi kolegami João Moutinho i Custódio. Po udanych
dla Portugalii Mistrzostwach Świata w Niemczech Luiz Felipe Scolari po
rezygnacji Luísa Figo i Pedro Paulety z występów w kadrze postanowił powołać
Naniego na towarzyskie spotkanie z Danią. Duńczycy wygrali ten mecz 4:2, Nani
rozegrał całe spotkanie, a w 65. minucie meczu pokonał Thomasa Sørensena
strzałem z rzutu wolnego. Nani zagrał także w kolejnych meczach kadry w ramach
eliminacji do Mistrzostw Europy 2008 przeciwko Finlandii (1:1), Azerbejdżanowi
(3:0) oraz Polsce (1:2), w każdym z nich wchodząc na boisku w drugiej połowie.

8 czerwca 2010 roku Portugalska Federacja Piłki Nożnej (FPF) oficjalnie
poinformowała, iż skrzydłowy Manchesteru United, z powodu kontuzji barku, nie
wystąpi na Mistrzostwach Świata w RPA. Zastąpił go Rúben Amorim z Benfiki
Lizbona.

2 lipca 2015 r. Fenerbahçe SK ogłosił że zawodnik podpisze kontrakt z klubem. 5
lipca 2015 r. przeszedł testy medyczne i podpisał trzyletni kontrakt z klubem.



https://pl.wikipedia.org/wiki/Kaligula

Gaius Iulius Caesar Germanicus, (ur. 31 sierpnia 12 n.e., zm. 24 stycznia 41
n.e.) – cesarz rzymski od 18 marca 37 r. Oficjalna tytulatura: Gaius Iulius
Caesar Augustus Germanicus.

Urodził się w Ancjum (dziś Anzio), w pobliżu Rzymu. Jego ojciec Germanik,
dowódca uwielbiany przez wojsko, zaraz po narodzinach syna znalazł się wraz ze
swoją rodziną nad Renem, gdzie dowodził tamtejszą armią. Rodzice często
pokazywali syna w stroju żołnierskim. Wkładali mu buty (sandały), które nazywały
się caligae, stąd też chłopiec otrzymał przydomek Caligula, czyli „Bucik”, i był
traktowany jako maskotka armii.

W 17 roku cała rodzina przeniosła się na Wschód. 2 lata później umarł Germanik.
Osierocony Gajusz zamieszkał z matką i pięciorgiem rodzeństwa w Rzymie. Był tam
świadkiem okrucieństw, jakie spadły na jego najbliższych. Jego matkę w 29 roku
zesłano na wyspę Pandaterię, gdzie umarła w 33 roku. Starszy brat Neron został
uwięziony na Pontii. Zginął w 31 roku. Natomiast średni brat Druzus
przetrzymywany na Palatynie, zginął w 33 roku. Gajusz uratował się dzięki temu,
że uważano go jeszcze za dziecko. Z najbliższej rodziny zostały mu tylko
siostry: Agrypina Młodsza, Julia Druzylla i Julia Liwilla, które darzył wielkim
uczuciem. Pojawiły się plotki o ich kazirodczych związkach. Po zesłaniu matki
Gajuszem zaopiekowała się prababka Liwia. Zmarła ona w 29 roku. Wtedy chłopiec
zamieszkał u swej babci Antonii, którą szanował nawet podejrzliwy Tyberiusz.

Gajusz znalazł się na wyspie Capri w 31 roku, gdzie na stałe osiadł Tyberiusz,
gdyż cesarz zapragnął mieć swych dwóch następców tronu blisko siebie. Byli to
jego wnuk – Tyberiusz Gemellus oraz Gajusz. Stale otaczano ich, a szczególnie
Gajusza, donosicielami podchwytującymi każde słowo. W 33 roku Tyberiusz przyznał
Kaliguli honorowy kwestoriat. W 33 roku Kaligula poślubił Junię Klaudyllę, która
zmarła podczas porodu razem z dzieckiem w 37 roku. Kaligula wszedł w
porozumienie z prefektem pretorianów Makronem. Gajusz pragnął zostać cesarzem, a
Makron zachować stanowisko u boku nowego cesarza. Gwarancją porozumienia była
żona Makrona – Ennia, która za wiedzą męża była kochanką Gajusza (żonatego
wówczas z Junią). 16 marca cesarz zasłabł i zmarł. Po mieście krążyły wszakże
plotki, że do śmierci Tyberiusza przyczynili się Kaligula z Makronem. Zmarły w
testamencie zalecił, by Gajusz i Tyberiusz Gemellus panowali razem. Jednak jego
wola nie spełniła się. Za sprawą Makrona senat unieważnił jego wolę i ustanowił
Gajusza cesarzem. Początki panowania nowego cesarza zapowiadały się wspaniale.

Jednakże w listopadzie 37 roku cesarz zapadł na dosyć poważną chorobę,
prawdopodobnie mózgu. Gdy Kaligula powrócił do zdrowia, był już innym
człowiekiem. Na początku wysłał żołnierzy z rozkazem zgładzenia Tyberiusza
Gemmellusa, który mógł się upomnieć o ojcowiznę. Zmusił również do samobójstwa
Marka Juniusza Silanusa (konsula zastępczego w 15 n.e.), ojca swojej pierwszej
żony (Junii).

Pod koniec 37 roku, będąc świadkiem ślubu Pizona i Orestylli, upodobał sobie
pannę młodą i zabrał ją podczas ceremonii jako swoją żonę. Równie nagle ją
porzucił. Kaligula był powszechnie oskarżany o rozwiązłość – m.in. Swetoniusz
podaje, że odbywał kazirodcze stosunki seksualne ze wszystkimi swoimi siostrami
(także na publicznych ucztach).

W 38 roku odbyły się igrzyska, w trakcie których zmarła siostra cesarza
Druzylla. Ogłoszono wtedy wielką żałobę publiczną. Kilka miesięcy po pogrzebie
ożenił się z Lollią Pauliną, dotychczasową żoną Memmiusza Regulusa. W 38 r. ze
światem pożegnał się m.in. Makron, który popełnił samobójstwo. W 39 roku
znacznie pogorszyły się finanse państwa, ponieważ Kaligula lekkomyślnie
roztrwonił pieniądze pozostawione przez gospodarnego Tyberiusza. Aby naprawić
ten stan rzeczy, cesarz rozpoczął szeroko zakrojoną akcję konfiskat majątków.
Gdy w połowie września Gajusz przygotował wielką wyprawę przeciw Germanom,
odkryto spisek mający na celu zgładzenie cesarza. Jego senatorscy przywódcy
(dowódca armii Getulik oraz Marek Emiliusz Lepidus, były mąż Druzylli) ponieśli
śmierć, a zamieszane w spisek siostry cesarza, Agrypina Młodsza i Julia Młodsza,
zostały wygnane na wyspy.

Kaligula rozstał się ze swoją żona Lollią i ożenił się z Cezonią. 30 dni po
ślubie urodziła mu córeczkę, którą cesarz uznał za swoją. Dzięki fali procesów
politycznych i konfiskat majątkowych władca miał środki na wszystkie swoje
zachcianki i zabawy dworu. W połowie września 39 r. cesarz udał się do Germanii,
którą postanowił przyłączyć do Imperium. Samo przejście na drugą stronę Renu
uznał za olśniewające zwycięstwo i rozpoczął drogę powrotną do Rzymu. Dalsze
działania wojenne w imieniu cesarza prowadził Galba. W 40 r. podstępnie zagarnął
Mauretanię, której władca musiał popełnić samobójstwo. Wiosną 40 roku Kaligula
poprowadził legiony ku północnym wybrzeżom Galii, udając, że przygotowuje
wyprawę przeciwko Brytom, a ponieważ w obozie zjawił się zbiegły z wyspy książę,
ową mistyfikację uznano za wielkie zwycięstwo. Zaraz potem pełen chwały Kaligula
wrócił do Rzymu i odbył wjazd owacyjny. Dalsze rządy cesarza polegały na ciągłym
ucztowaniu i organizacji igrzysk dla ludu. 24 stycznia 41 r. spiskowcy, wśród
których byli Kasjusz Cherea i Korneliusz Sabinus, zamordowali cesarza podczas
przejścia z teatru do pałacu cesarskiego, łącznie zadając mu około 30 ran.
Zabito również jego żonę Cezonię wraz z córką. Kaligula został pochowany w
Mauzoleum Augusta.



https://pl.wikipedia.org/wiki/Prezydenci_Stan%C3%B3w_Zjednoczonych

Prezydenci Stanów Zjednoczonych – chronologiczna lista prezydentów Stanów
Zjednoczonych.

Urząd prezydenta sprawowały dotąd 44 osoby. Różnica pomiędzy liczbą osób a
numeracją prezydentów (obecnie urząd ten sprawowany jest przez 45. prezydenta)
wynika z faktu, że Stephen Grover Cleveland sprawował go dwukrotnie, jako
dwudziesty drugi (1885–1889) i dwudziesty czwarty prezydent Stanów Zjednoczonych
(1893–1897). Jego kadencje zostały rozdzielone prezydenturą dwudziestego
trzeciego prezydenta, Benjamina Harrisona (1889–1893).

W momencie uchwalenia deklaracji niepodległości pełna władza należała do
Kongresu Kontynentalnego. Na jego czele stał Prezydent Kongresu, którego
działania były jednak mocno ograniczone przez decyzje Kongresu. Po ratyfikowaniu
artykułów konfederacji przez wszystkie trzynaście stanów 1 marca 1781 roku,
prezydent kongresu nosił oficjalny tytuł President of the United States in
Congress Assembled.

W historii Stanów Zjednoczonych ośmiu prezydentów zmarło podczas sprawowania
urzędu. Spośród nich czterech zostało zamordowanych, zaś pozostali zmarli z
przyczyn naturalnych. We wszystkich ośmiu przypadkach wiceprezydent Stanów
Zjednoczonych przejmował stanowisko prezydenta, na skutek linii sukcesji
prezydenckiej w USA. Pierwszym prezydentem, który zmarł w czasie pełnienia
kadencji był William Henry Harrison, który jest także najkrócej urzędującym
prezydentem USA (31 dni). Franklin Delano Roosevelt sprawował funkcję głowy
państwa najdłużej spośród wszystkich prezydentów USA, łącznie trzy pełne
kadencje oraz 82 dni czwartej, w sumie 4422 dni.

William Henry Harrison zmarł 4 kwietnia 1841 roku na zapalenie płuc. Niecałe
dziesięć lat później, 9 lipca 1850 roku, na zapalenie żołądka zmarł Zachary
Taylor. 15 kwietnia 1865 w Teatrze Forda aktor John Wilkes Booth, oddał strzały
w kierunku Abrahama Lincolna. Prezydent zmarł następnego dnia o godzinie 7.22.

Szesnaście lat później, 19 września 1881 roku, James Garfield został zastrzelony
przez Charlesa Guiteau. Dwadzieścia lat po morderstwie Garfielda, na skutek ran
odniesionych po strzale Leona Czolgosza, zmarł prezydent William McKinley. 2
sierpnia 1923 roku na zawał serca umarł Warren Harding. Franklin Delano
Roosevelt w wieku 39 lat uległ wypadkowi podczas wakacji w Kanadzie, wskutek
czego do końca życia poruszał się na wózku inwalidzkim. 12 kwietnia 1945 zmarł z
powodu krwotoku mózgowego.

Ostatnim prezydentem, który umarł podczas sprawowania funkcji, jest John F.
Kennedy. 22 listopada 1963 podczas kampanii wyborczej w Dallas został
zastrzelony przez Lee Harveya Oswalda.

Zgodnie z prawem ustalonym we wczesnych latach 60. XX wieku byłym prezydentom
Stanów Zjednoczonych przysługuje dożywotnie uposażenie w wysokości pensji
sekretarza gabinetu, rządowe ubezpieczenie zdrowotne, środki na fundusze
reprezentacyjne i prowadzenie biura oraz ochrona osobista Secret Service. Byli
prezydenci zachowują również prawo dostępu do tajnych informacji wywiadowczych
na poziomie porównywalnym z wysokiej rangi urzędnikami prezydenckimi, jednak
nieco niższym niż urzędujący prezydent. Dokładny zakres i częstotliwość
przekazywanych im informacji zależą od preferencji zarówno każdego z byłych
prezydentów, jak i obecnej administracji. Ma to na celu lepszą koordynację
publicznej działalności byłych głów państwa z bieżącymi priorytetami i
wyzwaniami. Każdy były prezydent zakłada też bibliotekę własnego imienia, gdzie
gromadzi materiały związane ze swoją prezydenturą. Niektórzy tworzą też własne
fundacje.

Przywileje te są niezbywalne, chyba że prezydent zostanie usunięty z urzędu i
ich pozbawiony. Można się też ich zrzec. Tak uczynił w latach 80. Richard
Milhous Nixon, który zrezygnował z ochrony osobistej.

W 1994 roku Kongres zdecydował, że każdemu prezydentowi, który obejmie urząd po
1 stycznia 1997 roku, ochrona będzie przysługiwała przez okres 10 lat po
odejściu z urzędu, nie zaś dożywotnio. Ostatnim prezydentem, który miał być
chroniony do końca życia, był wedle tych przepisów William Jefferson Bill
Clinton. Po zamachach terrorystycznych z 11 września 2001 roku w Kongresie
toczyła się debata nad przywróceniem byłym prezydentom tego przywileju.
Ostatecznie w 2012 roku uchwalono nową ustawę regulującą tę kwestię, która
weszła w życie w styczniu 2013 po złożeniu pod nią podpisu przez prezydenta
Obamę. Ustawa przywróciła dożywotnią ochronę dla wszystkich byłych prezydentów,
działając retroaktywnie również wobec prezydenta George’a W. Busha. Wprowadziła
ona również zasady dotyczące ochrony członków najbliższej rodziny byłych
prezydentów. I tak dzieci byłych prezydentów mają być chronione do ukończenia
16. roku życia, zaś małżonkowie byłych prezydentów dożywotnio. Jedynym wyjątkiem
ma być sytuacja, w której po śmierci byłego prezydenta albo rozwodzie jego były
współmałżonek wejdzie w nowy związek małżeński. Gdyby tak się stało, ochrona
wygasa z chwilą ponownego ślubu.

Często prezydenci prowadzą na emeryturze aktywne życie, jak na przykład James
Earl Jimmy Carter, będący autorem wielu bestsellerowych książek, międzynarodowym
działaczem humanitarnym i na rzecz praw człowieka, za co wyróżniono go Pokojową
Nagrodą Nobla w roku 2002. William Howard Taft został zaś Prezesem Sądu
Najwyższego z nominacji Warrena Gamaliela Hardinga.

Najdłużej żyjącym prezydentem na emeryturze jest żyjący do dziś James Earl Jimmy
Carter (od 1981). Po nim w tej statystyce są: Herbert Clark Hoover (1933-1964) i
Gerald Rudolph Ford (1977-2006). Najkrócej, bo zaledwie kilka miesięcy, James
Knox Polk.

Pierwszy lotniskowiec US Navy nazwany imieniem prezydenta Unii to „Franklin D
Roosevelt” (CV 42). Niszczyciel typu „Arleigh Burke” DDG-80 ma za patronów
wspomnianego prezydenta F.D. Roosevelta i jego małżonkę Eleanor.

Imię pierwszego prezydenta Unii – George’a Washingtona – otrzymał w dniu 9
czerwca 1959 roku SSBN-598, pierwszy amerykański okręt podwodny o napędzie
atomowym uzbrojony w pociski balistyczne. Patronem atomowego okrętu podwodnego
SSBN-602 typu George Washington został 14 maja 1960 roku prezydent Abraham
Lincoln. 13 lutego 1988 roku imię Lincolna nadano lotniskowcowi CVN-72 (piątej
jednostce typu Nimitz).

Theodore Roosevelt został 3 października 1959 roku patronem okrętu podwodnego
SSBN-600 typu George Washington. 27 października 1984 roku imię starszego
Roosevelta nadano czwartemu lotniskowcowi typu Nimitz: CVN-71. Pierwszym
lotniskowcem tego typu nazwanym na cześć byłego prezydenta jest jednak CVN-69,
noszący imię Dwighta Eisenhowera.

Pierwszy prezydent Unii, który żywy doczekał wodowania lotniskowca o napędzie
jądrowym nazwanego na jego cześć, to Ronald Reagan (1911–2004). Okręt nazwany
imieniem Reagana to CVN-76. Ostatni prezydent, który osobiście uczestniczył w
działaniach drugiej wojny światowej na Pacyfiku, m.in. jako pilot
bombowo-torpedowego Avengera na lotniskowcu „San Jacinto” – George H.W. Bush –
również został za życia patronem lotniskowca: CVN-77.

Imiona prezydentów otrzymają także co najmniej dwa lotniskowce typu Gerald R.
Ford: pierwszy na cześć Geralda Forda, a drugi – Johna Kennedy’ego; obaj
prezydenci służyli w marynarce wojennej.

Związki polsko-amerykańskie sięgają czasów wojny o niepodległość (1776-1783), w
której uczestniczyli również Polacy, z których najważniejsi to Tadeusz
Kościuszko i Kazimierz Pułaski. Pierwszy prezydent USA, Jerzy Waszyngton,
spotykał się z Polakami jeszcze przed objęciem prezydentury. Pułaski uratował mu
życie w bitwie pod Brandywine.

Pierwszym prezydentem, który osobiście zaangażował się w sprawy polskie, był
Woodrow Wilson (1913-1921). Wniósł on wkład w dzieło niepodległości Polski, choć
jako autor książki Historia narodu amerykańskiego nie wyrażał się pochlebnie o
Polakach. To właśnie w czasie jego prezydentury Polska nawiązała (1919) stosunki
dyplomatyczne ze Stanami Zjednoczonymi i utrzymuje je nieprzerwanie do dziś.
Warren Harding (prezydent 1921-1923), podobnie jak Wilson, też wyrażał się
negatywnie o Polakach, określając ich pogardliwie Polacks. 20 maja 1921 r.
wręczył on noblistce Marii Curie-Skłodowskiej kapsułkę z zawartością radu o
wartości 100 000 dolarów.

Herbert Hoover (prezydent w latach 1929–1933) nie zapisał się najlepiej w
historii USA. Jego prezydentura przypadła na okres wielkiego kryzysu
gospodarczego, któremu najpierw nie potrafił w porę zapobiec, a potem wyciągnąć
kraju z niego. Jednak jeszcze przed wstąpieniem do Białego Domu zbił fortunę
jako inżynier geolog i odkrywca żył złota, znany był też jako działacz
humanitarny w skali międzynarodowej. W tej roli dobrze zapisał się w pamięci
Polaków. W listopadzie 1915 r. próbował zorganizować dostawy żywności dla
głodującej ludności polskiej, ale nie udało mu się to z powodu trudności
stawianych przez Niemców i Anglików. W 1922 r. Sejm przyznał mu honorowe
obywatelstwo Polski. Hoover trzykrotnie odwiedził Polskę, choć nigdy jako
urzędujący prezydent (w 1913, 1938 i 1946 roku).

Franklin Delano Roosevelt, prezydent w latach 1933–1945, do końca lat 30., kiedy
w stosunkach polsko-niemieckich wystąpiły poważne napięcia, nie wykazywał
szczególnego zainteresowania sprawami polskimi. Bogate są natomiast polonika
rooseveltowskie z okresu II wojny światowej. W miesiącach poprzedzających wybuch
wojny, gdy Polska była już wyraźnie zagrożona ze strony Niemiec, Stany
Zjednoczone odsuwały się od problemów europejskich, z czego Polska nie mogła być
zadowolona. Polskie koła rządowe wiązały duże nadzieje ze stanowiskiem
Waszyngtonu. Jednak polskie depesze przesyłane do Departamentu Stanu nie były
traktowane jako pilne.



https://pl.wikipedia.org/wiki/Emma_Watson

Emma Charlotte Duerre Watson (ur. 15 kwietnia 1990 w Paryżu) – brytyjska aktorka
i modelka.

Zadebiutowała rolą Hermiony Granger, jednej z głównych bohaterów w serii filmów
o Harrym Potterze. Do roli Hermiony została wybrana w wieku dziewięciu lat,
wcześniej brała udział jedynie w przedstawieniach szkolnych. W latach 2001–2011
zagrała we wszystkich ośmiu filmach z serii razem z Danielem Radcliffe’em i
Rupertem Grintem. W tym czasie zdobyła kilka nagród oraz zarobiła ponad 10
milionów funtów.

W wieku siedmiu lat otrzymała także główną nagrodę w konkursie poetyckim Daisy
Pratt Poetry Competition. W wieku dziesięciu lat występowała w różnych
produkcjach szkolnych (w tym Młode lata Artura i Szczęśliwy książę), ale nigdy
nie występowała profesjonalnie przed serią o Harrym Potterze. Do wzięcia udziału
w castingu do filmu namówiła ją nauczycielka.

W wieku jedenastu lat zagrała rolę Hermiony Granger w ekranizacji powieści J.K.
Rowling Harry Potter i Kamień Filozoficzny (2001). Zagrała także w sequelach
serii: Komnacie Tajemnic (2002), Więźniu Azkabanu (2004), Czarze Ognia (2005),
Zakonie Feniksa (2007), Księciu Półkrwi (2009) oraz dwuczęściowych Insygniach
Śmierci (2010/2011).

W 2007 roku zagrała jedną z głównych ról w filmie telewizyjnym Zaczarowane
baletki.

W wieku trzynastu lat znalazła się na dziesiątym miejscu rankingu
najseksowniejszych nastolatek. W 2004 roku zasiadła w jury przyznającym First
Light Film Award, nagrody dla najlepszych twórców filmów młodzieżowych. Oprócz
niej w jury zasiadali m.in. Pierce Brosnan, Kenneth Branagh i Samantha Morton. W
wieku piętnastu lat została najmłodszą aktorką, która pojawiła się na okładce
magazynu Teen Vogue. Mimo młodego wieku, zyskała uznanie wśród widzów i krytyków
– na swoim koncie ma kilka nagród, m.in. Phoenix Film Critics’ Society Acting
Award i Young Artists Awards.

Na początku 2015 roku w serwisie YouTube ukazał się oficjalny trailer horroru
Regression, w którym Emma wciela się w rolę Angeli Grey. Sam film miał premierę
w Wielkiej Brytanii 28 sierpnia 2015 roku.

Jej debiut jako modelki odbył się jesienią 2009 roku, została też wówczas twarzą
brytyjskiej marki odzieżowej Burberry.



https://pl.wikipedia.org/wiki/Droga_Transfogaraska

Droga Transfogaraska lub Trasa Transfogarska (rum. Transfăgărășan) – nazwa drogi
krajowej DN7C w Rumunii. Najwyżej po Transalpinie położona droga Rumunii –
osiąga 2034 m n.p.m.

Droga Transfogaraska przecina z północy na południe Góry Fogaraskie / (rum.
Munții Făgăraș) – najwyższe pasmo górskie rumuńskich Karpat, między ich dwoma
najwyższymi szczytami – Moldoveanu i Negoiu. Łączy miasta Sybin w Siedmiogrodzie
i Pitești na Wołoszczyźnie. Najbardziej spektakularnie prezentuje się od strony
północnej. Przy trasie od strony południowej znajdują się liczne atrakcje –
między innymi zapora na rzece Ardżesz o wysokości 160 metrów tworząca jezioro
Vidraru oraz zamek Poienari należący do Włada Palownika (pierwowzoru Drakuli).
Przy drodze działa kilka hoteli i schronisk. Na trasie znajduje się pięć
wiaduktów, kilka mniejszych tuneli oraz liczne zakręty. W najwyższym punkcie
znajduje się jezioro Bâlea i najdłuższy tunel w Rumunii (884 m) przecinający
łańcuch górski.

Droga Transfogaraska została zbudowana w latach 1970–1974 za czasów Nicolae
Ceaușescu. Początkowo miała znaczenie militarne. Podczas jej budowy wykorzystano
miliardowe sumy pieniędzy i 6 milionów kilogramów dynamitu. 40 budujących ją
żołnierzy straciło życie.



https://pl.wikipedia.org/wiki/Freddie_Mercury

Freddie Mercury, właściwie Farrokh Bulsara (gudźarati Pharōkh Balsārā‌; ur. 5
września 1946 w Stone Town, Zanzibar, zm. 24 listopada 1991 w Londynie) –
brytyjski muzyk, wokalista rockowy i autor tekstów, frontman brytyjskiej grupy
Queen. Wielokrotnie wyróżniany tytułem jednego z najlepszych wokalistów w
historii muzyki popularnej, autor takich utworów jak „Bohemian Rhapsody”, „We
Are the Champions”, „Somebody to Love”, „Killer Queen” czy „Crazy Little Thing
Called Love”. Zmarł z powodu powikłań wywołanych przez AIDS.

Freddie Mercury urodził się jako Farrokh Bulsara 5 września 1946 w szpitalu
rządowym w Stone Town w Zanzibarze (obecnie część Tanzanii), ówczesnej kolonii
brytyjskiej. Jego rodzice, brytyjski urzędnik Bomi oraz Jer Bulsara, byli
Parsami z Gudźaratu, czyli wyznawcami zaratusztrianizmu.

Jako pierwszy publiczny występ młodego Farrokha można uznać pozowanie do
zdjęcia, za które fotograf na Zanzibarze otrzymał miejscową nagrodę za najlepszą
fotografię 1947 roku. W wieku 5 lat Bulsara zaczął uczęszczać do szkoły
prowadzonej przez brytyjskie zakonnice. Następnie został wysłany do dużej
brytyjskiej szkoły z internatem w Panchgani (około 200 km na południowy wschód
od Bombaju) w Indiach, gdzie zaczęto nazywać go Freddie. Szkołę charakteryzowała
dyscyplina, czego przykładem była kara obcięcia chłopcu długich włosów z powodu
bójki z kolegą. Przyszły wokalista wykazywał talent muzyczny i dzięki swojej
ciotce zaczął uczyć się gry na fortepianie. Następnie zaczął grać w swoim
pierwszym rock and rollowym zespole – The Hectics – który oprócz niego
współtworzyli Derrick Branche, Bruce Murray, Farang Irani i Victory Rana. W
szkole Mercury interesował się sztuką oraz sportem – krykietem, boksem oraz
biegami długodystansowymi. W wieku dziesięciu lat wygrał szkolny turniej tenisa
stołowego, poza tym angażował się w zajęcia chóru oraz teatru. Mimo tego, że nie
widywał swoich rodziców często, to w przeciwieństwie do wielu innych gwiazd
muzyki rockowej dobrze wspominał czasy szkolne. W Indiach mieszkał także ze
swoją ciotką i babką i uczęszczał do Cathedral and John Connon School oraz St.
Mary’s High School w Bombaju. W 1963 roku wrócił na Zanzibar, by kontynuować
naukę w szkole przy klasztorze Św. Józefa.

W 1964, w wieku 18 lat, ze względu na wojnę domową w Zanzibarze wraz z rodzicami
i młodszą siostrą Kashmirą wyjechał do Anglii i zamieszkał w Feltham, w Hounslow
– mieście aglomeracji zachodniego Londynu. W przeciwieństwie do rodziców,
Mercury był bardzo zadowolony z przeprowadzki do Europy – już w Zanzibarze
interesował się zachodnim światem muzyki i mody. W 1964 ukończył technikum
Isleworth School (obecnie West Thames College), gdzie wystąpił w sztuce Arnolda
Weskera pt. The Kitchen. Następnie rozpoczął studia w Ealing College of Art na
wydziale grafiki. W 1969 uzyskał dyplom ze sztuki grafiki i projektowania. W tym
czasie zarabiał jako sprzedawca w sklepie z używaną odzieżą w Kensington Market
w Londynie, gdzie pracował razem z Rogerem Taylorem. Wcześniej w czasie wakacji
przyszły wokalista dorabiał w dziale cateringu na lotnisku Heathrow, które
znajdowało się blisko jego domu.

W Ealing Art College, gdzie uczyło się wielu muzyków, Mercury poznał Tima
Staffela, a dzięki niemu w 1968 r. pozostałych członków zespołu Smile, czyli
Briana Maya oraz Rogera Taylora. Przyszłej gwieździe muzyka grupy bardzo
przypadła do gustu. Coraz częściej przebywał w towarzystwie muzyków zespołu,
bywał na koncertach, doradzał im, a sam po raz pierwszy od przyjazdu do Anglii
zaczął grać. Pierwszą poważną próbą wokalisty był zespół Ibex, którego członkami
byli również Mike Bersin, John „Tupp” Taylor i Mick „Miffer” Smith. Debiutancki
występ nowego wokalisty miał miejsce 23 sierpnia, a wśród zagranych piosenek był
cover Elvisa Presleya „Jailhouse Rock”. Zespół, który był pod wpływem takich
wykonawców jak Jimi Hendrix, Led Zeppelin i Cream, w listopadzie 1969 zmienił
nazwę na Wreckage.

W lutym 1970 roku, po odpowiedzi na ogłoszenie prasowe i przesłuchaniu, Mercury
dołączył do mało znanej grupy Sour Milk Sea (pozostali jej członkowie to Chris
Dummett, Jeremy Gallop, Paul Milne i Robert Tyrell). W związku z
nieporozumieniami na tle muzycznym rozpadła się ona w ciągu ok. dwóch miesięcy.
Niewiele później, w związku z brakiem rozwoju Smile, Staffel odszedł do grupy
Humpy Bong. Mercury przekonał dwójkę pozostałych członków grupy, że powinni
razem kontynuować granie, dołączył do zespołu, zaproponował nową nazwę formacji
– Queen i stworzył jej logo. Na gitarze basowej początkowo grał Mike Grose,
następnie Barry Mitchell, a w lutym 1971 r. po przesłuchaniach, do grupy na
stałe dołączył John Deacon.

Mercury od początku przywiązywał dużą wagę do swojego wizerunku, co było powodem
zmiany nazwiska. Jeden z wersów utworu „My Fairy King” z debiutanckiego albumu
zespołu brzmi „Mother Mercury, look what they've done to me...” Jak twierdzi
Brian May, wokalista oznajmił członkom zespołu, że w utworze jest mowa o jego
własnej matce i postanowił zmienić nazwisko Bulsara na Mercury. Uważał, że nowe,
nawiązując do rzymskiego boga, lepiej pasuje do gwiazdy muzyki, którą zamierzał
zostać. Był silnie przekonany, że ma muzycznemu światu wiele do zaoferowania,
chodził w rzucających się w oczy strojach, które sam projektował. Na scenie
pojawiał się w kostiumach z głębokimi wycięciami i falbanami, a także pokrytymi
cekinami. Nie unikał makijażu i malował paznokcie lewej dłoni.

Queen zostali gwiazdą po sukcesie singla Bohemian Rhapsody, utworu który dziś
jest uznawany za jeden z najlepszych utworów w historii rocka. Mercury, który
był wielokrotnie pytany o czym jest utwór, mówił, że nie lubi tego tłumaczyć i
odpowiadał, że nie wie.

Freddie Mercury był zafascynowany baletem. Jesienią 1979 Derek Dean i Wayne
Eagling zaprosili go do występu z Royal Ballet podczas gali dobroczynnej. 7
października Freddie tańczył śpiewając na żywo „Bohemian Rhapsody” i „Crazy
Little Thing Called Love”, co publiczność nagrodziła owacją na stojąco. Podczas
prób do baletu, poznał młodego garderobianego Petera Freestone’a, który został
później jego wieloletnim asystentem.

W 1980 roku artysta zmienił wizerunek – ściął włosy i zapuścił wąsy, które miał
w tamtym okresie prawie każdy członek środowiska gejów, w którym obracał się
Mercury. W odpowiedzi fani przysyłali mu maszynki do golenia oraz żyletki. Z
czasem, zarost stał się nierozerwalnym elementem jego wizerunku. W klasyfikacji
All Media Guide, wąsy wokalisty zostały nagrodzone w kategorii Best overall, a w
ich opisie można przeczytać, że odczytywane były jako czyste machismo,
ostentacyjne wyuzdanie lub po prostu coś brytyjskiego.

Freddie Mercury, choć był nieśmiały i skryty, co sam przyznawał, to na scenie
był energicznym i charyzmatycznym wykonawcą, uznawanym za jednego z najlepszych
showmanów w historii muzyki rockowej. Wokalista nie uważał się za lidera
zespołu, twierdząc, że wszyscy jego członkowie są równi, ale to na nim skupiona
była uwaga publiczności. W liście, który Kurt Cobain z grupy Nirvana napisał
przed swoim samobójstwem w 1994 roku można przeczytać:

Wspólnie z Mayem, Taylorem i Deaconem zagrał ponad 700 koncertów na całym
świecie. Słynne występy grupy to koncert na stadionie Wembley (trasa Live Magic,
11 i 12 lipca 1986), występ za żelazną kurtyną w Budapeszcie (1986), rekordowe
pod względem ilości publiczności zgromadzonej publiczności show w Ameryce
Południowej (São Paulo, 20 marca 1981, 130 000 widzów), ostatni koncert grupy w
angielskim Knebworth Park 9 sierpnia 1986 (150 000 widzów).

Jednym z najsłynniejszych wydarzeń podczas działalności brytyjskiej grupy był
charytatywny koncert Live Aid (1985). Głównym jego bohaterem był Mercury, występ
trwał 20 minut i został zaliczony do najlepszych koncertów w historii muzyki
rockowej. Bezpośrednio po nim, Elton John powiedział „ukradli przedstawienie dla
siebie”, a organizator koncertu, Bob Geldof, wiele lat później stwierdził, że
Freddie Mercury urodził się właśnie po to, żeby zagrać przed 1,6 miliarda ludzi,
którzy oglądali koncert w telewizji.

Frontman Queen miał niezwykły kontakt z publicznością, co powodowało, że
koncerty grupy cieszyły się niezwykłą renomą. Stałym ich elementem była zabawa
polegająca na powtarzaniu fraz śpiewanych przez wokalistę – „eeooo”, „deeeeoooo”
itp.

Nieodłącznym elementem scenicznego show były charakterystyczne stroje, które
projektowały m.in. Zandra Rhodes i Diana Moseley, np. białe spodnie, obcisłe
kostiumy rodem z baletu, żółta skórzana kurtka z trasy koncertowej Magic Tour
czy koronacja na koniec koncertu przy dźwiękach „God Save the Queen”. Od czasu
gry w Wreckage, kiedy 12 grudnia 1969 odkręcił ciężką podstawę statywu
mikrofonu, która utrudniała mu poruszanie się po scenie, używał połowy statywu,
co z czasem stało się jego znakiem rozpoznawczym.

Zasłynął z charakterystycznej i niezwykłej dla rockowych wokalistów barwy głosu
oraz skali, która wynosiła cztery oktawy.

Choć śpiewał czysto technicznie oraz w różnych stylach, to utrzymywał, że nigdy
nie uczył się śpiewu. Jego naturalnym głosem był baryton, lecz śpiewał tenorem.
Na prośbę Montserrat Caballé zaśpiewał barytonem utwór „Ensueño” z płyty
Barcelona. Podczas występów na żywo śpiewał zazwyczaj niższym głosem niż podczas
nagrań studyjnych. Głos Mercury’ego zmieniał się z biegiem lat – obniżał się i
był bardziej chrypliwy, na co wpływ miały m.in. papierosy, które wokalista
zaczął palić podczas sesji do albumu The Game w 1979.

Przez wiele lat borykał się ze zdrowotnymi skutkami zawodowego śpiewania, tzn.
guzkami głosowymi. Odmawiał jednak interwencji chirurgicznej i wspierał się
parowym inhalatorem oraz pastylkami.

Mercury jest autorem większości piosenek Queen, w tym pierwszego utworu zespołu,
który znalazł się na brytyjskiej liście przebojów – „Seven Seas of Rhye”,
pierwszego wielkiego hitu – „Killer Queen” oraz najsłynniejszego utworu grupy –
„Bohemian Rhapsody”. Spośród 17 utworów na płycie Greatest Hits, frontman jest
autorem dziesięciu („Seven Seas of Rhye”, „Killer Queen”, „Bohemian Rhapsody”,
„Somebody to Love”, „Good Old-Fashioned Lover Boy”, „We Are the Champions”,
„Bicycle Race”, „Don't Stop Me Now”, „Crazy Little Thing Called Love”, „Play the
Game”). Pisał utwory nie tylko rockowe i popowe, ale również disco, a nawet w
stylu rockabilly.

Artysta grał na fortepianie, syntezatorach oraz organach (w studiu). Choć nie
był wirtuozem instrumentów klawiszowych, to jego kompozycje na tym instrumencie
były oryginalne, ze szczególnym naciskiem na rytm. Od lat 60., kiedy był fanem
Jimiego Hendriksa, Mercury grał na gitarze, ale nie był zadowolony z efektów.
Podczas koncertów, przed utworem „Crazy Little Thing Called Love”, podczas
którego grał na tym instrumencie, często mówił do mikrofonu, że nie umie grać
np. „Ta gówniana gitara nigdy nie wygrywa takich akordów, jakie chcę” (Live at
Wembley Stadium) czy „Dziesięć lat temu umiałem zagrać na gitarze trzy akordy.
Teraz, w 1982 roku, znam trzy akordy na gitarze” (Queen on Fire - Live at the
Bowl).

Przez kolejne lata Queen pięło się w górę, a momentem przełomowym był sukces
singla „Bohemian Rhapsody”. Kolejne albumy i utwory trafiały na szczyty list
przebojów na całym świecie. Pod koniec 1982 r. członkowie zespołu postanowili
odpocząć od siebie i skupili się na realizacji solowych projektów. Mercury
myślał o nagraniu solowej płyty od dłuższego czasu i w końcu miał taką
możliwość. Prace w studiu Musicland w Monachium rozpoczęły się na początku 1983
r.

W tym czasie poznał Giorgio Morodera, który pracował nad reedycją niemego filmu
Fritza Langa, Metropolis 1926. Mercury zgodził się współpracować przy nagraniu
ścieżki dźwiękowej do obrazu, czego owocem był utwór Love Kills (wydany jako
singel 10 września 1984). Wśród wykonawców utworów ze ścieżki dźwiękowej filmu
znaleźli się także Pat Benatar, Bonnie Tyler i Jon Anderson.

Solowy album wokalisty zapowiadał wydany 9 kwietnia 1985 utwór I Was Born to
Love You. Album Mr. Bad Guy ukazał się 29 kwietnia i okazał się komercyjną
porażką – sprzedano tylko 160 000 egzemplarzy. Wokalista nazwał album bardzo
osobistym, sam skomponował wszystkie 11 utworów, z których większość to łagodne
ballady. Materiał zamieszczony na płycie nagranej z Reinholdem Mackiem był
bardzo różnorodny – od dyskotekowego „Living on My Own” po monumentalny „Made in
Heaven” (z teledyskiem nawiązującym do piekła Dantego).

Dużym wydarzeniem była płyta Barcelona nagrana wspólnie z katalońską śpiewaczką
operową Montserrat Caballé. Mercury był oczarowany głosem diwy od lutego 1983,
kiedy po raz pierwszy zobaczył ją występującą w operze Un ballo in maschera
Giuseppe Verdiego.

Pierwsze spotkanie obojga artystów odbyło się w hotelu Ritz w Barcelonie i
zakończyło się kilkugodzinnym jam session. Mercury chciał nagrać z diwą wspólny
utwór, na co Katalonka odpowiedziała propozycją nagrania całej płyty.
Rejestracja materiału przebiegała zupełnie inaczej niż wyobrażała to sobie
śpiewaczka. Była przekonana, że w krótkim czasie nagra kilka napisanych i
gotowych piosenek. Caballé nie wiedziała, że w momencie rozpoczęcia nagrań
materiał nie jest gotowy ze względu na styl pracy Mercury’ego, czyli wspólnego
śpiewania i wielu ćwiczeń w celu uzyskania jak najlepszego efektu. Montsy, jak
nazywana była diwa, zgodziła się na tę metodę, a samą płytę uznała za jeden za
swoich największych sukcesów zawodowych. Pomimo wielu propozycji o podobnym
charakterze, które dostała później, odmawiała, twierdząc że więź, która łączyła
ją z Mercurym, była wyjątkowa. Artyści znaleźli wspólny muzyczny język, a po
nagraniu albumu Freddie Mercury mówił w wywiadach, że zalicza Montserrat Caballé
do bardzo wąskiego grona przyjaciół.

30 maja 1987 Mercury i Caballé zagrali swój pierwszy wspólny koncert w ramach
festiwalu Ibiza ’92. Na imprezie zorganizowanej z okazji ogłoszenia decyzji o
organizacji Igrzysk Olimpijskich w Barcelonie zagrali także Marillion, Duran
Duran i Chris Rea. Mercury i Caballé wystąpili na końcu jako niespodzianka, a
ich koncert został potem uznany za sukces.

Tytułowy utwór z albumu Barcelona zapowiadał Igrzyska Olimpijskie w Barcelonie w
1992 roku.

W 1973 roku, w czasie gdy zespół Queen pracował nad debiutanckim albumem,
Mercury uczestniczył w projekcie producenta Robina Geoffreya Cable’a. Wokalista
nagrał dwa utwory, „I Can Hear Music” (cover The Ronettes i The Beach Boys) i
„Going’ Back” (hit Dusty Springfield) pod nazwą Larry Lurex. W nagraniach
uczestniczyli również Roger Taylor i Brian May.

W 1986 Mercury nagrał utwór do musicalu Deve’a Clarka Time. Ich znajomość
zaowocowała kolejnym utworem, „In My Defence”, który w maju 1986 trafił na 32.
miejsce na liście przebojów. Lato 1986 wokalista spędził w trasie Magic Tour w
Europie, a 9 sierpnia w Knebworth zagrał, jak się okazało, ostatni koncert z
Queen.

W lutym 1987 artysta wydał singel The Great Pretender, który osiągnął czwarte
miejsce na liście przebojów w Wielkiej Brytanii. W teledysku Mercury, Roger
Taylor i przyjaciel wokalisty Peter Straeker, ubrani byli w stylu drag queens.
Mercury, aby uczynić klip jeszcze bardziej efektownym planował przelot nad
białymi klifami w Dover, ale z powodów logistycznych pomysł ten porzucono.

Mercury współpracował z Michaelem Jacksonem – wspólnie nagrali utwory „There
Must Be More to Life Than This”, „State of Shock” oraz „Victory”. Pierwsze dwa,
niewydane jako single, dostały się do internetu, trzeci jest natomiast
niedostępny.

Brytyjczyk miał zaśpiewać na najlepiej sprzedającym się albumie wszech czasów
czyli Thrillerze. Jednak z powodów różnych zobowiązań, jakie mieli obaj
wokaliści oraz braku czasu, do nagrania nie doszło, czego Mercury bardzo potem
żałował. Z podobnych powodów utwór „State of Shock” The Jacksons nagrali z
Mickiem Jaggerem.

Frontman Queen współpracował z wieloma artystami. Wziął udział w nagraniach
takich artystów jak Eddie Howell („Man from the Manhattan”), Ian Hunter („You
Nearly Did Me In”), Billy Squier („Emotions in Motion”, „Lady with the Tenor
Sax”, „Love is the Hero”). Brał udział w nagraniach piosenek z solowego albumu
Rogera Taylora („Killing Time”) i jego zespołu The Cross („Heaven for Everyone”)
i był producentem płyty Petera Straekera This One’s on Me.

16 listopada 1992 roku, prawie rok po śmierci wokalisty, wydana została płyta
The Freddie Mercury Album zawierająca siedem remiksów solowych nagrań oraz
cztery utwory z poprzednich płyt. Singel z tej płyty, remiks „Living on My Own”
trafił na pierwsze miejsce listy przebojów w USA.

W 2000 roku w Wielkiej Brytanii ukazało się wydawnictwo pt. Freddie Mercury:
Solo, które zawiera solowe dokonania wokalisty włącznie z utworami w wersjach
demo i instrumentalnych, na 10 płytach CD. Set wzbogacono dwiema płytami DVD,
zawierającymi film Untold Story i zbiór teledysków artysty The Freddie Mercury
Video Collection. W wydawnictwie umieszczono prawie wszystkie solowe utwory
wokalisty, co pozwala stwierdzić, że w najbliższym czasie nie ukaże się żaden
nowy materiał.

Wokalista był osobą otwarcie biseksualną, choć w niektórych wywiadach określał
siebie również jako gej. Artysta przez 6 lat związany był z Mary Austin, którą
poznał dzięki Brianowi Mayowi. Jednocześnie miał liczne kontakty homoseksualne,
w tym także przypadkowe, m.in. z Kennym Everettem, które przyczyniły się do
rozpadu związku w 1977 roku, niemniej para pozostała bliskimi przyjaciółmi.
Swoich kochanków, zarówno w USA jak i w Europie wokalista obdarowywał drogimi
prezentami. Freddie Mercury często powtarzał, że Mary Austin to jego jedyna
prawdziwa przyjaciółka, na której może polegać. W jednym z udzielonych wywiadów
pod koniec lat siedemdziesiątych wyznał, że Austin jest prawdziwą miłością jego
życia, osobą, której nie mógł zastąpić żaden kochanek, a związek ten on sam
traktuje jako małżeństwo. Po rozstaniu Mercury stworzył dla niej stanowisko we
własnej firmie, został też ojcem chrzestnym jej syna, Rickiego.

W 1985 roku wokalista związał się z irlandzkim fryzjerem Jimem Huttonem, z
którym był do końca swojego życia. Hutton przez 6 lat mieszkał z Mercurym, a
następnie opiekował się nim podczas śmiertelnej choroby. Według relacji
Irlandczyka, w momencie śmierci wokalista miał na palcu obrączkę ślubną, którą
otrzymał od swojego partnera. Mary Austin proponowała wcześniej zdjęcie obrączki
z powodu możliwego spuchnięcia palców po śmierci Mercury’ego, jednak ten
stanowczo odmówił i ostatecznie jego ciało zostało skremowane razem z obrączką.
Jeszcze za życia Mercury’ego, Hutton dowiedział się, że jest nosicielem wirusa
HIV. Po śmierci Mercury’ego, będąc jednym ze spadkobierców artysty, Hutton
wyprowadził się z Londynu do rodzinnej Irlandii. Kilka lat później ukazała się
książką opisująca życie Mercurego i Huttona. Jim Hutton zmarł 1 stycznia 2010 na
raka płuc w swoim domu w Carlow. Pogrzeb Huttona odbył się w dniu jego 61.
urodzin, 4 stycznia 2010, w Bennekerry w Irlandii.

Na początku kariery wokalista myślał o usunięciu swojego tyłozgryzu, czego nie
uczynił z powodu braku czasu i obaw o zmianę głosu. Później jednak żałował, że
nie poddał się operacji. Żartował mówiąc, że „poza zębami jestem idealny” i że z
Rodem Stewartem i Eltonem Johnem może założyć zespół Zęby, Włosy i Nos.

Mercury przez dłuższy czas mieszkał w londyńskim mieszkaniu na Stafford Terrace,
a później od bankierskiej rodziny Hoare kupił Garden Lodge. Artysta za
georgiański 28-pokojowy dom z dużym ogrodem zapłacił 500 000 funtów w gotówce.
Jednak przez wiele lat, z powodów podatkowych, mógł przebywać w Anglii tylko 60
dni w roku. Artysta twierdził, że z powodu braku czasu, dom kupił jedynie na
podstawie zdjęć. Z czasem w Garden Lodge mieszkali także jego partner Jim Hutton
(który był również ogrodnikiem), asystent Peter Freestone, kucharz Joe Fannelli
(zmarł na AIDS krótko po Mercurym) i kierowca Terry Giddings. Pod koniec lat 80.
Mercury wykupił dwa domy, które graniczyły z jego posiadłością, a kiedyś do niej
należały i zaczął je przebudowywać.

Wiele czasu artysta spędzał w Montreux, gdzie zespół Queen nagrywał w swoim
Mountain Studios. Mieszkał wtedy w położonym nad Jeziorem Genewskim domu, który
z powodu dużej liczby łabędzi w pobliżu nazywano The Cygnets (Taylor nazywał go
nawet Duckingham Palace). Pod koniec życia, w tym szwajcarskim mieście wokalista
kupił apartament na dachu budynku La Tourelle, ale nie zdążył go urządzić.

W Montreux istnieje pomnik Mercury’ego autorstwa czeskiej rzeźbiarki Ireny
Sedleckiej. Okładka albumu Queen Made in Heaven, który został wydany po śmierci
Mercury’ego, przedstawia tę właśnie rzeźbę.

Mercury mieszkał również w Nowym Jorku, gdzie posiadał apartament, oraz w
Monachium, gdzie wiele czasu spędzał z przyjaciółką, niemiecką aktorką Barbarą
Valentin. Pomimo kilku lat spędzonych w Bawarii, Mercury nie posługiwał się
językiem niemieckim.

Szczególną sławą cieszyły się imprezy organizowane przez Mercury’ego. Tradycją
było nieliczenie się z kosztami przez gospodarza, który płacił za najdroższe
jedzenie, trunki oraz używki. 39. urodziny wokalisty w monachijskim klubie
Henderson’s, zostały przedstawione w klipie do utworu „Living on My Own”. Koszt
tamtej tematycznej, czarno-białej imprezy wyniósł 50 000 funtów, a Mercury miał
na sobie kurtkę zaprojektowaną przez Emanuels, modystów, którzy stworzyli sławną
ślubną kreację księżnej Diany.

Autorzy filmu Freddies Millions (BBC 3, 2004 r.) twierdzą, że w ciągu swojego
życia wokalista wydał na organizację imprez blisko 5 mln funtów, a na narkotyki
(głównie kokainę) pół miliona funtów.

Ogromne sumy wydawał na antyki i ozdoby kupione w Japonii. Choć z większości z
nich nigdy nie korzystał, kupował je z myślą o swoim domu Garden Lodge, którego
urządzaniem zajmował się pod koniec życia. Zgodnie z relacją Jima Huttona,
podczas półgodzinnej wizyty w sklepie potrafił wydać ćwierć miliona funtów.
Dużego nakładu sił i środków wymagało przydomowe oczko wodne z karpiami koi.
Japońską kulturą i obyczajami wokalista zafascynowany był od czasu pierwszej
trasy Queen w tym kraju, w 1975.

Wokalista był miłośnikiem kotów, a z myślą o swojej ulubionej kotce nagrał na
albumie Innuendo utwór „Delilah”. Imiona jego zwierząt to Tom, Jerry, Oscar,
Tiffany, Delilah, Goliath, Miko, Romeo i Lily. Według swojego wieloletniego
asystenta, Petera Freestone’a, artysta poświęcał kotom więcej uwagi niż ludziom.

Mercury lubił nadawać żeńskie przydomki osobom ze swojego otoczenia. Peter
Freestone to „Phoebe”, Joe Finelli „Lisa”, Brian May „Maggie”, Roger Taylor
„Betty”, John Deacon „Jackie”, a dla siebie przeznaczył imię Melina, na cześć
Meliny Mercouri, greckiej aktorki i piosenkarki. Zwracając się do innych osób,
także podczas wywiadów, używał zwrotów „skarbie” i „kochanie”. Mówił tak do
kolegów już podczas edukacji w Indiach, wywołując zdziwienie wśród nauczycieli.

Ulubionym instrumentem Freddiego Mercury’ego był fortepian, napojami szampan
(Vintage Crystal) oraz wódka z lodem, marką papierosów Silk Cut Mild (żółta
paczka), kwiatami azalie i frezje, kosmetykami Lancaster, filmem Pół żartem, pół
serio, pisarką Beatrix Potter, a aktorem Timothy Dalton. Spośród muzyków Mercury
najbardziej cenił Jimiego Hendriksa, The Jacksons, Johna Lennona, Lizę Minnelli,
George’a Michaela oraz Arethę Franklin. Szczególnie podobały mu się prace
Salvadora Dali.

Prawdopodobnie wiosną 1987 (taką datę podał Jim Hutton w swojej książce Mercury
and Me) Freddie Mercury dowiedział się, że jest chory na AIDS. Pomimo widocznych
objawów śmiertelnej choroby m.in. mięsaków Kaposiego na dłoniach i twarzy,
artysta zaprzeczał, że cokolwiek mu dolega. Aby ukryć mięsaki Kaposiego i ślady
ich wypalania, wokalista nosił krótki zarost (widoczny w m.in. w teledyskach z
albumu The Miracle: „I Want It All”, „Breakthru”, „The Invisible Man”,
„Scandal”, „The Miracle”). Po raz ostatni wokalista wystąpił z Montserrat
Caballé 8 października 1988 na La Nit Festival, imprezie zorganizowanej na cześć
przejęcia przez Barcelonę flagi olimpijskiej. W związku z problemami z głosem
Mercury’ego zastosowano playback, co z powodu złego odtworzenia taśmy od razu
wyszło na jaw. Razem z orkiestrą filharmonii barcelońskiej para odtworzyła trzy
utwory ze wspólnej płyty: „How Can I Go On”, „The Golden Boy” i „Barcelona”.
Ostatnim teledyskiem w jakim wystąpił frontman Queen był klip do utworu „These
Are the Days of Our Lives”, na którym wyraźnie widać jak choroba zmieniła ciało
Mercury’ego. Aby zapewnić mu komfort, ekipę techniczną ograniczono do minimum, a
twarz pokryto grubą warstwą makijażu. Frontman Queen unikał rozmów na temat
AIDS. Po poinformowaniu tylko kilku swoich przyjaciół o chorobie, artysta nie
rozmawiał już z nimi na ten temat. Sześć tygodni przed śmiercią skomponował
ostatni utwór „A Winter's Tale”, a 3 tygodnie później wziął udział w nagraniu
„Mother Love”, utworu napisanego przez Briana Maya. Na kilka tygodni przed
śmiercią wokalista przestał brać leki, oprócz tych o działaniu przeciwbólowym.
14 października został wydany singel Queen o wymownym tytule „The Show Must Go
On”. Z powodu stanu Mercury’ego, w teledysku skompilowano stare nagrania wideo.
Dopiero dzień przed śmiercią, 23 listopada 1991 wydał oświadczenie, w którym
napisał o swojej chorobie. W tekście napisanym dzień wcześniej wspólnie ze swoim
menedżerem Jimem Beachem, wokalista napisał:

Freddie Mercury zmarł w swoim domu Garden Lodge w Londynie 24 listopada 1991 o
godzinie 19.20 na grzybicze zapalenie płuc w związku z osłabieniem odporności
wywołanym AIDS. Miał 45 lat. Zwłoki zostały skremowane w londyńskim krematorium
27 listopada. Podczas pogrzebu, który odbył się 3 dni po śmierci, odtworzono
utwory Arethy Franklin You’ve Got a Friend i arię z opery Verdiego w wykonaniu
Montserrat Caballé. Ceremonia miała charakter prywatny, uczestniczyło w niej 35
osób (rodzina, pozostali członkowie Queen, Elton John i najbliżsi przyjaciele
artysty), trwała ok. 25 minut i odbyła się zgodnie z zasadami zaratusztrianizmu.
Legenda głosi, że prochy artysty zostały wrzucone do Jeziora Genewskiego. Jednak
najprawdopodobniej urna spoczęła pod wiśnią w ogrodzie jego domu Garden Lodge w
Londynie. Inna wersja głosi, że znajduje się ona pod fałszywym nazwiskiem na
jednym z cmentarzy w Anglii.

Po śmierci artysty, mur otaczający jego dom fani pokryli setkami napisów, a na
chodniku położyli morze kwiatów, co wykorzystano potem w klipie Heaven for
Everyone. Choć mur jest regularnie czyszczony, cały czas pojawiają się na nim
napisy osób, które chcą uczcić Mercury’ego.

Mercury zapisał w testamencie 500 000 funtów swojemu partnerowi Jimowi
Huttonowi, 500 000 kucharzowi Joe Fannelliemu, 500 000 osobistemu asystentowi
Peterowi Freestone’owi oraz 100 000 funtów kierowcy i ochroniarzowi Terry’emu
Giddingsowi. 50% pozostałego swojego majątku oraz przyszłych dochodów artysta
zapisał swojej wieloletniej przyjaciółce Mary Austin, a po 25% swojej matce Jery
oraz siostrze Kashmirze. Mary Austin odziedziczyła również jego dom Garden Lodge
w Kensington w Londynie, gdzie mieszka wraz z rodziną.

Śmierć Mercury’ego uświadomiła milionom osób na całym świecie, że AIDS jest
realnym zagrożeniem i zwiększyła poziom wiedzy na temat choroby oraz wirusa HIV.
Choć w testamencie wokalista nie przekazał pieniędzy na cele charytatywne lub
walkę z AIDS, był osobą bardzo hojną, nie tylko dla swoich przyjaciół. Mary
Austin ujawniła, że przed śmiercią wokalista przeznaczał spore kwoty na rzecz
walki z tą chorobą.

20 kwietnia 1992 na stadionie Wembley w Londynie zorganizowano The Freddie
Mercury Tribute Concert, który miał na celu uczczenie pamięci artysty oraz
zebranie środków na walkę z AIDS. Dochód z imprezy przekazano fundacji założonej
przez trzech pozostałych członków zespołu – The Mercury Phoenix Trust. 72
tysiące ludzi na stadionie oraz kilkaset milionów przed telewizorami obejrzało
występ Briana Maya, Rogera Taylora, Johna Deacona oraz zaproszonych gwiazd,
wśród których byli David Bowie, Annie Lennox, U2, Guns N’ Roses, Elton John,
Metallica, George Michael, Robert Plant i wielu innych.

Jego zdjęcie znalazło się na jednym z milenijnych znaczków pocztowych
wyemitowanych przez brytyjską Pocztę Królewską. Znaczek wzbudził kontrowersje,
ponieważ w tle widać perkusistę Rogera Taylora, a obowiązujące wówczas zasady
nie pozwalały umieszczać na znaczkach osób żyjących, z wyjątkiem członków
brytyjskiej rodziny królewskiej. Wizerunek wokalisty znalazł się również na
znaczkach w kilkunastu innych krajach.

Wiele z solowych singli wokalisty stanowi gratkę dla kolekcjonerów na całym
świecie. Oryginalna płyta singla japońskiej edycji Guide Me Home jest warta
około 1000 funtów.

W 2006 roku Brian May ujawnił, że trwają przygotowania do produkcji filmu
biograficznego, którego bohaterem będzie Freddie Mercury. W pracach nad filmem,
jako szef studia filmowego, uczestniczy Robert De Niro, a jednym z kandydatów do
zagrania głównej roli jest Johnny Depp.

Dopóki rodzice Mercury’ego mieszkali w swoim starym domu, docierały do nich
listy od fanów artysty, zaadresowane jedynie „Mama i tata Freddiego Mercury’ego,
Feltham”. Później państwo Bulsara przeprowadzili się do Nottingham, żeby być
bliżej swojej córki Kashmiry. Ojciec Freddiego, Bomi Bulsara, zmarł 26 grudnia
2003 r. w wieku 95 lat, a matka, Jer Bulsara, zmarła 13 listopada 2016 w wieku
94 lat.

W 2006 ustanowiono nagrodę Freddie Mercury Award for Live Music. Jako pierwsi
dostali ją członkowie zespołu The Who.



https://pl.wikipedia.org/wiki/J%C4%99zyk_polski

Język polski, polszczyzna – język naturalny należący do grupy języków
zachodniosłowiańskich (do której należą również czeski, słowacki, kaszubski,
dolnołużycki, górnołużycki i wymarły połabski), stanowiącej część rodziny
języków indoeuropejskich. Jest jednym z oficjalnych języków Unii Europejskiej.

Ocenia się, że język polski jest językiem ojczystym około 44 milionów ludzi na
świecie (w literaturze naukowej można spotkać szacunki od 39 do 48 milionów),
mieszkańców Polski oraz tzw. Polonii, czyli Polaków zamieszkałych za granicą.

Alfabet polski jest oparty na alfabecie łacińskim i składa się obecnie z 32
liter: Aa, Ąą, Bb, Cc, Ćć, Dd, Ee, Ęę, Ff, Gg, Hh, Ii, Jj, Kk, Ll, Łł, Mm, Nn,
Ńń, Oo, Óó, Pp, Rr, Ss, Śś, Tt, Uu, Ww, Yy, Zz, Źź, Żż. W użyciu są także 3
litery: Qq, Vv i Xx jednak występują one tylko w słowach obcego pochodzenia.

W alfabecie polskim oprócz pojedynczych liter występuje także 7 dwuznaków: ch,
cz, dz, dź, dż, rz, sz i jeden trójznak dzi.

Za najstarsze w języku polskim uchodzą dwa zdania: Day, ut ia pobrusa, a ti
poziwai zapisane w 1270 na karcie 24 tzw. Księgi henrykowskiej oraz Byegaycze,
byegaycze! (...) Gorze szą nam stalo! zapisane w latach 1455-80 w Rocznikach,
czyli kronikach sławnego Królestwa Polskiego spisanych przez Jana Długosza.

W 1285 na zjeździe w Łęczycy postanowiono o używaniu języka polskiego obok
łaciny w szkołach katedralnych i klasztornych.

Liczne zdania w języku polskim zachowały się w rękopiśmiennych księgach sądowych
notujących treść procesów, zeznań oraz rot sądowych. Zapisane one zostały w XIV
i XV wieku, a najwcześniejsze z nich notowane są od 1386 roku w wielkopolskich
księgach sądowych tzw. roty poznańskie.

Najstarszy druk w języku polskim ukazał się w 1475 we Wrocławiu. Były to trzy
modlitwy katolickie "Ojcze nasz", "Zdrowaś Maryjo" oraz "Wierzę w Boga"
opublikowane w tzw. "Statutach Elyana" (łac. Statuta synodalia episcoporum
Wratislaviensium) w Drukarni Świętokrzyskiej – pierwszej wrocławskiej oficynie
wydawniczej założonej przez Kaspra Elyana.

Pierwszą Gramatykę języka polskiego Piotra Statoriusaa-Stoińskiego wydano w roku
1568 przed Compendium linguae polonicae Mikołaja Volckmara w 1594, 1613 i
Jeremiasza Rotera Schluessel zur Polnischen vnd Teutschen Sprach w 1616 a po
polsku w 1778 przez Onufryego Kopczyńskiego.

Od 1913 wydawany jest „Język Polski”, czasopismo naukowe poświęcone językowi
polskiemu, zaś od 1901 wydawany jest „Poradnik Językowy”, czasopismo naukowe
poświęcone poprawności językowej. Pierwszym polskim słownikiem poprawnościowym
był Słownik ortoepiczny (1937) Stanisława Szobera (od 1948 jako Słownik
poprawnej polszczyzny).

Język polski wywodzi się z języka praindoeuropejskiego za pośrednictwem języka
prasłowiańskiego. Ślady jego dziejów można odnaleźć w obocznościach.

Do najważniejszych wczesnych zmian należy palatalizacja indoeuropejska. Dawne
miękkie k, kh, g, gh przeszły w językach satemowych, takich jak języki
słowiańskie, zwykle w s i z (ale np. litewskie š i ž), zaś w językach
kentumowych, na przykład w łacinie i językach germańskich, w k i g. W języku
prasłowiańskim wszystkie zgłoski zamknięte przeszły w otwarte. Pociągnęło to za
sobą powstanie samogłosek nosowych i zróżnicowanie długości samogłosek.
Ukształtowała się też opozycja spółgłosek miękkich i twardych.

W języku polskim opozycja spółgłosek miękkich i twardych stała się cechą
istotną. Zgłoskotwórcze r i l przeszły w pary samogłoska + r lub odpowiednio l.
Nastąpił też zanik iloczasu, a wiele spółgłosek miękkich zostało utwardzonych,
np. miękkie r (zapis: r', np. r’eka – rzeka) przeszło w ż (zapis: rz). Wiele
spółgłosek miękkich traci miękkość w wygłosie (np. końcowe miękkie w w nazwach
typu Wrocław, w przypadkach zależnych nadal jest miękkie – we Wrocławiu).
Pierwszy traktat o ortografii polskiej napisał ok. 1455 polski językoznawca i
gramatyk Jakub Parkoszowic, który wzorem Jana Husa postawił sobie zadanie
przystosowania alfabetu łacińskiego do oznaczania w piśmie głosek polskiego
języka.

Współczesny język polski wywodzi się pod względem zasobu słownictwa z dialektów
używanych w Wielkopolsce i Małopolsce, w mniejszym stopniu na Mazowszu czy na
innych obszarach. Na język polski wpływały inne języki. Najważniejszymi z nich
były:

W 1661 ukazywał się tygodnik „Merkuriusz Polski Ordynaryjny”, pierwsze zachowane
czasopismo wydawane w języku polskim; po jego upadku przez kilka dziesięcioleci
nie wydawano polskich czasopism. Początek nieprzerwanego rozwoju
czasopiśmiennictwa polskiego przypada na drugą ćwierć XVIII w. W latach
1718–1720 ukazywał się tygodnik „Poczta Królewiecka”, od 1729 „Nowiny Polskie”
(następnie jako „Kurier Polski” do 1760), w latach 1765–1785 ukazywał się
dziennik „Monitor”, najważniejsze czasopismo doby Oświecenia w Polsce, i in.
Czasopiśmiennictwo naukowe w języku polskim zapoczątkował wydawany w latach
1758–1761 i 1766–1767 miesięcznik „Nowe Wiadomości Ekonomiczne i Uczone”, zaś
czasopiśmiennictwo literackie wydawany w latach 1770–1777 tygodnik „Zabawy
Przyjemne i Pożyteczne”.

Dzięki reformacji język polski wprowadzony został szeroko do literatury.
Związane to było z chęcią dotarcia do jak największej ilości osób, stąd pierwsze
tłumaczenia przez protestantów Biblii oraz publikowanie literatury religijnej, w
tym także polemicznej względem innych wyznań.

W dobie reformacji główną rolę w rozwoju książki polskiej odegrały Prusy
Książęce. W latach 1543-1552 w Królewcu i w Ełku wydano więcej książek w języku
polskim niż w całej Rzeczypospolitej. W 1587 roku założono w Ełku Szkołę
Książęcą dla całej prowincji, gdzie uczono m.in. literackiej polszczyzny.

W 1696 język polski stał się językiem urzędowym w Wielkim Księstwie Litewskim,
wtedy też ostatecznie ustaliła się supremacja języka polskiego w życiu
społecznym, kulturalnym i politycznym Litwy. W prowincjach Korony Królestwa
Polskiego do końca czasów saskich (1763) językiem urzędowym pozostawała łacina.
Stał się także językiem szybko przyswajających język polski niemieckich rodów
szlacheckich w Inflantach Polskich.

Od połowy XVI wieku do początku wieku XVIII polszczyzna była językiem dworskim w
Rosji[potrzebny przypis], i tą drogą przeniknął do języka rosyjskiego szereg
wyrazów pochodzenia zachodnioeuropejskiego, przyswojonych wcześniej przez język
polski, oraz wyrazów rdzennie polskich. Pod koniec XVII w. język polski był
popularny i modny także wśród wyższych warstw Moskwy, a jego znajomość była
miernikiem wykształcenia i kultury. Niezmiernie popularna jest w tym okresie
literatura polska zarówno w oryginale, jak i w transkrypcji na cyrylicę oraz
tłumaczeniach na rosyjski. W okresie od II poł. XVII do początku XVIII w.
przekłady literatury polskiej dominują nad przekładami z innych języków, a w
przypadku poezji obcej aż do pocz. XVIII w. mamy do czynienia wyłącznie z
utworami polskimi i łacińskimi. Jednak początek wpływów języka polskiego
najpierw na język ruski, później na rosyjski, datowany jest na XIII w. Słabną
one w połowie XVIII wieku, choć na polonizmy możemy natknąć się również w XIX i
XX w. (np. frajer).

W XVII wieku po polsku mówiono także na dworach Hospodarstwa Mołdawskiego (tutaj
również posługiwała się nim arystokracja) i Wołoszczyzny. W tym pierwszym kraju
czyniono starania, by uczynić z języka polskiego język literacki (np.
historiograf i poeta Miron Costin pisał po polsku). Również w tym samym wieku
język polski był powszechny na Ukrainie, zarówno w życiu politycznym, jak i
piśmiennictwie. Ryszard Łużny uważa, że polszczyzna spełniała rolę języka
literackiego dla mieszkańców tego regionu Rzeczypospolitej.

Język polski wywarł wpływ na takie języki jak ukraiński, białoruski, litewski,
rosyjski, jidysz, hebrajski, czeski, rumuński, węgierski[potrzebny przypis].

Poza tymi podstawowymi dialektami istnieją także dialekty mieszane, szczególnie
na zachodzie Polski.

Encyklopedia Popularna PWN i inne źródła wymieniają pięć głównych dialektów:
wielkopolski, małopolski, śląski, mazowiecki, kaszubski.

Coraz więcej osób uczy się języka polskiego jako obcego. Ich liczbę szacuje się
na 10 000 osób na całym świecie, z czego ok. jedna trzecia studiuje język polski
na uczelniach i w szkołach językowych w Polsce. Od 2004 roku istnieje również
możliwość zdawania egzaminu z języka polskiego jako obcego na 3 poziomach:
podstawowym (poziom B1), średnio zaawansowanym (poziom B2) oraz na poziomie
zaawansowanym (poziom C2). Egzaminy te przygotowuje Państwowa Komisja
Poświadczania Znajomości Języka Polskiego jako Obcego.

Liczni są również rodzimi użytkownicy języka polskiego, którzy na stałe
mieszkają w innych państwach. Są to członkowie polskiej mniejszości narodowej
albo polscy wychodźcy lub ich potomkowie (Polonia).

Jako język polskiej mniejszości narodowej polski jest używany przede wszystkim w
krajach sąsiednich: na Ukrainie, Białorusi, Litwie, Słowacji i w Czechach.

Największe grupy polskojęzycznej ludności, które znalazły się na stałe poza
granicami kraju w wyniku wyjazdu z państwa, znajdują się w zachodniej Europie
(Niemcy, Francja, Wielka Brytania), w Ameryce (Stany Zjednoczone, Kanada,
Brazylia, Argentyna, Meksyk), w Australii oraz w Izraelu.

Ze względu na duże rozproszenie ludności polskojęzycznej po całym świecie i brak
teraźniejszych badań nad stopniem utrzymywania języka polskiego wśród Polaków za
granicą, bardzo trudno ustalić liczbę osób polskojęzycznych na stałe
zamieszkałych poza granicami Polski. Szacunki podawane w rzetelnych książkach
mieszczą się w szerokim przedziale od 3,5 do 10 milionów. Skutkiem tych
rozbieżności są różne dane o ogólnej liczbie rodzimych użytkowników języka
polskiego.

Prawdopodobnie najbardziej rzucającą się w oczy zmianą jest wypieranie rodzaju
męskorzeczowego przez męskożywotny. Wiele słów, które dotychczas były
jednoznacznie nieżywotne, w języku potocznym, zwłaszcza w języku młodzieży, jest
traktowanych jako żywotne. Objawia się to tym, że biernik jest równy
dopełniaczowi, nie zaś jak dotychczas mianownikowi. Większość nowych słów
odnoszących się do zjawisk niematerialnych przyjmuje rodzaj męskożywotny również
w języku oficjalnym. I tak „dostać e-maila/SMS-a” są znacznie bardziej popularne
od „dostać e-mail/SMS”.

Następuje zapożyczanie dużej liczby wyrazów angielskich, a jednocześnie zanika
wiele dawnych zapożyczeń, głównie francuskich, jidysz i rosyjskich.

Ciekawym zjawiskiem jest zmiana wymowy niektórych francuskich zapożyczeń z
francuskiej na angielską, np. image wymawia się współcześnie raczej imidż niż
imaż. Podobnie, pod wpływem tłumaczeń w mediach z języka angielskiego coraz
częściej nazwę państwa Rwanda wymawia się Ruanda.

W związku z zapożyczeniami słów z języków o odmiennej fonologii,
rozpowszechniają się rzadko dotychczas spotykane połączenia głosek, np. po
głoskach zębowych t, d, s, z, r pojawia się i (didżej, tir, ring), także w
tradycyjnych wyrazach y jest czasem zastępowane przez i, np. dawna nazwa
kolorowego papieru technicznego Brystol jest dziś często zapisywana Bristol.
Pojawiają się też połączenia ky, gy, ly (ankylozaur, poligynia, glyptodon).

W dużym przybliżeniu przeciętny Polak czynnie zna (czyli używa w wypowiedziach)
nie więcej niż kilkanaście tysięcy słów, natomiast biernie (rozumie, ale nie
używa) – ok. 30 tysięcy słów. Wyjątkami są osoby, które mogą biernie znać nawet
100 tysięcy słów. Jednak badania filologów z Uniwersytetu w Białymstoku
wykazują, że wystarczy znajomość 1200 najczęściej używanych słów w języku
polskim, by móc zacząć się nim posługiwać.

Zgodnie z artykułem 12 ust. 2 ustawy o języku polskim Rada Języka Polskiego nie
rzadziej niż co dwa lata przedstawia Sejmowi i Senatowi sprawozdanie o stanie
ochrony języka polskiego. Sprawozdanie jest publikowane w postaci druku
sejmowego (senackiego).



https://pl.wikipedia.org/wiki/House_of_Cards_(ameryka%C5%84ski_serial)

House of Cards – amerykański serial z gatunku dramatu politycznego. Serial
powstał na podstawie powieści Michaela Dobbsa i nawiązuje do miniserialu BBC Dom
z kart z 1990. Autorem scenariusza jest Beau Willimon.

Wszystkie 13 odcinków pierwszej serii zostało udostępnionych 1 lutego 2013 na
stronie internetowej platformy Netflix. W Polsce House of Cards udostępniony
został w ramach usługi VOD Seriale+ platformy nc+ od 1 lipca 2013, a następnie
emitowany na kanale Ale Kino+ od 19 października 2013. Premiera drugiej serii
odbyła się na stronie internetowej Netflix 14 lutego 2014, już po tym jak
zapowiedziano powstanie trzeciej serii House of Cards. W Polsce druga seria
emitowana była od 21 lutego 2014 przez Seriale+.

W styczniu 2016 roku ogłoszono, że w 2017 roku zostanie opublikowany piąty sezon
House of Cards. W jego tworzeniu nie będzie brał udziału twórca serii, Beau
Willimon – scenariusze stworzą jego współpracownicy z serii trzeciej i czwartej,
Mellissa James Gibson i Frank Pugliese. 18 stycznia 2017 roku w liście do swoich
udziałowców Netflix poinformował, że premiera serii odbędzie się, inaczej niż w
poprzednich sezonach, w drugim kwartale roku – dwa dni później poinformowano, że
premiera odbędzie się 30 maja 2017 roku. W trzecim odcinku serii trzeciej
pojawia się wątek Polski – państwa, na którego terytorium umieszczono tarczę
antyrakietową, której usunięcia chce prezydent Rosji w zamian za wsparcie USA w
działaniach w Palestynie.

W serialu pojawiali się również znani publicyści i komentatorzy polityczni, np.
Candy Crowley, John King, Soledad O’Brien z telewizji CNN, Dennis Miller z Fox
News, Bill Maher z HBO czy George Stephanopoulos z ABC, grając samych siebie.

Głównym bohaterem serialu jest kongresmen Francis Underwood, bezwzględny
rzecznik dyscypliny partyjnej Partii Demokratycznej w Kongresie Stanów
Zjednoczonych. Pozbawiony przez prezydenta Stanów Zjednoczonych Garetta Walkera
stanowiska Sekretarza Stanu, postanawia się na nim zemścić.

Underwood rozpoczyna zawiły plan uzyskania pozycji w Gabinecie Stanów
Zjednoczonych. Rozpoczyna romans z reporterką Zoe Barns, a następnie zawiera z
nią umowę – dostarcza jej informacji w zamian za publikowanie bulwersujących
historii o jego rywalach. Jednocześnie manipuluje Peterem Russo, zmagającym się
z problemem alkoholowym kongresmenem z Pensylwanii – chce, by ten pomógł mu
podkopać pozycję senatora Michaela Kerna, który ma zostać niebawem nominowany
przez prezydenta na stanowisko sekretarza stanu. Underwood docelowo zastępuje
Kerna swoim własnym wyborem, senator Catherine Durant. Kongresmen wykorzystuje
również Russo do zakończenia strajku nauczycieli, co poprawia jego pozycję w
oczach Walkera.

Pod koniec II serii Doug został brutalnie zaatakowany przez Rachel. W wyniku
tego przechodzi żmudną oraz trudną rehabilitację i póki co nie może pomóc
Underwoodowi. Frank pełni urząd prezydenta Stanów Zjednoczonych, jednak nie
cieszy się szerokim poparciem społeczeństwa. Dlatego proponuje program America
Works, który ma dać pracę 10 milionom bezrobotnym. Claire przejawia coraz
większe ambicje i chce oprócz roli pierwszej damy być także ambasadorem USA przy
ONZ, lecz w wyniku głosowania senatorów jej start przepada. Tymczasem
kierownictwo Partii Demokratycznej nie chce dać Frankowi nominacji w wyborach w
2016 – Underwood oficjalnie ogłasza rezygnację z walki o fotel prezydencki i
publicznie ogłasza program America Works.

Do wschodniego wybrzeża USA zbliża się ogromny huragan. Pojawiają się
kontrowersje związane z faktem, że Frank przeznaczył pieniądze związane ze
zwalczaniem katastrof naturalnych na America Works. W ostateczności podpisuje
ustawę, która ma zasilić fundusze na walkę z huraganem, lecz nieoczekiwanie
kataklizm nie uderza. Frank zatrudnia pisarza, który ma napisać książkę
dotyczącą America Works, lecz ostatecznie opisuje ona bardziej jego życiorys niż
ten program. Underwood decyduje się wystartować w wyborach prezydenckich i rusza
w trasę.

Claire po scysji z Frankiem udaje się do Teksasu, odwiedzając swoją matkę, która
jest umierająca. Claire sabotuje kampanię Franka, przez co prezydent odnosi
straty. Claire stawia żądanie, iż chce zostać running mate, Frank jednak się na
to nie zgadza. Claire korzysta z pomocy konsultantki z Teksasu, Leann Harvey.

Frank po wyzdrowieniu, zgadza się by Claire została jego running mate. Wspólnie
obmyślają intrygę, w wyniku której Claire mogłaby otrzymać nominację od partii.
Frank proponuje kierownictwu otwartą konwencję, podczas której Claire i Frank
oficjalnie popierają Cathy Durant, prowadząc jednocześnie nieetyczną grę
przeciwko niej. Cathy po zorientowaniu się w sytuacji, nawiązuje sojusz z
kandydatem Republikanów Willem Conwayem. Frank ucieka się do gróźb wobec Durant,
w wyniku których kobieta decyduje się odpuścić. Konwent nominuje Franka i Claire
na kandydatów na prezydenta i wiceprezydenta z ramienia Partii Demokratycznej.

Kandydat Republikanów, Will Conway góruje nad Underwoodem w sondażach. Conway ma
ładną żonę i dzieci, jednocześnie promuje siebie jako młodego kandydata
obeznanego w nowoczesnych technologiach. Conway gra kartą bezpieczeństwa,
nominując na running mate generała, który przeciwstawił się Frankowi.

W ostatniej scenie sezonu w centrum zarządzania kryzysowego Frank i Claire
siedzą obok siebie na wprost ekranu. W sali obecni są też pracownicy Białego
Domu. Najbliżej Claire i Franka siedzą: Tom Yates oraz Leann Harvey. Na ekranie
zostaje wyemitowana scena egzekucji zakładnika. Wszyscy poza Claire i Frankiem
są poruszeni filmem i odwracają głowy, nie mogąc patrzeć na nagranie. Frank i
Claire oglądają egzekucję bez żadnych emocji, patrząc się bez żadnego poruszenia
na ekran. Claire każe wyłączyć dźwięk, po czym Frank i Claire burzą wspólnie
czwartą ścianę. Frank zwracając się do widzów oraz patrząc porozumiewawczo na
Claire oświadcza, iż on i jego żona nie ulegają terrorowi, ale go stosują.



https://pl.wikipedia.org/wiki/W%C5%82odzimierz_Smolarek

Włodzimierz Wojciech Smolarek (ur. 16 lipca 1957 w Aleksandrowie Łódzkim, zm. 7
marca 2012 tamże) – polski piłkarz występujący na pozycji pomocnika lub
napastnika. Reprezentant Polski, trener i działacz piłkarski.

Absolwent szkoły średniej. Wychowanek klubu Włókniarz Aleksandrów Łódzki. Grał
we Włókniarzu w latach 1967-1973, później przeszedł do Widzewa Łódź (1973–1977 i
1979–1986), następnie grał w Legii Warszawa (1977–1979), niemieckim Eintrachcie
Frankfurt (1986–1988, zdobywca pucharu Niemiec w 1988) oraz holenderskich
klubach: Feyenoord Rotterdam (1988–1990, bilans meczów i bramek 46–13) oraz FC
Utrecht (1990–1996, bilans meczów i bramek 165–33).

Największe sukcesy Włodzimierz Smolarek święcił w Widzewie Łódź. W I lidze w
barwach Widzewa rozegrał (1979–1986) 181 meczów, strzelając 61 bramek. Dwukrotny
mistrz Polski (1981, 1982), zdobywca pucharu Polski (1985).

W 1983 roku wyprzedził Zbigniewa Bońka jako najlepszego strzelca ligowego
Widzewa, a potem z bilansem 61 goli w ekstraklasie był liderem aż do maja 1996,
gdy wyprzedził go Marek Koniarek.

Włodzimierz Smolarek to również dwukrotny uczestnik finałów mistrzostw świata. W
1982 w Hiszpanii za zdobycie III miejsca zdobył srebrny medal, 4 lata później w
Meksyku był zdobywcą jedynej bramki dla Polski.

Osiadł na stałe w Holandii, gdzie zajął się pracą trenerską, prowadził drużyny
juniorskie w Feyenoordzie. Miał dwóch synów, Mariusza i Euzebiusza, który
również był piłkarzem, a obecnie jest szkoleniowcem młodzieży w Feyenoordzie
(był m.in. zawodnikiem klubów Eintrachtu Frankfurt, Feyenoordu Rotterdam,
Borussii Dortmund, Racingu Santander, Boltonu Wanderers, AO Kavala, Polonii
Warszawa oraz reprezentacji Polski).

Włodzimierz Smolarek bez powodzenia startował w wyborach do Parlamentu
Europejskiego w 2009 z listy Porozumienia dla Przyszłości w okręgu łódzkim;
uzyskał 2871 głosów i nie objął mandatu (koalicja nie osiągnęła progu
wyborczego).

W ostatnich latach swojego życia pracował jak skaut w Polskim Związku Piłki
Nożnej.

Zmarł podczas snu w swoim domu w Aleksandrowie Łódzkim. 10 marca 2012 został
pochowany w rodzinnym grobowcu na cmentarzu parafialnym w Aleksandrowie Łódzkim.

RTS Widzew Łódź uhonorował swoją legendę, jaką był Włodzimierz Smolarek –
zastrzegając dla niego numer 11. Oznacza to, że już żaden inny piłkarz w
historii klubu nie założy koszulki z tym numerem. Po śmierci Smolarka, jego
pamięć minutą ciszy uczciły jego byłe kluby. Widzew Łódź przed meczem z GKS
Bełchatów uczcił jego pamięć minutą ciszy a na stadionie odegrana została
„Cisza”. Także Feyenoord przed meczem z FC Utrecht uczcił pamięć swojego byłego
piłkarza i trenera młodzieży minutą ciszy a zawodnicy wybiegli na ten mecz z
czarnymi opaskami.

W reprezentacji Polski rozegrał 60 meczów (będąc równocześnie zawodnikiem
Widzewa – 52 razy, Eintrachtu 5 razy, Feyenoordu 2 razy i raz Utrechtu). W
reprezentacji strzelił 13 bramek, dziewięciokrotnie wystąpił jako jej kapitan.
Był uczestnikiem mistrzostw świata w 1982 (3. miejsce) i 1986 (1/8 finału).



https://pl.wikipedia.org/wiki/Islandia_(wyspa)

Islandia – wyspa pochodzenia wulkanicznego na Oceanie Atlantyckim, w całości
zajmuje ją państwo Islandia. Wyspa jest tektonicznie odrębna od Europy, ale
Islandia kulturowo należy do europejskich krajów nordyckich, więc wyspę zalicza
się do tej części świata.

Wyspa ma powierzchnię 102 tys. km², jest położona na Grzbiecie Śródatlantyckim,
a zbudowana jest głównie ze skał trzeciorzędowych i czwartorzędowych, typu
bazaltowych.

Wyspa Islandia jest w większości wyżynno-górzysta, większość jej powierzchni
znajduje się na płaskowyżu, pokrytym skałami lawowymi i tufowymi. Na południu i
południowym zachodzie, na obszarach nadbrzeżnych niewielkie obszary nizin.
Średnia wysokość ponad poziomem morza waha się pomiędzy 700–1000 m.

Linia brzegowa Islandii jest dobrze rozwinięta i różnorodna, liczne są zatoki i
fiordy, na południu wybrzeża proste.

Obszar wyspy jest aktywny sejsmicznie, znajdują się na niej liczne wulkany, 26 z
nich jest czynnych. Najaktywniejsze z wulkanów to Grímsvötn, Hekla, Katla.

Około 12% powierzchni lądu zajmują lodowce, największy z nich jest lodowiec
Vatnajökull o powierzchni 8400 km², który jest także największym lodowcem w
Europie.

Na wyspie znajdują się dwie strefy klimatyczne, południe wyspy znajduje się w
strefie klimatu umiarkowanego chłodnego, na północy panuje natomiast klimat
subpolarny.

Średnie temperatury zimowe wahają się w zakresie od –5 do 0 °C, natomiast
temperatury w miesiącach letnich znajdują się w zakresie od 9 do 12 °C w
zależności od położenia. Roczna suma opadów mieści się w granicach od 500 do
2000 mm, w mieście Reykjavík wartość ta wynosi 870 mm.

Spośród rzek najdłuższą jest Þjórsá o długości zaledwie 237 km, druga pod tym
względem jest Hvitá. Największym jeziorem na wyspie jest Þingvallavatn.

Większość powierzchni nie jest porośnięta, sporą część powierzchni zajmują m.in.
lodowce i nagie skały, resztę wyspy pokrywa tundra.

Na wyspie znajduje się 20 rezerwatów i 3 parki narodowe (Þingvellir,
Jökulsárgljúfur, Skaftafell).



https://pl.wikipedia.org/wiki/Andrzej_Duda

Andrzej Sebastian Duda i (ur. 16 maja 1972 w Krakowie) – polski polityk i
prawnik. Od 6 sierpnia 2015 prezydent Rzeczypospolitej Polskiej.

Doktor nauk prawnych, w latach 2006–2007 podsekretarz stanu w Ministerstwie
Sprawiedliwości, w latach 2008–2010 podsekretarz stanu w Kancelarii Prezydenta
Lecha Kaczyńskiego, w latach 2007–2011 członek Trybunału Stanu, poseł na Sejm
VII kadencji, poseł do Parlamentu Europejskiego VIII kadencji.

Andrzej Duda urodził się 16 maja 1972 w Krakowie. Jest synem Jana Dudy,
elektrotechnika, profesora nauk technicznych i samorządowca oraz Janiny
Milewskiej-Dudy, profesor nauk chemicznych. Jego rodzice swoją działalność
zawodową związali z Akademią Górniczo-Hutniczą im. Stanisława Staszica w
Krakowie. Ma dwie młodsze siostry – Annę i Dominikę. Jego stryjem jest polityk
Antoni Duda.

W latach 1984–1990 należał do harcerstwa. Działalność tę zakończył jako
drużynowy 5 Krakowskiej Drużyny Harcerskiej „Piorun” w strukturach ZHP-1918,
wchodzącej w skład Szczepu 5 KDH „Wichry”.

Od 1987 uczęszczał do klasy humanistycznej II Liceum Ogólnokształcącego w
Krakowie, w którym zdał maturę w 1991.

W 1996 ukończył studia prawnicze na Wydziale Prawa i Administracji Uniwersytetu
Jagiellońskiego na podstawie pracy magisterskiej pt. Wywłaszczenie nieruchomości
pod budowę autostrad płatnych, obronionej w Katedrze Postępowania
Administracyjnego UJ. Podczas studiów startował w Akademickich Mistrzostwach
Polski w narciarstwie alpejskim.

W lutym 1997 rozpoczął pracę naukowo-dydaktyczną w Katedrze Postępowania
Administracyjnego UJ, a od października 2001 w Katedrze Prawa Administracyjnego
UJ jako asystent. 24 stycznia 2005 uzyskał stopień naukowy doktora nauk prawnych
na podstawie rozprawy zatytułowanej Interes prawny w polskim prawie
administracyjnym napisanej pod kierunkiem profesora Jana Zimmermanna i
obronionej 6 grudnia 2004, a następnie wydanej w formie publikacji książkowej w
2008. Wiosną 2005 założył własną kancelarię prawną. Był także wykładowcą w
Wyższej Szkole Pedagogiki i Administracji im. Mieszka I w Poznaniu.

Na początku lat 2000. był działaczem Unii Wolności. Po wyborach parlamentarnych
w 2005 rozpoczął współpracę z Klubem Parlamentarnym Prawa i Sprawiedliwości.
Jako doradca KP PiS uczestniczył w pracach komisji parlamentarnych (Sejmu i
Senatu).

1 sierpnia 2006 na wniosek ministra sprawiedliwości Zbigniewa Ziobry został
powołany przez premiera na stanowisko podsekretarza stanu w Ministerstwie
Sprawiedliwości. W resorcie odpowiadał za legislację, współpracę międzynarodową
i przebieg informatyzacji sądów i prokuratur. Kandydował bez powodzenia w
wyborach do Sejmu w 2007 z ostatniego miejsca na liście PiS w okręgu tarnowskim,
otrzymując 11 158 głosów. W jego ówczesną kampanię zaangażował się Zbigniew
Ziobro. Z funkcji wiceministra został odwołany przez Jarosława Kaczyńskiego 15
listopada 2007 w związku z wyborem przez Sejm w skład Trybunału Stanu, w którym
zasiadał do 2011.

16 stycznia 2008 Lech Kaczyński powołał go na stanowisko podsekretarza stanu w
Kancelarii Prezydenta RP. 5 lipca 2010, po wyborze Bronisława Komorowskiego na
urząd prezydenta RP, złożył dymisję z tej funkcji, a dzień później został
odwołany. W wyborach samorządowych w tym samym roku kandydował bez powodzenia z
ramienia PiS na prezydenta Krakowa, zajmując 3. miejsce w pierwszej turze
głosowania z wynikiem 22,38% głosów. Uzyskał natomiast mandat radnego miasta. W
2011 wystąpił w filmie dokumentalnym o katastrofie smoleńskiej pt. Mgła. Był
także jednym z założycieli stowarzyszenia Ruch Społeczny im. Prezydenta RP Lecha
Kaczyńskiego, w którym do 2015 pełnił funkcję przewodniczącego komisji
rewizyjnej.

W wyborach parlamentarnych w 2011 z listy PiS został wybrany na posła VII
kadencji w okręgu krakowskim, otrzymując 79 981 głosów. W związku z tym zrzekł
się mandatu radnego. 27 listopada 2013 został rzecznikiem prasowym PiS, pełnił
tę funkcję do 9 stycznia 2014. W Sejmie był m.in. członkiem Komisji
Ustawodawczej oraz Komisji Odpowiedzialności Konstytucyjnej.

W wyborach do Parlamentu Europejskiego w 2014 z ramienia PiS uzyskał mandat
eurodeputowanego VIII kadencji, tym samym wygasł jego mandat posła na Sejm RP.

6 grudnia 2014 rada polityczna PiS zatwierdziła jego kandydaturę jako kandydata
partii w wyborach prezydenckich w 2015 (wystawienie Andrzeja Dudy w tych
wyborach zadeklarował 11 listopada 2014 Jarosław Kaczyński). 30 marca 2015 jego
kandydatura została zarejestrowana przez Państwową Komisję Wyborczą. Poza PiS
poparcia udzieliły mu partie Stronnictwo „Piast”, Solidarna Polska, Liga Obrony
Suwerenności i Polska Razem oraz komisja krajowa związku zawodowego
„Solidarność”.

W toku kampanii wyborczej złożył obietnice m.in. obniżenia wieku emerytalnego,
podniesienia kwoty wolnej od podatku oraz udzielenia pomocy „frankowiczom”.

W przeprowadzonej 10 maja 2015 pierwszej turze głosowania zajął pierwsze
miejsce, zdobywając 5 179 092 głosy, co stanowiło 34,76% głosów ważnych.
Ponieważ żaden z kandydatów nie przekroczył progu 50% głosów ważnych, Andrzej
Duda wszedł do drugiej tury głosowania wraz z Bronisławem Komorowskim, który
otrzymał 33,77% głosów ważnych. Spośród kandydatów, którzy przegrali w pierwszej
turze, oddanie na niego głosu zadeklarował Grzegorz Braun. Przed drugą turą
otrzymał także poparcie Prawicy Rzeczypospolitej, Unii Polityki Realnej i
Samoobrony Odrodzenie.

W drugiej turze wyborów z 24 maja 2015 został wybrany na urząd prezydenta RP,
pokonując w głosowaniu ubiegającego się o reelekcję Bronisława Komorowskiego.
Andrzej Duda uzyskał 51,55% głosów ważnych (8 630 627 głosów). Dwa dni później
zrezygnował z członkostwa w PiS. 25 maja 2015 w związku z ogłoszeniem
oficjalnych wyników doszło do wygaśnięcia jego mandatu w Parlamencie
Europejskim.

Pięcioletnia kadencja prezydencka Andrzeja Dudy rozpoczęła się 6 sierpnia 2015 z
chwilą złożenia przysięgi przed Zgromadzeniem Narodowym. Tego samego dnia
Andrzej Duda przyjął zwierzchnictwo nad Siłami Zbrojnymi RP.

16 listopada 2015, na podstawie art. 139 Konstytucji RP, ułaskawił byłego szefa
Centralnego Biura Antykorupcyjnego Mariusza Kamińskiego i trzech funkcjonariuszy
CBA skazanych przez sąd I instancji w tzw. aferze gruntowej. Było to pierwsze w
historii ułaskawienie przez prezydenta osób, wobec których nie zapadł jeszcze
prawomocny wyrok. W opinii części prawników (m.in. Jana Zimmermanna, Leszka
Kubickiego i Andrzeja Zolla) prezydent tym ułaskawieniem naruszył Konstytucję
RP. Za dopuszczalnością podjęcia takiej decyzji opowiedział się natomiast m.in.
Ryszard Piotrowski, uznając jednocześnie, że ułaskawienie to nie powinno
wstrzymywać rozpoznania sprawy oskarżonych w postępowaniu odwoławczym.

Andrzej Duda nie odebrał ślubowania od żadnej z pięciu osób wybranych przez Sejm
VII kadencji na sędziów Trybunału Konstytucyjnego. Nie dokonał tego również w
odniesieniu do trzech spośród tych osób wybranych na kadencje od 7 listopada
2015, co do których Trybunał Konstytucyjny orzekł o zgodności z Konstytucją RP
przepisu ustawy stanowiącego podstawę ich wyboru. Natomiast 3 i 9 grudnia 2015
prezydent odebrał ślubowanie od pięciu osób, co do których Sejm VIII kadencji
podjął uchwały o ich wyborze do Trybunału Konstytucyjnego na te same stanowiska.
28 grudnia 2015 podpisał ustawę z dnia 22 grudnia 2015 o zmianie ustawy o
Trybunale Konstytucyjnym, która w opinii m.in. Krajowej Rady Sądownictwa,
Prokuratora Generalnego i Rzecznika Praw Obywatelskich w sposób istotny
naruszała Konstytucję RP.

W czerwcu 2016 odmówił bez uzasadnienia powołania 10 sędziów sądów powszechnych
zawnioskowanych przez Krajową Radę Sądownictwa.

W lipcu 2016 był gospodarzem szczytu NATO w Warszawie, którego organizację
przyznano Polsce w 2014, oraz przewodniczył części spotkań formalnych szczytu.

Pełniąc funkcję prezydenta, pozostał aktywnym użytkownikiem mediów
społecznościowych, prowadząc osobiście swoje konto na Twitterze, zamieszczając
na nim informacje dotyczące swojej prezydentury, jak również luźne komentarze
oraz zdjęcia typu selfie, a także wdając się w polemikę z internautami.

21 grudnia 1994 Andrzej Duda poślubił germanistkę Agatę Kornhauser, z którą ma
córkę Kingę (ur. 1995). Jego teściem jest poeta Julian Kornhauser, a szwagrem
Jakub Kornhauser. Jest katolikiem.

Z tytułu objęcia urzędu prezydenta RP Andrzej Duda został kawalerem Orderu Orła
Białego, Wielkim Mistrzem Orderu i przewodniczącym jego Kapituły, a także
kawalerem Orderu Odrodzenia Polski I Klasy, Wielkim Mistrzem Orderu i
przewodniczącym jego Kapituły.



https://pl.wikipedia.org/wiki/Zmierzch_(cykl)

Zmierzch – seria powieści amerykańskiej pisarki Stephenie Meyer. Opowiada o
przygodach Belli Swan, która po przeprowadzce do miasteczka Forks, w stanie
Waszyngton, zakochuje się w wampirze Edwardzie Cullenie.

Saga opowiedziana jest w większości z punktu widzenia Belli, prócz epilogu
zawartego w trzeciej części serii – Zaćmienie, oraz 2. księgi czwartej części –
Przed świtem, opowiedzianej z punktu widzenia Jacoba Blacka. Planowany tom
Midnight Sun miał opowiadać historię Zmierzchu z punktu widzenia Edwarda
Cullena. Po napisaniu dwunastu rozdziałów, autorka zawiesiła pracę nad ostatnią
książką z powodu jej wycieku do Internetu.

Siedemnastoletnia Bella Swan przeprowadza się z Phoenix do ponurego, deszczowego
miasteczka Forks w stanie Waszyngton, aby jej matka mogła podróżować razem ze
swoim nowym mężem Philem, zawodowym baseballistą. Nastolatka zaczyna całkowicie
nowe życie ze swoim ojcem Charliem. Chodzi do miejscowej szkoły średniej. Z
początku nie może się przyzwyczaić do życia w Forks, jednak niedługo potem
poznaje tam przystojnego tajemniczego chłopaka Edwarda, który zawsze przesiaduje
wraz ze swoim rodzeństwem przy jednym stoliku w stołówce i unika innych ludzi
poza swoją rodziną. Dziewczyna dowiaduje się z czasem, że Cullenowie (rodzina
Edwarda) są wampirami, z czego niektórzy obdarzeni są nadludzkimi mocami, takimi
jak czytanie w myślach (Edward), umiejętność sterowania cudzymi emocjami
(Jasper) czy przewidywanie przyszłości (Alice). Mimo że wiąże się to z dużym
ryzykiem, Edward i Bella nadal utrzymują ze sobą kontakty. Wkrótce zakochują się
w sobie, nie mogąc bez siebie żyć. Niedługo później do miasta przybywa troje
podróżujących wampirów: James, Laurent i Victoria. Wskutek nieszczęśliwego
zbiegu okoliczności jeden z nich – James – stawia sobie za cel dopaść i zabić
Bellę. James jest tropicielem. Dziewczyna ucieka do rodzinnego Phoenix, gdzie
jest chroniona przez Alice i Jaspera. Bella dostaje od Jamesa informację, że ten
uwięził jej matkę i wypuści ją tylko, jeśli dostanie to, czego chce, czyli krew
siedemnastolatki. W trosce o życie matki, Bella wymyka się eskorcie i udaje się
na spotkanie z Jamesem w szkole baletu, do której niegdyś jako dziecko
uczęszczała. Ostatecznie James zostaje zabity, Edward ratuje ukochaną przed
niebezpieczeństwem i razem z całą rodziną Cullenów wracają do Forks. Edward
zabiera ją na bal absolwentów, gdzie daje jej do zrozumienia, że nie ma zamiaru
przemienić jej w wampira.

W swoje osiemnaste urodziny Bella rozcina sobie palec podczas rozpakowywania
prezentów w domu Cullenów. Jasper traci nad sobą kontrolę i próbuje ją
zaatakować, jednak jego zamiary udaremnia Edward. Cała rodzina opuszcza Forks,
gdyż wampir uważa, że naraża ukochaną na zbyt wielkie niebezpieczeństwo. Edward
mówi dziewczynie, że już jej nie kocha i nie potrzebuje. Bella zapada w głęboką
depresję, na cztery miesiące izolując się od świata. W końcu zaprzyjaźnia się z
Jacobem Blackiem, zaczyna spędzać więcej czasu w rezerwacie La Push. Kiedy czuje
przypływ adrenaliny, ma omamy i słyszy głos Edwarda, dlatego zaczyna świadomie
narażać swoje życie. Indianin bliżej poznaje Bellę i zakochuje się w niej,
jednak dziewczyna wciąż darzy Edwarda głębokim uczuciem. Jacob nagle zaczyna
chorować i zmieniać się, nie chce już widywać się z przyjaciółką. Okazuje się,
że legendy, które jej opowiadał, są prawdziwe. Stał się zmiennokształtnym –
największym wrogiem wampirów. Chroni Bellę przed Victorią, która nade wszystko
pragnie zemsty po śmierci ukochanego Jamesa z rąk Edwarda.Wielkie zamieszanie
rozpoczyna się, kiedy Alice widzi w swojej wizji Bellę skaczącą z klifu. Edward
przekonany jest, że jego ukochana popełniła samobójstwo. Nie widząc sensu swojej
dalszej egzystencji, decyduje się wyjechać do Volterry we Włoszech i sprowokować
Volturi, największą i najgroźniejszą na świecie rodzinę wampirów, by go zabili.
W samą porę Alice i Bella powstrzymują go przed wyjściem na słońce i ujawnieniem
swojej prawdziwej tożsamości. Volturi, zdecydowani pozbawić Edwarda i jego
towarzyszki życia, zgadzają się puścić ich wolno pod warunkiem, że Bella
zostanie zmieniona w wampira w najbliższym czasie, co chłopak chce jak
najbardziej odwlec. Po powrocie do Forks, Jacob nie chce dalej utrzymywać
kontaktów z Bellą, a Edward obiecuje, że już nigdy jej nie zostawi, chyba że
sama będzie tego chciała. Akcja książki kończy się głosowaniem rodziny Edwarda,
czy Bella ma zostać jedną z nich. Edward i Rosalie są temu przeciwni; Alice,
Jasper, Emmett, Carlisle i Esme są za. Decyzję podejmuje Carlisle: zobowiązuje
się zmienić Bellę w wampira na zakończenie roku szkolnego.

Charlie okazuje wyraźną niechęć do Edwarda za to, że jego córka tak wiele przez
niego wycierpiała. Wolałby, aby Bella spędzała więcej czasu z Jacobem Blackiem.
Żądna krwi Victoria nadal poszukuje Belli. Do tego w Seattle grasuje nowo
narodzony wampir, który zabija ludzi. Poza tym obcy pobratymiec Edwarda odwiedza
pewnego ranka, podczas nieobecności Belli, dom Swanów i zabiera czerwoną bluzkę
dziewczyny. Okazuje się, że za wszystkim stoi wampirzyca Victoria, która tworzy
armię „nowo narodzonych” wampirów. Rodzina Cullenów i sfora Sama, składająca się
z dziesięciu wilkołaków, łączy się w bitwie przeciw Victorii i jej armii. Jasper
szkoli wszystkich, aby jak najlepiej umieli się bronić i unieszkodliwiać nowo
narodzonych. Bella, martwiąc się o Edwarda, prosi go, by został z nią na czas
bitwy. Na dwie noce przed atakiem wampirów Edward ponownie prosi Bellę o rękę, a
dziewczyna przyjmuje oświadczyny. Oczekując na bitwę, Jacob oznajmia Belli, że
ją kocha, a ona stwierdza, że nie czuje do niego tego samego. Tuż przed pójściem
Jake'a na bitwę dowiaduje się on o zaręczynach Belli i Edwarda. Chłopak załamuje
się i mówi Belli, że zginie w walce. Bella pragnąc, aby żył prosi go, aby ją
pocałował i mówi mu, że też go kocha, ale to nic nie zmienia, Bella woli
Edwarda. Walka rozpoczyna się, w jej wyniku Victoria wraz ze swoją armią zostaje
pokonana i uśmiercona. Jacob odnosi poważne rany, lecz cechy wilkołaka pomagają
mu w leczeniu obrażeń. Jacob po rozmowie z Bellą oznajmia, że potrzebuje czasu,
aby zrozumieć, że go odrzuciła. Pod koniec Bella wybiera miłość Edwarda, nie
Jacoba. Zapada decyzja o ślubie zakochanych. Jacob, nie mogąc znieść bólu po
stracie ukochanej, ucieka z Forks pod postacią wilka.

Bella i Edward pobierają się. Miesiąc miodowy spędzają na Wyspie Esme, jednak
sielanka szybko się kończy, kiedy Bella dowiaduje się, że zupełnie
nieoczekiwanie zaszła w ciążę. Nikt z nich nie spodziewał się, że wampir może
mieć dziecko. Rosalie rozumie Bellę, czego efektem jest ich przyjaźń. Jacob
kiedy dowiaduje się o ciąży Belli postanawia ją chronić, czemu przeciwny jest
Sam. Black przeciwstawia się Alfie i tworzy nową sforę do której z czasem
dołączy Seth i jego siostra Leah. Ekstremalnie szybka ciąża Belli odbiera jej
siły, przez co Edward nienawidzi istoty, która wyrządza jego żonie krzywdę.
Zmienia jednak zdanie, gdy słyszy myśli ich dziecka, a są one przepełnione
miłością do Belli. Gdy na świat przychodzi ich córeczka, pół człowiek, pół
wampir, rodzice nadają jej imię Renesmee. Podczas porodu Bella prawie umiera,
gdyż dziecko złamało jej m.in. kręgosłup i wiele kości. Edward, chcąc uratować
ukochaną, przemienia ją w wampira, wstrzykując swój jad w jej serce. Po
przemianie Bella nie zachowuje się jak inne nowonarodzone wampiry – potrafi nad
sobą panować, jest w stanie powstrzymać się od zaatakowania człowieka, a głód
nie przesłania jej miłości do bliskich. Okazuje się, że Jacob wpoił się w
Renesmee, czemu Bella jest przeciwna i rzuca się na niego, ale broni go Seth.
Jacob nazywa ją Nessi, co wkrótce udziela się innym. Wkrótce okazuje się, że
dziecko Belli i Edwarda posiada nadprzyrodzoną moc – potrafi pokazywać swoje
wspomnienia, prośby, żądania za pomocą obrazów. Poza tym rozwija się w
zatrważającym tempie – po trzech miesiącach dziewczynka wygląda jak dwulatka.
Gdy wampirzyca z Denalii, Irina, dostrzega Renesmee w lesie, bierze ją za
„nieśmiertelne dziecko”, których tworzenie jest niezgodne z prawem ustanowionym
przez Volturi. Zawiadamia Aro, Kajusza i Marka o zaistniałym incydencie. Kiedy
wiadome jest, że dojdzie do starcia z Volturi, Alice i Jasper niespodziewanie
znikają i zostawiają Belli dziwne znaki. Cullenowie, którzy zdążyli pokochać
Renesmee, zwołują wszystkie znane im wampiry z całego świata, aby ci
potwierdzili, że dziecko Belli i Edwarda rozwija się i nie jest tym, za kogo
uważają je Volturi. Podczas zjazdu wampirów Bella dowiaduje się, że ma wyjątkowy
dar – może chronić swoich bliskich przed atakami mentalnymi. Cullenowie
przekonują Volturi, że Renesmee nie jest jedynym takim przypadkiem i nie stanowi
niebezpieczeństwa dla reszty wampirów. Volturi, nie mając argumentów, by ukarać
Cullenów, zawieszają broń i odchodzą w pokoju, zgładziwszy uprzednio Irinę. Po
tych wydarzeniach Bella i Edward ze swoją córeczką przenoszą się do swojego
domku w lesie niedaleko Forks, by odtąd mieszkać tam w spokoju i niczym
niezmąconym szczęściu.

Akcja rozgrywa się głównie w mieście Forks w stanie Waszyngton, gdzie
zamieszkuje główna bohaterka Bella Swan wraz z ojcem Charliem. Inne miejscowości
ze stanu Waszyngton wspomniane w sadze to: Port Angeles, Olympia, Seattle oraz
La Push. Pojawia się również, leżące w stanie Oregon, miasto Portland.

W pierwszej części, Zmierzchu, akcja toczy się również w rodzinnym mieście
Belli, Phoenix w stanie Arizona, gdzie Swan zostaje wywieziona przez Cullenów.

Volterra (Włochy) jest miejscem wspomnianym w drugiej części, Księżycu w nowiu,
kiedy Edward postanawia popełnić samobójstwo. Następnym miejscem jest
Jacksonville w stanie Floryda z trzeciej części sagi, Zaćmienie, kiedy Swan wraz
z ukochanym odwiedza swoją matkę. W czwartej części, Przed świtem, fikcyjna
Wyspa Esme zlokalizowana jest gdzieś w okolicach Brazylii.

W wywiadzie udzielonym przed premierą Przed świtem Stephenie Meyer powiedziała,
że poszczególne tomy cyklu zawierają odniesienia fabularne do kilku jej
ulubionych powieści:



https://pl.wikipedia.org/wiki/Jugos%C5%82awia

Jugosławia – nazwa państwa narodów południowosłowiańskich (słowo jug w
większości języków owych narodów oznacza „południe”), używana do 1918 r. jako
koncepcja polityczna, od 1918 dla Królestwa Serbów, Chorwatów i Słoweńców,
następnie od 1929 r. już oficjalne dla Królestwa Jugosławii, od 1945 r.
Socjalistycznej Federacyjnej Republiki Jugosławii, a po jej rozpadzie (w latach
1991–1992) dla Federalnej Republiki Jugosławii będącej federacją Serbii i
Czarnogóry – do 2003.

XIX wiek – początek XX wieku – pojawiła się w umysłach intelektualistów
serbskich i chorwackich idea powstania Jugosławii – państwa południowych
Słowian. Argumentem za utworzeniem takiego państwa było etniczne pokrewieństwo
poszczególnych grup narodowościowych i zagrożenie przez wspólnych wrogów –
Austriaków, Greków, Węgrów i Włochów, a także słowiańskich Bułgarów.

28 czerwca 1914 – organizacja serbskich nacjonalistów „Czarna Ręka” dokonała w
Sarajewie zamachu na austriackiego następcę tronu arcyksięcia Ferdynanda. Stało
się to bezpośrednią przyczyną wybuchu I wojny światowej. Człowiekiem, który
oddał strzały do arcyksięcia, był urodzony w Bośni Gawriło Princip. W ten
symboliczny sposób rozpoczęli ją południowi Słowianie. Wybuch I wojny światowej
stworzył warunki do realizacji idei utworzenia Jugosławii.

1915 – został powołany przez zwolenników wspólnego państwa południowych Słowian
Komitet Jugosłowiański.

1917 – przewodniczący Komitetu Jugosłowiańskiego, Ante Trumbić i premier Serbii
Nikola Pašić, podpisali na wyspie Korfu deklarację o zjednoczeniu Słowian
południowych w niezależnym królestwie pod panowaniem dynastii
Karadziordziewiciów.

październik 1918 – powstała w Zagrzebiu Rada Narodowa Słoweńców, Chorwatów i
Serbów, której zadaniem było reprezentowanie południowych Słowian z
Austro-Węgier, a chorwacki Sabor (parlament) zerwał unię z Węgrami.

30 października 1918 – cesarz Karol I Habsburg przekazał marynarkę wojenną
Austro-Węgier powstającemu Państwu Słoweńców, Chorwatów i Serbów.

31 października 1918 – proklamowanie Państwa Słoweńców, Chorwatów i Serbów.
Komitet Jugosłowiański stał się jego reprezentacją w Paryżu.

listopad 1918 – deklaracje o zjednoczeniu z Serbią złożyły Wojwodina i
Czarnogóra, a zagrzebska Rada Narodowa uchwaliła zjednoczenie ziem Słowian
południowych w jedno państwo.

1 grudnia 1918 – proklamowano zjednoczone Królestwo Serbów, Chorwatów i
Słoweńców (SHS) pod berłem regenta Serbii – Aleksandra I Karadziordziewicia.
Komitet Jugosłowiański zaprzestał działalności. Nowe państwo było punktem styku
czterech religii (katolicyzm, prawosławie, islam, judaizm) oraz ojczyzną kilku
narodów i grup etnicznych, z których wszystkie były w przeszłości zaangażowane w
drobne konflikty. Powstało państwo o charakterze głównie wyżynno-górskim.

1918-1920 – po klęsce Austrii w I wojnie światowej prowadzone są bezskuteczne
wysiłki opanowania Karyntii przez Królestwo SHS. W 1919 Słowenia otrzymała
niewielką część Karyntii (Słoweńska Karyntia). Południowy, również niewielki
skrawek, uzyskały Włochy, pozostała część na mocy plebiscytu w 1920 wcielona
została do Austrii. W 1919 Rijeka została przyznana Królestwu SHS.

1920 – na mocy Traktatu w Rapallo między Królestwem SHS a Włochami uregulowano
częściowo spory terytorialne.

1920-1921 – Królestwo SHS wraz z Czechosłowacją i Rumunią utworzyło Małą Ententę
w celu wspólnego przeciwstawiania się terytorialnym roszczeniom Węgier. Ten
system wzajemnych sojuszy trwał do 1938.

1921 – nastąpiła koronacja Aleksandra I Karadziordziewicia na króla Królestwa
SHS. W tym samym roku parlament (Skupsztina) nowego państwa uchwalił
demokratyczną konstytucję. Życie polityczne w Królestwie SHS od początku
zdominował konflikt między dążącymi do dominacji Serbami a Chorwatami i
Macedończykami. Centralistyczny system rządów w nowym państwie, zwłaszcza
podział administracyjny likwidujący historyczne obszary Chorwacji, wzbudził
niezadowolenie w społeczeństwie chorwackim.

1928 – poseł z Czarnogóry zastrzelił w Skupsztinie trzech przywódców Chorwackiej
Partii Chłopskiej, w tym Stjepana Radicia, jej założyciela.

6 stycznia 1929 – w zaistniałej po zamachu sytuacji, groźnej dla istnienia
państwa, Aleksander I zawiesił konstytucję i zdecydował się na rządy osobiste;
początek dyktatury.

3 października 1929 – zmieniono nazwę kraju na Królestwo Jugosławii i dokonano
podziału kraju na okręgi (zwane: banowiny), znosząc historyczne ukształtowanie
krain, z których powstało Królestwo SHS.

1931 – król Aleksander I nadał Jugosławii nową konstytucję, wzmacniającą władzę
monarchy, ograniczającą prawa i wolności obywatelskie oraz samą demokrację.

9 października 1934 – Aleksander I zginął w Marsylii, w zamachu zorganizowanym
przez terrorystów chorwackich i macedońskich (operacja „Miecz teutoński”). W
imieniu jedenastoletniego następcy tronu, króla Piotra II Karadziordziewicia,
władzę przejęła Rada Regencyjna z uwagi na jego małoletność.

27 marca 1941 – zamach stanu zorganizowany przez generała Dušana Simovicia. W
jego wyniku Piotr II Karadziordziewić obejmuje samodzielnie władzę i dymisjonuje
Radę Regencyjną oraz rząd.

6 kwietnia 1941 – atak III Rzeszy na Jugosławię. Po dwunastu dniach walk państwo
jugosłowiańskie upada, a jego ziemie zostają rozdzielone pomiędzy Niemcy i
państwa sojusznicze: Włochy, Węgry i Bułgarię. Z okupantami współpracę podjął
ruch ustaszów w celu dokonania secesji Chorwacji od państwa jugosłowiańskiego.
Na czele ustaszów stanął Ante Pavelić.

1941-1945 – państwo jugosłowiańskie znajduje się pod okupacją. Część terytorium
okupanci włączyli do swoich państw:

Walkę przeciwko okupantom podjęli serbscy partyzanci – czetnicy pod dowództwem
Dragoljuba Mihailovicia, wierni królowi i rządowi na emigracji oraz
komunistyczni partyzanci Josipa Broza Tity. Wojna wyzwoleńcza w Jugosławii stała
się wkrótce wojną domową, gdyż po stronie Niemców walczyli chorwaccy ustasze i
oddziały gen. Nedicia, a czetnicy w czasie wojny zaczęli walczyć przede
wszystkim z komunistami, a nie z Niemcami, z którymi nawet kolaborowali. Już w
1941 Mihailović podpisał z okupacyjnymi wojskami włoskimi formalny pakt o
wzajemnym nieatakowaniu. Wobec zaistniałej sytuacji pomoc aliantów, pierwotnie
wysłana do oddziałów prokrólewskich, została skierowana do oddziałów
komunistycznych Tity.

maj 1945 – koniec II wojny światowej. Do przejęcia władzy w Jugosławii
przygotowują się komuniści Josipa Broza Tity. Komuniści zaczynają rządy od
eliminacji ustaszy i czetników. Wyłącznym celem ustanowienia federacji było
utrzymanie odrębnych narodów pod wspólnym sztandarem. Komuniści zamierzali
zmusić Słowenię i Chorwację do przyłączeni się do federacji, dlatego nie mogli
pozwolić, by słoweńscy i chorwaccy nacjonaliści utrudniali ten proces, dlatego
część z nich została zabita, a część uwięziona.

listopad 1945 – opanowany przez komunistów parlament ustanowił w Jugosławii
republikę, pozbawiając Karadziordziewiciów tronu.

Utworzono Socjalistyczną Federacyjną Republikę Jugosławii złożoną z sześciu
republik:

styczeń 1946 – parlament uchwalił konstytucję, która usankcjonowała zniesienie
monarchii i przeprowadzoną już wcześniej nacjonalizację przemysłu.

1945-1980 – rządy Josipa Broza Tity – niepodzielnie panującą w powojennej
Jugosławii siłą polityczną była partia Związek Komunistów Jugosławii, na której
czele stał dowódca komunistycznej partyzantki z okresu II wojny światowej,
marszałek Josip Broz Tito. Partia ta jako jedna z niewielu w bloku wschodnim
cieszyła się realnym poparciem społeczeństwa. Rządzona przez Titę Jugosławia
była nie mniej totalitarną dyktaturą niż którekolwiek z pozostałych państw
socjalistycznych w Europie środkowej i wschodniej. Jednocześnie Tito prowadził
politykę niezależności od ZSRR. Jej skutkiem był, z jednej strony, ostry
konflikt ze Stalinem w latach 1947-1948, z drugiej, uzyskanie pomocy
gospodarczej od Zachodu. Jugosławia, która została przez komunistów
skonstruowana jako państwo formalnie federalne, faktycznie po dyktatorsku
rządzone przez Titę, zostaje państwem komunistycznym poza blokiem sowieckim.
Charyzma przywódcy i rządy silnej ręki utrzymywały spokój w państwie.

1980-1990 – po śmierci marszałka Tity odżyły, tłumione wcześniej jego
autorytetem i dyktatorską formą sprawowania władzy, antagonizmy narodowościowe.
Narastający w latach 80. kryzys gospodarczy i strach przed rozpadem federacji –
w której, podobnie jak przed wojną, największą rolę odgrywali Serbowie –
wywołały wzrost wśród nich nacjonalizmu.

W 1986 Slobodan Milošević został przewodniczącym Związku Komunistów Serbii, a w
1989 – prezydentem Serbii. Po dojściu do władzy Miloševicia najbardziej
widocznym zjawiskiem w życiu politycznym Jugosławii stał się serbski
nacjonalizm. Jego przejawem było m.in. zniesienie w 1990 autonomii Wojwodiny (z
liczną mniejszością węgierską) i Kosowa, zamieszkanego głównie przez
Albańczyków. Sytuacja zmieniła się wraz ze zmianami ustrojowymi w bloku
komunistycznym. W 1989 pogrążoną w kryzysie ekonomicznym Jugosławię ogarnęła
fala dążeń narodowowyzwoleńczych.



https://pl.wikipedia.org/wiki/Harry_Potter_i_Zakon_Feniksa_(film)

Harry Potter i Zakon Feniksa (ang. Harry Potter and the Order of the Phoenix) –
angielsko-amerykański film fantasy na podstawie książki Joanne K. Rowling Harry
Potter i Zakon Feniksa. Nakręcony przez Davida Yatesa, jest to piąty film z na
podstawie siedmiotomowego cyklu Harry Potter.

Scenariusz napisał Michael Goldenberg, który zastąpił Steve’a Klovesa, autora
poprzednich czterech filmów. Zdjęcia rozpoczęto w lutym 2006 roku i zakończono
końcem listopada, a postprodukcję filmu kontynuowano przez następne kilka
miesięcy. Swoją światową premierę miał w Japonii, w Tokio 28 czerwca 2007 roku.
W Polsce premiera odbyła się 27 lipca 2007 roku.

Jest to trzydziesty drugi najbardziej dochodowy film wszech czasów, zdobył
uznanie krytyków i publiczności, był również chwalony przez autorkę, która w
przeciwieństwie do wielu innych pisarzy zawsze aprobowała filmowe ekranizacje
swoich dzieł, nazywając Zakon Feniksa „do tej pory najlepszym”.

Pociąg kończy jazdę na stacji w Hogsmeade. Tam Draco Malfoy zaczepia Harry’ego i
Potter chce się na niego rzucić, ale powstrzymuje go Ron. Potem Harry, Ron i
Hermiona spotykają Neville’a oraz Cho Chang, a także poznają Lunę Lovegood,
uważaną w szkole za pomyloną i nazywaną Pomyluną (gdy Hermiona przedstawia ją
Harry’emu, Ronowi i Neville'owi, nazywa ją Pomyluną, lecz szybko się poprawia i
próbuje zmienić temat, jednak Lunę nic nie obchodzi nazwanie ją Pomyluną).
Tymczasem Harry zauważa, że powozy ciągną dziwne stworzenia, które on i Luna
widzą, a Ron, Hermiona i Neville już nie… Następnie rozpoczyna się uczta
powitalna. Profesor Dumbledore ogłasza, że stanowisko nauczyciela opieki nad
magicznymi stworzeniami obejmie ponownie profesor Grubbly-Plank (uczyła ona
przez krótki czas w zeszłym roku), bo profesor Rubeus Hagrid jest chwilowo
nieobecny. Mówi też, że nowym nauczycielem obrony przed czarną magią została
profesor Dolores Jane Umbridge, w której Harry rozpoznaje starszego
podsekretarza ministra magii (widział ją na przesłuchaniu, była ona za
oskarżeniem Harry’ego). Umbridge wygłasza mowę na temat usunięcia praktyk.
Potem, w pokoju wspólnym Gryfonów, Harry kłóci się z Seamusem, który mówi mu, że
również nie wierzy w powrót Voldemorta… Następnie widzimy pierwszą lekcję obrony
przed czarną magią, a usunięcie praktyk przez Umbridge oznaczało, że
Ministerstwo wprowadziło nowy program nauczania obrony przed czarną magią.
Uczniowie będą się uczyć tylko z książek, a nie w praktyce. Denerwuje to
Harry’ego i już na pierwszej lekcji dochodzi do kłótni jego i Umbridge. Ta każe
mu przyjść do swojego gabinetu i pisać jej specjalnym piórem „Nie będę opowiadać
kłamstw”. Wszystko, co pisze, niewidzialny nóż wycina na jego dłoni, co go
bardzo boli. Potem Harry rozmawia z Luną o stworzeniach ciągnących powozy – są
to testrale, a widzą je tylko ci, którzy widzieli, jak ktoś umiera (Harry
widział śmierć Cedrika Diggory’ego, a Luna matki). Luna mówi też Harry’emu, że
ona i jej ojciec wierzą w powrót Voldemorta.

Piątoklasiści mają zdawać SUM-y (standardowe umiejętności magiczne), czyli
testy. Uczniowie mają się przygotowywać do nich, jednak Umbridge im nie zapewnia
praktycznej obrony (lecz twierdzi, że teoria wystarczy im, by zdać SUM-y).
Tymczasem wkrótce pojawia się Dekret Edukacyjny głoszący, że Umbridge została
powołana na Urząd Wielkiego Inkwizytora Hogwartu i teraz może zwalniać
nauczycieli, wizytować lekcje i wydawać nowe Dekrety Edukacyjne. Wydaje mnóstwo
Dekretów i denerwuje nauczycieli podczas wizytacji, co kończy się zwolnieniem i
wyrzuceniem ze szkoły profesor Trelawney. Lecz Dumbledore zauważa, że Umbridge
może jedynie zwalniać nauczycieli, a nie wyrzucać, więc pozwala zwolnić
Trelawney, a także zostać Sybilli w szkole. Hermiona jest potem zła, że Umbridge
ich nie uczy dobrze obrony przed czarną magią, więc postanawia coś zrobić…
Zaprasza kilku uczniów (m.in. Freda, George’a, Ginny, Cho, Neville’a i Lunę) do
Gospody Pod Świńskim Łbem, gdzie Harry, Ron i Hermiona mają z nimi ustalić jakąś
grupę przeciw Umbridge. Postanawiają utworzyć „Gwardię Dumbledore’a”, w której
Harry będzie uczył uczniów zaklęć obronnych. Lecz Umbridge ich podsłuchuje i
wydaje Dekret, iż organizacje uczniowskie są zakazane. Mimo tego GD działa, a
uczniom zaklęcia idą nawet dobrze. Spotkania są w Pokoju Życzeń, o którym
Umbridge nie wie. Tymczasem w Boże Narodzenie Cho żali się Harry’emu, co kończy
się pocałunkiem… Potem Harry ma nocny koszmar o tym, że pan Weasley został
zaatakowany przez węża, i Potter sądzi, że jest to prawda, a nie sen. Mówi o tym
Dumbledore'owi, który mu mówi, że Weasleya złapano, a on, Ron, Fred, George,
Ginny i Hermiona mają pojechać na Grimmauld Place 12 na ferie. Harry nie
wytrzymuje, że Dumbledore w ogóle na niego nie patrzy, i woła do niego „SPÓJRZ
NA MNIE!”, po czym Albus w końcu na niego patrzy… Potem Harry idzie do gabinetu
Snape’a na lekcję oklumencji – sztuki przeciwnej legilimencji; legilimencja to
wchodzenie we wspomnienia innych, a oklumencja bronienie się przed tym. Na ferie
pan Weasley wychodzi ze szpitala, a Syriusz pokazuje Harry’emu drzewo
genealogiczne rodu Blacków. Gdy rozpoczyna się drugi semestr w Hogwarcie,
okazuje się, że Hagrid wrócił... Nie było go, bo Dumbledore wysłał go do
olbrzymów, by ich przeciągnąć na stronę dobra. Tymczasem z więzienia w Azkabanie
ucieka kilku więźniów, w tym Bellatrix Lestrange (która torturowała rodziców
Neville’a). Potem jest spotkanie GD, na którym uczniowie ćwiczą Zaklęcie
Patronusa. Lecz wtedy robi się dziura w ścianie, a potem ściana się cała rozwala
pod wpływem zaklęcia Bombarda Maxima, rzuconego przez… Umbridge. Dolores odkryła
Gwardię i wezwała Knota, potem poszli do Dumbledore’a. Ten powiedział, że grupa
ta to „Gwardia Dumbledore’a”, a więc jego grupa. Bierze za siebie całą
odpowiedzialność, a Knot każe go wysłać do Azkabanu, ale Dumbledore się
teleportuje z Fawksem (swoim feniksem). Potem pojawia się nowy Dekret
Edukacyjny, iż Umbridge została mianowana nowym Dyrektorem Hogwartu… Członkowie
GD odbywają karę pisania na papierze rzeczy, które im wychodzą na ręce. Hagrid
zaprowadza Harry’ego, Rona i Hermionę do Zakazanego Lasu, gdzie im pokazuje
olbrzyma Graupa, którego ściągnął spośród olbrzymów, bo to jego przyrodni brat;
myśli, że Umbridge go wyrzuci i powierza trójce przyjaciół misję opiekowania się
nim. Potem Harry ma lekcję oklumencji, podczas której przez przypadek wchodzi we
wspomnienia Snape’a ze szkoły… Podczas nauki James Potter i jego przyjaciele
lubili się nad nim znęcać. Snape jest zły na Harry’ego za wejście w jego
wspomnienia i mówi, że to była jego ostatnia lekcja. Potem trwają SUM-y z
zaklęć, podczas których na miotłach wlatują i puszczają sztuczne ognie Fred i
George, a potem uciekają z Hogwartu. Nie podoba się to Umbridge, Filchowi i
Ślizgonom, ale podoba reszcie uczniów i różnym nauczycielom. Harry ma wizję o
Syriuszu torturowanym przez Voldemorta w Departamencie Tajemnic. Postanawia go
uratować i dostać do Ministerstwa za pomocą Sieci Fiuu. Lecz wszystkie kominki
(oprócz należącego do Umbridge) są kontrolowane, więc postanawia polecieć
kominkiem Umbridge. Jednak Dolores go odkrywa, a także Rona, Hermionę, Lunę,
Neville’a i Ginny pomagających mu. Hermiona wmawia Umbridge kłamstwo o Broni
Dumbledore’a ukrytej w Zakazanym Lesie. Harry, Hermiona i Dolores idą do Lasu,
gdzie Umbridge zostaje porwana przez centaury i Graupa (na tym polegał plan
Hermiony).

Harry i Hermiona wracają do Rona, Neville’a, Ginny i Luny, chcąc z nimi polecieć
do Ministerstwa. Lecą na testralach (na co wpadła Luna). W Departamencie
Tajemnic wysłuchują przepowiedni o Harrym i Voldemorcie: „Oto nadchodzi ten,
który ma moc pokonania Czarnego Pana. Czarny Pan naznaczy go jako równego sobie,
ale on będzie miał moc, jakiej Czarny Pan nie zna. Bo żaden nie może żyć, gdy
drugi przeżyje…” Następnie zjawiają się śmierciożercy chcący dostać przepowiedni
– wśród nich Lucjusz Malfoy i Bellatriks Lestrange. Rozpoczyna się walka,
podczas której pojawiają się członkowie Zakonu Feniksa: Alastor Moody, Syriusz
Black (który wcale nie był torturowany), Remus Lupin, Kingsley Shacklebolt i
Nimfadora Tonks. Walczą oni ze śmierciożercami i ratują sześciu członków GD,
lecz Bellatrix rzuca na Syriusza Blacka (który ma największy wpływ na walkę)
zaklęcie uśmiercające i Łapa wpada za zasłonę śmierci… Zrozpaczony Harry, chcąc
się na niej zemścić, goni ją i rzuca na nią zaklęcie Cruciatus, lecz niezbyt
udanie, gdyż nie opanował jeszcze rzucania Zaklęć Niewybaczalnych. Wtedy zjawia
się Voldemort, chcąc zabić Harry’ego, a zaraz po nim… Dumbledore, i oboje ze
sobą walczą. Gdy Voldemort dochodzi do Harry’ego, chcąc go zabić, przez Sieć
Fiuu zjawiają się pracownicy Ministerstwa (najprawdopodobniej wysłani przez
Albusa Dumbledore’a), w tym Knot, i widzą na własne oczy Lorda Voldemorta…
Czarny Pan ucieka, deportując się, a Knot ogłasza, że Harry Potter i Dumbledore
mieli rację co do powrotu Voldemorta. W Hogwarcie zaś Harry rozmawia z Luną o
śmierci Syriusza, która tak jak on straciła kogoś bliskiego. Umbridge tymczasem
zostaje wyrzucona z posady Dyrektora, Wielkiego Inkwizytora i nauczyciela w
Hogwarcie, a także usunięta ze szkoły; Dumbledore staje się ponownie Dyrektorem,
a Knot zostaje zdjęty z posady Ministra. Potem kończy się rok szkolny…

David Yates został wybrany reżyserem, po tym jak reżyser filmu Harry Potter i
Czara Ognia – Mike Newell, a także Jean-Pierre Jeunet, Matthew Vaughn i Mira
Nair odrzucili oferty. Yates uważa że został wybrany ze względu na jedno ze
swych poprzednich dzieł - brytyjski dramat telewizyjny Sex Traffic, a wytwórnia
uznała go za odpowiednią osobę do stworzenia „emocjonalnego dreszczowca z
politycznym tłem”. Steve Kloves, scenarzysta pierwszych czterech filmów
Potterowych był zbyt zajęty, dlatego scenariusz napisał Michael Goldenberg.

Próby filmowe do Zakonu Feniksa rozpoczęto 27 stycznia 2006, zdjęcia – 6 lutego
i zakończono końcem listopada 2006.. Zdjęcia przerwano na dwa miesiące w maju
2006 aby Radcliffe mógł zaliczyć klasy w szkole a Watson zdać egzaminy GSCE.
Zadeklarowany budżet filmu wyniósł 75 do 100 milionów GBP lub 150 do 200
milionów USD.

Mark Day został montażystą, Sławomir Idziak - autorem zdjęć, a Jany Temime -
projektantką kostiumów. Choreograf Paul Harris który pracował już kilkakrotnie z
Davidem Yatesem, był odpowiedzialny za choreografię walk z użyciem różdźek.

Mający 766 stron w wydaniu brytyjskim i 959 stron w polskim, Zakon Feniksa jest
najdłuższą książką z serii Harry’ego Pottera. Scenarzysta Michael Goldenberg
opisał swoje zadanie „skompresowania” książki jako „próba stworzenia najlepszego
filmowego odpowiednika opisywanej historii. Moja praca polegała na zachowaniu
ducha książki, a nie dosłownym jej odwzorowaniu.”.

Odpowiedzialny za dekoracje poprzednich czterech filmów Stuart Craig ponownie
został scenografem. W tym filmie powstało wiele nowych wartych uwagi planów
zdjęciowych. Atrium w Ministerstwie Magii miało ponad 600m długości, czyniąc je
największym i najdroższym ze wszystkich pięciu filmów Pottera. Projekt Craiga
został zainspirowany przez dawne stacje londyńskiego Metra, gdzie archiketci
„próbowali naśladować klasyczną architekturę, ale z ceramicznymi kafelkami”.
Kolejną inspiracją scenografa był Burger King na Tottenham Court Road w
Londynie, gdzie „jest fantastyczna Viktoriańska fasada która zawiera w sobie
klimat z tamtego okresu”.

Mimo że producenci rozważali możliwość kręcenia filmu poza Wielką Brytanią,
ostatecznie Leavesden Film Studios w Watford ponownie stał się miejscem wielu
ujęć wewnątrz pomieszczeń, takich jak Wielka Sala, Privet Drive czy Grimmauld
Place.

Do lokacji w Anglii zalicza się rzekę Tamizę, użytej do kręcenia lot Zakonu
Feniksa do domu przy Grimmauld Place 12 i lot Gwardii Dumbledore’a do
Ministerstwa Magii. Sekwencja ta zawiera również tereny takie jak London Eye,
Canary Wharf, Big Ben, Buckingham i HMS Belfast. Zdjęcia na peronie 9¾ zrobiono
na King’s Cross Station tak jak zawsze. Budka telefoniczna niedaleko Scotland
Yardu została użyta jako tajemne wejście do Ministerstwa Magii. 22 października
2006 zamknięto też stację metra Westminister aby umożliwić ekipie filmowej
nakręcenie Artura Weasleya jadącego z Harrym na dyscyplinarne przesłuchanie do
Ministerstwa Magii. Niektóre sceny były filmowane w i wokół Oksfordu, a
dokładniej blisko Blenheim Palace w Woodstock, Oxfordshire.



https://pl.wikipedia.org/wiki/J%C3%B3zef_Pi%C5%82sudski

Józef Klemens Piłsudski herbu własnego (ur. 5 grudnia 1867 w Zułowie na
Wileńszczyźnie, zm. 12 maja 1935 w Warszawie) – polski działacz społeczny i
niepodległościowy, żołnierz, polityk, mąż stanu; od 1892 członek Polskiej Partii
Socjalistycznej i jej przywódca w kraju, twórca Organizacji Bojowej PPS (1904),
Legionów Polskich (1914) i Polskiej Organizacji Wojskowej (1914), kierownik
Komisji Wojskowej Tymczasowej Rady Stanu (1917), od 11 listopada 1918 naczelny
wódz Armii Polskiej, w latach 1918–1922 naczelnik państwa, pierwszy marszałek
Polski (1920); przywódca obozu sanacji, po przewrocie majowym (1926) dwukrotny
premier Polski (1926–1928 i 1930); wywarł decydujący wpływ na kształt polityki
wewnętrznej i zagranicznej II RP.

W młodości, podczas prowadzenia działalności konspiracyjnej, znany pod
pseudonimami Wiktor i Mieczysław. Wśród zwolenników Piłsudskiego, zwłaszcza z
czasów służby w Legionach, używano jego przydomków – Komendant, Dziadek,
Marszałek oraz Ziuk.

Józef Piłsudski, herbu Piłsudski[c][d], urodził się 5 grudnia 1867 w Zułowie na
Wileńszczyźnie, w rodzinie o tradycjach patriotycznych. Ojciec, Józef Wincenty
(1833–1902), był podczas powstania w 1863 komisarzem Rządu Narodowego na powiat
rosieński, matka – Maria z Billewiczów (1842–1884) – pochodziła ze znanego rodu
szlacheckiego herbu Mogiła. Rodzice zawarli związek małżeński po wybuchu
powstania styczniowego (23 kwietnia 1863).

Po stłumieniu powstania, uchodząc przed prześladowaniem ze strony Rosjan, Józef
Wincenty Piłsudski uciekł ze Żmudzi na Litwę, gdzie też kilkakrotnie zmieniał
miejsce pobytu. Dopiero jesienią lub zimą 1863 nowożeńcy zamieszkali na stałe w
posagowym Zułowie.

Józef Wincenty Piłsudski postawił na uprzemysłowienie. Poddał majątki żony
(Adamowo, Suginty, Tenenie, Zułów, razem ok. 12 000 ha) gruntownej modernizacji,
sprowadził specjalistów, również z zagranicy. Nad brzegiem Mery wybudował duży
trzypiętrowy młyn, dużą gorzelnię, wytwórnię drożdży, cegielnię i wytwórnię
terpentyny. Wzniósł również nowy dwór.

W majątku Zułów 5 grudnia 1867 urodził się Józef Klemens Piłsudski. Był czwartym
w kolejności dzieckiem – w 1864 urodziła się Helena, w 1865 – Zofia, a w 1866 –
Bronisław Piłsudski. Po Józefie, którego w rodzinie nazywano Ziukiem[e],
urodzili się także Adam (1869), Kazimierz (1871), Maria(1873), Jan (1876),
Ludwika (1879), Kacper (1881) oraz bliźnięta Piotra i Teodora (zmarli w wieku
1,5 roku, w lutym 1884).

Józef został ochrzczony 15 grudnia 1867 w kościele rzymskokatolickim w majątku
Sorokpol (dekanat święciański) przez księdza Tomasza Wolińskiego. Rodzicami
chrzestnymi byli Józef Marcinkowski i Konstancja Rogalska.

Maria Piłsudska wychowywała swoje dzieci w duchu głęboko patriotycznym, dbała
też o ich wykształcenie. Dzieci uczyli sprowadzeni do dworu nauczyciele. Języków
uczyły dwie bony, Niemka i Francuzka.

Nieudana działalność inwestycyjna ojca doprowadziła zarządzane przez niego
majątki do ruiny. Problemy rodziny pogłębił pożar, po którym w 1874 Piłsudscy
przenieśli się do Wilna, zmuszeni tam do egzystencji w trudnych warunkach
materialnych.

Tu w 1877 Józef, wraz z bratem Bronisławem, rozpoczął naukę w I Gimnazjum
wileńskim, mieszczącym się w gmachu dawnego uniwersytetu. W gimnazjum bracia,
razem z innymi uczniami, poddawani byli intensywnej rusyfikacji. Wiosną 1882
obaj bracia (wraz z innymi kolegami) założyli kółko samokształceniowe o nazwie
Spójnia, zajmujące się sprowadzaniem z Warszawy polskich książek[f].

2 września 1884 zmarła ciężko chora od lat Maria Piłsudska. Rok później Józef
zdał maturę (najlepsze oceny z historii – czwórka i geografii – piątka,
najsłabsze – z języków, z wyjątkiem francuskiego). Jesienią 1885 rozpoczął
studia medyczne na Uniwersytecie Charkowskim. Tam zaczął działalność
konspiracyjną w niepodległościowych organizacjach studenckich, trafiając m.in. w
szerokie kręgi osób kojarzonych z rewolucyjną organizacją rosyjską Narodnaja
Wola (uczestniczył w kilku jej spotkaniach). 2 i 3 marca 1886 brał udział w
studenckiej demonstracji z okazji 25. rocznicy uwłaszczenia, znajdując się potem
wśród ponad 150 zatrzymanych przez policję carską. Po zaliczeniu I roku próbował
przenieść się wiosną 1886 na uniwersytet w Dorpacie, jednak tam odmówiono mu
przyjęcia dokumentów z powodu jego uprzedniej działalności opozycyjnej.

22 marca 1887 Józef Piłsudski został aresztowany pod zarzutem udziału w spisku
na życie cara, którego autorami byli członkowie Frakcji Terrorystycznej Narodnej
Woli. Piłsudski nieświadomie pomógł zamachowcom, będąc m.in. przewodnikiem po
Wilnie jednego z nich, próbującego zdobyć truciznę niezbędną do zabicia cara.
Inaczej było z Bronisławem, który w całą sprawę zaangażował się o wiele
bardziej. Na początku kwietnia 1887 Józef Piłsudski został przewieziony do
Twierdzy Petropawłowskiej, a następnie do więzienia śledczego w Petersburgu.
Chociaż Józefa ostatecznie potraktowano jako świadka w procesie spiskowców, to
jednak został skazany 1 maja 1887 na pięcioletnie zesłanie w głąb Rosji[g].

Na początku października 1887, wraz z innymi skazanymi, Piłsudski dotarł do
Irkucka, gdzie miał czekać na przewiezienie do docelowego miejsca osiedlenia –
Kireńska. 1 listopada w irkuckim więzieniu wybuchł bunt, Piłsudski nie brał w
nim bezpośrednio udziału, ale został brutalnie pobity przez żołnierzy. Stracił
wówczas dwa przednie zęby. Za rzekomy udział w buncie został skazany na
dodatkowe pół roku więzienia.

Do Kireńska Piłsudski dotarł 23 grudnia 1887, a przebywał w nim do lipca 1890.
Spotkał tam innych zesłańców Polaków, byłych powstańców styczniowych. Zatrzymał
się w domu socjalisty Stanisława Landego, gdzie poznał Leonardę Lewandowską
(siostrę żony Landego), swoją pierwszą miłość. W początkach sierpnia 1890
Piłsudskiego przeniesiono do niewielkiej wsi Tunka. W osadzie tej warunki bytowe
były znośniejsze niż w Irkucku.

Do Wilna Piłsudski powrócił 1 lipca 1892. Tam wstąpił do ruchu socjalistycznego,
będąc początkowo wileńskim korespondentem czasopisma konspiracyjnego
„Przedświt”, pisząc pod pseudonimem Rom. Od lutego 1893, w ramach PPS,
uczestniczył także w pracach tzw. Litewskiej Sekcji PPS, skupiającej prócz niego
jeszcze innych działaczy z Wilna. W tym okresie utrzymywał kontakty z członkami
Zagranicznego Związku Socjalistów Polskich (m.in. ze Stanisławem Mendelsonem).

W maju 1893 wydał w imieniu PPS odezwę skierowaną do towarzyszy socjalistów
Żydów w polskich zabranych prowincjach, w której oskarżał Żydów o narzucanie na
Litwie języka rosyjskiego jako narzędzia kultury, co wzbudzało niechęć
proletariatu polskiego i litewskiego, żądał przerwania rusyfikacji kraju.

W 1894 został wybrany na przedstawiciela Sekcji Litewskiej w nowo powstałym
Centralnym Komitecie Robotniczym PPS (CKR PPS) i został redaktorem naczelnym
„Robotnika”. Przy pracy nad tym pismem, a także uczestnicząc w obradach
Centralnego Komitetu Wykonawczego (CKW), poznał późniejszego prezydenta II RP,
Stanisława Wojciechowskiego. Ze względu na aresztowania i wyjazdy działaczy
Piłsudski w tym okresie był jedynym członkiem CKW sprawującym swe obowiązki bez
przerwy. W łonie partii zajmował się przede wszystkim pracą przy wydawaniu
pisma, ale także zapewnianiem funduszy na dalszą działalność, co wiązało się z
szeregiem wyjazdów.

Od maja do sierpnia 1896 Piłsudski przebywał w Londynie, jako przedstawiciel CKR
PPS na IV Kongresie II Międzynarodówki Socjalistycznej (obok niego w
reprezentacji Polski pod zaborami zasiadali także Ignacy Daszyński, Ignacy
Mościcki, Bolesław Jędrzejowski i Aleksander Dębski). Wraz z nimi zaplanował
przegłosowanie wniosku o poparcie przez delegatów walki niepodległościowej
Polaków. Rezolucję poparli m.in. Karl Liebknecht i Karl Kautsky, ale przeciwna
była Róża Luksemburg. Ostatecznie zmieniono tekst dokumentu na mniej
zdecydowany, co wywołało sprzeciw Piłsudskiego.

Po powrocie do kraju skupił się na pracy wydawniczej, m.in. wydając w 1898
wykradzioną przez PPS tajną broszurę autorstwa warszawskiego
generała-gubernatora, Aleksandra Imeretyńskiego, którą sam przetłumaczył i dodał
do niej komentarze. Był to znaczny sukces, zważywszy, że memoriał zawierał opis
metod wykorzystywanych przez służby rosyjskie. Ta akcja PPS była jednym z
głównych powodów odwołania Imeretyńskiego przez cara.

W 1899 Piłsudski ożenił się z Marią z Koplewskich Juszkiewiczową, działaczką
PPS, nazywaną przez członków partii Piękną Panią. Juszkiewiczowa należała do
Kościoła ewangelicko-augsburskiego[h], toteż w celu zawarcia małżeństwa
Piłsudski zmienił wyznanie. Przeszedł na luteranizm 24 maja w Łomży, a ślub
odbył się 15 lipca 1899 w kościele we wsi Paproć Duża.

Małżonkowie przeprowadzili się do Łodzi, gdzie przy ul. Wschodniej 19 m. 4
Piłsudski podający się za prawnika prowadził umieszczoną na I piętrze tajną
drukarnię „Robotnika”[i]. Na początku 1900 nasiliły się aresztowania i rewizje w
domach osób podejrzewanych o działalność konspiracyjną. W nocy z 21 na 22 lutego
1900, po zdekonspirowaniu wydawnictwa, Piłsudski został ponownie aresztowany.
Wstępne śledztwo prowadzono w Łodzi, ale 17 kwietnia osadzono go w celi nr 39 X
Pawilonu warszawskiej Cytadeli. Tam oczekiwał na proces, podczas którego
oskarżono go nie tylko o kolportaż nielegalnej prasy i literatury, ale także o
udział w zabójstwie dwóch szpicli. W więzieniu zaczął symulować chorobę
psychiczną. Opinię o zaburzeniach psychicznych, objawiających się m.in. wstrętem
do osób odzianych w mundury, wystawił mu dyrektor warszawskiego szpitala dla
obłąkanych Iwan Szabasznikow, którego Piłsudski oczarował długą rozmową o
pięknie Syberii (dyrektor był z pochodzenia Buriatem). Wówczas przewieziono go
na dalsze badania do petersburskiego szpitala Mikołaja Cudotwórcy, skąd –
korzystając z pomocy polskiego lekarza (działacza PPS) Władysława Mazurkiewicza
– udało mu się zbiec 14 maja 1901 w ucieczce zorganizowanej przez Aleksandra
Sulkiewicza. Zapewniło mu to uznanie towarzyszy z PPS. W 1902 został wybrany do
rozszerzonego składu CKR.

Po krótkim pobycie w Londynie Piłsudski powrócił do kraju i zastał struktury
partyjne słabe, a kasę pustą. W krótkim czasie rozpoczął zdecydowane działania,
mające na celu naprawę sytuacji i zradykalizowanie działań organizacji. Od 1902
rozpoczęto wydawanie nowego czasopisma pod tytułem Walka – pisma PPS dla Litwy.

W lutym 1904, pod wpływem rozwoju sytuacji na Dalekim Wschodzie, Piłsudski
zaczął myśleć o zorganizowaniu konspiracyjnych oddziałów bojowych. W czasie
wojny rosyjsko-japońskiej (1904–1905), pragnąc wyzyskać kłopoty carskiego
reżimu, działacze PPS nawiązali nieoficjalne kontakty z przedstawicielami innych
ugrupowań niepodległościowych, także z Narodową Demokracją. W rozmowach z
Romanem Dmowskim pośredniczyli Zygmunt Balicki i Stanisław Grabski. Socjaliści
postulowali tworzenie legionów polskich w Japonii, złożonych z Polaków
dezerterujących z armii rosyjskiej. Do pomysłu tego działacze ruchu narodowego
podchodzili bardzo sceptycznie. PPS próbowała nawiązać kontakty z poselstwami
japońskimi w Londynie i Paryżu, proponując dostarczanie im informacji
wywiadowczych w zamian za poparcie sprawy niepodległości Polski na przyszłej
konferencji pokojowej. To się jednak nie udało i PPS postanowił wysłać do Tokio
Piłsudskiego oraz Tytusa Filipowicza.

Przez Londyn, Nowy Jork, San Francisco, Vancouver i Honolulu wysłannicy PPS
dotarli do Tokio, stolicy cesarstwa japońskiego. Odwiedzili tam m.in. Sztab
Generalny, gdzie pod adresem rządu japońskiego wysunęli propozycje stałego
subwencjonowania Organizacji Bojowej PPS, dostarczania broni, wysuwania kwestii
polskiej na arenie międzynarodowej i utworzenia legionu polskiego na terenie
Japonii. Rząd japoński reprezentował gen. Atsushi Murata, który od razu odrzucił
koncepcję utworzenia polskich oddziałów zbrojnych. Stanowisko Polaków z punktu
widzenia Japończyków nie było jednolite, ponieważ w tym samym czasie w Tokio
przebywał Roman Dmowski, który rysował im obraz PPS-u jako grupy marginalnej,
zajmując się jedynie sytuacją polskich jeńców z armii rosyjskiej
przetrzymywanych w japońskich obozach. Dmowski i Piłsudski spotkali się nawet,
ale przebieg ich wielogodzinnej rozmowy nie jest w pełni znany – jak pisał
członek obozu narodowego, miał on usłyszeć od PPS-owca procesję mętnych
frazesów, wygłoszonych z ogromną pewnością siebie. Następnie lider endecji
przedłożył japońskiemu MSZ memoriał, w którym odradzał zaangażowanie się w
wojskową współpracę z Polakami.

Relacje Polskiej Partii Socjalistycznej z Japończykami obejmowały przekazywanie
im informacji o sytuacji politycznej i wojskowej w Rosji w zamian za pieniądze i
umożliwienie zakupu broni, przeznaczonej do akcji rewolucyjnej w Królestwie
Polskim. Wraz ze swoimi najbliższymi współpracownikami Piłsudski utrzymywał
poufne kontakty z japońskimi służbami Kempeitai.

Pomimo zapowiedzi zrezygnował z udziału w konferencji stronnictw opozycyjnych i
organizacji rewolucyjnych działających w Rosji w Paryżu w 1904. Na konferencji
Centralnego Komitetu Robotniczego Polskiej Partii Socjalistycznej obradującej w
dniach 17–20 października 1904 w Krakowie, wobec nikłych wyników rozmów z
Japończykami opowiedział się za przyjęciem przez partię nowej taktyki. Nie
liczono się z możliwością obalenia caratu w Rosji, ale należało wykorzystać nowe
elementy, związane z wewnętrzną sytuacją w tym państwie. Postulował stosowanie
taktyki czynu, polegającej na stwarzaniu wypadków ogólnokrajowych i do zmuszania
społeczeństwa do liczenia się z nami. Uważał, że przejście do nowej taktyki jest
koniecznością, nawet gdyby ta doprowadziła do powstania, utopionego we krwi.
Taniej nas to będzie kosztowało niż dzisiejsza martwota, a nowa taktyka przede
wszystkim musi godzić w wiarę potęgi Rosji.

Manifestacja 13 listopada 1904 na Placu Grzybowskim w Warszawie była pierwszym
zorganizowanym wystąpieniem z bronią w ręku przeciwko władzy zaborczej w
Królestwie Kongresowym od czasu upadku powstania styczniowego. Dała też sygnał
do rewolucji. W czasie tych wydarzeń Piłsudski przebywał w Zakopanem.

Po wybuchu rewolucji 1905 roku Piłsudski tworzył Organizację Spiskowo-Bojową, a
następnie Organizację Bojową PPS do walki z zaborcą oraz ochrony licznych
wówczas demonstracji robotniczych. W krótkim czasie liczba bojowców wzrosła do 2
tys. Dokonywali oni zamachów na carskich dygnitarzy, ataków na kasy powiatowe
oraz pociągi przewożące pieniądze. Do najsłynniejszych akcji OB PPS należą:
uwolnienie 10 więźniów z Pawiaka, zagrożonych karą śmierci, tzw. krwawa środa –
skoordynowane zamachy na funkcjonariuszy carskich w 19 miastach Królestwa
Polskiego – oraz akcja pod Rogowem, przeprowadzona przez Józefa
Montwiłła-Mireckiego. Propaganda endecji oczerniała działania PPS, doszukując
się w nich zwykłego bandytyzmu.

Ochrana koordynowała prace wojska, policji i sądownictwa w wykrywaniu
działalności bojowej Polskiej Partii Socjalistycznej. Władze wojskowe od
października 1904 do lutego 1905 posiadały informacje o istnieniu w Krakowie
składów broni Polskiej Partii Socjalistycznej na cele rewolucji polskiej.
Mówiono o Piłsudskim jako o organizatorze tych składów.

W kwietniu 1905 obok m.in. przedstawiciela biura bolszewickiego
Socjaldemokratycznej Partii Robotniczej Rosji Włodzimierza Lenina wziął udział w
konferencji partii socjalistycznych i rewolucyjnych Rosji w Genewie. Uchwalono
tam żądanie konstytuanty dla Rosji, a także dla Finlandii i Polski jako państw
suwerennych oraz dla Kaukazu, ale na zasadzie związku federacyjnego z Rosją.
Oznaczało to odłożenie przez Polską Partię Socjalistyczną realizacji pełnej
niepodległości na czas nieokreślony.

Rewolucja 1905 roku uzmysłowiła Piłsudskiemu, że nie da się przekształcić ruchu
rewolucyjnego w powstanie antyrosyjskie. W listopadzie 1906 doszło w Wiedniu do
rozłamu w PPS. Piłsudski stanął na czele PPS – Frakcji Rewolucyjnej, do której
przeszła większość członków Organizacji Bojowej (OB) oraz tzw. starzy. Wkrótce
PPS-FR zaczęła borykać się z problemami finansowymi, z których wyjściem były
ekspropriacje.

26 września 1908 OB przeprowadziła udaną akcję pod Bezdanami, napadając na wagon
pocztowy pociągu przejeżdżającego przez oddaloną 25 km od Wilna stację. Bojowcy
zdobyli ponad 200 tys. rubli. Pieniądze posłużyły do spłaty długów organizacji
oraz wsparcia uwięzionych i ich rodzin. Plany akcji Piłsudskiego znała jednak
Ochrana już od kwietnia 1908, zdradzone przez Edmunda Tarantowicza, pseudonim
Albin.

Mniej więcej w tym czasie Piłsudski, przeżywający od dłuższego czasu głęboki
kryzys małżeński, poznał Aleksandrę Szczerbińską. Z ich nieformalnego związku na
świat przyszły dwie córki – Wanda urodzona w 1918 oraz Jadwiga, która urodziła
się w 1920. Nieformalny status związku trwał aż do 1921, kiedy to 17 sierpnia
zmarła pierwsza małżonka Piłsudskiego, co pozwoliło Piłsudskiemu 25 października
1921 ożenić się z Aleksandrą Szczerbińską.

Pierwsze próby nawiązania łączności z wywiadem austriackim podjął Piłsudski we
wrześniu 1906 w Przemyślu, przy pośrednictwu tamtejszego biura
Hauptkundschaftstelle. W czasie spotkania 29 września 1906 w sztabie X korpusu z
przedstawicielami austriackiego wywiadu pod przewodnictwem płk. Franza Kanika
przedstawiciele Polskiej Partii Socjalistycznej zaoferowali usługi wywiadowcze
wszelkiego rodzaju przeciwko Rosji w zamian za pewne wzajemne usługi. W indeksie
osobowym austriackiego Ministerstwa Spraw Wewnętrznych z 1908, przy nazwisku
Piłsudskiego dokonano wpisu: służba wywiadowcza na rzecz Austrii
(Kunschaftsdienst an Österreich). Jego oficerem prowadzącym był od jesieni 1908
kpt. Gustaw Iszkowski (szef HK-Stelle we Lwowie w latach 1908–1912). Od wiosny
1909 kontakt operacyjny z Piłsudskim nawiązał kpt. Sztabu Generalnego Józef
Rybak, jako kierownik HK-Stelle w Krakowie (do 6 sierpnia 1914). Rybak później
sprawował nadzór nad jego działaniami jako delegowany oficer Sztabu i Naczelnej
Komendy Armii dla zachowania łączności z Piłsudskim i oddziałami strzeleckimi w
polu.

W ostatnich dniach czerwca 1908 we Lwowie z inicjatywy Piłsudskiego powstał
konspiracyjny Związek Walki Czynnej, kierowany przez Kazimierza Sosnkowskiego –
wówczas instruktora Organizacji Bojowej PPS. ZWC powiązany był z PPS–Frakcją
Rewolucyjną, ale starał się wychodzić poza podziały partyjne – dołączały do
niego inne, przeważnie niewielkie organizacje niepodległościowe, dlatego też w
jego szeregach znalazł się m.in. Władysław Sikorski. Regulamin ZWC pozbawiony
był partyjnej retoryki – Związek miał być w zamyśle Piłsudskiego zalążkiem
późniejszej armii polskiej. Pod koniec 1908 Piłsudski otrzymał ze strony Stefana
Żeromskiego i Rafała Radziwiłowicza propozycję wstąpienia do wolnomularstwa. W
sierpniu 1909 Piłsudski ponownie wszedł w skład wyłonionego na zjeździe w
Wiedniu CKR, stając się osobą, której wpływ na poczynania partii był decydujący.
Piłsudski w tym czasie był głównym twórcą orientacji antyrosyjskiej, planującej
przy pomocy Austro-Węgier doprowadzenie do uzyskania przez Polskę niepodległości
(postulaty swe zawarł w Zadaniach praktycznych rewolucji w zaborze rosyjskim z
1901), w przeciwieństwie do Narodowej Demokracji, chcącej najpierw zjednoczyć
ziemie polskie wszystkich zaborów pod berłem cara, a następnie dążyć do
uniezależnienia się. Z czasem ZWC wiązał swą działalność z organizacjami jawnymi
takimi jak Związek Strzelecki we Lwowie, Towarzystwo „Strzelec” w Krakowie i
Polskie Drużyny Strzeleckie.

W 1912 Józef Piłsudski został wybrany na Komendanta Głównego Związku
Strzeleckiego i przyjął pseudonim Mieczysław. Szefem jego sztabu został
Kazimierz Sosnkowski.

W okresie poprzedzającym wybuch I wojny światowej – wymarzonej wielkiej wojny
między zaborcami – Piłsudski zaangażował się w organizowanie rozmaitych grup
paramilitarnych w Galicji. Na zjeździe zwolenników walki czynnej 25 sierpnia
1912 w Zakopanem był inicjatorem utworzenia Polskiego Skarbu Wojskowego.

1 grudnia 1912 w obliczu wybuchu I wojny bałkańskiej Komisja Tymczasowa
Skonfederowanych Stronnictw Niepodległościowych mianowała Piłsudskiego naczelnym
komendantem sił wojskowych. W 1913 zorganizował w Stróży, koło Limanowej, kurs
szkoły oficerskiej Związku Strzeleckiego. Był tam jednym z wykładowców,
publikując także później (pod pseudonimem Z. Mieczysławski) Geografię militarną
Królestwa Polskiego, w której analizował rozlokowanie wojsk rosyjskich na
ziemiach polskich w perspektywie ewentualnych działań wojennych.

Na początku 1914 Piłsudski przebywał w Szwajcarii, Francji i Belgii, gdzie
wizytował organizowane na obczyźnie oddziały strzeleckie. Wygłosił tam również
szereg odczytów na temat powstania styczniowego (w tym samym czasie wyszła w
Poznaniu jego praca pt. 22 stycznia 1863) i problemów w tworzeniu polskich sił
zbrojnych. Miał również wówczas przewidzieć przebieg nadchodzącej wojny[j].

28 lipca 1914 wybuchła wojna austriacko-serbska, dająca początek I wojnie
światowej. Już następnego dnia Piłsudski wydał pierwsze rozkazy mobilizacyjne.
31 lipca Marian Januszajtis-Żegota ostatecznie podporządkował jego dowództwu
Polskie Drużyny Strzeleckie we Lwowie. Pod auspicjami Austrii ze „Strzelca”,
„Sokoła” i Drużyn Bartoszowych powstała I Kompania Kadrowa, uformowana 3
sierpnia na krakowskich Błoniach. Liczyła ona sobie 144 żołnierzy, którymi
dowodził Tadeusz Kasprzycki. Piłsudski traktował ten oddział jako kuźnię kadr
dla przyszłego wojska polskiego. Kompania wymaszerowała 6 sierpnia w stronę
Miechowa, w Michałowicach obalając rosyjskie słupy graniczne.

Legiony Polskie podporządkowano nowej centrali wywiadu austriackiego w polu –
Nachrichtenabteilung AOK z której zwierzchnikiem, gen. Oskarem Hraniloviciem von
Czvetassin, Piłsudski wszedł w bezpośredni kontakt.

12 sierpnia 1914, po wkroczeniu legionów do Królestwa Kongresowego Piłsudski
wydał odezwę, w której ogłaszał się komendantem wojsk polskich, podległych
utworzonemu w Warszawie Rządowi Narodowemu. Było to działanie czysto dywersyjne,
mające wzniecić wybuch powstania w zaborze rosyjskim (w rzeczywistości rząd taki
nigdy nie powstał). Oddziałów Piłsudskiego nie powitano jednak entuzjastycznie –
postrzegano je jako grupę osób nieodpowiedzialnych, wichrzycieli i uzurpatorów.
Tego też dnia doszło do poważnego kryzysu – rozczarowane władze austriackie
zażądały od Piłsudskiego w ciągu 48 godzin rozwiązania oddziałów strzeleckich
lub ich włączenia do zwykłych oddziałów. Sam komendant twierdził, że w łeb sobie
strzeli jeżeli te zarządzenia wejdą w życie.

W Kielcach ludność w panice zamykała drzwi i okna przed wkraczającymi
legionistami. W takiej sytuacji politycy orientacji proaustriackiej (galicyjscy
endecy i konserwatyści) powołali 16 sierpnia 1914 w Krakowie Naczelny Komitet
Narodowy, któremu od tej pory miały podlegać polskie oddziały. Dodatkowo bardzo
niezadowolone z poczynań Piłsudskiego było austriackie dowództwo wojskowe[k].
Zagrożono mu odwołaniem i wcieleniem Polaków w szeregi C. K. armii. W takiej
sytuacji podjął rokowania z członkami Naczelnego Komitetu Narodowego – doszło do
zawarcia układu, w którym Piłsudski zrezygnował z idei powołania Rządu
Narodowego w zamian za pozostawienie dowództwa nad istniejącymi już drużynami
strzeleckimi w jego ręku. Ustalono, iż zwierzchność nad przyszłymi Legionami
Polskimi będzie miał Komitet, będący lokalną reprezentacją parlamentarną.
Przewidziano utworzenie dwóch legionów – w Zachodniej i Wschodniej Galicji, w
których dowódcami będą oddelegowani z armii C. K. Polacy w stopniach pułkowników
i generałów.

Wobec rozwiązania Legionu Wschodniego, Piłsudski nie podporządkował się jednak
zaleceniom NKN-u niewerbowania do Legionu Zachodniego mieszkańców Królestwa
Polskiego. 5 września 1914 utworzył w Kielcach Polską Organizację Narodową,
popieraną przez niemieckie władze wojskowe. Jednak wobec niepowodzeń wojsk
niemieckich przy próbie zdobycia Warszawy, Piłsudski zmuszony był podporządkować
PON NKN-owi w listopadzie 1914. Jednocześnie w październiku 1914 Piłsudski
zainicjował powstanie Polskiej Organizacji Wojskowej, tajnego zrzeszenia
działającego we wszystkich zaborach, którego został komendantem głównym.

Po rozbiciu przez Rosjan armii austriackiego generała Dankla nakazano
Piłsudskiemu powrót z I Kompanią Kadrową do Galicji. Wkrótce jednak wkroczył
ponownie na teren Kongresówki, prowadząc zdecydowane działania zaczepne wobec
wojsk rosyjskich, w przeciwieństwie do armii austriackiej, zachowującej się
bardzo zachowawczo. Podczas rozwinięcia ofensywy przez wojska carskie, Piłsudski
postanowił wykonać manewr wycofania się, niezależnie od rozkazów austriackiego
dowództwa, pragnąc dotrzeć do Krakowa. Pod Uliną Małą, oddziały Komendanta
wykonały ryzykowny manewr, wyrywając się z okrążenia przez wojska rosyjskie i
docierając później do Krakowa (11 listopada). Cztery dni później Piłsudski
został mianowany brygadierem[l], a 22 czerwca 1915 odznaczony austro-węgierskim
Orderem Korony Żelaznej.

W drugiej połowie sierpnia 1915 Piłsudski zjawił się w Warszawie, zajętej już
przez wojska niemieckie. Tam dokonał m.in. wizytacji oddziałów POW (pod
dowództwem Tadeusza Żulińskiego), doprowadzając w końcu do wcielenia
warszawskiego batalionu POW do I Brygady. Zablokował też werbunek do Legionów,
prowadząc politykę „licytacji” – domagając się od władz niemieckich i
austriackich zgody na uformowanie polskiego rządu i polskiej armii,
nieznajdującej się pod obcym dowództwem. W liście z 2 września 1915 do prezesa
Naczelnego Komitetu Narodowego Władysława Leopolda Jaworskiego, pisał:

9 lipca 1916 brygadier Piłsudski złożył rezygnację z dowództwa, pragnąc wyrazić
swój sprzeciw wobec lekceważenia Legionów i nieuznawania ich za wojsko polskie
walczące o niepodległość. Odesłano go na urlop, dymisję przyjmując dopiero 26
września. Dymisja Piłsudskiego spowodowała masowe rezygnacje ze służby wojskowej
składane przez Polaków. M.in. z tego powodu 5 listopada 1916 Cesarstwo
Niemieckie i Austro-Węgry wydały proklamację (tzw. Akt 5 listopada) po raz
pierwszy deklarując utworzenie niezależnego państwa polskiego na ziemiach
Imperium Rosyjskiego okupowanych przez wojska państw centralnych. Motywem
proklamacji była chęć uzyskania milionowej armii polskiej – sojusznika w wojnie
Niemiec i Austro-Węgier z Rosją. Akt 5 listopada postawił kwestię niepodległości
Polski na płaszczyźnie prawnomiędzynarodowej i zmusił Wielką Brytanię i Francję
do wywarcia presji na carską Rosję (traktującą do tej pory kwestię polską jako
sprawę wewnątrzrosyjską) w kierunku koncesji na rzecz Polski. W konsekwencji
Aktu Piłsudski zaoferował generał-gubernatorowi Hansowi Hartwigowi von
Beselerowi – pomysłodawcy proklamacji – swoją pomoc w organizowaniu polskiej
armii u boku państw centralnych.

12 grudnia 1916 Józef Piłsudski przyjechał do Warszawy na Dworzec Wiedeński. W
kilka dni później wszedł w skład Tymczasowej Rady Stanu (TRS), w której został
został referentem Komisji Wojskowej. 16 stycznia 1917 podporządkował POW
TRS-owi. W kwietniu 1917, po ustaleniu przez Tymczasową Radę Stanu roty
przysięgi dla przyszłych oddziałów polskich, zakładającej. m.in. dotrzymanie
wiernie braterstwa broni z wojskami Niemiec, Austro-Węgier i sprzymierzonych
państw, wraz z Wojciechem Rostworowskim i Błażejem Stolarskim wszedł do komisji,
mającej przygotować tekst odezwy werbunkowej. Odezwa argumentowała m.in., że im
silniejsza będzie armia polska, tym większy posłuch zyskają nasze żądania, tym
większy wpływ mieć będziemy na ukształtowanie się granic państwa naszego. Sam
Piłsudski jednak wstrzymał się od głosu nad wydaniem odezwy na posiedzeniu
plenarnym Tymczasowej Rady Stanu. Wobec wcześniej przewidywanego przez
Piłsudskiego przechylenia się szali zwycięstwa na stronę Ententy, jak również
późniejszego wybuchu w Rosji rewolucji (co praktycznie eliminowało ją na jakiś
czas jako wroga), doprowadził on do tzw. kryzysu przysięgowego, zalecając
żołnierzom polskim, by nie składali przysięgi na wierność Niemcom. Przedtem – 2
lipca – wystąpił z TRS. Za odmowę złożenia przysięgi ok. 3300 Polaków z
Królestwa internowano, a ok. 3500 żołnierzy z Galicji przeniesiono do armii
austro-węgierskiej i wysłano do Włoch. Rozpoczęły się też masowe aresztowania
działaczy niepodległościowych – do więzień trafili m.in. Walery Sławek, Wacław
Jędrzejewicz i Adam Skwarczyński.

Józef Piłsudski został aresztowany (razem z Kazimierzem Sosnkowskim) 22 lipca
1917. Przewieziono go do więzienia w Gdańsku, skąd przez więzienie w Spandau i
twierdzę Wesel trafił do Magdeburga, gdzie przetrzymywano go w jednopiętrowym
drewnianym domu, w którym wcześnie odbywali karę aresztu oficerowie tamtejszego
garnizonu. W sierpniu 1918 dołączył doń Sosnkowski. W czasie osadzenia (7 lutego
1918) urodziła się pierwsza córka Piłsudskiego i Aleksandry Szczerbińskiej –
Wanda. Od chwili uwięzienia jego i tak już duża popularność – jako ofiary
prześladowań i symbolu walki z okupantem – jeszcze wzrosła. Coraz większe
niepowodzenia na froncie zmusiły Niemców do rozważenia kwestii uwolnienia
Komendanta. Wysłano do niego hrabiego Harry’ego Kesslera, który pragnął wydobyć
od Piłsudskiego oświadczenie, iż nie uczyni niczego wbrew Niemcom. Ten jednak
kategorycznie odrzucił ofertę podpisania „lojalki”. Kiedy jednak w Niemczech
wybuchła rewolucja listopadowa, w twierdzy zjawili się dwaj oficerowie niemieccy
po cywilnemu, przewieźli Komendanta i Sosnkowskiego do Berlina, skąd specjalnym
pociągiem skierowano ich do Warszawy.

Najbardziej prawdopodobną przyczyną nagłego zwolnienia Piłsudskiego była obawa
niemieckiego Sztabu Generalnego przed połączeniem się rewolucji niemieckiej z
bolszewicką, czemu zapobiec mogło powstanie bariery w postaci państwa polskiego.
Nastroje w Niemczech zmieniły się wkrótce po stłumieniu rozruchów w Berlinie,
Magdeburgu, Hamburgu i innych miastach, ale państwo polskie było już faktem.

10 listopada 1918 Piłsudski przybył do Warszawy, gdzie na dworcu przywitali go
m.in. członek Rady Regencyjnej, Zdzisław ks. Lubomirski oraz dowódca Komendy
Naczelnej POW, Adam Koc. Rada przewidywała funkcję ministra spraw wojskowych dla
Piłsudskiego w gabinecie Józefa Świeżyńskiego, pomimo iż dominowali w nim
endecy. Sam zainteresowany nic o tym nie wiedział, jednak gdy przybył do
Warszawy, Świeżyński był już zdymisjonowany. W tym czasie powstawały lokalne
ośrodki władzy polskiej na terenach wszystkich zaborów: lewicowy rząd ludowy
Daszyńskiego w Lublinie (popierany przez POW), Polska Komisja Likwidacyjna w
Krakowie (Wincenty Witos), Rada Narodowa na Śląsku Cieszyńskim, poznańska
Naczelna Rada Ludowa (m.in. Wojciech Korfanty). Dzięki temu tworzyły się
struktury polskiej państwowości. Piłsudski zagwarantował niemieckim żołnierzom
bezpieczny powrót do objętej rewolucją ojczyzny. W ten sposób udało się zażegnać
pierwsze niebezpieczeństwo dla przyszłej niepodległości. Wezwał żołnierzy
niemieckich do posłuszeństwa wobec Soldatenratu i zagwarantował im
bezpieczeństwo ze strony oddziałów polskich. Tego samego dnia manifestanci z PPS
próbowali wręczyć Piłsudskiemu sztandar Pogotowia Bojowego PPS. Piłsudski
sztandaru nie przyjął, co skomentował: nie mogę przyjąć znaku jednej partii, mam
obowiązek działać w imieniu całego narodu. 11 listopada Rada Regencyjna
przekazała Piłsudskiemu zwierzchnictwo i naczelne dowództwo nad podległym jej
Wojskiem Polskim, a 12 listopada powierzyła misję utworzenia rządu narodowego.
Piłsudski postanowił w związku z tym sprowadzić do Warszawy lubelski rząd
Daszyńskiego, choć stwierdził, iż nie ma stronnictwa, czy partii, która by mogła
powiedzieć, że własnymi siłami da radę wszystkim trudnościom. Z tego powodu
uznał za konieczne włączenie w skład rządu przedstawicieli także innych
stronnictw. Nie było to jednak łatwe, ponieważ Piłsudski kojarzony był przede
wszystkim jako działacz lewicowy.

14 listopada Rada Regencyjna rozwiązała się, przekazując Józefowi Piłsudskiemu,
jako Naczelnemu Dowódcy WP, całość posiadanej przez siebie władzy zwierzchniej w
Królestwie Polskim i zobowiązując go jednocześnie do przekazania jej przyszłemu
rządowi narodowemu. W ustanowionym tego dnia dekrecie własnym Naczelny Dowódca
zmienił nazwę państwa na Republika Polska. Dwa dni później Piłsudski notyfikował
mocarstwom powstanie niepodległego państwa polskiego. Jako faktyczna głowa
państwa na stanowisko Prezydenta Ministrów Piłsudski wyznaczył Ignacego
Daszyńskiego. Wobec sprzeciwu stronnictw politycznych co do osoby premiera,
Daszyński sformował rząd oraz podał się do dymisji, zaś na jego miejsce został
desygnowany Jędrzej Moraczewski, jako osoba, którą mogła zaakceptować endecja
(niechętna Daszyńskiemu). Skład Rady Ministrów był zbliżony do rządu
lubelskiego. Gabinet ten rozpoczął urzędowanie 18 listopada, a Piłsudski zajął w
nim stanowisko ministra spraw wojskowych. Po przyjęciu, na podstawie własnego
dekretu, 22 listopada, obowiązków Tymczasowego Naczelnika Państwa, Józef
Piłsudski złożył dymisję ze stanowiska ministra. Dekret głosił, że Piłsudski
jako tymczasowy Naczelnik Państwa obejmie najwyższą władzę Republiki Polskiej i
będzie ją sprawował aż do czasu zwołania Sejmu Ustawodawczego.

26 listopada Piłsudski wydał dekret nakazujący przeprowadzenie wyborów do Sejmu
Ustawodawczego (konstytuanty). Wcześniej wydał również dekret wprowadzający
8-godzinny dzień i 46-godzinny tydzień pracy. Zajął się też sprawą paryskiego
Komitetu Narodowego Polskiego (KNP) mającego w swoim składzie m.in. Romana
Dmowskiego i Ignacego Paderewskiego, uznanego przez rządy Francji, Wielkiej
Brytanii i Włoch za namiastkę rządu polskiego na emigracji. Piłsudski, po
pertraktacjach z przedstawicielem KNP Stanisławem Grabskim, udzielił Komitetowi
pełnomocnictwa do reprezentowania Polski na konferencji pokojowej kończącej I
wojnę światową. W skład przedstawicielstwa na rokowania pokojowe weszli także
politycy z kraju (m.in. Daszyński), jak również działacze polonijni (Władysław
Mickiewicz, syn Adama). W połowie grudnia Naczelnik wysłał do Francji Bolesława
Wieniawę-Długoszowskiego, aby ten pozyskał generała Józefa Hallera do planu
sprowadzenia jego Błękitnej Armii do kraju i użycia jej na kresach wschodnich.
Wystosował także list do Dmowskiego (w którym życzył mu powodzenia w
rokowaniach) i francuskiego marszałka Ferdinanda Focha (zapewniał w nim o
pragnieniu nawiązania polsko-francuskiej współpracy wojskowej).

Sam Piłsudski udał się do Lwowa, gdzie wciąż trwały walki polsko-ukraińskie.
Jednocześnie do Naczelnika docierały informacje o wybuchu 27 grudnia powstania
wielkopolskiego. Piłsudski nie mógł pomóc mu militarnie, ograniczył się jedynie
do wysłania na zachód generała Józefa Dowbora-Muśnickiego. 13 stycznia 1919 jako
Naczelnik Państwa przyjął delegację z Poznańskiego. W jego opinii Poznańskie nie
było dzielnicą tak wolną jak Królestwo i Galicja, gdyż nad tą dzielnicą istniała
ciągle władza Niemiec, co usankcjonowały warunki rozejmu między Koalicją a
Niemcami. Zapewniał, że może tylko przedstawiać Koalicji konieczność zmiany
punktu, zawieszającego do kongresu decyzję w sprawie bytu Poznańskiego.

Rząd Moraczewskiego był w zamyśle tymczasowy, Piłsudski planował, że jego
następcą zostanie Ignacy Paderewski. Zanim jednak tak się stało, miała miejsce
nieudana próba zamachu stanu autorstwa przeciwników Naczelnika – Mariana
Januszajtisa, Eustachego Sapiehy i Jerzego Zdziechowskiego. Wkrótce po tym 18
stycznia 1919 naczelnik powołał na premiera Ignacego Paderewskiego. Jednym z
kolejnych dekretów Józefa Piłsudskiego był wydany 4 lutego 1919 dekret o
samorządzie miejskim.

26 stycznia 1919 odbyły się wybory do Sejmu Ustawodawczego. Zwyciężył w nich
endecki Związek Ludowo-Narodowy, ale nie uzyskał on wystarczającej liczby głosów
do obalenia rządu Paderewskiego, a tym bardziej usunięcia Piłsudskiego. 20
lutego 1919, na trzecim posiedzeniu zakończył się okres tymczasowości w obsadzie
urzędu Naczelnika – Sejm przyznał Piłsudskiemu uprawnienia Naczelnika Państwa
wydając Uchwałę Sejmu Ustawodawczego z dnia 20 lutego 1919 w sprawie powierzenia
Józefowi Piłsudskiemu dalszego sprawowania urzędu Naczelnika Państwa. Uchwała ta
otrzymała nazwę Małej Konstytucji.

W stosunku do Rosji Piłsudski był zdania, że o ile przeciw Niemcom zawsze
mogliśmy znaleźć sojuszników, w swym własnym interesie działających – i w
ewentualnym starciu z nimi nie bylibyśmy odosobnieni, to odwrotnie wygląda
sprawa w stosunku do Rosji. Z tego też powodu dążył do wyeliminowania zagrożenia
dla Polski od wschodu. Planował utworzenie na tej rubieży kilku państw
narodowych, które następnie miałyby wejść w skład federacji pod przewodnictwem
Polski. Stanowiłyby one swoistą zaporę przed Rosją. Realizacja takich planów
wymagała posiadanie wystarczającego potencjału militarnego, ale w tym czasie
armia polska liczyła około 200 tys. żołnierzy i wciąż oczekiwano na przybycie
armii Hallera.

Świadom, że ani biali ani czerwoni nie zechcą dopuścić do odrodzenia Polski,
Piłsudski podjął ryzykowną wyprawę wileńską. Było to równoznaczne z rozpoczęciem
wojny z Rosją bolszewicką. W pierwszą styczność bojową oddziały obu państw
weszły 17 lutego 1919. Wilno po trzydniowych walkach zostało zajęte 21 kwietnia.
Nie powiodła się jednak próba utworzenia rządu odrodzonego Wielkiego Księstwa
Litewskiego przez wysłannika Piłsudskiego, Michała Römera.

Po opanowaniu Wilna działania zostały podjęte w Galicji Wschodniej. Polska
ofensywa na południowym wschodzie rozpoczęła się 14 maja. Zajęto Halicz i
Stanisławów. W Paryżu zawarto układ pomiędzy Paderewskim i wysłannikiem atamana
ukraińskiego Semena Petlury, mówiący o wspólnej walce z bolszewikami. Nie wszedł
on jednak w życie z powodu nacisków Francji obawiającej się pogorszenia
stosunków z białym generałem Denikinem. Tymczasem Piłsudski przybył na front i
pokierował nowym atakiem, który rozpoczął się 28 czerwca. W jego wyniku wojska
polskie opanowały Tarnopol i dotarły do rzeki Zbrucz. Siły polskie parły jednak
dalej. Jednocześnie próbowano porozumieć się z bolszewikami – Józef Piłsudski
wysłał listy m.in. do Juliana Marchlewskiego, w którym obiecywał zatrzymanie
wojsk w zamian za utworzenie przez Armię Czerwoną neutralnego pasa o szerokości
10 km. Lenin grał jednak na zwłokę, odnosząc sukcesy w walce z siłami białych.
Na przełomie sierpnia i września 1919 Biuro Szyfrów pod kierunkiem Jana
Kowalewskiego złamało pierwsze klucze szyfrowe Armii Czerwonej, które umożliwiły
odczytanie korespondencji bolszewickiej z frontów wojny domowej na Ukrainie, w
południowej Rosji i na Kaukazie. Złamano też szyfry Armii Ochotniczej i „białej”
Floty Czarnomorskiej, a także szyfry Armii URL. Dzięki temu Piłsudski miał w
oparciu o dane wywiadowcze dużą wiedzę na temat sytuacji w tym regionie. Dane
dostarczone przez Biuro informowały także o koncentracji wojsk bolszewickich
przy wschodniej granicy Polski. W obawie przed spodziewanym atakiem Sowietów
Piłsudski postanowił zintensyfikować współpracę z ukraińskimi siłami Petlury i
wesprzeć jego działania w utworzeniu państwa ukraińskiego.

Od 6 listopada do 22 grudnia 1919 miały miejsce tajne negocjacje
polsko-bolszewickie w Mikaszewiczach na Polesiu wołyńskim, związane z tamtejszą
misją rosyjskiego Czerwonego Krzyża. Stronę polską reprezentował Ignacy Boerner,
posiadający pełnomocnictwa negocjacyjne Piłsudskiego, stronę bolszewicką
pełnomocnik Lenina, Julian Marchlewski. Piłsudski poinstruował Boernera i
Michała Stanisława Kossakowskiego w następujący sposób:

Podczas rozmów Boerner zakomunikował stronie bolszewickiej warunki wstępne
rozpoczęcia negocjacji pokojowych: Armia Czerwona miała się cofnąć 10 km od
linii frontu, rząd bolszewicki miał się powstrzymać od agitacji na terytorium
Polski, Armia Czerwona przestanie napierać na oddziały ukraińskie Semena Petlury
i odda Dyneburg oddziałom łotewskim. Jak zakomunikował Marchlewskiemu Boerner:

Po jesiennych atakach na rząd w grudniu 1919 ustąpił ze stanowiska premier
Paderewski, co skomplikowało sytuację Piłsudskiego, gdyż uważał on Paderewskiego
za łącznika Polski z Zachodem, a jego odejście mogło oznaczać utratę polskich
wpływów w Waszyngtonie. Piłsudski w związku z atakami pisał do Paderewskiego tuż
przed jego ustąpieniem:

Kolejnym premierem został zbliżony do endecji Leopold Skulski, z tym że resorty
„siłowe” nadal pozostawały pod kierownictwem ludzi Piłsudskiego.

19 marca 1920, w dniu swoich imienin, przyjął i zatwierdził stopień Pierwszego
Marszałka Polski. Do Piłsudskiego zgłosili się przedstawiciele Ogólnej Komisji
Weryfikacyjnej, która na mocy uchwały Sejmu przeprowadzała weryfikację całego
korpusu oficerskiego armii polskiej. Komisja ta uchwaliła prosić Naczelnego
Wodza, by przyjął stopień Pierwszego Marszałka Polski. Buławę marszałkowską
wręczono mu uroczyście po zakończeniu wojny polsko-bolszewickiej 14 listopada
1920 roku.

Piłsudski uważał, że polski marsz na Moskwę nie jest przedsięwzięciem realnym,
natomiast należy bolszewikom

Osobiście nie przygotowywał jednak planu wyprawy, a robili to jego
współpracownicy: Julian Stachiewicz, Bolesław Wieniawa-Długoszowski i adiutant
Piłsudskiego – Stanisław Radziwiłł. Jednocześnie wsparto na początku 1920
utworzenie w Warszawie, pod auspicjami rządu polskiego, rosyjskiego Komitetu
Narodowego, reprezentującego tzw. „trzecią” demokratyczną Rosję, która zgadzała
się na istnienie zarówno niepodległej Polski, jak i Ukrainy.

Wyprawa była poprzedzona pertraktacjami z atamanem Petlurą, przedstawicielem
strony ukraińskiej – w ich wyniku podpisano dwie umowy: polityczną (21 kwietnia)
i wojskową (24 kwietnia), gwarantujące pomoc w utworzeniu państwa ukraińskiego
ze strony Polski i pomoc militarną w walce z bolszewikami ze strony Ukrainy.
Rozpoczęcie polskiego ataku Piłsudski zarządził na 25 kwietnia. Jego celem było
zdobycie Kijowa i restytucja Ukrainy naddnieprzańskiej. Początkowo wojska
polskie odnosiły sukcesy, biorąc tysiące jeńców i szybko zajmując kolejne
tereny. 7 maja oddziały polskie i ukraińskie wkroczyły do niebronionego Kijowa.
Piłsudski udał się do zajętej stolicy Ukrainy z kilkugodzinną wizytą. Po
powrocie do Warszawy 18 maja witający go marszałek Sejmu Wojciech Trąmpczyński
(wysunięty przez Narodową Demokrację) przyrównał czyny Piłsudskiego do dokonań
Bolesława Chrobrego.

Odpowiedzią bolszewików na sukcesy armii polskiej były kontrofensywy: na północy
– kierowana przez Michaiła Tuchaczewskiego, i na południu – przez Siemiona
Budionnego, dowodzącego Konarmią. Uderzenie na południu doprowadziło do
przerwania frontu. Piłsudski jednak nie zamierzał bronić Kijowa – oddziały
polskie pod dowództwem Edwarda Rydza-Śmigłego opuściły miasto 10 czerwca 1920.
Marszałek planował przemieścić jego armię w celu zaatakowania Budionnego, ale
Rydz-Śmigły bądź nie zrozumiał rozkazu Piłsudskiego bądź w ogóle rozkaz nie
dotarł do niego. Konarmia ponownie przerwała front, a oddziały polskie zostały
zmuszone do wycofania się. Wówczas już siły bolszewickie dysponowały znaczną
przewagą liczebną.

Na północy Piłsudski zakładał utrzymanie Wilna i oparcie się na starej,
poniemieckiej linii umocnień. Jednak znaczna przewaga wojsk sowieckich
zniweczyła ten plan. Armia Czerwona parła w kierunku Warszawy, pokonując średnio
ok. 20 km dziennie.

9 czerwca ustąpił rząd Skulskiego, którego miejsce zajął gabinet utworzony przez
Władysława Grabskiego.

1 lipca Sejm Ustawodawczy powołał Radę Obrony Państwa (ROP), która choć działała
pod przewodnictwem Piłsudskiego, to jednak ograniczała w pewnym stopniu jego
władzę. Wbrew stanowisku marszałka Rada zwróciła się do alianckiej Rady
Najwyższej z prośbą o pośrednictwo w rozmowach pokojowych. Ustalenia Rady były
dla Polski niekorzystne, a zdaniem Piłsudskiego – kapitulanckie (m.in. ze
względu na uznanie linii Curzona za wschodnią granicę Polski). Podjęto jednak
negocjacje pokojowe w Baranowiczach, na które udała się delegacja nowego rządu,
utworzonego przez Wincentego Witosa 24 lipca.

Ataki na Piłsudskiego związane z porażkami na froncie były kontynuowane. 19
lipca na posiedzeniu ROP Roman Dmowski zarzucił mu zdezorganizowanie armii i
postulował dokonanie gruntownych zmian przy pomocy oficerów przysłanych z
zachodu. Nieco później ksiądz Stanisław Adamski, delegat wielkopolski, oskarżył
Piłsudskiego wprost o zdradę. W odpowiedzi marszałek postawił wniosek o
udzielenie mu przez ROP wotum zaufania:

Ostatecznie Rada wyraziła wotum zaufania Piłsudskiemu. Pozostały do
przewidywanego bolszewickiego szturmu na Warszawę czas ROP przeznaczyła na
opracowanie strategii obrony. Tymczasem Piłsudski opracował plan kontrofensywy
spod Brześcia, który jednak został przez bolszewików zdobyty zanim udało się
przeprowadzić dyslokację oddziałów.

W nocy z 5 na 6 sierpnia Piłsudski rozważał w Belwederze możliwości ofensywy, a
nad ranem przeprowadził rozmowę z generałem Rozwadowskim. Doprowadziło to do
opracowania rozkazu operacyjnego nr 8358/III – wspólnego dzieła Piłsudskiego,
Kazimierza Sosnkowskiego, generała Tadeusza Rozwadowskiego i Maxime Weyganda.
Zdefiniował on plan skoncentrowania i kontrofensywy polskiej armii znad rzeki
Wieprz. Duże znaczenie dla przebiegu bitwy nad Wisłą miał kolejny rozkaz nr 10
000 z 10 sierpnia 1920, opracowany z inicjatywy szefa sztabu, generała
Rozwadowskiego. W związku z nim Naczelny Wódz zrezygnował z dalszego wzmacniania
Grupy Uderzeniowej, która miała atakować znad Wieprza, i kilka dodatkowych
dywizji mogło wziąć udział w walkach w najbardziej dramatycznym momencie, gdy 14
sierpnia 1920 bolszewicy przerwali polskie linie obronne pod Radzyminem i 5
Armia generała Władysława Sikorskiego podczas walk nad Wkrą musiała stawić opór
liczniejszym siłom radzieckim.

12 sierpnia Józef Piłsudski udał się do Kwatery Głównej w Puławach, gdzie złożył
na ręce premiera Witosa dymisję z funkcji Naczelnika Państwa i Naczelnego Wodza.
W liście do premiera zaznaczał, że jego zdaniem, skoro rozmowy pokojowe z
bolszewikami nic nie dały, Polska musi liczyć na pomoc krajów Ententy, a te
uzależniają ją od odejścia marszałka. Witos jednak dymisji nie przyjął.

Gen. Marian Kukiel prezes Instytutu Historycznego im. gen. Sikorskiego twierdzi,
że od 12 sierpnia Piłsudski był chory (cierpiał na uremię), był półprzytomny i
trudno było mu zdobyć się na decyzje.

Było to w przededniu Bitwy Warszawskiej, trwającej od 13 do 25 sierpnia 1920. W
ciągu czterech początkowych dni bitwy rozwijające się uderzenie radzieckie
spowodowało znaczne wysforowanie się i odsłonięcie jednego ze skrzydeł sił
bolszewickich. Dowodzona osobiście przez Piłsudskiego Grupa Uderzeniowa 16
sierpnia wyszła na tyły Armii Czerwonej i zaatakowała odsłonięte skrzydło, co
zadało siłom bolszewickim decydujący cios. Oznaczało to pełne powodzenie
polskiego planu.

Sukces militarny został przypieczętowany ostatecznie w bitwie nad Niemnem, która
rozpoczęła się 20 września 1920. 25 września polskie oddziały zajęły Grodno, a
wzięte w kleszcze resztki armii Tuchaczewskiego zostały zmuszone do wycofania
się w głąb Rosji. Wkrótce po tym miał miejsce tzw. Bunt Żeligowskiego, który na
polecenie Piłsudskiego upozorował niesubordynację i zajął 9 października okręg
wileński, co doprowadziło do utworzenia na tym obszarze kadłubowej tzw. Litwy
Środkowej. Działania wojenne oficjalnie przerwano w wyniku podpisanej 12
października 1920 w Rydze umowy o rozejmie w wojnie z bolszewikami. Stan wojny
zakończył rok później traktat ryski.

Sukces Polski i jej armii był pełny, jednakże zarówno traktat ryski, jak i
siłowe rozwiązanie na Litwie było jednocześnie klęską koncepcji politycznej
Piłsudskiego, zakładającej utworzenie z krajów dawnej Rzeczypospolitej tzw.
konfederacji Międzymorza. Paradoksalnie działania Piłsudskiego doprowadziły do
realizacji wizji jego największego adwersarza – Romana Dmowskiego – który
opowiadał się za państwem narodowym.

Powstanie wolnomularstwa polskiego dokonało się pod auspicjami Piłsudskiego. W
czasie dwu konferencji w Belwederze z Władysławem Baranowskim, w lipcu 1919 i w
październiku 1920, Józef Piłsudski z własnej inicjatywy, zaproponował mu
wskazanie ludzi z najbliższego swojego otoczenia i wojska, których uważał za
najodpowiedniejszych kandydatów do masonerii.

18 marca 1921 podpisano traktat ryski z Rosją bolszewicką, który oznaczał
zakończenie działań wojennych na wschodzie. Rozpoczął się okres stabilizacji i
rozwoju. 17 marca przyjęto konstytucję, w której opracowaniu Piłsudski nie brał
udziału. Obawiając się dążenia do dyktatury przyszłego prezydenta, którym miał
według oczekiwań zostać Piłsudski, autorzy tekstu ustawy zasadniczej ograniczyli
uprawnienia głowy państwa. Pomimo uchwalenia ustawy zasadniczej, Sejm
Ustawodawczy przedłużył własną kadencję, a tym samym obowiązywanie „małej
konstytucji”.

W nocy z 16 na 17 sierpnia 1921 w Krakowie zmarła pierwsza żona Józefa
Piłsudskiego, Maria. Do końca życia nie zgodziła się na rozwód, pomimo że jej
mąż od dawna żył w nieformalnym związku z Aleksandrą Szczerbińską. 25
października wziął z nią ślub, a następnie razem wprowadzili się do Belwederu.

Tymczasem rząd Witosa chylił się ku upadkowi w związku z kryzysem gabinetowym
spowodowanym przez niezadowolenie społeczne ze stosunku władz do powstańców
śląskich. Piłsudski długo nie przyjmował dymisji Witosa, ale we wrześniu
zastąpił go Antoni Ponikowski, stojący na czele tzw. gabinetu fachowców.
Marszałek wprowadził do niego swoich zwolenników, m.in. Kazimierza Sosnkowskiego
na czele ministerstwa spraw wojskowych.

25 września 1921 Piłsudski uniknął śmierci w zamachu przeprowadzonym przez
młodego Stepana Fedaka, członka Ukraińskiej Organizacji Wojskowej. Próba zamachu
miała miejsce we Lwowie – Fedak oddał trzy strzały, ale ranił tylko wojewodę
Kazimierza Grabowskiego.

Rząd Ponikowskiego nie współpracował już z Piłsudskim tak sprawnie jak gabinet
Witosa. M.in. zawarł układ z Rosją bolszewicką, na mocy którego Polska
zobowiązała się wydalić Petlurę w zamian za spłatę długu względem RP. Takie
postępowanie wobec atamana[n] spotkało się z dużym niezadowoleniem Naczelnika
Państwa. Piłsudski nie zgadzał się z kierunkiem prowadzenia polityki
zagranicznej szefa MSZ, Konstantego Skirmunta – po zawarciu przez republikę
weimarską i Rosję bolszewicką traktatu w Rapallo, marszałek zaczął wywierać
nacisk na rząd, aby podał się do dymisji. Tak też się stało 6 czerwca 1922.
Piłsudski twierdził, że w czasie wyborów rządzić powinien gabinet posiadający
szerokie zaplecze polityczne – ekipa Ponikowskiego go nie miała, dlatego musiała
odejść. Wrogowie marszałka zarzucili mu jednak, że w ten sposób dąży do
uzyskania władzy dyktatorskiej.

Dymisja rządu Ponikowskiego rozpoczęła najdłuższy kryzys gabinetowy II
Rzeczypospolitej. 12 czerwca Piłsudski poinformował Konwent Seniorów Sejmu, że
zastanawia się nad tym, w jaki sposób interpretować zapis w „Małej Konstytucji”,
mówiący o tym, iż: Naczelnik Państwa powołuje rząd w pełnym składzie na
podstawie porozumienia z Sejmem. Wobec tego Sejm powołał tzw. Komisję Główną,
która miała wyręczyć marszałka w procedurze powoływania gabinetu. Ten jednak nie
wyraził zgody na kandydata Komisji. Następnie sam na premiera desygnował Artura
Śliwińskiego, którego rząd przetrwał jednak tylko do 7 lipca (wówczas to
poparcie dla niego wycofali krakowscy konserwatyści).

Wobec tego Sejm na kandydata na szefa rządu wybrał Wojciecha Korfantego. Jego
osoby nie zaakceptował jednak Piłsudski, mimo deklarowania przez Korfantego
chęci współpracy z marszałkiem. Ten ostatni zresztą zapowiedział swoje rychłe
ustąpienie. Odmowa podpisu pod listą osób mających tworzyć gabinet Korfantego
spowodowała, że 25 lipca zgłoszono wniosek o uchwalenie Naczelnikowi wotum
nieufności, wspierany przez posłów prawicowych. Wniosek nie przeszedł – „za”
było 186 posłów, „przeciw” 206.

Ostatecznie pod koniec lipca rząd utworzył konserwatysta Julian Nowak. W jego
gabinecie szefem MSZ został zwolennik Piłsudskiego, Gabriel Narutowicz, co było
sukcesem marszałka.

5 i 12 listopada 1922 odbyły się wybory parlamentarne. Nowy Sejm (i Senat) był
rozdrobniony, gdyż zarówno prawica, lewica, centrum, jak i ugrupowania
mniejszości narodowych uzyskały zbliżoną liczbę głosów. Obie izby zgodnie z
konstytucją miały następnie utworzyć Zgromadzenie Narodowe, które miało dokonać
wyboru prezydenta.

Już 20 listopada z Piłsudskim spotkał się Stanisław Thugutt, który namawiał go
do kandydowania na najwyższe stanowisko w państwie. 4 grudnia marszałek
zakomunikował jednak, że nie będzie kandydował na prezydenta RP. Jako powód
podał zbyt mały zakres realnej władzy należącej do prezydenta w myśl nowej
konstytucji. Piłsudski wskazywał na fakt, iż skoro głowa państwa miała funkcje
przede wszystkim reprezentacyjne, to prezydentem powinna zostać osoba spoza
partyjnego układu, którą zaakceptowaliby członkowie różnych partii. Jednocześnie
zaproponował na to stanowisko Witosa, ale jego osobie sprzeciwiło się PSL
„Wyzwolenie”, wobec czego marszałek wysunął kandydaturę swojego dawnego
towarzysza konspiracyjnego – Stanisława Wojciechowskiego. W piątym głosowaniu
zwyciężył jednak Gabriel Narutowicz, któremu 14 grudnia Piłsudski przekazał
władzę.

Po wyborze prezydenta Józef Piłsudski usunął się z polityki. Zamierzał poświęcić
się tylko wojsku, zachowując przewodniczenie Ścisłej Radzie Wojennej. 16 grudnia
1922, zainspirowany prawicowymi atakami na nowego prezydenta, zamachowiec
Eligiusz Niewiadomski zamordował Narutowicza. Według wielu biografów marszałka,
dla Piłsudskiego był to szok, który

Funkcje prezydenta przejął zgodnie z konstytucją marszałek Sejmu Maciej Rataj,
który powierzył misję tworzenia rządu Władysławowi Sikorskiemu – ten przyjął ją,
porozumiawszy się uprzednio z Piłsudskim, z którym ustalił, że zostanie on
szefem Sztabu Generalnego. 20 grudnia nowym prezydentem został Stanisław
Wojciechowski.

9 czerwca 1923 Prezydent Wojciechowski „przychylając się do przedstawionej mu
prośby” zwolnił Piłsudskiego ze stanowiska szefa Sztabu Generalnego.

13 czerwca generał broni Stanisław Szeptycki objął urząd ministra spraw
wojskowych w rządzie Witosa, a pięć dni później na posiedzeniu Rady Ministrów
przedstawił projekt ustawy o organizacji naczelnych władz wojskowych. 27 czerwca
projekt tej ustawy został skierowany do marszałka Sejmu. Projekt zakładał, że
minister spraw wojskowych miał mieć zwierzchność nad szefem Sztabu Generalnego i
Generalnym Inspektorem Sił Zbrojnych, który miał być jego zastępcą w Radzie
Wojennej.

28 czerwca Sejm przyjął uchwałę stanowiącą, że „Marszałek Józef Piłsudski jako
Naczelnik Państwa i Naczelny Wódz zasłużył się narodowi”.

2 lipca marszałek ustąpił z funkcji przewodniczącego Biura Ścisłej Rady
Wojennej, a następnego dnia wygłosił swoje słynne przemówienie w sali Malinowej
warszawskiego hotelu Bristol, w którym m.in. wyraził swe obrzydzenie wobec
partyjniactwa i koniunkturalizmu. Powiedział m.in.

Po wygłoszeniu tego przemówienia marszałek udał się na „emigrację” do dworku w
Sulejówku pod Warszawą. Tam zajął się przede wszystkim twórczością pisarską.

Kiedy jednak 15 grudnia 1923 upadł gabinet „Chjeno-Piasta”, podejmujący się
misji tworzenia rządu Stanisław Thugutt zaproponował Piłsudskiemu objęcie
stanowiska ministra spraw wojskowych. Podobnie postąpił Władysław Grabski, gdy
starania Thugutta spełzły na niczym. Piłsudski zgodził się na te propozycje, ale
w zamian za zagwarantowanie apolityczności wojska – poprzez likwidację układu
zaproponowanego przez Szeptyckiego. Grabski sądził jednak, iż oddanie w ręce
marszałka zbyt dużej władzy mogłoby się spotkać z niezadowoleniem endeków. W
efekcie Piłsudski do rządu nie wszedł. Później, gdy ministrem spraw wojskowych
został Sikorski, próbował on określić nową strukturę najwyższych władz
wojskowych w Polsce, wzorując się na rozwiązaniach francuskich. To również
spotkało się z bardzo krytyczną reakcją marszałka, którego zdaniem pomysły
Sikorskiego nie przystawały do polskiej rzeczywistości.

Pogarszająca się sytuacja polityczna kraju, kolejne upadające rządy, lęk przed
ponownym sprawowaniem władzy skompromitowanego rządu „Chjeno-Piasta” sprawiły,
że pod koniec 1925 Piłsudski zdecydował się wrócić do czynnego uprawiania
polityki. Według historyka Andrzeja Garlickiego, już od 1922 myślał o przejęciu
władzy w drodze zamachu stanu.

15 listopada 1925 dworek w Sulejówku zamieszkiwany przez marszałka, odwiedziła
grupa oficerów. Oficjalnym powodem wizyty były obchody rocznicy powrotu
Piłsudskiego z Magdeburga. Podczas tego spotkania przemówienie wygłosił m.in.
generał Gustaw Orlicz-Dreszer, w którym zadeklarował bezwarunkowe poparcie dla
przyszłych działań marszałka.

Kolejny kryzys gabinetowy zakończył się tymczasem 20 listopada, kiedy to
Aleksander Skrzyński utworzył rząd koalicyjny, w skład którego weszli również
członkowie lewicy, m.in. Jędrzej Moraczewski. Gabinet ten przetrwał jednak w
kompletnym składzie tylko do kwietnia 1926, po wyjściu z niego członków PPS-u,
nie zgadzających się z polityką gospodarczą ministra Jerzego Zdziechowskiego.
Piłsudski był coraz bardziej poirytowany kolejnymi zmianami rządów. Postanowił
wykorzystać wojsko w celu wywierania nacisku na prezydenta i Sejm. W tym celu,
piłsudczyk generał Lucjan Żeligowski, pełniący funkcję ministra spraw
wojskowych, powierzył marszałkowi bezpośrednie dowództwo nad kilkoma jednostkami
zlokalizowanymi w okolicach Rembertowa, oficjalnie w celu odbycia ćwiczeń.

10 maja 1926 ukonstytuował się nowy rząd, pod przewodnictwem Wincentego Witosa.
Wkrótce potem premier w artykule prasowym wezwał Piłsudskiego do wzięcia
odpowiedzialności za państwo i powrotu. Marszałek ostro odpowiedział mu na
łamach „Kuriera Porannego”, bardzo nisko oceniając Witosa i jego rząd. Wywiad
ten został skonfiskowany, jednocześnie 11 maja w Warszawie pojawiły się
doniesienia o jadących w kierunku stolicy oddziałach wojskowych z Pomorza i
Wielkopolski. W odpowiedzi Piłsudski zaplanował, iż pojawi się w Warszawie na
czele żołnierzy oddanych mu pod dowództwo przez Żeligowskiego. Taka demonstracja
miała spowodować ugięcie się rządu.

Rankiem 12 maja 1926 Piłsudski udał się w towarzystwie jedynie swego adiutanta
do Warszawy w celu spotkania się z prezydentem Wojciechowskim i nakłonienia go
do zmiany rządu. Do spotkania nie doszło, gdyż prezydent wyjechał do Spały. Po
powrocie do Rembertowa marszałek zarządził marsz podległych mu jednostek na
Warszawę. Dyslokacja rozpoczęła się tego samego dnia o godzinie 13.30. Około
godziny 16. siły Piłsudskiego zajęły pozycje przy warszawskich mostach
Poniatowskiego i Kierbedzia. Na moście Poniatowskiego na marszałka oczekiwał już
prezydent Wojciechowski, który powiadomiony o wydarzeniach powrócił ze Spały. W
trakcie rozmowy prezydent zażądał od Piłsudskiego powrotu do działań zgodnych z
prawem i podjęcie negocjacji. Jak twierdzi Włodzimierz Suleja:

Po niepowodzeniu rozmowy z prezydentem Piłsudski rozkazał zajęcie mostu
Kierbedzia, a także wysłał Kazimierza Świtalskiego, aby ten przekonał Związek
Zawodowy Kolejarzy o konieczności uniemożliwienia dotarcia do Warszawy posiłków
wojskowych wiernych rządowi. Autorzy propiłsudczykowscy[kto?] twierdzą także, iż
marszałek wydał rozkaz zabraniający swoim żołnierzom otwierania ognia
pierwszymi. Generał Rozwadowski, będący dowódcą obrony stolicy, wystosował
ultimatum, w którym zażądał, aby oddziały Piłsudskiego wycofały się do godziny
18.30. Siły rządowe rozpoczęły działania zaczepne jednak wcześniej. Około
godziny 19.30 marszałek mógł już pojawić się na Placu Zamkowym, gdzie został
owacyjnie przywitany przez tłum warszawiaków. Wieczorem z Piłsudskim spotkał się
marszałek Sejmu Maciej Rataj, w celu podjęcia negocjacji. Te jednak nie powiodły
się, podobnie jak rozmowy w dniu następnym. 14 maja rozegrały się decydujące
walki – oddziały Piłsudskiego zagrażały już Belwederowi. Po krótkich, ale
krwawych walkach (379 osób zabitych), przy znacznym poparciu społecznym, lecz
wbrew prawu, Piłsudski dokonał zamachu stanu znanego jako przewrót majowy. O
godzinie 17.30 rząd podał się do dymisji, a prezydent Wojciechowski złożył swój
urząd. Stało się tak pomimo wiadomości o podążających w kierunku stolicy
oddziałach wiernych rządowi. Uprawnienia prezydenta trafiły w ręce marszałka
Sejmu, Rataja. Ten 15 maja powołał rząd Kazimierza Bartla, w którym Piłsudski
objął urząd Ministra Spraw Wojskowych. Faktycznie stał się ośrodkiem decyzyjnym
władzy w państwie. 22 maja wydał odezwę do żołnierzy, w której nawoływał do
pojednania walczących po obu stronach:

31 maja Piłsudski został wybrany na prezydenta Rzeczypospolitej przez
Zgromadzenie Narodowe, jednak godności tej nie przyjął, argumentując to zbyt
małymi prerogatywami prezydenta w konstytucji marcowej. W drugim głosowaniu
Zgromadzenie Narodowe wybrało na prezydenta protegowanego przez niego Ignacego
Mościckiego. Był to kolejny triumf Piłsudskiego, bowiem ukonstytuowanie się
nowej władzy zalegalizowało przewrót majowy.

Po przewrocie majowym Piłsudski wprowadził system autorytarny oparty na armii i
swych zwolennikach – zwany sanacją (łac. uzdrowienie). Wprawdzie nie zmienił
początkowo konstytucji, ale ograniczył znacznie rolę parlamentu. 2 sierpnia Sejm
przyjął nowelizację konstytucji (nowela sierpniowa), wzmacniającą wydatnie rolę
prezydenta – mógł wydawać rozporządzenia z mocą ustawy i rozwiązywać obie izby
parlamentu na wniosek rządu.

27 sierpnia 1926, na własny wniosek jako Ministra Spraw Wojskowych, Prezydent RP
Ignacy Mościcki mianował go Generalnym Inspektorem Sił Zbrojnych, czyli
generałem przewidzianym na Naczelnego Wodza.

20 września 1926 Klub Chrześcijańskiej Demokracji zgłosił wniosek o wotum
nieufności względem dwóch ministrów w rządzie Bartla – Antoniego Sujkowskiego i
Kazimierza Młodzianowskiego. Wniosek został przyjęty, Bartel podał gabinet do
dymisji, ale marszałek polecił prezydentowi ażeby ten powołał rząd w takim samym
składzie. Nie naruszało to przepisów konstytucji, ale antyparlamentarna wymowa
tego posunięcia była jasna. Kolejny rząd Bartla przetrwał jednak tylko 4 dni.

2 października 1926 Józef Piłsudski został premierem. Ku zaskoczeniu wielu
środowisk, w tym m.in. sejmowej lewicy w składzie jego gabinetu pojawili się
przedstawiciele obozu konserwatywnego: Aleksander Meysztowicz (resort
sprawiedliwości) i Karol Niezabytowski (ministerstwo rolnictwa). Była to
demonstracja marszałka, który chciał pokazać ugrupowaniom lewicy, iż nie będzie
zakładnikiem żadnej z partii, nawet tych, które udzieliły mu poparcia podczas
zamachu.

W czasie swoich rządów dążył do podniesienia autorytetu Głowy Państwa.
Wprowadził na znak szacunku - obowiązek wysłuchiwania orędzia Prezydenta na
Zamku Królewskim - nie siedząc, ale stojąc. Początkowo - w obawie przed skutkami
demonstracji - z sali usuwano wszystkie krzesła.

26 października 1926 na zamku w Nieświeżu Piłsudski spotkał się z
przedstawicielami polskiej arystokracji. Działania te były elementem walki
marszałka z partiami politycznymi i starymi podziałami. Sam Piłsudski nie chciał
być już w tym czasie, jak pisał:

W czasie sprawowania funkcji szefa rządu, Piłsudski skupiał się jednak przede
wszystkim na sprawach wojskowych, uważając armię za jedyną siłę zdolną do
ochrony suwerenności państwa. M.in. w celu uniknięcia w siłach zbrojnych
kumoterstwa i nepotyzmu, na szefa Biura Personalnego Ministerstwa Spraw
Wojskowych mianował pułkownika Bohdana Hulewicza, wywodzącego się z armii
pruskiej.

W grudniu 1926 na Litwie miał miejsce zamach stanu, w wyniku którego dyktatorem
został Antanas Smetona. Rozpoczął on represyjne działania wobec mniejszości
polskiej, w odpowiedzi zamknięto litewskie seminarium nauczycielskie na
Wileńszczyźnie. 9 grudnia Józef Piłsudski pojawił się w Genewie, na posiedzeniu
Ligi Narodów. Tam spotkał się z premierem litewskim Augustinasem Voldemarasem,
na którym wymusił deklarację stwierdzającą stan pokoju pomiędzy Polską a Litwą.

19 stycznia 1928 ukazała się odezwa programowa nowego, prosanacyjnego
ugrupowania Bezpartyjnego Bloku Współpracy z Rządem Marszałka Józefa
Piłsudskiego (BBWR). Osoby, które weszły w skład BBWR, pomimo różnych orientacji
politycznych, łączyło pragnienie wzmocnienia państwa i chęć udzielenia poparcia
Piłsudskiemu w tworzeniu gabinetu i rządzeniu. Ugrupowanie to miało także
doprowadzić do wsparcia parlamentarnego dla zmiany konstytucji.

Podczas pierwszego posiedzenia Sejmu, w czasie odczytywania prezydenckiego
wystąpienia przez marszałka, posłowie komunistyczni wznosili antyrządowe
okrzyki, za co zostali siłą usunięci z sali przez policję. Felicjan Sławoj
Składkowski opisywał ten incydent w następujący sposób:

Ponadto marszałkiem Sejmu został nie Bartel (popierany przez Piłsudskiego), ale
Daszyński z PPS. Oznaczało to rozpoczęcie otwartej wojny pomiędzy parlamentem a
marszałkiem i jego zwolennikami.

Okres ten to czas, w którym gwałtownie pogorszył się stan zdrowia Józefa
Piłsudskiego. W kwietniu 1928 przebył udar mózgu i od tego czasu miał kłopoty z
operowaniem prawą ręką. Najprawdopodobniej wówczas marszałek był już chory na
raka wątrobowokomórkowego. Z powodu złego stanu zdrowia 27 czerwca 1928
Piłsudski podał swój rząd do dymisji. Jego miejsce jako szefa gabinetu zajął po
raz czwarty Kazimierz Bartel. 1 lipca, tuż po złożeniu rezygnacji, Józef
Piłsudski udzielił wywiadu „Głosowi Prawdy”, w którym otwarcie wypowiedział
wojnę Sejmowi, używając określeń drastycznych, a nawet wulgarnych, nazywając
parlament m.in. „sejmem ladacznic” czy „sejmem korupcji”. Jego zdaniem posłowie
zachowywali się

Kolejna rozgrywka marszałka z Sejmem miała swój początek w tzw. sprawie
Czechowicza. Minister skarbu państwa Gabriel Czechowicz został obwiniony przez
opozycję parlamentarną o przekroczenie budżetu państwa za rok 1928. Kwota, o
którą chodziło, pochodziła z dyspozycyjnego funduszu premiera. Została ona
wykorzystana jednak przez BBWR podczas kampanii wyborczej. Sejm przegłosował
wniosek o postawienie przed Trybunałem Stanu Czechowicza, nie ośmielając się
jednak pociągnąć do odpowiedzialności samego Piłsudskiego.

Marszałek potraktował całą sprawę jako prowokację ze strony parlamentu.
Odpowiedział artykułem na łamach gazety „Głos Prawdy”, pt. Dno oka, czyli
wrażenia człowieka chorego z sesji budżetowej w Sejmie. Był to jeden z
najostrzejszych tekstów Piłsudskiego – personalnie, używając obelżywych wyrazów,
atakował w nim przede wszystkim dwóch posłów: Hermana Liebermana (główny tenor w
tej smrodliwej operetce) i Jana Woźnickiego (ciężki na umyśle, ludożerca).
Pomimo to marszałek wystąpił na posiedzeniu Trybunału Stanu, biorąc na siebie
wszelkie uchybienia, a także dyskredytując zupełnie konstytucję marcową. W
efekcie Trybunał odesłał sprawę na powrót do Sejmu.

14 kwietnia utworzony został nowy rząd, na czele którego stanął Kazimierz
Świtalski. Nazywany był on rządem pułkowników – byłych wojskowych oddanych
marszałkowi, opowiadających się za siłowym rozwiązaniem problemów z opozycją. Do
tego namawiali Piłsudskiego zwłaszcza Świtalski, Sławek i Prystor. W końcu
czerwca z marszałkiem spotkał się Daszyński, który zaproponował utworzenie
koalicji BBWR, PPS i PSL „Wyzwolenie”. Piłsudski jednak ofertę tę odrzucił. W
wyniku tego, w połowie września 1929 powstał Centrolew – blok sześciu ugrupowań
parlamentarnych przeciwnych sanacji.

Sesja nie została otwarta, w odpowiedzi na co prezydent Mościcki odroczył ją o
miesiąc. Ostatecznie Sejm zebrał się dopiero 5 grudnia, a konsolidacja
antysanacyjnej opozycji doprowadziła do tego, iż przegłosowano wotum nieufności
dla rządu Świtalskiego. Objęcie stanowiska po raz piąty przez Bartla oznaczało
chwilowe złagodzenie kursu sanacji wobec parlamentu. Była to jednak zmiana tylko
pozorna – kiedy parlament uchwalił wotum nieufności wobec ministra pracy i
opieki społecznej Aleksandra Prystora, Piłsudski powrócił do otwartej walki z
Sejmem. Nowym premierem został Walery Sławek, który nie ukrywał opinii, że z
Sejmem należy się rozprawić siłą.

Marszałek kontynuował wyjątkowo ostrą i momentami wulgarną krytykę parlamentu na
łamach „Gazety Polskiej”:

29 sierpnia 1930 prezydent Mościcki, na wniosek Piłsudskiego, wydał zarządzenie
o rozwiązaniu parlamentu. Oznaczało to, że od wejścia tego aktu w życie posłów
nie chronił już immunitet.

1 września 1930 z Piłsudskim spotkał się minister spraw wewnętrznych, Felicjan
Sławoj Składkowski. Przedstawił on marszałkowi listę polityków będących jego
wrogami politycznymi. Piłsudski własnoręcznie zaznaczył na tej liście osoby,
które uważał za szczególnie niebezpieczne, które należy aresztować i osadzić w
twierdzy brzeskiej. Byli to m.in. Wincenty Witos, Norbert Barlicki, Władysław
Kiernik, Herman Lieberman, Karol Popiel, a później także Wojciech Korfanty.
Uwięzieni oni zostali bez nakazu sądowego, tylko na polecenie Składkowskiego.
Osadzonych bito i upokarzano, a także głodzono. Stosowano również tortury
psychiczne – m.in. pozorowano egzekucje. Do dziś kwestią sporną pozostaje
pytanie, czy Piłsudski polecił traktować więźniów w taki sposób, czy w ogóle
wiedział o tym, co dzieje się za murami twierdzy brzeskiej.

4 grudnia 1930 Piłsudski zrezygnował ze stanowiska szefa rządu, ponownie z
powodów zdrowotnych. Zastąpił go Walery Sławek, będący jednocześnie
przewodniczącym BBWR-u. Sam marszałek udał się na 3,5-miesięczny odpoczynek na
portugalską Maderę trwający od 15 grudnia 1930 do 29 marca 1931 (podczas pobytu
towarzyszyli mu płk lek. Marcin Woyczyński, Mieczysław Lepecki i Eugenia
Lewicka).

Po urlopie, na pierwszym spotkaniu z przedstawicielami najwyższych władz
państwowych Piłsudski oświadczył, iż ma zamiar ograniczyć swe interwencje w
sprawy państwa i ponownie skupić się na najbliższym mu wojsku. Nakazał także,
aby w wypadku pogorszenia się sytuacji międzynarodowej na stanowisku szefa MSZ
Augusta Zaleskiego zastąpił Józef Beck. Już w tym czasie Piłsudski postulował
prowadzenie polityki równowagi między Niemcami a ZSRR (polsko-sowiecki pakt o
nieagresji podpisano w 1932). Planował także współpracę z aliantami zachodnimi –
Francją i Wielką Brytanią oraz zaprzyjaźnionymi sąsiadami – Łotwą, Rumunią i
Węgrami.

Wobec zmiany położenia międzynarodowego Polski i zwiększenia wpływów w Niemczech
narodowych socjalistów Piłsudski wysunął koncepcję wojny prewencyjnej. Zakładała
ona postawienie ultimatum Adolfowi Hitlerowi w oparciu o rokowania
rozbrojeniowe. Hitler miał zrezygnować z wszelkiej myśli o zbrojeniach i dać
gwarancje przestrzegania postanowień traktatu wersalskiego. Odrzucenie ultimatum
miało spowodować natychmiastowe wkroczenie zbrojne do Niemiec. Wojsko Polskie
miało wejść do Prus Wschodnich i na Śląsk, we współdziałaniu z armią
czechosłowacką, wojska francuskie do Nadrenii, Wirtembergii i Bawarii. Wielka
Brytania miała wystąpić ze swoją flotą, wyrażając solidarność z Francją i
Polską. Zakładano, że w 1932 i 1933 roku stutysięczna Reichswehra nie będzie
mogła stawiać żadnego oporu.

15 czerwca 1934 minister spraw wewnętrznych, Bronisław Pieracki został
zamordowany przez zamachowców z Organizacji Ukraińskich Nacjonalistów (OUN).
Stało się to jednym z głównych powodów wydania przez prezydenta Mościckiego 12
lipca 1934 rozporządzenia o utworzeniu w Berezie Kartuskiej obozu internowania,
w którym bez wyroku sądowego przetrzymywano szczególnie niebezpiecznych wrogów
politycznych sanacji, jak również m.in. osoby podejrzewane o popełnienie
przestępstw gospodarczych wobec których brakowało dowodów winy.

Już od zamachu majowego członkowie sanacji planowali zmianę konstytucji w tym
kierunku, aby prezydent posiadał jak największy zakres władzy. 26 stycznia 1934,
wykorzystując precedens konstytucyjny oraz demonstracyjną nieobecność posłów
opozycji na sali sejmowej, Stanisław Car pomimo braku kworum doprowadził do
tego, iż referowane przez niego na forum Sejmu tezy konstytucyjne uznano za nową
konstytucję i przegłosowano ją. Piłsudski ostudził jednak zapał reformatorów,
zwracając im uwagę na to, iż nie jest zadowolony z forsowania nowej ustawy
zasadniczej za pomocą, jak to określił, triku. Postulował dalszą, spokojną nad
nią pracę w Senacie.

Informację o jego stanie zdrowia podano oficjalnie po uroczystościach Święta
Niepodległości 11 listopada 1934. Podczas uroczystości Piłsudski zasłabł, w
związku z czym skrócono część oficjalną. Konsylium lekarskie postanowiło
sprowadzić do Polski z Wiednia prof. Karela Wenckebacha. Przyleciał on do
Warszawy wiosną 1935 samolotem pilotowanym przez Jerzego Bajana. Stwierdził
chorobę nowotworową (według niektórych opracowań kiłę trzeciorzędową), a
Józefowi Piłsudskiemu pozostawił jedynie kilka tygodni życia[o] (wcześniej
zaniepokojenie odnośnie stanu wątroby J. Piłsudskiego wyrażał jego osobisty
lekarz, płk Marcin Woyczyński, który ustąpił z tej funkcji w kwietniu 1935).
Poza prof. Wenckebachem opiekę lekarską nad Marszałkiem sprawowali polscy
lekarze: dr Antoni Stefanowski, gen. dr Stanisław Rouppert (kierownik), ppłk dr
Stefan Mozołowski, mjr dr Henryk Cianciara i mjr dr Felicjan Tukanowicz.

11 maja 1935 Józef Piłsudski doznał krwotoku żołądkowego, który osłabił serce.
Zmarł na raka wątrobowokomórkowego (są materiały mówiące o raku żołądka z
przerzutem do wątroby) w Belwederze 12 maja 1935 (w 9. rocznicę zamachu stanu),
o godzinie 20.45. W chwili śmierci byli przy Józefie Piłsudskim ksiądz Władysław
Korniłowicz który udzielił umierającemu ostatniego namaszczenia oraz ppłk dr
Stefan Mozołowski, który sporządził akt zgonu.

Niezwłocznie po śmierci marszałka, 13 maja 1935 zostały wyjęte z ciała mózg i
serce. Dokonali tego lekarze mjr dr Wiktor Kaliciński i dr Józef Laskowski,
którzy wykonali sekcję zwłok Marszałka i pracowali nad jego konserwacją i
balsamowaniem (mumifikacją). Mózg poddano badaniu w Polskim Instytucie Badań
Mózgu w Wilnie, po zakończeniu pierwszego etapu badań opublikowano monografię
Mózg Józefa Piłsudskiego (1938).

Ogłoszona została żałoba narodowa. 17 maja została odprawiona msza żałobna
celebrowana przez kard. Aleksandra Kakowskiego. Pogrzeb Józefa Piłsudskiego stał
się wielką manifestacją jedności narodowej.

Ciało marszałka złożono w krypcie św. Leonarda na Wawelu. Na 22 grudnia 1935
ustalono zamknięcie trumny kryształowej z ciałem Piłsudskiego w trumnie
metalowej celem późniejszego złożenia do krypty pod Wieżą Srebrnych Dzwonów.
Przez pewien czas trwały spory pomiędzy władzami duchownymi a świeckimi
dotyczące miejsca spoczynku Piłsudskiego. Ostatecznie, 22 czerwca 1937, na
polecenie metropolity krakowskiego abpa Adama Stefana Sapiehy trumnę
przeniesiono do krypty pod Wieżą Srebrnych Dzwonów.

12 maja 1936 serce Piłsudskiego zostało złożone w grobie jego matki na cmentarzu
Na Rossie w Wilnie, a następnego dnia grobowiec został zamurowany. Nagrobek
wieńczy płyta wykonana z granitu pochodzącego ze wsi Bronisławka w województwie
wołyńskim. Płyta została obrobiona i oszlifowana przez Bolesława Sypniewskiego w
warszawskim Zakładzie Rzeźbiarsko-Kamieniarskim Sypniewski, tam też wyryto
inskrypcję: „Matka i serce syna”. W mauzoleum Matka i Serce Syna na czarnej
granitowej płycie nagrobnej zgodnie z wolą Piłsudskiego wykuto cytaty z Wacława
(u góry) i Beniowskiego (u dołu) Juliusza Słowackiego:

W czerwcu 1938 został rozstrzygnięty konkurs na projekt sarkofagu Marszałka
Piłsudskiego, w wyniku którego został wybrany pomysł rzeźbiarza prof. Jana
Szczepkowskiego.

Za życia Piłsudski rozważał, kto przejmie po nim rolę przywódcy. Nie widział
jednak w swoim otoczeniu godnego następcy, obawiał się także zachowania
najwyższych dowódców wojskowych po swoim odejściu. Zgodnie z tymi obawami po
jego śmierci rozpoczęła się rywalizacja pomiędzy grupą wojskowych skupionych
wokół generalnego inspektora Sił Zbrojnych Edwarda Rydza-Śmigłego a stronnictwem
pałacowym, któremu przewodził prezydent RP Ignacy Mościcki. Żaden z nich nie
posiadał jednak odpowiednich cech osobowościowych, ażeby zdominować scenę
polityczną w takim stopniu, w jakim uczynił to Piłsudski[p].

Dorobek pisarski Józefa Piłsudskiego (w tym wszelkie przemówienia, odezwy,
rozkazy, listy, wywiady itd.) został dwukrotnie zebrany przez Instytut Józefa
Piłsudskiego Poświęcony Badaniu Najnowszej Historii Polski. Pierwszy raz (w
postaci 8 tomów wydanych w latach 1930–1931, uzupełnionych trzema w latach
1930–1936) były to Pisma – Mowy – Rozkazy. W latach 1937–1938 tenże instytut
wydał uzupełnione i krytycznie przejrzane Pisma zbiorowe Józefa Piłsudskiego. Ta
ostatnia praca została wznowiona w postaci reprintu w 1989.

Pierwszą żoną Józefa Piłsudskiego była Maria z Koplewskich Juszkiewiczowa
(1865–1921, członkini PPS, ps. „Piękna Pani”). Ze związku małżeńskiego
(zawartego w 1883) z Marianem Juszkiewiczem miała córkę Wandę (1887–1908). Była
ona protestantką, członkinią Kościoła ewangelicko-augsburskiego. Wkrótce po
narodzinach Wandy doszło do rozwodu Marii z Juszkiewiczem (dopuszczalnego przez
kościoły protestanckie). Pragnąc zawrzeć z nią małżeństwo, Piłsudski przeszedł
na luteranizm, a ślub odbył się 15 lipca 1899 w kościele protestanckim we wsi
Paproć Duża. Para początkowo mieszkała w Łodzi przy ul. Wschodniej 19. W wyniku
aresztowania Piłsudskiego, a następnie jego ucieczki, małżeństwo przenosiło się
do Lwowa (od 1902) i Krakowa (od 1904). Po śmierci córki w sierpniu 1908 –
traktowanej przez Piłsudskiego jako jego dziecko – nie powróciła do działalności
politycznej. Nie wyrażała również zgody na rozwód z mężem, który w maju 1906
poznał, a następnie związał się z Aleksandrą Szczerbińską. Pierwsza żona
Piłsudskiego zmarła w 1921, a jej mąż nie pojawił się na pogrzebie, wysyłając
tam brata Jana.

Związek Piłsudskiego ze Szczerbińską (działaczką PPS i POW, ps. „Ola”) przez
szereg lat był nieformalny, dopiero śmierć jego żony pozwoliła na zawarcie
małżeństwa, co nastąpiło 25 października 1921 w Belwederze – ślubu udzielał
ksiądz prałat Naczelnika Państwa, Marian Tokarzewski, świadkami byli Bolesław
Wieniawa-Długoszowski i płk Eugeniusz Piestrzyński. Z tego związku marszałek
miał dwie córki:

Ze względu na brak możliwości zawarcia małżeństwa początkowo Piłsudski i
Szczerbińska nie mieszkali razem – on w Belwederze, ona w dwupokojowym
mieszkaniu na Pradze, a następnie przy ul. Koszykowej 70. Dopiero w 1921, po
ślubie, zamieszkali w Belwederze. W 1922 przenieśli się na krótko do mieszkania
przy ul. Koszykowej, a od lipca 1923 – do dworku Milusin w Sulejówku. Po zamachu
majowym rodzina ponownie przeniosła się do Belwederu. Marszałek bardzo często
jednak nocował w Ministerstwie Spraw Wojskowych, a później w budynku Głównego
Inspektoratu Sił Zbrojnych. Nawał pracy uniemożliwiał mu częste kontakty z żoną,
do rzadkości należały ich wspólne wyjazdy do Wilna na jarmark zwany Kaziukami.
Piłsudski wolał także jeździć na samotny wypoczynek do Druskienik (w sierpniu i
wrześniu). Po zrzeczeniu się majątku w Świątnikach (otrzymanego w ramach tzw.
resztówki dla posiadaczy Krzyża Virtuti Militari), w 1930 Piłsudscy otrzymali
dworek w Pikieliszkach. Stosunki pomiędzy małżonkami ochładzały się już od
połowy lat 20., pod koniec życia marszałka żyli oni obok siebie – Aleksandra nie
towarzyszyła mu w oficjalnych uroczystościach czy podczas podejmowania gości w
Belwederze. Od 1924 Piłsudskiego łączyła znajomość z poznaną w Druskiennikach
lekarką Eugenią Lewicką (1896–1931), która z biegiem lat przybierała na
zażyłości. Towarzyszyła mu ona nawet podczas urlopu na Maderze w 1930, co
spowodowało pojawienie się doniesień o rzekomym romansie łączącym marszałka z
Lewicką. Zmarła w 1931, a w jej pogrzebie wziął udział sam Piłsudski, jak
również m.in. premier Aleksander Prystor. Marszałka łączono także z Jadwigą
Burhardt (1901–1965) i Kazimierą Iłłakowiczówną (1892–1983), pełniącą funkcję
sekretarki Piłsudskiego w latach 1926–1935.

Piłsudski był zwolennikiem skromnego i prostego stylu życia. Podróżując,
odmawiał z korzystania ze specjalnego wagonu kolejowego (salonki), wybierając
bilet drugiej klasy. Na co dzień nosił zwykłą szarą bluzę wojskową, bez odznak i
orderów. Zakazywał także przebywania w jego pobliżu ochroniarzy, stale nosił za
to przy sobie rewolwer (również w nocy – kładł go obok łóżka). Cenił sobie także
prostą kuchnię (nie lubił jednak m.in. bigosu czy zupy grochowej). Alkohol pił
tylko w niedużych ilościach, przede wszystkim tokaj. Lubił za to palić papierosy
oraz pić herbatę (nawet do 10 szklanek dziennie). Bardzo często jadł słodycze –
głównie wedlowskie herbatniki i krakersy.

Jedną z ulubionych rozrywek Piłsudskiego było stawianie pasjansów.
Zainteresowanie to przerodziło się w prawdziwą pasję po jego powrocie z
Magdeburga. Lubił również grać w szachy, jeździć konno oraz strzelać, choć
czynności tych nie uważał za uprawianie sportu. Interesował się także
parapsychologią, brał udział w popularnych w okresie międzywojennym seansach
spirytystycznych (m.in. przeprowadzonych przez Teofila Modrzejewskiego i Stefana
Ossowieckiego). Wierzył także w istnienie telepatii. Unikał za to uroczystości
religijnych. Piłsudski nie przepadał również za telefonami, audycjami radiowymi,
a także (początkowo) za kinematografią. Zdanie na temat filmów zmienił na
początku lat 30., gdy w Belwederze i w siedzibie GISZ zainstalowano przenośne
aparaty umożliwiające wyświetlanie filmów. Stał się wówczas ich pasjonatem,
szczególnie lubiąc filmy o pogodnym przekazie – komedie z Flipem i Flapem czy
animacje Walta Disneya.

Ulubionym koniem marszałka była Kasztanka, klacz, którą otrzymał w 1914. Służyła
mu ona do 1927. Piłsudski posiadał także dwa psy – pierwszym z nich był Dorek,
należący do rodziny jeszcze przed zamachem majowym. Drugi został nazwany przez
marszałka po prostu „Pies”. Był wilczurem specjalnie szkolonym do pilnowania
dokumentów.

W dwudziestoleciu międzywojennym, a także po zakończeniu tego okresu historii
Polski, wokół osoby pierwszego marszałka Polski budowany był swoisty kult.
Polegał on na przypisywaniu Piłsudskiemu cech genialnego dowódcy, wybitnego
stratega i polityka, a przede wszystkim wizjonera[q][r].

Już podczas działalności w PPS i walki w Legionach w otoczeniu przyszłego
marszałka pojawiły się osoby fanatycznie mu oddane, podchodzące bezkrytycznie do
jego osoby i poleceń przez niego wydawanych. Z tego środowiska pochodziła grupa
polityków rządząca II Rzecząpospolitą[s]. Po odzyskaniu niepodległości
popularność Piłsudskiego rosła, szczególnie w związku z wygraną w wojnie
polsko-bolszewickiej i nieudolnością kolejnych rządów. Przez swych zwolenników
był on wówczas uważany za jedyną osobę w Polsce, która jest w stanie wyprowadzić
Polskę z kryzysu politycznego i gospodarczego.

Po zamachu majowym w 1926 i wprowadzeniu rządów autorytarnych kult Piłsudskiego
stał się oficjalną ideologią państwową, której rozpowszechnianie nasiliło się
jeszcze po jego śmierci w 1935. Portrety Piłsudskiego wisiały wówczas na
ścianach w instytucjach i urzędach państwowych[t]. Marszałek był głównym tematem
wielu utworów literackich, widniał na obrazach, był honorowym członkiem
niezliczonej liczby organizacji, obywatelem honorowym kilkudziesięciu miast (w
tym Nowego Sącza już w 1916), jego imieniem nazywano instytucje, obiekty,
statki, samoloty itd. Kult osoby Piłsudskiego był ważnym elementem wychowania
patriotycznego, jakiemu poddawane były dzieci i młodzież w szkołach. W 1938 Sejm
uchwalił nawet specjalną ustawę, która pod karą więzienia zakazywała szkalowania
imienia Józefa Piłsudskiego.

Podczas okupacji niemieckiej i okresu PRL kult Piłsudskiego był zwalczany przez
władze, przyczyniło się to jednak do jego wzmocnienia.

W czasach PRL do tradycji piłsudczykowskiej nawiązywał przede wszystkim Leszek
Moczulski i Konfederacja Polski Niepodległej, głosząc etos niepodległościowy
(filozofię czynu) i traktując działalność na rzecz niepodległości jako
zobowiązanie moralne.

Wszystkie utwory Piłsudskiego objęte były w 1951 zapisem cenzury w Polsce,
podlegały natychmiastowemu wycofaniu z bibliotek.

Po upadku komunizmu w Polsce w 1989 marszałek Piłsudski uznawany jest za jedną z
najwybitniejszych postaci w historii kraju. Jest patronem wielu ulic, placów i
szkół. Po 1989 powstało również kilkanaście jego pomników.

27 lutego 1916 w Karasinie na Wołyniu, w obecności podpułkownika Kazimierza
Sosnkowskiego i porucznika Bolesława Wieniawa-Długoszowskiego, kapelan 1 pułku
piechoty legionów, ks. pijar Henryk Ciepichałł przyjął od chorego na grypę
Józefa Piłsudskiego akt wyrzeczenia się protestantyzmu i złożenia wyznania wiary
rzymskokatolickiej.

Według niektórych autorów powrót Piłsudskiego do Kościoła katolickiego jest
legendą, a różne przekazy opisujące, jak miałoby to wyglądać (w 1916 w
Karasinie, bitwy warszawskiej lub w tracie ślubu z drugą żoną) są niezgodne z
obowiązującym wówczas prawem kanonicznym, zgodnie z którym ekskomunika odstępcy
od wiary katolickiej była zastrzeżona Stolicy Apostolskiej. Nie mógł jej więc
usunąć szeregowy duchowny.



https://pl.wikipedia.org/wiki/Gdynia

Gdynia wymowa i (kasz. Gdiniô, niem. Gdingen) – miasto na prawach powiatu w
północnej Polsce, w województwie pomorskim, położone nad Morzem Bałtyckim, na
Pobrzeżu Gdańskim i Pojezierzu Wschodniopomorskim. Wchodzi w skład Trójmiasta
(wraz z Gdańskiem i Sopotem), jest zatem jednym z miast centralnych aglomeracji
Trójmiasta.

Wieś klasztoru kartuzów w Kartuzach w powiecie puckim województwa pomorskiego w
II połowie XVI wieku. Prawa miejskie Gdynia uzyskała 4 marca 1926. Impulsem do
rozwoju miasta była budowa portu, który powstał w celu zapewnienia Polsce
dostępu do morskich szlaków i bazy marynarki wojennej wobec niepewnej sytuacji w
Wolnym Mieście Gdańsku. Szybki napływ ludności i dynamiczny rozwój portu
sprawiły, że w ciągu kilkunastu lat po nadaniu praw miejskich Gdynia ze wsi
rybackiej przekształciła się w miasto zamieszkane przez 127 tys. osób (1939).

Graniczy z powiatami ziemskimi: kartuskim, puckim, wejherowskim i powiatami
grodzkimi: Gdańsk oraz Sopot. Przez miasto płyną małe rzeki: Kacza oraz
Chylonka. Gdynia znajduje się na 2 miejscu pod względem ludności w województwie
pomorskim, a 12 pod względem ludności i 16 pod względem wielkości w Polsce.
Powierzchnia miasta wynosi 135,14 km². Najniżej położonym miejscem jest tafla
wody Zatoki Gdańskiej – 0 m n.p.m. Najwyższe wzniesienie to Góra Donas o
wysokości 205,7 m n.p.m.

Gdynia znajduje się w strefie klimatu umiarkowanego, przejściowego między
morskim a kontynentalnym, który modyfikowany jest pod wpływem bezpośredniego
sąsiedztwa Morza Bałtyckiego. W zależności od pory roku morze podwyższa bądź
obniża temperaturę powietrza w stosunku do miejscowości w głębi lądu, tzn. gdy
temperatura morza jest wyższa niż powietrza to ogrzewa atmosferę, oddając ciepło
i analogicznie na odwrót. Średnia temperatura w styczniu to –0,9 °C, a w lipcu
to +17,2 °C, natomiast średnia roczna to +7,9 °C. Miasto jest jednym z
najbardziej nasłonecznionych miejsc w Polsce, zwłaszcza w maju i czerwcu, gdy
średnie nasłonecznienie wynosi 20,66 MJ/m². Także pod względem wilgotności
wykazuje większe wartości, które w miesiącach zimowych wynoszą około 82%,
natomiast najmniejsze wartości notuje się w czerwcu – 74%, a także występuje
większa liczba dni mglistych. W okresie rocznym największy średni poziom
dobowego zachmurzenia występuje w okresie od listopada do lutego, a najniższy –
w maju i czerwcu. Upodabnia to Gdynię do warunków występujących w pozostałej,
nizinnej części Polski. Pod względem opadów największe są w lipcu – 70 mm, a
najmniejsze w marcu – 23 mm. Położenie miasta w cieniu opadowym Pojezierza
Pomorskiego jest przyczyną tego, że suma roczna opadu atmosferycznego jest
niższa o ok. 100 mm w stosunku do reszty kraju i wynosi 535 mm. Wiatry
przeważnie wieją z kierunku zachodniego i południowo-zachodniego, wykazując dużą
zmienność pod względem kierunku, jak i prędkości, a w okresie wiosennym
szczególnie dostrzegalna jest cyrkulacja bryzowa. Ze względu na zróżnicowanie
rzeźby terenu i występującego zabudowania wyróżnia się następujące obszary:

Podobnie jak sąsiedni Gdańsk i małopolski Gdów od prasłowiańskiej podstawy *gъd
(lit. gudē, chorw. gdinjica = mały las, żupa serbska Gacka, u Konstantyna
Porfirogenety w „De administrando imperio” Gutzeka, łac. Goduscani, żupa
chorwacka Gacko zamieszkiwana przez plemię Gadczan, w kronikach frankijskich
łac. natio Guduscanorum pod rządami księcia Borny dux Guduscanorum oraz kilka
nazw miejscowych w Serbii Gacko [Gъd-ьsko], nazwa rzeki w Słowenii Gacka,
chorwacki Gdinj na Hvarze, Dinjiška w Dalmacji, czeska Kdyně, po niem. Gedein)
oznaczającej „mokry, wilgotny, bagienny” i równocześnie „zarośnięty”. Nazwa po
raz pierwszy pojawia się na piśmie w 1253 jako Gdina, w 1570 – Gdigna (gn=ń), a
potem już zniemczone Gdingen. Między XIV a XVI w. dołączono żywotny na pomorzu
sufiks -ino, Gdynino w 1365, Gdinino w 1534 – być może w związku z wymową
kaszubską. Jest to nazwa topograficzna o budowie Gd-ynia, *gъd + przyrostek
archaiczny -ynia w znaczeniu lokalizującym miejsce, gdzie ziemia jest mokra,
bagienna (porównaj Kcynia, Lutynia, nazwa rzeki Radynia czy chorwackie Gdinj ⇐
Gdinja). Znaczenie lokalizujące przyrostka -ynia przybliżają polskie wyrazy
pustynia = „miejsce puste, bezleśne”, świątynia, jaskinia etc.

Gdynia jako jedno z pierwszych miast w Polsce wprowadziła 8 maja 1991 do Statutu
Miasta podział na 13 dzielnic. (9 grudnia 1992) Rada Miasta, wprowadzając zmiany
w Statucie, podzieliła niektóre z dzielnic na mniejsze jednostki. Na przykład
Śródmieście przekształcono w trzy odrębne dzielnice: Śródmieście Centrum,
Śródmieście Kamienną Górę oraz Śródmieście Port. W wyniku tych podziałów liczba
dzielnic w Gdyni wzrosła do 24. Kolejne dwie zmiany nastąpiły w 1998: w kwietniu
połączono dotychczasowe dzielnice Chylonia i Chylonia Nowa w dzielnicę Chylonia,
zaś w grudniu dzielnicę Port, która zajmowała duży obszar, ale była zamieszkana
przez niewiele ponad 100 mieszkańców, włączono do dzielnicy Śródmieście. W
rezultacie tych ostatnich zmian liczba dzielnic zmniejszyła się do 22. Obecny
kształt dzielnic jest przede wszystkim odzwierciedleniem tradycyjnych podziałów.
Z tego powodu pojawiają się duże dysproporcje pomiędzy wielkością dzielnic
zarówno pod względem powierzchni, jak i liczby mieszkańców. Największą
dzielnicę, Chylonię, zamieszkuje 26 826 osób, gdy najmniejsza, Babie Doły, liczy
zaledwie 2376 mieszkańców. Z kolei największy obszar zajmuje dzielnica
Chwarzno-Wiczlino – 27,92 km², która jest aż 44 razy większa od najmniejszej
Kamiennej Góry (0,63 km²).

Prezydentem Gdyni jest Wojciech Szczurek (Samorządność). Wiceprezydentami Gdyni
są Michał Guć, Marek Stępa, Katarzyna Gruszecka-Spychała i Bartosz Bartoszewicz.
Przewodniczącą Rady Miasta jest Joanna Zielińska .

Mieszkańcy Gdyni wybierają parlamentarzystów z okręgów wyborczych z siedzibą
komisji wyborczej w Gdyni, a posłów do Parlamentu Europejskiego z okręgu
wyborczego nr 1.

Siedziby konsulatów rozmieszczone są głównie w dzielnicy Śródmieście. Należą do
nich konsulaty Republiki Chile, Republiki Cypryjskiej, Finlandii, Królestwa
Norwegii, Szwecji oraz Włoch. Pozostałe konsulaty mieszczą się w dzielnicach
peryferyjnych. Dwa spośród nich, konsulaty Rumunii i Ludowej Republiki
Bangladeszu znajdują się w Małym Kacku a konsulat Austrii na Działkach Leśnych.
W połowie 2012 otwarto honorowy konsulat Malty na Placu Kaszubskim.

Od początku swojego istnienia Gdynia miała gospodarkę związaną z morzem. W
czasach bycia wioską odnosiło się to do istnienia przystani rybackiej na
Oksywiu. Gdy nadano osadzie prawa miejskie w 1926 na jej terenie istniał już od
6 lat port, który z czasem przejął rolę gospodarczego symbolu miasta. Wówczas
był to jedyny liczący się port przeładunkowy i pasażerski w Polsce z uwagi na
krótką linię brzegową w okresie międzywojennym oraz niemożność korzystania z
portu w Gdańsku. Równocześnie w Gdyni rozwijał się przemysł stoczniowy. Od lat
90. XX w. w Gdyni rozwija się sektor finansowy i oddawane są do użytku biurowce
firm z różnych branż. Od 2001 w Gdyni funkcjonuje Pomorski Park
Naukowo-Technologiczny.

W Gdyni znajduje się 2. pod względem przeładunków port morski w Polsce. Jego
specjalizacją są przeładunki kontenerów. Mimo tego uchodzi on za najbardziej
wszechstronny z portów na polskim wybrzeżu. Jest również głównym portem
pasażerskim Trójmiasta.

Gdynia jest siedzibą wielu firm z branży gospodarki morskiej – stoczni (Stocznia
Gdynia S.A., Stocznia Marynarki Wojennej S.A., Stocznia Remontowa „Nauta” S.A.),
przedsiębiorstw powiązanych z funkcjonowaniem portu (Bałtycki Terminal
Kontenerowy, Balticon Sp. z o.o., Gdynia Container Terminal S.A., Morski
Terminal Masowy Sp. z o.o.), armatorów (Polskie Linie Oceaniczne), agencji
żeglugowych, firm brokerskich, transportowych i spedycyjnych (C. Hartwig Gdynia
S.A., ATC Cargo S.A., Chipolbrok S.A., Maersk Sp. z o.o. Mirtrans Sp. z o.o.),
oraz wielu innych. Od kwietnia 2010 siedzibę w Gdyni ma polska spółka DNV – Det
Norske Veritas. DNV Academy Gdynia to pierwsze Centrum Szkoleń w wirtualnej
rzeczywistości dla branży morskiej.

W Gdyni siedziby mają zakłady przemysłu spożywczego (w tym przetwórstwa
rybnego): Dalmor S.A., Wilbo S.A. Ponadto w mieście swoje siedziby posiadają
firmy z branży budowlanej (AB Inwestor, Hossa S.A., Allcon S.A., Ekolan S.A.,
Invest Komfort S.A., Mega S.A., MTM). Branżę elektroniczną reprezentuje
producent sprzętu radiowego nadawczo-odbiorczego – Radmor S.A. (kiedyś Zakłady
Radiowe Radmor S.A.). Spośród innych inwestorów w Gdyni zaistniał działający w
branży telekomunikacyjnej Vector S.A., lokując w mieście swoje zakłady. Od 1997
działa tu także filia szwedzkiego koncernu Dellner Couplers AB, zajmującego się
produkcją sprzęgów kolejowych i tramwajowych.

W latach 90. XX w. w Gdyni obok istniejącego od początków miasta przemysłu
portowo-stoczniowego zaczął się rozwijać sektor finansowy oraz nowoczesnych
technologii. Mają tu swoje siedziby spółki prowadzące działalność o charakterze
bankowym (Nordea Bank S.A., oddziały i filie banku o zasięgu ogólnokrajowym),
telekomunikacyjnym i informatycznym (Polkomtel S.A., Prokom Investments, Prokom
Software S.A., Thomson Reuters, Misys). Branżę telewizji kablowej reprezentują
Vectra S.A. oraz Multimedia Polska – dwie kolejne firmy, których siedzibą
również jest Gdynia.

W Gdyni znajduje się szereg centrów handlowych: Centrum Handlowe „Riviera”
(poprzednia nazwa „Wzgórze”), Centrum Handlowe Kwiatkowskiego, Centrum Handlowe
Szperk, Centrum Handlowe Witawa, Centrum Handlowe Batory, Dom Towarowy
„Chylonia”, Trójmiejskie Centrum Handlowe „Klif” oraz zespół Miejskich Hal
Targowych.

Pod koniec 2012 w Gdyni mieszkało 248 726 mieszkańców. Gęstość zaludnienia Gdyni
wyniosła więc 1841 osób na km². Na 100 mężczyzn w mieście przypadało 111 kobiet.
Przyrost naturalny w Gdyni jest ujemny i w 2012 wynosił – 175 osób. Saldo
migracji według tych samych danych było również ujemne i wynosiło -340 osób.
Struktura wiekowa uwidacznia, zgodne z ogólnokrajową tendencją, stopniowe
starzenie się ludności miasta – pod koniec 2008 ludność w wieku poprodukcyjnym
stanowiła 18,8% całkowitej liczby mieszkańców, zaś wartości dla ludności w wieku
przedprodukcyjnym oraz produkcyjnym osiągnęły odpowiednio 16,5% i 64,7%. Liczba
zawartych związków małżeńskich w 2012 wyniosła 1122. Pod koniec grudnia 2013
bezrobocie w Gdyni wynosiło 6,4%.

Ulica Chylońska ma najwięcej mieszkańców w całym Trójmieście. W czwartym
kwartale 2016 r. liczba osób zameldowanych wynosiła 7046.

Największą populację Gdynia odnotowała w 1998 – według danych GUS 253 521
mieszkańców.

W Gdyni dominuje wyznanie rzymskokatolickie. Znajduje się tu ponad 30 kościołów
katolickich (z których najstarszy – zabytkowy pw. św. Michała Archanioła w
Oksywiu – pochodzi z XIII w.), a także polskokatolicki pw. Wniebowzięcia NMP
(parafialny). W mieście znajdują się także zbory różnych kościołów
protestanckich, w tym: dwóch kościołów zielonoświątkowych, zbór Kościoła
Adwentystów Dnia Siódmego, baptystów, Wspólnoty Kościołów Chrystusowych, Kościół
Boży w Chrystusie, Kościoła Chrześcijańskiego „Słowo Wiary” i Chrześcijańskiego
Centrum „Nowa Fala”. Spośród innych kościołów w Gdyni działa także Kościół
Nowoapostolski. Działalność kaznodziejską prowadzi też 8 zborów Świadków Jehowy
korzystających z dwóch Sal Królestwa w Gdyni i jednej w Gdańsku.

Na terenie miasta działalność religijna prowadzą następujące kościoły i związki
wyznaniowe:

Według projektu „Planu zabudowy gminy Gdynia” (Bebaungsplan der Gemeinde
Gdingen) Hermanna z 1913 Drogą Oksywską (obecnie ul. Świętojańska) miał jeździć
tramwaj konny. Początki komunikacji miejskiej w Gdyni sięgają 1927 roku, kiedy
to uruchomiono pierwszą linię autobusową z placu Kaszubskiego na Oksywie.
Współcześnie transport miejski organizowany jest przez samorząd, natomiast
wykonują go wyłaniane w przetargach spółki komunalne i prywatne. Ponadto w Gdyni
znajduje się stacja kolejowa Gdynia Główna, na której zatrzymują się pociągi SKM
oraz dalekobieżne. Gdynia jest połączona z Warszawą (przez Sopot i Gdańsk) linią
kolejową E65.

W Gdyni istnieją 2 multipleksy: Multikino oraz otwarty w październiku 2013
Helios. Pozostałe obiekty w ograniczonym stopniu zajmują się projekcją filmów.
Są nimi DKF Żyrafa działająca przy Klubie Filmowym, DKF Pod wiszącą skałą w IX
Liceum Ogólnokształcącym w Gdyni, oraz Grom. Historyczne kina, takie jak Goplana
czy istniejące od okresu międzywojennego Warszawa zostały zamknięte i
przekształcone w budynki pełniące inne funkcje.

Do Nabrzeża Pomorskiego przycumowane są dwie jednostki pływające, które pełnią
funkcje pływających obiektów muzealnych.

Do gdyńskich festiwali z zakresu szeroko rozumianych sztuk wizualnych zaliczyć
można festiwal form multimedialnych Transvizualia oraz plenerowy festiwal rytmu
i ognia Frog.

Do większych imprez kulturalnych, które odbywają się co roku, należy zaliczyć
CudaWianki – cykl wydarzeń, tj. koncerty, parady i happeningi, które inaugurują
sezon letni w Gdyni.

W Gdyni wydawane są tytuły prasowe związane z tematyką morską („Bandera”,
Namiary na Morze i Handel, Przegląd Hydrograficzny) oraz lokalne gazety –
Dziennik Bałtycki (dodatek lokalny) oraz Nasze Miasto. Swoją siedzibę mają tu
dwaj operatorzy telewizji kablowej – Vectra oraz Multimedia Polska i należąca do
tej spółki telewizja Tele-Top. O istotnych gdyńskich wydarzeniach na bieżąco
informuje telewizja regionalna Pomorska.TV. W przeszłości z Gdyni nadawały
również dwie lokalne rozgłośnie radiowe: Eska Nord i Radio Hello. Od listopada
2009 w Gdyni ukazuje się „Bliza” – gdyński kwartalnik artystyczny, którego
redaktorem naczelnym jest pisarz Paweł Huelle.

Od listopada 2014 roku w Gdyni ponownie reaktywowano tygodnik miejski Kurier
Gdyński, wydawany przez Wydawnictwo Polskapresse.

W Gdyni istnieje 46 przedszkoli, 41 szkół podstawowych, 33 gimnazja, 19 liceów,
25 techników, 10 szkół zawodowych oraz 52 szkoły o charakterze pomaturalnym.
Wśród tej ostatniej kategorii jest 8 szkół wyższych.

Fundacja Gospodarcza powstała w 1990. Jako jedna z pierwszych organizacji
pozarządowych w Polsce rozpoczęła działalność na rzecz wspierania
przedsiębiorczości, podnoszenia kwalifikacji zawodowych pracowników,
przeciwdziałania bezrobociu. Obecnie Fundacja prowadzi głównie działalność
szkoleniową, m.in. kursy spawania i egzaminy na uprawnienia PRS Polski Rejestr
Statków i DNV Det Norske Veritas. Jest też operatorem Pomorskiego Miasteczka
Zawodów.

Integrowaniem i koordynowaniem współpracy Gdyni z organizacjami pozarządowymi,
szeroko rozumianą animacją społeczną oraz promowaniem działań NGO’sów zajmuje
się powołane w 1996 Gdyńskie Centrum Organizacji Pozarządowych. W jego ramach
realizowany jest m.in. projekt „DOKI – gdyński inkubator aktywności”, mający na
celu zachęcenie młodych gdynian do wolontariatu i większej aktywności w
przestrzeni miejskiej, kampania społeczna „1% Mały procent, wielka sprawa”,
mająca na celu promocję przekazywania 1% podatku na gdyńskie organizacje pożytku
publicznego oraz Gdyńskie Warsztaty Podróżnicze „Szerokie Horyzonty”.

Największymi państwowymi uczelniami w mieście są Akademia Marynarki Wojennej
oraz Akademia Morska, które związane są z nadmorskim charakterem Gdyni. Pierwsza
z nich została zlokalizowana na Oksywiu w 1946 decyzją marsz. Polski Michała
Rola-Żymierskiego. Podlega Ministrowi Obrony Narodowej, kształci oficerów i
podchorążych oraz osoby cywilne. Druga, która została przeniesiona w 1930 z
Tczewa do Gdyni, edukuje przyszłych oficerów marynarki handlowej oraz
specjalistów związanych z gospodarką morską. Ponadto w Śródmieściu znajdują się
dwa wydziały Uniwersytetu Gdańskiego: Wydział Biologii oraz Wydział Oceanografii
i Geografii. Rozbudowa ich siedziby, mieszczącej się w jednym budynku, została
ukończona w 2004.

W Gdyni funkcjonują też uczelnie prywatne, takie jak Pomorska Wyższa Szkoła
Humanistyczna, Wyższa Szkoła Administracji i Biznesu im. Eugeniusza
Kwiatkowskiego, Wyższa Szkoła Komunikacji Społecznej, Wyższa Szkoła
Międzynarodowych Stosunków Gospodarczych i Politycznych oraz Wyższa Szkoła
Bankowa w Gdańsku Wydział Ekonomii i Zarządzania w Gdyni.

W styczniu 2010 z inicjatywy środowiska filmowego w mieście powstała też Gdyńska
Szkoła Filmowa. Jej program nauczania obejmuje zarówno zajęcia z filmu
fabularnego, jak i filmu dokumentalnego, prowadzone szczególnie pod kątem
nauczania reżyserii i sztuki operatorskiej filmu.

Gdynia posiada rozległe nadmorskie tereny spacerowe. Zalicza się do nich Molo
Południowe, będące przedłużeniem Skweru Kościuszki – cumują tam jednostki
muzealne – niszczyciel „ORP Błyskawica” oraz żaglowiec „Dar Pomorza”. Na Molu
Południowym znajduje się także Akwarium Gdyńskie, a do Helu, Gdańska, Sopotu i
Kaliningradu pływają z niego statki białej floty. W gdyńskiej marinie prowadzone
są szkolenia żeglarskie, można także czarterować jachty. Trasy spacerowe
mieszkańców to Bulwar Nadmorski oraz kilka kilometrów piaszczystych plaż, które
ciągną się do Sopotu i dalej do Gdańska. Dostępny jest również port – przy
Nabrzeżu Francuskim, gdzie stawały polskie transatlantyki, w sezonie cumują duże
wycieczkowce. Okolice Kapitanatu Portu są dostępne dla każdego. Z Nabrzeża
Pilotowego można obserwować wchodzące i wychodzące statki oraz rzucić okiem na
port wojenny Gdynia. Panoramę miasta podziwiać można z Kamiennej Góry,
willowo-parkowej dzielnicy Gdyni. W północnej części miasta – w dzielnicy Babie
Doły, ok. 300 m. od brzegu, znajdują się ruiny niemieckiej torpedowni (druga
torpedownia na Oksywiu należy do Marynarki Wojennej). Gdynia jest skomunikowana
z resztą Trójmiasta – kolejką SKM z Gdyni Głównej jedzie się do Sopotu 14 minut,
a do Gdańska 35 minut. Jako jedno z 4 polskich miast posiada sieć trolejbusową.
W 2013 przy ul. Świętojańskiej kosztem 8 mln zł powstał infobox - budynek
składający się z 3 kontenerów, z makietą miasta o rozmiarach 8 x 4 m, miejscem
zabaw dla dzieci, centrum informacji kulturalnej oraz 22-metrową wieżą widokową
z panoramiczną windą.

W Gdyni nad morzem wyznaczono 4 strzeżone letnie kąpieliska: Gdynia Śródmieście,
Gdynia Redłowo, Gdynia Orłowo, Gdynia Babie Doły.

W administracyjnych granicach Gdyni, jak i wokół miasta znajdują się lasy i
tereny zielone oraz pagórkowaty krajobraz, będący pozostałością polodowcowej
pradoliny.

Szlak Trójmiejski (45,9 km) → trasa: Gdynia Dworzec PKP – Gdańsk Dworzec PKP
Szlak Wejherowski (55 km) → trasa: Sopot Kamienny Potok SKM – Wejherowo Dworzec
PKP Szlak Zagórskiej Strugi (56 km) → trasa: Gdynia Wzgórze Św. Maksymiliana SKM
– Wejherowo Dworzec PKP Szlak Źródło Marii (10,5 km) → trasa: Gdynia Wielki Kack
– Gdańsk Osowa PKP

Od 1999 na początku wiosny odbywają się Ogólnopolskie Spotkania Podróżników,
Żeglarzy i Alpinistów – Kolosy.

Strukturami przyrodniczymi występującymi tylko w strefie nadmorskiej, a także
najbardziej naturalnymi miejscami pierwotnymi są klify. Warunki siedliskowe
spowodowały wykształcenie tu fitocenoz z wieloma gatunkami roślin rzadkich i
chronionych. Klify aktywne, w szczególności Klif Orłowski, stanowią naoczne
źródło wiedzy geologicznej. Zarówno klify aktywne, jak i martwe posiadają walory
krajobrazowe, co może je kwalifikować do ochrony także jako zespoły
przyrodniczo-krajobrazowe. Klif Redłowski ma wysokość 60 m.

Zespół obejmuje obszar Kamiennej Góry, na który składają się park „Kamienna
Góra”, skarpy klifów od strony Zatoki oraz dzielnica domów jednorodzinnych –
rezydencji pochodzących głównie z okresu międzywojennego. Na terenach zielonych
występują fragmenty naturalnych drzewostanów porastających klify i niektóre
fragmenty zboczy. Wśród drzew dominują buki, klony, często spotyka się dęby,
czereśnie, jarzębiny i graby. Licznie występują drzewa i krzewy gatunków i
odmian ozdobnych, np. klon jesionolistny, cypryśniki, żywotniki, cisy i jałowce.
Wśród terenów zielonych duże obszary zajmują skwery i zieleńce. Ten fragment
Gdyni zaliczany jest do dobrze zagospodarowanych.

Umiejscowiony jest przy al. Zwycięstwa 291 (Orłowo – Kolibki). W skład jego
wchodzą – zespół budynków i tzw. „Park Marysieńki”. Obecnie jest tu szkółka
jeździecka. Wśród drzew występujących na tym terenie dominują gatunki rodzimego
pochodzenia (klon zwyczajny, buk zwyczajny, dąb szypułkowy, lipa drobnolistna,
jesion wyniosły, klon, jawor) z niewielką domieszką drzew obcych (np.
kasztanowiec). We wschodniej części parku występuje także bardzo stary jesion
wyniosły, posiadający rozmiary drzewa pomnikowego (średnica 173 cm).

Położony jest u zbiegu Ulicy Świętojańskiej i Alei Piłsudskiego, naprzeciwko
gmachu Urzędu Miasta. Swoją nazwę zawdzięcza jednemu z siostrzanych miast –
brytyjskiemu Plymouth. W nawiązaniu do nazwy skweru w jego krajobraz
wkomponowane zostały żonkile sprowadzone z Anglii oraz charakterystyczna
brytyjska budka telefoniczna.

Jest to obszar zieleni położony między Teatrem Muzycznym a Skwerem Kościuszki,
nieopodal Hotelu Gdynia. Łączy on miasto z Bulwarem Nadmorskim i miejską plażą.

Gdynia jako miasto powstałe dopiero w okresie międzywojennym jest pozbawiona
stylów architektonicznych cechujących starsze miasta. Zbudowana w stylu
modernizmu była nazywana białym miastem. W czasie działań wojennych zabudowa nie
uległa poważniejszym zniszczeniom, dzięki czemu zachowało się historyczne
Śródmieście. W latach 70. i 80. XX w. zaczęły się pojawiać budynki z wielkiej
płyty. Na obszarze Gdyni znajduje się również kilka wieżowców, m.in. zespół Sea
Towers.

W okresie od stycznia do września 2007 zarejestrowano w Gdyni 6145 przestępstw,
o 859 przestępstw (tj. o 12,3%) mniej niż w 2006, co wskazuje na poprawę stanu
bezpieczeństwa w Gdyni. W dalszym ciągu utrzymuje się korzystna tendencja,
według której Gdynia jest najbezpieczniejszym z miast wchodzących w skład
Trójmiasta. Wskaźnik wykrywalności przestępstw był niższy od średniej
wojewódzkiej, wyniósł 50,3%. Najwyższy udział (85,7%) wśród stwierdzonych
przestępstw miały trudne do wykrycia przestępstwa kryminalne, których
wykrywalność wyniosła 50,8%. W okresie od stycznia do września 2007 stwierdzono
103 kradzieży samochodów osobowych, tj. mniej o 137 (o 57,1%) od dokonanych w
2006. Osobny problem stanowią wypadki drogowe z ofiarami w ludziach (48) w
rejonie gdyńskim – ich liczba była o 6 wyższa w porównaniu do I kwartału 2006. W
wypadkach poszkodowanych zostało 61 osób, w tym dwie zginęły na miejscu wypadku.

W mieście funkcjonują jednostki związane z Marynarką Wojenną i jednostkami
pomocniczymi oraz przynależące do Sił Powietrznych. Port wojenny Gdynia stanowi
jedną z baz morskich NATO. Stacjonujące w nim okręty biorą udział w
organizowanych corocznie manewrach głównie na obszarze Morza Bałtyckiego.

W Gdyni funkcjonują sekcje i kluby sportowe reprezentujące różne dyscypliny
sportu – od piłki nożnej, przez koszykówkę, na żeglarstwie skończywszy. Dla
mieszkańców oddano też do użytku kilka basenów. Jeden działa przy Akademii
Morskiej, 4 udostępniono na terenie placówek edukacyjnych a 3 pozostałe istnieją
samodzielnie.

Gdynia jest reprezentowana przez kilka klubów piłkarskich, do najstarszych
należą Arka Gdynia (Puchar Polski w 1979) oraz Bałtyk Gdynia. Inne istniejące
kluby to powstały w 2006 Klub Piłkarski Gdynia oraz NKS Błyskawica Gdynia
założony w 2008[potrzebny przypis]. Istnieje także klub rugby RC Arka Gdynia
(Puchar Europy Regionów w 2005). Z Gdynią związana jest drużyna koszykarska
Lotos Gdynia, która występuje w PLKK i od 1999 w Eurolidze kobiet. W latach
2000-2007 istniała też męska drużyna koszykówki Viking Gdynia. Z przyczyn
finansowych jej działalność została zamknięta 11 października. Od sezonu
2009/2010 Gdynię reprezentuje drużyna Asseco Prokom Gdynia, która przeniosła
swoją siedzibę z Sopotu. Piłka ręczna jest reprezentowana przez żeński zespół
piłkarek Vistal Gdynia, który w maju 2003 wywalczył awans do I ligi. Uczniowski
Klub Sportowy Morświn powstał w celu popularyzowania łucznictwa wśród dzieci,
młodzieży i dorosłych. Lekkoatletyką zajmuje się Klub Sportowy Zorza. Prowadzi
on szkolenia w konkurencjach biegowych od 400 m i finansuje go budżet gminy
Gdynia. Lekkoatletyka jest również domeną Klubu Lekkoatletycznego Gdynia. Jego
członkowie biorą udział w zawodach o zasięgu wojewódzkim, krajowym, jak i
międzynarodowym. Klub Sportowy Złoty Tur zrzesza w sobie zawodników trenujących
armwrestling. Amatorzy, jak i zawodowcy paralotniarstwa mogą zrzeszać się od
2002 w Glide Club Gdynia. Klub prowadzi działalność w Gdyni i w okolicach
(również na Kaszubach). Treningiem judo trudni się Uczniowski Klub Sportowy
Viking. Do innych klubów, które również zajmują się judo i których zawodnicy
biorą udział w zawodach należą Galeon Gdynia, Skra Gdynia, Opty Gdynia, Cisowa
Gdynia oraz Flota Gdynia. Ticada wprowadza w tajniki profesjonalnego nurkowania
i aktywnych form turystyki. Prócz szkoleniem nurków zajęła się dodatkowo
szkoleniem narciarskim, strzeleckim i spadochronowym oraz prowadzeniem sklepu ze
specjalistycznym sprzętem.

Do działalności sportowej należy GOSiR (Gdyński Ośrodek Sportu i Rekreacji).
Dysponuje on kilkoma obiektami do gry, w tym Stadionem Miejskim do gry w piłkę
nożną (z którego korzysta m.in. Arka i Bałtyk Gdynia) i stadionem rugby. Na
przyległej działce znajduje się będąca własnością Urzędu Miasta Gdyni Hala
Sportowo-Widowiskowa, z której korzystają m.in. Asseco Prokom, Lotos Gdynia i
Łączpol Gdynia.

Ulokowanie Gdyni nad morzem przyczyniło do pojawienia się klubów żeglarskich,
jak Jacht Klub Morski – Gryf i Yacht Klub Polska Gdynia. Oba kluby mają
przedwojenną tradycję – pierwszy istnieje od 1928 a drugi powstał w 1924. YKP
Gdynia funkcjonował pierwotnie w Warszawie i jego pierwszym komandorem był gen.
Mariusz Zaruski.

Przy Marynarce Wojennej, ale poza strukturą Wojska Polskiego działa Wojskowy
Klub Sportowy „Flota” Gdynia. Podzielony jest na sekcje – od podnoszenia
ciężarów po tenis ziemny.

W Gdyni istnieje również klub hokejowy – GKH Gdynia. Nieoficjalną datą powstania
klubu jest 23 grudnia 2001. Tego dnia otwarto pierwsze sztuczne lodowisko w
Gdyni. Nie miało ono pełnego wymiaru, pozwoliło jednak na pierwsze treningi
gdyńskiej drużyny. GKH Gdynia uczestniczy w trójmiejskiej amatorskiej lidze
hokejowej od samego początku, czyli od roku 2005. Największym sukcesem gdyńskiej
drużyny było wicemistrzostwo ligi w sezonie 2007/2008 kiedy to ulegli w wielkim
finale drużynie Golwell Gdańsk 2-4.

Towarzystwo Krzewienia Kultury Fizycznej „Nauta Gdynia” to klub piłkarski
założony w 1983, występujący w niższych ligach piłkarskich okręgu gdańskiego.
Klub powstał z inicjatywy braci Jerzego i Andrzeja Kwidzyńskich i opierał się na
bazie pracowników stoczniowego Zakładu Transportu Samochodowego. Blisko drużyny
przez cały okres istnienia klubu był jej prezes oraz kierownik Wiesław Grota.
Przez wiele lat o obliczu zespołu decydowali bracia: Stefan i Marian Rozengart
oraz Krzysztof i Sławomir Wiśniewscy. Sezon 2000/2001 zakończył się sukcesem w
postaci awansu Nauty do V ligi, który to awans był wkładem w obchody 75-lecia
Stoczni Remontowej „Nauta” SA. Sezon 2002/2003 klub zakończył na 5 miejscu w
rozgrywkach V ligi, co było jego największym sukcesem. W przerwie zimowej sezonu
2003/2004, na skutek braku finansowego zaplecza, zespół wycofał się z rozgrywek
i został rozwiązany. Drużyna Nauty swoje mecze rozgrywała na boisku Ogniska TKKF
Checz w Gdyni–Chyloni. Brak własnego boiska oraz zaplecza finansowego, w sposób
zasadniczy uniemożliwiało założenie drużyn młodzieżowych oraz utrudniało
funkcjonowanie drużyny. Przez drużynę Nauty przewinęło się wielu znanych na
Wybrzeżu[przez kogo?] zawodników i wychowanków Arki bądź Bałtyku Gdynia, m.in.
wieloletni trener zespołu Zbigniew Bieliński.



https://pl.wikipedia.org/wiki/Dna_moczanowa

Dna moczanowa, inaczej artretyzm, skaza moczanowa, podagra (dawniej pedogra),
gdy obejmuje duże palce u stóp- choroba charakteryzująca się zwykle
nawracającymi epizodami ostrego zapalenia stawów – zaczerwienionego, tkliwego,
gorącego obrzęku stawu. Najczęściej (w ok. 50% przypadków) obejmuje staw
śródstopno-paliczkowy mieszczący się u podstawy dużego palca stopy. Może również
występować jako guzki dnawe, kamienie nerkowe czy nefropatia moczanowa.
Przyczyną dny jest podwyższony poziom kwasu moczowego we krwi. Kwas ten
krystalizuje się, a jego kryształki odkładają się w stawach, ścięgnach, a także
otaczającej je tkance.

Rozpoznanie kliniczne potwierdza obecność charakterystycznych kryształków w
płynie stawowym. Leczenie poprzez podawanie niesteroidowych leków
przeciwzapalnych (NLPZ), sterydów czy kolchicyny łagodzi objawy. Po ustąpieniu
ostrych ataków poziom kwasu moczowego zwykle można obniżyć za sprawą modyfikacji
stylu życia, a u osób, u których występują częste ataki dny, długoterminowe
zapobieganie zapewnia stosowanie allopurinolu lub probenecydu.

W ostatnich dekadach nastąpił wzrost przypadków zapadania na dnę, która obecnie
dotyka ok. 1-2% populacji Zachodu na jakimś etapie życia. Uważa się, że za
przyczynę tego wzrostu odpowiada większa liczba czynników ryzyka w populacji,
takich jak zespół metaboliczny, większa przewidywana długość życia oraz zmiany w
sposobie odżywiania się. W przeszłości dnę nazywano „chorobą królów” lub
„chorobą ludzi bogatych”.

Dna może mieć różne objawy, zwykle jednak jej objawami są nawracające ataki
ostrego zapalenia stawów (zaczerwienienie, tkliwość, miejscowa gorączka i obrzęk
w obrębie stawu). Najczęściej chorobą dotknięty jest staw śródstopno-paliczkowy
u podstawy dużego palca – dzieje się tak w połowie przypadków. Często dotknięte
są również inne stawy, takie jak staw skokowy, kolanowy, stawy nadgarstka i
palców. Ból stawów zwykle trwa od dwóch do czterech godzin i pojawia się w nocy
na skutek występującego wtedy obniżenia ciepłoty ciała. Innymi objawami, które
sporadycznie towarzyszą bolesności stawów, są: zmęczenie oraz wysoka gorączka.

Długotrwałe podwyższenie poziomu kwasu moczowego (hiperurykemia) może wywoływać
inne objawy, takie jak odkładanie się twardych, niebolesnych kryształków kwasu
moczowego, czyli guzków dnawych. Duża liczba guzków prowadzić może z kolei do
przewlekłego artretyzmu z powodu nadżerek kostnych. Przy podwyższonym poziomie
kwasu moczowego dojść może również do wytrącenia się jego kryształków w nerkach,
przez co tworzą się kamienie nerkowe, a następnie pojawia się nefropatia
moczanowa.

Przyczyną dny jest zwiększone stężenie kwasu moczowego we krwi – hiperurykemia.
Pojawia się ona z różnych powodów, takich jak dieta, predyspozycje genetyczne
lub zmniejszone wydalanie moczanu, soli kwasu moczowego. Głównym powodem
hiperurykemii jest zmniejszone wydalanie moczanu przez nerki. Dna rozwija się u
ok. 10% ludzi cierpiących na hiperurykemię. Ryzyko zależy jednak od stopnia
zaawansowania hiperurykemii. Przy poziomie 415-530 μmol/l (7 i 8,9 mg/dl) wynosi
ono 0,5% rocznie, natomiast przy poziomie powyżej 535 μmol/l (9 mg/dL) wzrasta
do 4,5% rocznie.

Nieodpowiednia dieta odpowiada za ok. 12% przypadków dny, wykazując silny
związek z ilością spożywanego alkoholu, napojów słodzonych fruktozą, mięsa i
owoców morza. Innymi czynnikami wywołującymi dnę są urazy fizyczne i operacje
chirurgiczne. Wyniki ostatnich badań wykazały, że czynniki dietetyczne niegdyś
uważane za powiązane z dną, w rzeczywistości nie przyczyniają się do jej
rozwoju; należą do nich: spożywanie warzyw bogatych w purynę (np. fasola, groch,
soczewica i szpinak) oraz białko. Czynnikami zmniejszającymi przypuszczalnie
ryzyko dny jest spożywanie kawy, witaminy C oraz nabiału, a także aktywność
fizyczna. Uważa się, że częściowo wynika to z ich zdolności do obniżania
insulinooporności.

Występowanie dny jest częściowo uwarunkowane genetycznie. Czynniki genetyczne
odpowiadają za około 60% zmienności poziomu kwasu moczowego. Odkryto, że z
chorobą tą często powiązane są trzy geny: SLC2A9, SLC22A12 oraz ABCG2, a ich
zmienność może w przybliżeniu podwoić ryzyko. Utrata funkcji mutacji genów
SLC2A9 oraz SLC22A12 wywołuje hiperurykemię dziedziczną poprzez obniżenie
absorpcji moczanu i niekontrolowane jego wydzielanie. Dna wywołuje także
komplikacje w kilku rzadko występujących zaburzeniach genetycznych, takich jak
rodzinna młodzieńcza nefropatia hiperurycemiczna, rdzeniowa torbielowatość
nerek, nadaktywność syntetazy fosforybozylopirofosforanu oraz niedobór
fosforybozylotransferazy hipoksantynowo-guaninowej jak ma to miejsce w zespole
Lescha-Nyhana.

Dna często występuje w połączeniu z innymi problemami zdrowotnymi. Zespół
metaboliczny, będący połączeniem otyłości brzusznej, nadciśnienia,
insulinooporności oraz nieprawidłowego stężenia lipidów występuje w niemal 75%
przypadków dny. Do innych chorób, przy których dna wywołuje komplikacje, należą:
czerwienica, zatrucie ołowiem, niewydolność nerek, niedokrwistość hemolityczna,
łuszczyca oraz przeszczep narządów. Wskaźnik masy ciała BMI (ang. Body mass
index) równy lub przekraczający 35 trzykrotnie zwiększa ryzyko wystąpienia dny u
mężczyzn. Czynnikami ryzyka jest także przewlekła ekspozycja na ołów i
spożywanie alkoholu skażonego ołowiem, ponieważ ołów upośledza funkcjonowanie
nerek. Zespół Lescha-Nyhana często wiąże się z dną moczanową. Stwierdzono, że
bezdech senny jest związany ze zwiększonym ryzykiem wystąpienia napadu dny
moczanowej.

Uważa się, że diuretyki wpływają na ataki dny, jednak hydrochlorotiazyd w
niskich dawkach nie zdaje się podnosić ryzyka. Innymi lekami, co do których
przypuszcza się, że wpływają na nasilenie choroby, są: witamina B3 (niacyna)
oraz aspiryna (kwas acetylosalicylowy). Leki immunosupresyjne – cyklosporyna i
takrolimus – także wpływają na ryzyko wystąpienia dny, zwłaszcza takrolimus, gdy
przyjmowany jest w połączeniu z hydrochlorotiazydem.

Dna jest zaburzeniem metabolizmu puryny i występuje, gdy końcowy metabolit
puryny, kwas moczowy, krystalizuje się w postaci moczanu jednosodowego
wytrącając się w stawach, w ścięgnach i tkankach otaczających. Kryształki te
następnie wywołują miejscową reakcję o podłożu immunologicznym – stan zapalny, w
którym jedną z kluczowych białek jest interleukina 1β. Do częstego występowania
tej choroby przyczyniła się ewolucyjna utrata u ludzi i wyższych naczelnych
urykazy, która rozbija kwas moczowy.

Nie wiemy dokładnie, co powoduje wytrącanie się kwasu moczowego. Choć może się
krystalizować przy normalnym poziomie, to bardziej prawdopodobna jest jego
krystalizacja na poziomie podwyższonym. Do innych, uznawanych za ważne,
czynników wywołujące ostry napad dny należą niska temperatura, gwałtowne zmiany
w poziomie kwasu moczowego, kwasica, gromadzenie się płynu w stawach oraz białka
macierzy pozakomórkowej, takie jak proteoglikany, kolageny i siarczan
chondroityny. Nasilone wytrącanie się przy niskich temperaturach może częściowo
tłumaczyć, dlaczego najbardziej narażone są stawy stóp. Do gwałtownych zmian w
kwasie moczowym może dojść z różnych powodów, takich jak wstrząs, zabieg
chirurgiczny, chemioterapia, działanie diuretyków czy odstawienie lub
rozpoczęcie przyjmowania allopurinolu. Uważa się, że blokery kanałów wapniowych
i losartan w mniejszym stopniu podwyższają ryzyko wystąpienia dny niż inne leki
hipotensyjne.

Dnę można diagnozować i leczyć bez dalszego badania u osób cierpiących na
hiperurykemię i klasyczną podagrę, należy jednak przeprowadzać analizę mazi
stawowej w przypadku wątpliwości co do diagnozy. Zdjęcia rentgenowskie, choć
przydatne do rozpoznawania dny przewlekłej, mają niewielkie zastosowanie przy
ostrych atakach.

O zdiagnozowaniu dny decyduje stwierdzenie obecności kryształków moczanu
jednosodowego w mazi stawowej lub obecność guzków dnawych. Na obecność tych
kryształków powinny być przebadane wszystkie próbki mazi stawowej pobrane z
niezdiagnozowanych stawów. Próbki oglądane pod mikroskopem korzystającym ze
światła spolaryzowanego mają kształt przypominający igły oraz wykazują się silną
ujemnością dwójłomności. Badanie to jest trudne w przeprowadzeniu i zwykle
wymaga odpowiednio przeszkolonego obserwatora. Badanie płynu musi być
przeprowadzone jak najszybciej po jego pobraniu, gdyż na rozpuszczalność wpływa
zarówno temperatura jak i pH.

Hiperurykemia to klasyczna właściwość dny; niemniej jednak nie stwierdza się jej
w niemal połowie przypadków dny, a większość osób, u których występuje
podniesione stężenie kwasu moczowego, nigdy nie choruje na dnę. Z tego powodu
pomiar stężenia kwasu moczowego ma niewielkie zastosowanie w diagnozowaniu.
Hiperurykemia występuje, gdy stężenie moczanu w osoczu przekracza 420 μmol/l
(7,0 mg/dl) u mężczyzn i 360 μmol/l (6,0 mg/dl) u kobiet. Do innych często
przeprowadzanych badań należy badanie liczby białych krwinek, elektrolitów,
sprawdzenie czynności nerek (współczynnika przesączania kłębuszkowego) oraz
wskaźnika opadania erytrocytów (odczyn Biernackiego, OB); jednakże zarówno
badanie liczby białych krwinek, jak i opadu erytrocytów mogą dać podwyższony
wynik z powodu dny przy braku zakażenia. Udokumentowano przypadek, gdy liczba
krwinek białych wynosiła 40,0×109/l (40,000/mm3).

Najważniejszym objawem wykorzystywanym w diagnostyce różnicowej w dnie jest
septyczne zapalenie stawów. Należy brać je pod uwagę u pacjentów z objawami
infekcji lub tych, u których leczenie nie daje poprawy. Diagnozę można wspomóc
wykonaniem barwienia metodą Grama i hodowlą na próbce mazi stawowej. Inne
choroby, które dają podobne objawy, to dna rzekoma (chondrokalcynoza) oraz
reumatoidalne zapalenie stawów. Guzki dnawe, szczególnie gdy nie są
zlokalizowane w stawie, mogą być mylnie uznane za raka podstawnokomórkowego lub
inny nowotwór.

Obniżenie poziomu kwasu moczowego może nastąpić w wyniku zarówno wprowadzenia
zmian w stylu życia, jak i przyjmowania leków. W przypadku diety i stylu życia
skuteczne okazuje się ograniczenie spożywania takich produktów, jak mięso i
owoce morza, przyjmowanie odpowiedniej ilości witaminy C, ograniczenie alkoholu
i fruktozy oraz wystrzeganie się otyłości. Dieta niskokaloryczna stosowana przez
osoby otyłe zmniejsza poziom kwasu moczowego o 100 µmol/l (1,7 mg/dl).
Przyjmowanie 1500 mg witaminy C dziennie obniża ryzyko zachorowania na dnę o
45%. Ze zmniejszonym prawdopodobieństwem wystąpienia tej choroby wiąże się także
picie kawy – ale nie herbaty. Dna może występować wtórnie przy bezdechu sennym z
powodu wydzielania puryn przez pozbawione tlenu komórki. Leczenie bezdechu może
wówczas przyczynić się do zmniejszenia częstotliwości ataków.

Początkowym celem leczenia jest złagodzenie objawów ostrych ataków. Nawracającym
atakom można zapobiegać stosując różne leki na obniżenie poziomu kwasu moczowego
w surowicy. Ból można złagodzić przykładając woreczki z lodem na 20 do 30 minut
kilkakrotnie w ciągu dnia. Możliwości leczenia ostrych ataków obejmują
przyjmowanie niesteroidowych leków przeciwzapalnych (NLPZ), kolchicyny oraz
sterydów; natomiast do leków przyjmowanych zapobiegawczo należą allopurinol,
febuksostat i probenecyd. Obniżanie poziomu kwasu moczowego może doprowadzić do
wyleczenia choroby. Ważne jest również leczenie chorób współistniejących.

NLPZ (niesteroidowe leki przeciwzapalne) są zwykle pierwszymi lekami stosowanymi
w celu leczenia dny; żaden konkretny lek z tej grupy nie jest bardziej skuteczny
niż inne. Poprawa następuje po ok. 4 godzinach, a zalecany czas leczenia wynosi
od jednego tygodnia do dwóch. Nie zaleca się jednak stosowania tych leków przy
pewnych problemach zdrowotnych, takich jak krwawienie z przewodu pokarmowego,
niewydolność nerek bądź niewydolność serca. Chociaż najczęściej stosowanym NLPZ
była indometacyna, lepsze mogą okazać się zamienniki takie jak ibuprofen ze
względu na mniejsze skutki uboczne, jednak przy braku wysokiej skuteczności.
Osobom, u których istnieje ryzyko wystąpienia żołądkowych skutków ubocznych w
wyniku przyjmowania NLPZ, można podać inhibitor pompy protonowej.

Kolchicyna stanowi alternatywę dla osób nietolerujących NLPZ. Ograniczeniem dla
jej stosowania są skutki uboczne (głównie zaburzenia żołądkowo-jelitowe).
Zaburzenia te są zależne jednak od dawki, a ryzyko ich wystąpienia można
zmniejszyć stosując dawki niższe, choć wciąż skuteczne. Kolchicyna może wchodzić
w interakcje z innymi powszechnie stosowanymi lekami, m.in. atorwastatyną i
erytromycyną.

Glukokortykoid jest równie skuteczny jak NLPZ i może być stosowany w
przypadkach, gdy istnieją przeciwwskazania dla NLPZ. Daje także poprawę, gdy
jest wstrzykiwany dostawowo; należy jednak najpierw wykluczyć infekcyjne
zapalenie stawu, ponieważ sterydy je pogarszają.

Peglotykaza (Krystexxa) została w 2010 r. zatwierdzonym w USA lekiem stosowanym
przy dnie. Jest alternatywą dla tych 3% osób, u których występuje nietolerancja
innych leków. Peglotykaza jest podawany jako wlew dożylny co dwa tygodnie i
skutecznie obniża stężenie kwasu moczowego.

Istnieje wiele leków, które można stosować w celu zapobiegania kolejnym epizodom
dny. Są to m.in.: inhibitory oksydazy ksantynowej (w tym allopurinol i
febuksostat) oraz leki urykozuryczne (takie jak probenecyd czy sulfinpirazon).
Zwykle nie wprowadza się ich wcześniej niż tydzień do dwóch od chwili ustąpienia
ostrego ataku z powodu możliwości jego pogorszenia; często też przez pierwsze
trzy do sześciu miesięcy są stosowane w połączeniu z NLPZ albo kolchicyną. Są
zalecane dla osób, u których wystąpiły przynajmniej dwa ataki dny, chyba że
występują destrukcyjne zmiany w stawach, guzki bądź nefropatia moczanowa, gdyż
wcześniejsze stosowanie leków uważane jest za nieopłacalne. Należy zwiększyć
stosowanie środków obniżających stężenie moczanu do chwili, gdy spadnie ono
poniżej 300–360 µmol/l (5,0-6,0 mg/dl), po czym kontynuować je na czas
nieokreślony. Jeśli leki te są stosowane cały czas w chwili ataku, zaleca się
zaprzestanie podawania. Gdy nie można sprowadzić stężenia kwasu moczowego
poniżej 6,0 mg/dl i ataki nawracają, leczenie uważa się za nieskuteczne lub dany
przypadek dny jest oporny na leczenie. Probenecyd jest ogólnie mniej skuteczny
niż allopurinol.

Leki urykozuryczne są zwykle preferowane wtedy, gdy niedobór wydzielania kwasu
moczowego, stwierdzony na podstawie moczu pobieranego przez 24 godziny,
przyczynia się do stężenia kwasu na poziomie poniżej 800 mg. Nie są jednak
zalecane, gdy dany pacjent miał kamienie nerkowe. Jeżeli w ciągu 24 godzin
wydalane jest więcej niż 800 mg, co wskazuje na nadprodukcję, skuteczniejszy
okazuje się inhibitor oksydazy ksantynowej.

Inhibitory te (jak np. allopurinol czy febuksostat) blokują wytwarzanie kwasu
moczowego, a długoterminowa terapia z ich wykorzystaniem jest bezpieczna, dobrze
tolerowana i może być stosowana u osób z niewydolnością nerek lub u których
występują kamienie kwasu moczowego. Allopurinol w niewielu przypadkach stał się
przyczyną nadwrażliwości; w takim przypadku zaleca się zmianę na febuksostat.

Nieleczony ostry atak dny ustępuje zazwyczaj w przeciągu pięciu do siedmiu dni.
W 60% przypadków w przeciągu roku następuje jednak drugi atak. Osoby cierpiące
na dnę należą do grupy zwiększonego ryzyka wystąpienia nadciśnienia tętniczego,
cukrzycy, zespołu metabolicznego oraz chorób układu krążenia i chorób nerek,
znajdują się więc w grupie zwiększonego ryzyka zgonu. Może to być częściowo
spowodowane związkiem z insulinoopornością i otyłością, jednak zwiększone ryzyko
wydaje się w pewnym stopniu niezależne.

Nieleczone ostre ataki dny mogą prowadzić do dny przewlekłej, która powoduje
uszkodzenie powierzchni stawów, deformacje stawów i powstawanie bolesnych guzków
dnawych. Guzki te występują u 30% pacjentów nieleczonych przez okres pięciu lat,
często na obrąbku ucha, wyrostku łokciowym lub na ścięgnie Achillesa. Agresywne
leczenie może spowodować ich zanik. Do częstych komplikacji należy kamica
nerkowa, która dotyka od 10 do 40% osób i spowodowana jest niskim pH moczu, co
przyczynia się do wydzielania kwasu moczowego. Mogą wystąpić również inne formy
przewlekłej niewydolności nerek.

Dna dotyka ok. 1-2% zachodniej populacji na pewnym etapie życia i staje się
coraz bardziej powszechna. Od 1990 do 2010 r. liczba zachorowań praktycznie się
podwoiła. Istnieje przekonanie, że wzrost liczby przypadków spowodowany jest
wydłużeniem średniej długości życia, zmianą diety i częstszym występowaniem
schorzeń skojarzonych z dną, takich jak zespół metaboliczny i nadciśnienie
tętnicze. Stwierdzono, że na występowanie dny wpływa szereg czynników, w tym
wiek, pochodzenie etniczne i pora roku. Odsetek dotkniętych chorobą mężczyzn
powyżej 30 roku życia i kobiet powyżej 50 roku życia wynosi 2%.

W Stanach Zjednoczonych prawdopodobieństwo wystąpienia dny u Afroamerykanów płci
męskiej jest dwa razy większe niż u Amerykanów pochodzenia europejskiego.
Odnotowano również wiele przypadków choroby wśród mieszkańców Wysp Australii i
Oceanii i Maorysów z Nowej Zelandii, choć choroba jest rzadka u Aborygenów
australijskich pomimo wysokiego średniego stężenia kwasu moczowego w surowicy
krwi w tej grupie. Dna stała się powszechna w Chinach, na Polinezji i na
obszarach miejskich Afryki Subsaharyjskiej. Niektóre badania wykazały, że ataki
dny częściej mają miejsce wiosną. Przypisuje się to sezonowej zmianie diety,
spożyciu alkoholu, aktywności fizycznej i temperaturze.

Dna moczanowa znana jest od starożytności. W przeszłości nazywano ją „królową
chorób i chorobą królów” lub „chorobą bogaczy”. Pierwsza wzmianka o tej chorobie
pochodzi z Egiptu z 2600 r. p.n.e. i zawiera opis artretyzmu palucha stopy.
Grecki lekarz Hipokrates napisał o chorobie ok. 400 r. p.n.e. w swoich
Aforyzmach, zauważając, że choroba nie dotyka eunuchów i kobiet w okresie
przedmenopauzalnym. Aulus Cornelius Celsus (30 r. n.e.) opisał związek z
alkoholem i z problemami z nerkami oraz późniejszy początek choroby u kobiet:

W 1683 r. angielski lekarz Thomas Sydenham opisał nasilenie dny we wczesnych
godzinach porannych i stwierdził występowanie choroby przeważnie u starszych
mężczyzn:

Holenderski naukowiec Antoni van Leeuwenhoek w 1679 r. opisał po raz pierwszy
wygląd kryształów kwasu moczowego pod mikroskopem. W 1848 r. angielski lekarz
Alfred Baring Garrod zdał sobie sprawę, że nadmiar kwasu moczowego we krwi jest
przyczyną dny moczanowej.

U większości innych gatunków dna występuje rzadko ze względu na ich zdolność
produkowania enzymu oksydazy moczanowej, który rozkłada kwas moczowy. Ludzie i
inne człowiekowate nie posiadają tej zdolności, dlatego też często zapadają na
dnę moczanową. Uważa się jednak, że na dnę cierpiał okaz gatunku Tyrannosaurus
rex znany jako "dinozaur Sue".

Obecnie prowadzone są badania nad wieloma nowymi lekami na dnę moczanową, w tym
anakinrą, canakinumabem i rilonaceptem. Dostępny jest również rekombinowany
enzym oksydazy moczanowej (rasburykaza); możliwości jego stosowania są jednak
ograniczone, ponieważ wywołuje reakcję autoimmunologiczną. Trwają też prace nad
wersjami w mniejszym stopniu opartymi na antygenach.



https://pl.wikipedia.org/wiki/Michel_Platini

Michel François Platini (ur. 21 czerwca 1955 w Jœuf) – francuski piłkarz, trener
i działacz sportowy pochodzenia włoskiego.

Uważany jest za jednego z najlepszych i najbardziej wszechstronnych piłkarzy w
historii. Był zawodnikiem m.in. AS Nancy, AS Saint-Étienne oraz przez pięć lat
Juventusu, z którym w tym czasie zdobył dwa mistrzostwa Włoch, Puchar Włoch,
Puchar Mistrzów, Puchar Zdobywców Pucharów i Puchar Interkontynentalny oraz
indywidualnie trzykrotnie Złotą Piłkę dla najlepszego piłkarza Europy. Z
reprezentacją Francji, w której barwach rozegrał 72 mecze, brał udział w trzech
turniejach o mistrzostwo świata oraz (w 1984) triumfował w mistrzostwach Europy
(został także królem strzelców tej imprezy). W latach 1988-1992 był
selekcjonerem drużyny narodowej. Od połowy lat 90. zasiada we władzach UEFA. Od
26 stycznia 2007 jest prezydentem tej organizacji. 21 grudnia 2015 zawieszony
przez FIFA na 8 lat.

Piłkarską karierę zaczynał w lokalnych klubach Quiestede i Jœuf. Przełomem w
jego karierze było przejście w wieku osiemnastu lat do AS Nancy, z którym w 1978
zdobył swoje pierwsze cenne trofeum – Puchar kraju. Rok później grał już w AS
Saint-Étienne, który na początku lat 80., także dzięki Platiniemu, odnosił swoje
największe sukcesy. To z Saint-Étienne Michel wywalczył w 1981 swój jedyny tytuł
mistrza Francji.

Po udanym Mundialu 1982 (Francja przegrała w meczu o trzecie miejsce z Polską) o
Platiniego upomniał się Juventus, przeżywający wówczas pod wodzą Giovanniego
Trapattoniego okres piłkarskiego rozkwitu. Przez kolejnych pięć lat (w tym trzy
wraz z Polakiem Zbigniewem Bońkiem) stanowił o ofensywnym obliczu drużyny, z
którą zdobył wszystkie najważniejsze europejskie trofea. W połowie lat 80. był
liderem reprezentacji Francji, która w 1984 wywalczyła swój pierwszy tytuł
mistrza Europy.

W reprezentacji Francji rozegrał 72 mecze (49 jako kapitan) i strzelił 41 goli,
zdobył mistrzostwo Europy w 1984 oraz startował w Mistrzostwach Świata 1978
(faza grupowa), 1982 (IV miejsce) i 1986 (III miejsce).

Za wybitne osiągnięcia sportowe w 1985 został odznaczony przez prezydenta
Francji Legią Honorową V klasy, a w 1988 IV klasą tego orderu.

Pod koniec 1988 przejął od Henriego Michela stery reprezentacji. Kariera
selekcjonera, trwająca cztery lata, przyniosła Platiniemu wiele rozczarowań, z
których największe – niezakwalifikowanie się na Mundial 1990 i słaby występ na
Euro 1992 – na dobre zniechęciło go do pracy szkoleniowej.

Od połowy lat 90. jest prominentnym działaczem UEFA. W latach 1993-1998 był
szefem komitetu organizacyjnego mistrzostw świata. W 2005 ogłosił, że w
następnym wyborach będzie ubiegał się o funkcję szefa tej organizacji. 26
stycznia 2007 na XXXI zjeździe UEFA został wybrany na prezydenta. Zastąpił
Szweda Lennarta Johanssona. 21 grudnia 2015 został zawieszony przez FIFA na 8
lat za przyjęcie znaczących środków finansowych od innego działacza FIFA Seppa
Blattera.



https://pl.wikipedia.org/wiki/Teneryfa

Teneryfa (hiszp. Tenerife) – należąca do Hiszpanii wyspa na Oceanie Atlantyckim,
u północno-zachodnich wybrzeży Afryki, zaliczana do Makaronezji. Jest największą
i najludniejszą wyspą w archipelagu Wysp Kanaryjskich i najludniejszą wyspą
hiszpańską. Teneryfa, choć geograficznie leży w północnej Afryce, jest
integralną częścią Hiszpanii i Unii Europejskiej. Obowiązującą na wyspie walutą
jest euro, a językiem urzędowym język hiszpański. Z mieszkańcami można się też
porozumiewać w językach angielskim i niemieckim, w tych językach są też niektóre
tablice informacyjne.

Santa Cruz de Tenerife jest największym miastem na wyspie i zarazem jej stolicą
oraz prowincji Santa Cruz de Tenerife. Jest też, wspólnie z Las Palmas de Gran
Canaria, stolicą autonomii Wysp Kanaryjskich.

Teneryfa oraz sąsiednia wyspa Gran Canaria jest często nazywana kontynentem w
miniaturze ze względu na kilka typów krajobrazu i kilka stref klimatycznych na
nich występujących. Na Teneryfie znajdują się dwa obiekty wpisane na Listę
Światowego Dziedzictwa Kulturowego i Przyrodniczego UNESCO: wulkan Teide, który
jest parkiem narodowym, oraz zabytkowe miasto La Laguna.

Ponadto administracyjnie Teneryfa obejmuje również około 200 małych wysp
będącymi nieużytkami. Najczęściej są to duże skały wystające z wody. Łączna ich
powierzchnia wynosi 213 835 m². Zalicza się do nich m.in. Roques de Anaga czy
Roque de Garachico.

Teneryfa jest wyspą pochodzenia wulkanicznego, której powstanie odbywało się w
kilku etapach. Pierwszy szacuje się na około 30 mln lat temu w oligocenie, kiedy
to z dna Atlantyku rozpoczęła wydobywać się lawa tworząc wzniesienia, na których
powstały Wyspy Kanaryjskie. Kolejny okres rozpoczął się ok. 7 mln lat temu w
miocenie. Ponad powierzchnię wody wystawały wówczas masywy Adeje, Anaga i Teno.
Na kolejnych etapach rozwoju wyspy głównym elementem kształtującym teren była
erozja oraz budowanie się centralnej części Teneryfy poprzez liczne erupcje. W
ten sposób powstał najwyższy szczyt całej Hiszpanii Pico del Teide (3718 m
n.p.m.).

Teneryfa znajduje się pomiędzy 28° i 29° N i 16° i 17° W. Znajduje się na północ
od Zwrotnika Raka, zajmując centralne miejsce między innymi wyspami archipelagu:
Gran Canaria na wschodzie oraz La Gomera i La Palma na zachodzie. Wyspa znajduje
się około 300 km od kontynentu afrykańskiego (państw: Maroka i Sahary
Zachodniej) oraz około 1000 km od Półwyspu Iberyjskiego (państw: Hiszpanii i
Portugalii kontynentalnej).

Na kształtowanie się klimatu mają istotny wpływ dwa prądy morskie: Golfstrom
(cieplejszy) i Kanaryjski (chłodniejszy). Powoduje to wahania temperatury oceanu
od 18 do 20 °C. Mimo niewielkiej powierzchni wyspa ma zróżnicowany klimat.
Spowodowane jest to przedzieleniem jej przez wysokie pasmo górskie.
Północno-wschodnia część wyspy ma klimat wilgotny, z częstymi mgłami i opadami.
Temperatury wahają się w granicach 6 °C pomiędzy najzimniejszym i najcieplejszym
miesiącem i oscylują wokół 20 °C. Część południowo-zachodnia ma klimat suchy.
Wahania temperatury są mniejsze, a średnioroczna temperatura waha się wokół
25 °C. Informacje te dotyczą wybrzeża wyspy. Wraz ze wzrostem wysokości średnie
temperatury spadają, a ilość opadów wzrasta. Pomimo niewielkiej odległości
pomiędzy położonymi w górach miejscowościami a wybrzeżem występują duże różnice
temperatur (nawet ponad 10 °C) oraz w opadach. W okresie zimowym krater Pico del
Teide często pokryty jest śniegiem. Warunki klimatyczne mają wpływ na szatę
roślinną. Północno-wschodnia część wyspy jest zielona i ma dobre warunki dla
rolnictwa, część południowo-zachodnia jest uboga w szatę roślinną. W wyższych
partiach wyspy rośnie sosna kanaryjska o długich, miękkich igłach, posiadająca
zdolność absorbowania wody z mgły. Na stokach wulkanu Pico del Teide utworzono
park narodowy Parque Nacional de las Cañadas del Teide.

Teide – masyw wulkaniczny o wysokości 3718 m n.p.m. i wysokości od dna morza
7500 metrów. Jest najwyższym szczytem w Hiszpanii, najwyższym punktem Oceanu
Atlantyckiego oraz 13 najwyższym szczytem Unii Europejskiej (jest najwyższym
szczytem nie leżącym w Alpach). Ostatnia erupcja wulkanu (Chinyero) miała
miejsce w 1909 roku.

Stożek wulkanu wraz z kraterem o średnicy do 15 km i obwodzie około 40 km i
otaczającą go równiną stanowi od 1954 Park Narodowy Teide (hiszp. Parque
Nacional del Teide). Park zajmuje 18 900 ha powierzchni. Czyni go piątym co do
wielkości parkiem narodowym w Hiszpanii. Występują tu endemiczne gatunki roślin
i zwierząt.

Na wysokości około 2000 m n.p.m. rozłożone są równiny Cañadas. Teren ten
ukształtowany jest przez działalność wulkanu – pokrywają go bazaltowe, pumeksowe
i obsydianowe formacje skalne, a przez całą długość zbocza wulkanicznego stożka
ciągną się zastygłe strumienie lawy.

Na wysokości 2356 m n.p.m. ma swój początek kolej linowa Teleférico del Teide ze
stacją końcową na wysokości 3555 m n.p.m. Na wysokości 2400 m n.p.m. znajduje
się obserwatorium astrofizyczne Teide. Na terenie parku znajduje się też
schronisko oraz hotel. Na tym obszarze znajdują się także inne szczyty, m.in.
Pico Viejo (Montaña Chahorra) o wysokości 3134 m n.p.m., Montaña Blanca o
wysokości 2750 m n.p.m., Alto de Guajara o wysokości 2718 m n.p.m., Roque de la
Grieta o wysokości 2576 m n.p.m. czy Chinyero o wysokości 1561 m n.p.m.

Aktualnie Teide jest uważany za najbardziej emblematyczny pomnik przyrody
Archipelagu Kanaryjskiego. Stanowi również dużą atrakcję turystyczną, która
każdego roku przyciąga miliony osób z różnych miejsc świata – w rzeczywistości,
Parque Nacional del Teide jest najczęściej odwiedzanym hiszpańskim parkiem
narodowym, z 3.142.148 odwiedzających w roku 2007. Ponadto, jest zarazem
najczęściej odwiedzanym parkiem narodowym Europy i drugim najczęściej
odwiedzanym na świecie

Masyw Teno (hiszp. Macizo de Teno) położony jest w północno-zachodniej części
wyspy między gminami Santiago del Teide, Los Silos, El Tanque i Buenavista del
Norte. Najwyższym szczytem jest Montaña de Gala mający 1342 m n.p.m. Podobnie
jak w przypadku masywu Anaga, jest to obszar głębokich wąwozów i skał, które
powstały w znacznym stopniu pod wpływem erozji. Powstał od 5 do 7 milionów lat
temu. Charakterystyczną częścią masywu są klify Los Gigantes, z pionowymi
ścianami, które mogą osiągnąć w niektórych miejscach do 500 metrów wysokości. W
górskich wioskach: Masca, Teno Alto, Carrizales, El Palmar, Las Portelas nadal
praktykowane są stare tradycje rolnicze z Wysp Kanaryjskich. Istnieje tutaj park
wiejski Teno o powierzchni 8063 hektarów. Masyw ten charakteryzuje się dużą
różnorodnością flory i fauny. Jest to również ważny obszar zasobów morskich i
jedno z najlepszych miejsc do nurkowania w archipelagu. Są tu też archeologiczne
pozostałości osadnictwa Guanczów wskazujące, że obszar Wysp Kanaryjskich był
zamieszkany od czasów antycznych. Pierwsze osadnictwo miało miejsce około 3000
lat p.n.e.

Masyw Anaga (hiszp. Macizo de Anaga) znajduje się w północno-wschodniej części
wyspy. Ma nieregularny i poszarpany profil topograficzny. Najwyższym szczytem
jest Cruz de Taborno o wysokości 1024 m n.p.m. Na wybrzeżu Anaga zdominowany
jest przez skały, w tym regionie znajduje się mała ilość plaż. U podnóża masywu
leży stolica – Santa Cruz de Tenerife oraz sąsiadująca z nim La Laguna. Historia
powstania masywu sięga od 7 do 9 milionów lat, jest jedną z najstarszych części
wyspy.

Masyw Adeje (hiszp. Macizo de Adeje) znajduje się w południowej części wyspy.
Najwyższym szczytem jest Roque del Conde o wysokości 1001 m n.p.m. Z powodu
intensywnej erozji i procesów geologicznych, które następowały przez tysiące lat
masyw Adeje stracił swój pierwotny wygląd i rozmiary.

Teneryfa składa się z gleby wulkanicznej, o porowatej i przepuszczalnej
powierzchni, dzięki czemu jest w stanie maksymalnie wchłaniać wodę. Woda łatwo
wnika do podłoża zarówno po opadach deszczu, po topnieniu czapy lodowej na
najwyższych szczytach, jak i po absorpcji wody z mgły w leśnych partiach wyspy
(sosna kanaryjska).

Ze względu na różnorodność i nietypowość opadów oraz warunki geologiczne na
wyspie, nie stosuje się zwykłych popularnych metod magazynowania i wydobywania
wody, takie jak budowa zapór czy zbiorników wodnych. Większość wody (ok. 90%)
pochodzi ze studzienek oraz galerii perforowanych (hiszp. galería filtrante)
służących do pozyskiwania hydrologicznych zasobów z ziemi.

Teneryfa pomimo niewielkiej powierzchni ma zróżnicowana faunę i florę. Wynika to
z panujących tu różnych mikroklimatów. Flora na wyspie liczy około 1400
gatunków, w tym 200 gatunków endemicznych Wysp Kanaryjskich, z czego 140
występuje tylko i wyłącznie na Teneryfie. Fauna obejmuje około 400 gatunków ryb,
56 gatunków ptaków, 5 gatunków gadów, 2 gatunki płazów, 13 gatunków ssaków
lądowych i kilka tysięcy gatunków bezkręgowców.

W wodach przybrzeżnych żyje około 400 gatunków ryb oraz kilka gatunków żółwi
morskich, wielorybów i delfinów. W parku naturalnym dziko żyją sprowadzone z
innych krajów zwierzęta, m.in. papugi czy goryle.

Prawie połowa wyspy (48,6%) jest objęta ochroną zarządzaną przez Red Canaria de
Espacios Naturales Protegidos. Spośród 146 chronionych obszarów Wysp
Kanaryjskich 43 znajdują się na Teneryfie. Znajduje się tu osiem typów obszarów
chronionych. Oprócz parku narodowego Teide, znajduje się park naturalny Parque
Natural de la Corona Forestal, dwa parki wiejskie: (Parque rural de Anaga i
Parque rural de Teno), cztery rezerwaty (El Pijaral, Ijuana, Roques de Anaga, La
Resbala), sześć specjalnych rezerwatów (m.in. Malpaís de Güímar, Barranco del
Infierno, Chinyero), czternaście pomników przyrody, dziewięć obszarów
chronionego krajobrazu i sześć miejsc naukowego zainteresowania.

Na wyspie największe zanieczyszczenia emituje rafineria, dwie elektrociepłownie
oraz ruch drogowy. Wyspy Kanaryjskie mają niski poziom zanieczyszczenia
powietrza z powodu niewielkiego uprzemysłowienia oraz dzięki wiejącym pasatom.
Według danych hiszpańskiego Ministerstwa Zdrowia i Przemysłu, Teneryfa jest
jednym z najczystszych miejsc w kraju. Na Teneryfie (jak i na La Palma)
zanieczyszczenia są stale monitorowane, aby nie przeszkadzać pracy obserwatoriów
astrofizycznych położonych na szczytach.

Plaże wyspy zostały sklasyfikowane przez Ministerstwo Zdrowia i Konsumpcji jako
wody nadające się do kąpieli.

Legenda głosi, że Teneryfa jest pozostałością zaginionej Atlantydy.
Niepotwierdzone hipotezy datują pierwsze osadnictwo na XII wiek p.n.e. Badania
archeologiczne i analizy wykonane metodą datowania radiowęglowego wskazują, że
ludzie pojawili się na Teneryfie około 200 roku p.n.e. Do 1402 roku, czyli do
przybycia na wyspy Hiszpanów, była ona zamieszkana przez Guanczów (nazwa nadana
przez Hiszpanów). Według przekazów mieli oni jasną cerę i włosy oraz niebieskie
oczy. W świetle ostatnich badań byli ludem pochodzenia berberyjskiego, a
poprzednie hipotezy o pochodzeniu celtyckim lub że byli potomkami wikingów, nie
zostały potwierdzone. Guanczowie podzielili wyspę na 10 okręgów
administracyjnych – królestw. 12 grudnia 1495 w bitwie pod Acentejo Guanczowie
zostali pokonani przez hiszpańskich konkwistadorów i ulegli eksterminacji lub
zostali wywiezieni do Europy jako niewolnicy. Resztki rdzennej ludności szybko
się zasymilowały i przeszły na katolicyzm, a ich język poszedł w zapomnienie.
Hiszpanie założyli miasto La Laguna, które było pierwszą stolicą wyspy (do roku
1723). Lokalizacja w głębi wyspy podyktowana była względami bezpieczeństwa, gdyż
wybrzeża nękane były przez angielskich piratów. Duża ilość opadów na tym
obszarze zapewniała zaopatrzenie w słodką wodę.

25 lipca 1797 Teneryfa została zaatakowana przez flotę brytyjską. Celem ataku
było Santa Cruz de Tenerife, siedziba władz hiszpańskich. Atakiem dowodził
Horatio Nelson, który w walce stracił prawe ramię.

Początkowo wyspa wraz z całym archipelagiem przeżywała okres prosperity;
znajdowały się na niej porty tranzytowe dla żeglugi do obu Ameryk. Stopniowo
jednak wyspa traciła na znaczeniu, a podstawowe produkty: cukier trzcinowy oraz
karmin zostały wyparte z rynku przez tańszą konkurencję. W 1821 wyspa została
włączona do Hiszpanii jako prowincja ze stolicą w Santa Cruz de Tenerife. W 1936
Teneryfa została opanowana przez wojska generała Franco. Pod jego rządami wyspa
popadła w kłopoty gospodarcze. W latach 50. sytuacja była tak dramatyczna, że
wielu mieszkańców emigrowało do Wenezueli. Na początku lat 60. wyspa została
przekształcona w strefę turystyczną, początkowo dla turystów brytyjskich. W tym
okresie na Teneryfę i sąsiednią Gran Canarię pływał z Polski MS Batory z tzw.
wycieczkami orbisowskimi.

Obszar znany jako Costa Adeje (Las Americas, Los Cristianos) ma największy
potencjał turystyczny (hotele, centra handlowe, pola golfowe, restauracje, parki
wodne i zwierzęce, obiekty kulturalne oraz piaszczyste plaże).

Znane jest także miasto Candelaria; jest to miejsce popularnych pielgrzymek do
Sanktuarium Matki Boskiej z Candelaria, patronki Wysp Kanaryjskich.

Udział rolnictwa w PKB Teneryfy wynosi mniej niż 10%, choć jego udział jest
niezbędny dla wyspy, gdyż utrzymuje zarówno obszary wiejskie, jak i wartości
kulturowe. W północnej części wyspy uprawiane są m.in. pomidory i banany, w
środkowej części (z częstymi opadami deszczu) ziemniaki, zboża i tytoń, w
południowej – m.in. cebula.

Większość bananów na Wyspach Kanaryjskich pochodzi z Teneryfy. Roczna produkcja
wynosi około 150 000 ton. Plantacje bananów obejmują 4200 hektarów. Nieco ponad
90% uprawy przeznaczonych jest na rynek międzynarodowy.

Handel stanowi prawie 20% PKB, z czego większość wytwarzane jest w stolicy Santa
Cruz. Przemysł generuje 10% PKB. Do największych zakładów należy rafineria,
która dostarczająca produkty ropopochodne dla archipelagu Wysp Kanaryjskich oraz
Hiszpanii, Afryki i Ameryki. Teneryfa i Gran Canaria gromadzi ponad 80% obiektów
przemysłowych i 90% pracowników zatrudnionych w tym sektorze gospodarki Wysp
Kanaryjskich.

Większość energii elektrycznej pochodzi z dwóch elektrowni cieplnych
zużywających olej napędowy. Jedna znajduje się w gminie Granadilla de Abona,
druga w gminie Candelaria. Produkcja energii z wody jest znikoma. Rozwija się
produkcja energii elektrycznej z elektrowni wiatrowych, lecz nadal jest to
znacznie poniżej możliwości wyspy.

Wyspa Teneryfa jest najgęściej zaludnioną wyspą archipelagu, 1 stycznia 2008
mieszkało tu 886033 mieszkańców, z czego około 25% (221 956 osób) mieszkało w
stolicy Santa Cruz de Tenerife i około 50% (424 200 osób) w jej obszarze
miejskim, natomiast 581 947 w obszarze metropolitalnym (13 największy obszar
metropolitalny w Hiszpanii).

Drugim co do wielkości miastem jest La Laguna – 148 375, miasto graniczące z
Santa Cruz. Inne większe miasta to Arona (75 903), Adeje (41 002), La Orotava
(40 945), Granadilla de Abona (38 866), Los Realejos (37 385) i Puerto de la
Cruz (31 804).

Teneryfa w ostatnich latach notowała znaczny wzrost liczby ludności – znacznie
powyżej średniej państwa. W roku 1990 mieszkało tu 663 306 osób natomiast w 2000
roku 709 365 – wzrost liczby ludności – 46 059 osób. W latach 2000-2007 również
zanotowano dużą stopę wzrostu ludności – 155 705 osób w 2000 roku, aby zamknąć
się liczbą 865070 mieszkańców w 2007. Łącznie od 1990 roku do 2008 liczba
mieszkańców wyspy wzrosła o 222 727 osób.

Do najważniejszych dróg na Teneryfie zalicza się dwie autostrady biegnące
obrzeżami wyspy: TF-5 (Autopista del Norte) o długości około 40 km łącząca Santa
Cruz z gminą Los Realejos znajdującą się w zachodniej części wyspy oraz TF-1
(Autopista del Sur) o długości około 81 km łącząca Santa Cruz z południem wyspy.
Te dwie drogi są połączone autostradą TF-2 (Autovía de Interconexión Norte-Sur).

Oprócz autostrad istnieje tu sieć gminnych dróg. W górach spotykane są
serpentyny. Zarządzaniem dróg zajmuje się Cabildo de Tenerife. Pod jego opieką
znajduje się obecnie 128 dróg.

Samoloty są głównym środkiem transportu umożliwiającym dostanie się na Wyspy
Kanaryjskie, w tym na Teneryfę. Istnieją tu dwa międzynarodowe lotniska:
powstały w 1929 roku port lotniczy Teneryfa-Północ (hiszp. Aeropuerto de
Tenerife Norte), który w 2007 roku obsłużył 4 125 034 pasażerów, oraz powstały w
1978 roku port lotniczy Teneryfa-Południe (hiszp. Aeropuerto de Tenerife Sur),
który w 2007 roku obsłużył 8 639 341 pasażerów (łącznie od powstania lotniska
obsłużył 173 912 207 pasażerów). Port Teneryfa-Północ leży w obszarze
metropolitalnym Santa Cruz niedaleko autostrady TF-5, natomiast
Teneryfa-Południe około 60 kilometrów na południe od stolicy, na samym południu
wyspy niedaleko autostrady TF-1.

Na Teneryfie znajdują się dwa porty morskie: międzynarodowy Port Santa Cruz
(hiszp. Puerto de Santa Cruz) oraz mniejszy Port Los Cristianos (hiszp. Puerto
de Los Cristianos). Port Santa Cruz jest drugim co do wielkości portem Wysp
Kanaryjskich, po porcie Las Palmas.

Istnieją plany budowy trzeciego portu w południowej części wyspy, w gminie
Granadilla de Abona.

Teneryfa posiada rozbudowaną sieć klimatyzowanych autobusów, które na Wyspach
Kanaryjskich nazywane są guaguas. System obejmuje zarówno autobusy miejskie, jak
i międzymiastowe, łącząc większość populacji wyspy. Największy przystanek
znajduje się w centrum przesiadkowym Intercambiador de Transportes de Santa Cruz
de Tenerife. Autobusy są zarządzane przez TITSA (Transportes interurbanos de
Tenerife).

Tramwaje na Teneryfie kursują na obszarze miasta Santa Cruz de Tenerife i
sąsiadującego z nim La Laguna. Infrastruktura obejmuje 21 przystanków i ma
zasięg 12,5 km. Dziennie obsługuje 46000 mieszkańców. Podróż na całej linii nr 1
trwa 37 minut. Każdy z 20 tramwajów Alstom Citadis ma pojemność 200 pasażerów, w
tym 60 miejsc siedzących, i potrafi osiągnąć maksymalną prędkość 70 km/h.

Na trasie tramwaju znajdują się szpitale, uczelnie, jak i obiekty kulturalne.
Tramwaje zarządzane są przez spółkę akcyjną Metropolitano de Tenerife (MTSA).
Prąd dostarczany do infrastruktury pochodzi z elektrowni wiatrowych. Planowane
jest utworzenie dodatkowych 4 przystanków linii nr 1 oraz uruchomienie linii nr
2.

Na Teneryfie nie ma linii kolejowej. Firma będąca właścicielem tramwajów w
latach 2007-2008 rozpoczęła prace nad budową linii kolejowej, która połączy
Santa Cruz z południową częścią wyspy. Rada Teneryfy zatwierdziła budowę. Łączna
trasa ma wynosić około 80 km a czas podróży całą trasą do 35 minut, natomiast z
zatrzymaniem się na każdej stacji – 45 minut.

W Federacji Piłkarskiej Teneryfy (Tinerfeña Federación de Fútbol) jest
zarejestrowanych 305 zespołów piłkarskich rywalizujących w różnych ligach i
boiskach rozproszonych po całej wyspie. Głównym klubem piłkarskim wyspy jest CD
Tenerife, grający obecnie w Segunda División. Stadionem klubowym jest Estadio
Heliodoro Rodríguez López (Estadio de Tenerife) mający około 24 000 miejsc dla
widzów.

Głównym klubem siatkarskim Teneryfy jest Spar Teneryfa Marichal (Club Voleibol
Tenerife), wielokrotny Mistrz Hiszpanii, zdobywca Superpucharu Ligi, Pucharu
Królowej oraz medali w europejskich rozgrywkach. Występuje w ekstralidze
hiszpańskiej i gra w hali Pabellón Insular Santiago Martín o pojemności 5100.
Innymi ważniejszymi klubami są kobiece kluby: Club Voleibol Aguere i La Caja de
Canarias występujące w rozgrywkach ekstraligi oraz męski Arona Playa de las
Americas również grający w ekstralidze. Siatkówka cieszy się na Teneryfie coraz
większym zaiteresowaniem.

Na wyspie popularny jest surfing i windsurfing, jak i rzadziej uprawiany
kitesurfing. Znajduje się tu dziesięć szkół, w tym jedna, która jest własnością
miasta, oraz kilka kursów do szybkiej nauki tych sportów. Głównymi
miejscowościami, gdzie uprawia się te sporty, są: Médano, Playa de Las Americas,
wybrzeża Santa Cruz de Tenerife, wybrzeża Guimarás i Orotava Valley i Playa del
Socorro w Los Realejos. Niektóre te miejsca były gospodarzami Pucharu Świata
(Grand Slam) w tych dyscyplinach.

Podobnie jak w przypadku surfingu i windsurfingu, wzdłuż wybrzeża można znaleźć
szkoły pływania i nurkowania. Pływanie oraz piłka wodna są uprawiane zarówno w
wodach przybrzeżnych, jak i sztucznych basenach. Na Teneryfie istnieje
szesnaście klubów pływackich. Na wyspie znajduje się ponad trzydzieści punktów
nurkowania, gdzie można odkrywać morską florę i faunę, jak również zatopione
statki. Wśród najlepszych miejsc do nurkowania są m.in. Las Galletas, Playa
Paraiso i Punta de la Rasca, Garachico, Puerto de la Cruz, Punta de Teno.

Na Teneryfie są uprawiane dyscypliny sztuk walki wywodzące się z Wysp
Kanaryjskich. Palo canario jest sztuką walki kijem. Praktykowana jeszcze przez
potomków rdzennych mieszkańców wysp – Guanczów. W związku z rozwojem turystyki
walki stały się ważnym elementem folkloru wysp. Lucha canaria to odmiana
wrestlingu. Na Teneryfie istnieją 24 szkółki tego sportu.

Na wyspie jest dobra infrastruktura do gry w golfa. Znajdują się tu również
szkółki do nauki tego sportu. Golf generuje znaczne dochody Teneryfy. Istnieje
łącznie dziewięć pól golfowych na wyspie: Real Club de Golf de Tenerife, Abama
Golf, Golf Las Americas, Costa Adeje Golf, Golf del Sur, Amarilla Golf & Country
Club Centro de Golf Los Palos, Buenavista Golf i Golf La Rosaleda.

Na wyspie oprócz obiektów do gry i nauki piłki nożnej czy siatkówki są także do
koszykówki. Istnieje tu kilka klubów koszykówki. Do najważniejszych należy
Tenerife Rural i CB Canarias występujące w drugiej lidze hiszpańskiej.

Spadochroniarstwo i paralotniarstwo odgrywa ważną rolę na wyspie. Rozgrywany
jest tutaj Międzynarodowy Festiwal Paralotniarstwa (Festival Internacional de
Parapente).

Istnieje tu również infrastruktura do sportów motorowych: motocross, karting i
rajdów samochodowych. Przez cały rok rozgrywane są konkursy według różnych
podziałów w ramach jazd amatorskich, jak i regionalnych mistrzostw Wysp
Kanaryjskich.

Początki systemu edukacji na Teneryfie sięgają XVI wieku. W 1530 roku w zakonie
dominikanów zaczęto studiować filozofię. Rozwój edukacji nastąpił w XVIII i XIX
wieku. Dzięki pracy Económica Real Sociedad de Amigos del País powstawały nowe
instytucje oraz szkoły. Jednym z nich był instytut szkolnictwa średniego
utworzony w 1846, który wypełnił lukę po zamknięciu Universidad de San Fernando.
W 1850 roku powstała pierwsza elementarna szkoła na Wyspach Kanaryjskich, która
w 1866 roku została przemieniona w kolegium nauczycielskie. Punktem zwrotnym
było powstanie II Republiki Hiszpańskiej (Segunda República Española). W latach
1929-1933 liczba szkół wzrosła prawie dwukrotnie.

Na Teneryfie jest obecnie 301 przedszkoli, 297 szkół podstawowych, 140 gimnazjów
i 86 szkół średnich. Istnieje tu również pięć uniwersytetów: Uniwersytet La
Laguna, Universidad Nacional de Educación a Distancia, Universidad Internacional
Menéndez Pelayo, Universidad Alfonso X el Sabio i Universidad de Vic oraz
kilkanaście instytutów, w tym Kanaryjski Instytut Astrofizyczny (Instituto de
Astrofísica de Canarias), którego częścią jest obserwatorium astronomiczne na
Teide.

Na Teneryfie istnieje łącznie 39 ośrodków podstawowej opieki zdrowotnej oraz
specjalistycznych klinik

Głównymi szpitalami na wyspie są: Hospital Universitario de Canarias i Hospital
Universitario Nuestra Señora de Candelaria. Oba te szpitale są uniwersyteckie i
podlegają Uniwersytecie La Laguna. Powstają dodatkowe szpitale specjalistyczne,
jeden w gminie Arona.



https://pl.wikipedia.org/wiki/Jednostka_Wojskowa_AGAT

Jednostka została sformowana 1 lipca 2011 roku, w garnizonie Gliwice, na bazie
rozwiązanego Oddziału Specjalnego Żandarmerii Wojskowej w Gliwicach. Agat jest w
założeniu lekką jednostką szturmową o charakterze powietrznodesantowym jak 6
Brygada Powietrznodesantowa, wykonującą akcje bezpośrednie w ugrupowaniu i na
tyłach przeciwnika. Gliwicka jednostka WS ma być "kuźnią kadr" dla żołnierzy,
którzy w przyszłości, jeśli się sprawdzą, będą mogli przejść do innych jednostek
Wojsk Specjalnych.

Pomysłodawcą utworzenia jednostki wojskowej jest gen. dyw. Bogusław Pacek,
doradca Ministra Obrony Narodowej Bogdana Klicha, były Komendant Główny
Żandarmerii Wojskowej i twórca trzech Oddziałów Specjalnych Żandarmerii
Wojskowej (w Warszawie, w Mińsku Mazowieckim i w Gliwicach).

Formowanie Jednostki Wojskowej Agat rozpoczęto na mocy Decyzji Ministra Obrony
Narodowej Bogdana Klicha z dnia 18 marca 2011 r. Termin sformowania jednostki
określono do 30 czerwca 2011 r. Z dniem 1 lipca 2011 r. jednostka rozpoczęła
funkcjonowanie w strukturach Wojsk Specjalnych. W skład JW Agat weszła znaczna
część żołnierzy rozformowanego Oddziału Specjalnego Żandarmerii Wojskowej z
Gliwic. Obecnie trwa kwalifikacja żołnierzy chcących służyć w górnośląskiej
jednostce. JW Agat jest obecnie na półmetku procesu selekcyjnego kandydatów do
służby.

JW Agat przejęła i kultywuje tradycje Oddziału Dywersji Bojowej Agat
(1943-1944). Patronem jednostki został gen. dyw. Stefan Rowecki "Grot".

W dniu 5 lipca 2012 roku JW Agat otrzymała sztandar. Rodzicami chrzestnymi
sztandaru zostali Marta Potasińska, wdowa po poprzednim Dowódcy Wojsk
Specjalnych gen. broni Włodzimierzu Potasińskim i Stefan Mielczarski, wnuk
generała Stefana "Grota" Roweckiego.

Od 1 stycznia 2014 roku w wyniku reformy struktury dowodzenia SZ RP jednostka
została podporządkowana bezpośrednio Dowództwu Generalnemu Rodzajów Sił
Zbrojnych.

Żołnierze JW 3940 przechodzą szkolenia w różnych warunkach terenowych. Górskie w
Alpach francuskich, przetrwania w Gujanie Francuskiej i inne.

Oznaka rozpoznawcza jednostki przedstawia atakującego orła, pod którego szponami
widnieje monogram GS – symbol Grup Szturmowych.

Odznaka pamiątkowa jednostki nawiązuje do Znaku Spadochronowego (pikujący
orzeł), symbolu Grup Szturmowych (monogram GS) oraz zdolności jednostki do
prowadzenia działań w każdym rejonie świata (glob ziemski otoczony wieńcem
dębowo-laurowym).

Głównym zadaniem jednostki jest dywersja na tyłach i w ugrupowaniach
przeciwnika. Typowe zadanie dla Jednostki Wojskowej Agat brzmi: „zniszczyć” lub
„znaleźć i zniszczyć”. Jednak w odróżnieniu od innych jednostek WS, np.
Jednostka Wojskowa Komandosów, których operatorzy prowadzą głównie precyzyjne
akcje specjalne na głębokich tyłach przeciwnika, szkolenie sił sojuszniczych do
walki (działania nieregularne, dywersja), działania rajdowe itp. działania
specjalne, głównym zadaniem gliwickich żołnierzy ma być w czasie akcji bojowych
jednostek wojskowych pierwszego rzędu prowadzić działanie pozorujące oraz
zabezpieczające, czyli branie na siebie głównego ciężaru walki z przeciwnikiem
uzbrojonym w sprzęt pancerny czy wojskowe statki powietrzne.



https://pl.wikipedia.org/wiki/Coldplay

Coldplay – brytyjski zespół muzyczny, grający muzykę rockową, założony przez
wokalistę Chrisa Martina i gitarzystę Jonny'ego Bucklanda w 1996 roku na
University College London jako Pectoralz. Po dołączeniu do składu basisty Guya
Berrymana, grupa zmieniła swoją nazwę na Starfish, a w 1998 roku – na Coldplay.
Przedtem, do składu zespołu dołączył perkusista i multiinstrumentalista Will
Champion oraz menadżer Phil Harvey. Niedługo potem ukazał się debiutancki
mini-album zespołu – Safety, a rok później – EP-ki Brothers & Sisters oraz The
Blue Room, będącą pierwszą mini-płytą wydaną pod szyldem wytwórni Parlophone.

Międzynarodową rozpoznawalność przyniosło zespołowi wydanie singla „Yellow” w
2000 roku, zapowiadający debiutancki album grupy pt. Parachutes, który otrzymał
nominację do nagrody Mercury Prize. Druga płyta, A Rush of Blood to the Head z
2002 roku, zdobyła wiele wyróżnień muzycznych, w tym tytuł „Albumu Roku” według
magazynu New Musical Express (NME) oraz „Najlepszej płyty wszech czasów” według
słuchaczy BBC Radio 2. W 2005 roku premierę miał trzeci album zespołu – X&Y,
który został najczęściej kupowanym krążkiem roku. Trzy lata później premierę
miał czwarty krążek formacji, Viva la Vida or Death and All His Friends, który
zdobył Nagrodę Grammy podczas 51. ceremonii w kategorii „Najlepszy rockowy
album” oraz nominację do statuetki w kategorii „Album roku”. W październiku 2011
roku ukazało się piąte wydawnictwo od Coldplay pt. Mylo Xyloto, które zajęło
pierwsze miejsce na liście najchętniej kupowanych płyt w 34 krajach, a w
Wielkiej Brytanii zostało najchętniej kupowanym albumem rockowym roku. W maju
2014 roku wydany został szósty album zespołu pt. Ghost Stories.

Coldplay zdobył mnóstwo nagród w swojej karierze, m.in. osiem statuetek Brit
Awards (w tym trzy za wygraną w kategorii „Najlepszy brytyjski zespół”), pięć
wyróżnień na ceremonii MTV Video Music Awards oraz siedem Nagród Grammy. Od
początku działalności, grupa sprzedała ponad 55 milionów płyt oraz angażowała
się w wiele akcji charytatywnych, takich jak Live 8, Hope for Haiti Now: A
Global Benefit for Earthquake Relief, Sound Relief czy Sport Relief.

Chris Martin i Jonny Buckland poznali się we wrześniu 1996 roku podczas tygodnia
zapoznawczego na University College London (UCL). Muzycy planowali założyć
własny zespół muzyczny, czego efektem było utworzenie duetu o nazwie Pectoralz.
Po rozpoczęciu współpracy, do duetu dołączył basista Guy Berryman, który był
jednym z ich dobrych znajomych z uczelni. W 1997 roku zespół zmienił nazwę i
jako Starfish grał koncerty w lokalnych klubach. W tym czasie Martin
zaproponował funkcję menadżera grupy wieloletniemu przyjacielowi – Philowi
Harvey'owi, studentowi Uniwersytetu Oksfordzkiego. Niedługo potem do składu
zespołu dołączył perkusista Will Champion. Chociaż nigdy wcześniej nie uczył się
grać na perkusji, tylko na fortepianie, gitarze, basie i flażolecie, szybko
opanował grę na instrumencie. Zespół postanowił ostatecznie przybrać nazwę
Coldplay, którą zaproponował muzykom Tim Crompton. W 1997 roku członkowie
formacji współpracowali także ze studentem muzyki klasycznej, Timem
Rice-Oxley'em, z którym grali swoje utwory na fortepianie. Po kilkutygodniowych
spotkaniach, Martin zaproponował mu stanowisko klawiszowca w grupie, jednak ten
zrezygnował z powodu grania w swoim własnym zespole o nazwie Keane.

W 1998 roku ukazał się debiutancki, czteroutworowy mini-album Coldplay pt.
Safety EP, który został wydany w 500 egzemplarzach. Większość kopii zespół
rozesłał po firmach fonograficznych i po znajomych, a 50 sztuk udostępnił do
sprzedaży. W grudniu tego samego roku, grupa podpisała kontrakt z niezależną
wytwórnią Fierce Panda, która była odpowiedzialna za wydanie ich kolejnej EP-ki
pt. Brothers & Sisters, nagranej w cztery dni w lutym 1999 roku.

Po zdaniu egzaminów końcowych przez członków zespołu na początku 1999 roku,
Coldplay podpisał kontrakt z wytwórnią Parlophone na wydanie ich pierwszych
pięciu płyt. Niedługo po nawiązaniu współpracy, muzycy udali się do studia
nagraniowego, gdzie powstał materiał na ich trzeci mini-album pt. The Blue Room
EP. W październiku zostało wydane 500 egzemplarzy płyty, a wydawnictwo promował
singiel „Bigger Stronger”, który trafił na listę airplay BBC Radio 1.

Zespół planował nagrać swój debiutancki album studyjny w dwa tygodnie, jednak z
powodu gościnnych występów podczas tras koncertowych (m.in. podczas Carling
Tour) oraz innych koncertów, płyta powstała od września 1999 do kwietnia-maja
2000 roku. Krążek nagrywany był głównie w Liverpool's Parr Street Studios, a
także w Rockfield Studios, Matrix Studios i Wessex Sound Studios, a jego
producentem został Ken Nelson. Miksem całości zajął się amerykański realizator
dźwięku Michael Brauer.

W marcu 2000 roku ukazał się pierwszy singiel z nadchodzącego albumu — „Shiver”,
który dotarł do 35. miejsca brytyjskiej listy przebojów. W czerwcu Coldplay
wyruszył w swoją pierwszą trasę koncertową, którego częścią był występ podczas
Glastonbury Festival, oraz wydał kolejny singiel — „Yellow”, który dotarł do
czwartego miejsca brytyjskich list przebojów, stając się przełomowym utworem w
karierze zespołu. 10 lipca odbyła się premiera pierwszego albumu grupy –
Parachutes, jego wydawcą została wytwórnia Parlophone. Płyta zadebiutowała na
pierwszym miejscu UK Albums Chart, a 7 listopada ukazała się w Ameryce
Północnej, pod szyldem wytwórni Nettwerk. Trzecim singlem z płyty został utwór
„Trouble”, który został wydany w zaledwie tysiącu egzemplarzy, przeznaczonym
jedynie dla fanów oraz dziennikarzy.

We wrześniu 2000 roku album Parachutes otrzymał nominację do nagrody Mercury
Music Prize. Po rosnącym zainteresowaniu muzyką zespołu, Coldplay postanowił
wyruszyć w amerykańską trasę koncertową US Club Tour, która rozpoczęła się w
lutym 2001 roku. W tym samym miesiącu grupa otrzymała dwie statuetki Brit Awards
w kategoriach „Najlepszy brytyjski zespół” oraz „Najlepszy brytyjski album”.
Płyta zdobyła pozytywne recenzje od krytyków muzycznych i została wyróżniona
Nagrodą Grammy w kategorii „Najlepszy album alternatywny” podczas ceremonii w
2002 roku oraz certyfikatem podwójnej platynowej płyty w Stanach Zjednoczonych.

Po sukcesie pierwszej płyty, Coldplay powrócił do studia nagraniowego we
wrześniu 2001 roku, aby nagrać materiał na drugi album studyjny pt. A Rush of
Blood to the Head, którego producentem ponownie został Ken Nelson. Zespół
początkowo miał nagrywać w studiu w Londynie, jednak ostatecznie postanowił
przenieść pracę do Liverpoolu, gdzie powstało kilka utworów z pierwszego krążka.
Pierwszym utworem nagranym na nową płytę został numer „In My Place”, który
został wybrany na główny singiel albumu. Podczas sesji, muzycy napisali ponad 20
nowych utworów, w tym utwór „In My Place” oraz „Animals”, który grali jeszcze
podczas trasy koncertowej promującej płytę Parachutes. Tytuł nowej płyty
ogłoszony został na oficjalnej stronie zespołu, natomiast jego premiera
nastąpiła w sierpniu 2002 roku. Wydawnictwo promowały single „In My Place”,
„Clocks” oraz ballada „The Scientist”, która inspirowana była tytułowym numerem
George'a Harrisona z jego płyty All Things Must Pass z 1970 roku.

W czerwcu Coldplay rozpoczął trasę koncertową promującą nowy album – A Rush of
Blood to the Head Tour, która trwała do września 2003 roku. Zespół zagrał
koncerty na pięciu kontynentach, wystąpił m.in. podczas festiwali w Glastonbury
i Werchter. Występ w Hordern Pavilion w Sydney został nagrany oraz wydany w
formie CD i DVD pt. Live 2003. W lutym Narodowa Akademia Sztuki i Techniki
Rejestracji wyróżniła płytę A Rush of Blood to the Head tytułem „Najlepszego
alternatywnego albumu 2003 roku”, natomiast utwór „Clocks” – mianem „Nagrania
roku”. Oprócz tego, w tym samym roku Coldplay także otrzymał dwie statuetki
podczas ceremonii Brit Awards (organizowanej w londyńskim Earls Court Exhibition
Centre), wygrywając w kategoriach „Najlepszy brytyjski zespół” i „Najlepszy
brytyjski album”, a 28 sierpnia wystąpił podczas gali MTV Video Music Awards w
nowojorskim Radio City Music Hall, podczas której zaśpiewał utwór „The
Scientist”. Klip do singla został wyróżniony trzema nagrodami: za „Najlepszy
teledysk”, „Przełomowy teledysk” oraz „Najlepszą reżyserię”.

W grudniu, czytelnicy magazynu Rolling Stone wskazali Coldplay najlepszym
artystą oraz zespołem roku. W tym samym miesiącu grupa wydała własną wersję
utworu „2000 Miles” z repertuaru zespołu The Pretenders, nagraną podczas jednego
z koncertu w Chicago. Piosenka była udostępniona do sprzedaży na oficjalnej
stronie Coldplay, a cały zysk z kupna trafił na konto organizacji Future Forests
i Stop Handgun Violence. Singiel został najczęściej kupowanym utworem w 2003
roku w Wielkiej Brytanii.

W 2004 roku Coldplay postanowił zrobić sobie krótką przerwę od koncertowania i
skoncentrować się na nagrywaniu materiału na nową płytę, która ukazała się w
czerwcu 2005 roku. Album został najchętniej kupowanym krążkiem roku, osiągając
wynik 8,3 miliona sprzedanych egzemplarzy. Płyta pojawiła się na listach
najchętniej kupowanych albumów w 20 krajach, została także trzecim najszybciej
sprzedającym się krążkiem w historii brytyjskiego notowania. Pierwszym singlem
promującym wydawnictwo został utwór „Speed of Sound”, który w kwietniu
zadebiutował w radiu oraz w internetowych sklepach, a w maju ukazał się w formie
płyty. W tym samym roku wydane zostały także dwa pozostałe single z albumu,
czyli „Fix You” i „Talk”.

Od czerwca 2005 do lipca 2006 roku Coldplay wystąpił podczas swojej trasy
koncertowej zatytułowanej Twisted Logic Tour, grając m.in. podczas festiwali w
Coachelli, Glastonbury i na Wyspie Wight. W lipcu 2005 roku zespół zagrał
podczas koncertu Live 8 w Londynie, podczas którego gościnnie zaśpiewał z nim
Richard Ashcroft. W sierpniu tego samego roku podczas ceremonii MTV Video Music
Awards 2005 zaprezentowali nową wersję singla „Speed of Sound”, a we wrześniu
nagrali nową wersję piosenki „How You See the World”, przeznaczoną na specjalny
album charytatywny Help!: A Day in the Life organizacji War Child, walczącej o
bezpieczeństwo dzieci i młodzieży z terenów dotkniętych konfliktami zbrojnymi. W
kolejnym roku Coldplay otrzymał dwie statuetki (za „Najlepszy album” i
„Najlepszy singiel”) podczas ceremonii wręczenia Nagród Brit (przyznawanych
przez brytyjski przemysł fonograficzny) oraz wydał nowe single – „The Hardest
Part”, „What If”. Ostatni, szósty („White Shadows”) miał swoją premierę w
Meksyku w czerwcu 2007 roku.

W październiku 2006 roku Coldplay rozpoczął pracę nad czwartym albumem studyjnym
pt. Viva la Vida or Death and All His Friends, którego producentem został Brian
Eno. Na początku 2007 roku zespół wyruszył w trasę koncertową po Ameryce
Łacińskiej, zagrał w Chile, Argentynie, Brazylii i Meksyku. Resztę roku grupa
spędziła na nagrywaniu materiału na płytę. W wywiadach Martin opisał krążek jako
nowy kierunek dla Coldplay: odejście od trzech poprzednich płyt, które opisał
jako „trylogia”.

Pierwszym singlem z nowego albumu został utwór „Violet Hill”, który ukazał się w
maju 2008 roku. Początkowo piosenkę można było pobrać za darmo na stronie
oficjalnej zespołu (w sumie utwór pobrano ok. 2 miliony razy), później singiel
trafił do sprzedaży elektronicznej. Utwór dotarł m.in. do ósmego miejsca listy
przebojów w Wielkiej Brytanii, Norwegii i Szwecji. Tytułowa piosenka z płyty,
„Viva la Vida”, został drugim singlem promującym wydawnictwo i zapewnił
zespołowi debiut na pierwszym miejscu amerykańskiej listy przebojów magazynu
Billboard. Trzeci singiel, „Lost!”, został wydany pod koniec tego samego roku, a
w jego nowej wersji gościnnie pojawił się Jay Z. Sam album osiągnął największy
sukces komercyjny w dorobku grupy, zyskując tytuł najczęściej kupowanej płyty w
2008 roku oraz trafiając (często w pierwszym tygodniu) na szczyt list sprzedaży
w Argentynie, Australii, Austrii, Belgii, Danii, Finlandii, Francji, Grecji,
Hiszpanii, Holandii, Irlandii, Kanadzie, Niemczech, Norwegii, Nowej Zelandii,
Portugalii, Szwajcarii, Szwecji, we Włoszech oraz w Wielkiej Brytanii, gdzie po
trzech dniach od premiery płyta odnotowała wynik 302 tysięcy sprzedanych
egzemplarzy, a krajowy nadawca BBC opisał ją jako „jedną z najszybciej
sprzedających się w historii brytyjskiego przemysłu fonograficznego”. Pod koniec
czerwca album pobił rekord najczęściej kupowanego albumu w historii.

W październiku tego samego roku Coldplay wygrał dwie statuetki przyznawane przez
magazyn Q za „Najlepszy album” oraz „Najlepszy występ”. Miesiąc później zespół
zdobył tytuł Artysty sprzedającego najwięcej płyt na świecie podczas ceremonii
wręczenia nagród World Music Awards w Monte Carlo. Oprócz tego, formacja wygrała
także dwie inne statuetki dla rockowego oraz brytyjskiego artysty sprzedającego
najwięcej płyt oraz wydała mini-album pt. Prospekt's March EP. Na płycie
znalazły się utwory z sesji nagraniowej oraz późnych edycji albumu Viva la Vida
or Death and All His Friends. Krążek promował singiel „Life in Technicolor II”.

W czerwcu 2008 roku Coldplay rozpoczął swoją nową trasę koncertową zatytułowaną
Viva la Vida Tour darmowym koncertem w londyńskim Brixton Academy. Dwa dni
później zespół wystąpił podczas koncertu otwartego, transmitowanego na żywo,
przed siedzibą BBC Television Centre. W maju 2009 roku ukazał się album
koncertowy LeftRightLeftRightLeft, zawierający zapis występów grupy podczas
trasy. Płyta dostępna była także za darmo na oficjalnej stronie internetowej
formacji. W październiku Coldplay otrzymał Nagrodę Amerykańskiego Stowarzyszenia
Kompozytorów, Autorów i Wydawców (ASCAP) za singiel „Viva la Vida”, a w grudniu
czytelnicy magazynu Rolling Stone okrzyknęli zespół mianem czwartego najlepszego
artysty dekady. Po zakończeniu trasy, Coldplay zapowiedział swoje kolejne
tournée, zatytułowane Latin America Tour, które odbyło się w lutym i marcu 2010
roku na terenie Ameryki Łacińskiej.

W grudniu członkowie zespołu zostali posądzeni przez Joego Satrianiego o
popełnienie przez nich plagiatu w utworze „Viva la Vida”, podczas nagrywania
którego inspirować mieli się piosenką „If I Could Fly” z jego albumu Is There
Love in Space? z 2004 roku. Coldplay zaprzeczył oskarżeniom. Ostatecznie, rok
później obie strony rozliczyły się ze sobą. W marcu tego samego roku grupa
zagrała podczas koncertu charytatywnego Sound Relief, zorganizowanego w Sydney
Cricket Ground na rzecz ofiar pożarów buszu w Wiktorii.

W 2009 roku Coldplay otrzymał nominacje do nagród brytyjskiego przemysłu
fonograficznego w czterech kategoriach: „Brytyjski zespół”, „Brytyjski występ na
żywo”, „Brytyjski singiel” („Viva la Vida”) i „Brytyjski album” (Viva la Vida or
Death and All His Friends). Oprócz tego, podczas 51. ceremonii wręczenia Nagrody
Grammy formacja otrzymała trzy statuetki w kategoriach: „Piosenka roku” („Viva
la Vida”), „Najlepszy rockowy album” (Viva la Vida or Death and All His Friends)
oraz „Najlepszy wokalnie występ duetu/grupy popowej” („Viva la Vida”).

W połowie 2011 roku Coldplay zakończył pracę nad nowym albumem. W wywiadzie dla
BBC Radio 1 Martin i Champion przyznali, że na płycie znajdą się teksty o
„miłości, uzależnieniu, nerwica natręctw, ucieczce i pracy dla kogoś, kogo nie
lubisz”. W rozmowie zespół potwierdził także występy na festiwalach: Pinkpop, T
in the Park, Austin City Limits Music Festival, Rock in Rio, Lollapalooza oraz
podczas festiwalu w Werchter i Glastonbury. Na początku czerwca 2011 roku
Coldplay opublikował pierwszy singiel z nowego albumu, którym został utwór
„Every Teardrop Is a Waterfall”. We wrześniu ukazał się drugi utwór
zapowiadający płytę „Paradise”, a podczas letnich festiwali zespół zaprezentował
także pięć innych piosenek z krążka: „Charlie Brown”, „Hurts Like Heaven”, „Us
Against the World”, „Princess of China” i „Major Minus”. Premiera albumu Mylo
Xyloto odbyła się pod koniec października tego samego roku. Płyta trafiła na
pierwsze miejsca list najchętniej kupowanych albumów w Australii, Belgii,
Francji, Holandii, Irlandii, Kanadzie, Niemczech, Norwegii, Nowej Zelandii,
Polsce, Portugalii, Szwajcarii, Szwecji, Wielkiej Brytanii i Stanach
Zjednoczonych. Wydawnictwo sprzedało się w ponad 8 milionach egzemplarzy na
całym świecie. Album został najchętniej kupowanym krążkiem rockowym roku w
Wielkiej Brytanii, osiągnął wynik 908 tysięcy sprzedanych egzemplarzy. Drugi
singiel z płyty, „Paradise”, został natomiast najczęściej kupowanym singlem
rockowym, sprzedając się w ponad 410 tysiącach kopii. Teledysk do utworu
otrzymał tytuł Najlepszego rockowego klipu podczas ceremonii wręczania MTV Video
Music Awards.

19 października, pięć dni przed oficjalną premierą płyty, Coldplay wystąpił
podczas specjalnego koncertu memorialnego ku czci Steve'a Jobsa, zorganizowanego
przez Apple Inc. 26 października na madryckiej Plaza de Toros de Las Ventas
zespół zagrał koncert transmitowany na żywo na kanale YouTube, reżyserem całego
wydarzenia został Anton Corbijn. Pod koniec listopada grupa otrzymała nominacje
do trzech Nagród Grammy, a w styczniu kolejnego roku – do dwóch statuetek Brit,
spośród których jedną wygrała (po raz trzeci w kategorii „Najlepszy zespół
brytyjski”). 9 września 2012 roku Coldplay wystąpił jako jeden z gości
muzycznych podczas ceremonii zamknięcia Letnich Igrzysk Paraolimpijskich w
Londynie. Oprócz tego, początkujące zespoły uczestniczące w Bandstand Marathon
wykonały podczas wydarzenia ich przebój „Viva la Vida”. W listopadzie tego
samego roku ukazał się film dokumentalny Coldplay Live 2012, który przedstawiał
kulisy ostatniej trasy koncertowej. 21 listopada, po koncercie w Brisbane,
będącego częścią trasy Mylo Xyloto Tour, Coldplay ogłosił, że zamierza zrobić
sobie trzyletnią przerwę od koncertowania. Jak tłumaczył później zespół, nie
chodziło im o brak występów, tylko o brak planów dotyczących koncertów w
Brisbane w ciągu kolejnych trzech lat. Oprócz występów związanych z trasą
koncertową, zespół pojawił się także podczas koncertów noworocznych
zorganizowanych w Barclays Center. Trasa Mylo Xyloto Tour została okrzyknięta
czwartą najbardziej dochodową trasą w 2012 roku, przynosząc ponad 171 milionów
dolarów zysków ze sprzedaży biletów. W sierpniu 2013 roku Coldplay poinformował,
że ich nowy utwór, „Atlas”, pojawi się na oficjalnej ścieżce dźwiękowej filmu
Igrzyska śmierci: W pierścieniu ognia. Premiera filmu odbyła się we wrześniu
tego samego roku. W grudniu ogłoszono, że nowa płyta zespołu zostanie wydana w
Stanach Zjednoczonych przez wytwórnię Atlantic Records z powodu restrukturyzacji
w Warner Music Group po zakupie przez nią wytwórni Parlophone.

W marcu 2014 roku Coldplay zagrał gościnnie podczas iTunes Festival,
organizowanego w Austin, i zaprezentował wówczas piosenki zapowiadające nową
płytę: „Always in My Head”, „Magic”, „Another's Arms” i „Midnight”. Premiera
albumu Ghost Stories odbyła się 19 maja. Pierwszym oficjalnym singlem promującym
wydawnictwo został utwór „Magic”, a drugim – „A Sky Full of Stars”, którego
współproducentem został szwedzki DJ Avicii. 11 grudnia 2014 zespół wystąpił na
rozdaniu nagród BBC Music Awards w Earls Court Exhibition Centre w Londynie.

7 lutego 2016 roku zespół wystąpił razem z Beyoncé Knowles i Bruno Marsem
podczas przerwy finału Super Bowl.



https://pl.wikipedia.org/wiki/Jerzy_Nasierowski

Absolwent Państwowej Wyższej Szkoły Teatralnej w Warszawie (1957). Występował w
latach 1957–1959 w Teatrze Powszechnym w Warszawie, w latach 1959–1962 w
warszawskim Teatrze Narodowym. Występował w rolach filmowych, m.in. w filmie
Zamach, Godzina pąsowej róży, Ranny w lesie.

W 1973 r. został skazany na 25 lat pozbawienia wolności za współudział w
zabójstwie Anny Wujek, popełnionym przez jego młodego kochanka podczas napadu
rabunkowego. Proces Nasierowskiego był jednym z najgłośniejszych w Polsce lat
70. Na podstawie własnych przeżyć, w czasie odbywania kary, napisał powieść
Zbrodnia i..., wydaną w 1988 roku. Do przedterminowego uwolnienia aktora
przyczyniło się osobiste wstawiennictwo Romana Bratnego, który stał się
mecenasem książki Nasierowskiego i do której napisał przedmowę. Bratny, m.in.
bazując na przeżyciach Nasierowskiego, napisał swoją książkę z 1983 r.: Rok w
trumnie. Jerzy Urban określił Nasierowskiego „pierwszym pedałem III
Rzeczpospolitej”.

Po 1990 r. Nasierowski występował w epizodycznych rolach, m.in. w filmach: Pora
na czarownice, Moja Angelika, Chłopaki nie płaczą, Suplement oraz w Teatrze im.
Solskiego w Tarnowie. Na portalu internetowym Gaylife.pl publikował powieść w
odcinkach: „Ten pedalski PRL wg Nasierowskiego”. W początkowym okresie swojej
twórczości literackiej posługiwał się pseudonimem Jerzy Trębicki.



https://pl.wikipedia.org/wiki/BDSM

BDSM – skrótowiec pochodzący od słów „związanie” i „dyscyplina” (ang. bondage &
discipline, B&D), „dominacja” i „uległość” (ang. domination & submission, D&s,
D/s), sadyzm i masochizm (ang. sadism & masochism, S&M). Odnosi się do
szerokiego spektrum działań i form relacji międzyludzkich, które w wielu
przypadkach nie są powszechną praktyką w relacjach seksualnych. Oprócz zachowań
z zakresu dominacji, składania, dyscypliny, kar, niewoli, fetyszyzmu znajdują
się także te dotyczące pełnego spektrum osobowości i interakcji seksualnej. Mimo
że niektóre działania mają formę przymusu, BDSM nie jest formą molestowania
seksualnego, bowiem odbywają się za zgodą zaangażowanych partnerów.

W praktyce BDSM polega na dobrowolnej rezygnacji z kontroli i przekazanie jej
dominującemu partnerowi. Dominujący partner jest określany jako „Dom”,
„dominujący”, „Top” a najczęściej (wśród środowiska ludzi obracających się w
klimatach BDSM) „Master”, „Domina”, „Mistress” lub po prostu „Pani”, natomiast
uległy partner nazywa się „sub”, „uległy” albo „Bottom”, choć najczęściej
określany jest mianem „Niewolnika” lub „Pieska”. Spotkania BDSM zazwyczaj
odbywają się w określonym terminie uzgodnionym przez obie strony. Odgrywana jest
wówczas „Scena” albo cała „sesja”. Zazwyczaj zaangażowane strony czerpią
przyjemność z tego, mimo że wiele praktyk powoduje ból lub upokorzenie i mogłoby
w normalnych warunkach uchodzić za nieprzyjemne. Podczas praktyk mogą wystąpić
różne formy seksu, ale nie są one koniecznym elementem gry.

Podstawową zasadą przy stosowaniu praktyk BDSM jest zachowanie bezpieczeństwa
obojga partnerów z własnej i nieprzymuszonej woli. Od lat osiemdziesiątych
podstawowe zasady zostały zebrane pod hasłem „Bezpieczny, za zgodą i przy
zdrowych zmysłach”, w skrócie SSC, co oznacza, że wszystko jest oparte na
bezpiecznych zasadach i zachowaniu zgody wszystkich zaangażowanych stron. To
odróżnia BDSM od wykorzystywania seksualnego i przemocy domowej. Niektórzy
praktykujący stosują kodeks postępowania zwany RACK. W jego założeniach każdy
uczestnik BDSM jest odpowiedzialny za swoje dobre samopoczucie. Według RACK jest
to najważniejszy czynnik. Promuje on wiedzę oraz świadomą zgodę. Może być ona
udzielana wyłącznie przez osoby, które są w stanie ocenić potencjalne skutki.
Sama zgoda może też zostać wycofana w dowolnym momencie, np. poprzez podanie
słowa bezpieczeństwa. Brak słowa bezpieczeństwa jest uważany za największe
uchybienie mogące kwalifikować czyn jako przestępstwo.

Oprócz ogólnych porad dotyczących bezpiecznego seksu, w sesjach BDSM często
wymagany jest znacznie szerszy wachlarz środków ostrożności. Aby zachować
wszystkie akty prawne, w ramach zasad uzgodnionych przez wszystkich uczestników,
w BDSM został powszechnie przyjęty zestaw zasad i środków bezpieczeństwa. Aby
zapewnić konsensus związanych z działalnością BDSM, często prowadzi się
negocjacje – dotyczy to partnerów, którzy nie znają się zbyt dobrze. Przedmiotem
negocjacji jest spełnienie oczekiwań każdej ze stron i ustanowienia ram. Ten
rodzaj negocjacji jest dosyć powszechny w BDSM. Oprócz tego stosuje się słowo
bezpieczeństwa lub w przypadku braku możliwości wypowiedzenia słowa gest
bezpieczeństwa. Jest to bardzo ważne, ponieważ istnieje ryzyko uszkodzenia
nerwów i naczyń krwionośnych. Z uwagi na dużą ilość zabawek oraz fizycznej
kontroli, sesje BDSM powinny odbywać się jedynie przy posiadaniu wiedzy
psychologicznej, fizycznej, anatomicznej. Może bowiem prowadzić do bardzo
nieprzyjemnych doświadczeń oraz trwałych uszkodzeń ciała.

Te modele są coraz częściej wymieniane w literaturze związanej z BDSM. Jednak
jest to tylko próba fenomenologicznego zróżnicowania. Indywidualne gusta i
preferencje seksualne mogą zawierać się w poszczególnych
obszarach[potrzebny przypis].

Bondage i Dyscyplina nie zawsze są związane ze sobą, ale mogą występować razem.
Określenie „bondage” (po polsku skrępowanie) odnosi się do ograniczenia swobody
dla przyjemności i zazwyczaj jest kojarzone z praktykami seksualnymi. Chociaż
niewolnictwo jest bardzo popularną odmianą BDSM, to czasami różni się ono od
reszty aspektów. Badania przeprowadzone w Stanach Zjednoczonych pokazują, że
około połowa mężczyzn i kobiet uważa niewolnictwo za coś erotycznego. Dokładniej
rzecz biorąc, bondage oznacza unieruchomienie partnera poprzez przywiązanie jego
kończyn do jakiegoś obiektu lub nałożenie kajdanek. W niewolnictwie do wiązania
używany jest także krzyż św. Andrzeja i tzw. spreader bars.

Określenie „dyscyplina” opisuje przestrzeganie zasad i systemu kar, służących
kontrolowaniu zachowania uległego partnera w BDSM. Karą może być spowodowanie
fizycznego bólu (np. chłosta), psychiczne upokorzenie (np. publiczne biczowanie)
lub ograniczenie swobody (np. przywiązanie uległego partnera do łóżka). Innym
aspektem dyscypliny jest trening sługi. Praktyki te mogą się pokrywać z tymi,
które występują w niewolnictwie, ale nie muszą. Rozróżnienie obu tych dziedzin
bywa czasami trudne[potrzebny przypis].

Okazjonalnie umowy są zawierane na piśmie, w którym obie strony określają
wzajemne relacje podczas sesji BDSM. Umowy nie mają jednak żadnej mocy prawnej.
Są nielegalne i mogą zostać zakazane konstytucyjnie, ponieważ naruszają Artykuł
3 Europejskiej konwencji praw człowieka, który stanowi Nikt nie może być poddany
torturom ani okrutnemu, nieludzkiemu lub poniżającemu traktowaniu i karaniu oraz
Artykuł 4, punkt 1, który stanowi, że Nikt nie może być trzymany w niewoli lub w
poddaństwie.

Termin „sadomasochism” pochodzi od słów „sadyzm” i „masochizm”. Sadomasochizm
odnosi się do fizycznych aspektów BDSM. Sadyzm to seksualna przyjemność uzyskana
przez spowodowanie bólu, degradacji, poniżenia, a masochizm to przyjemność
uzyskana przez bycie podporządkowanym. Sadomasochizm może oznaczać także trwałe
i przypadkowe szkody powstałe np. przy stosowaniu eksperymentów medycznych.
Sadomasochizm jest także praktykowany samodzielnie, np. Self Bondage czy
odcięcie tlenu. Stosowanie tych praktyk może się wiązać z większym ryzykiem
kalectwa lub śmierci.

Głównymi fizycznymi aspektami BDSM jest celowe zadawanie bólu, cierpienia oraz
innych, mocnych wrażeń. Praktykujący często porównują je do skutków wywołanych
przez endorfiny wprowadzone do organizmu. W wielu przypadkach motywacją do
uprawiania BDSM jest algolagnia. Badania profesora Edmunda Burke wykazały, że
niektóre reakcje na bodźce seksualne i bólowe były zbieżne. Niektóre osoby
uprawiają BDSM jedynie po to, by zaspokoić potrzeby swoje lub swojego partnera.
Podczas niektórych sesji używa się także rozmaitych narzędzi, takich jak
kajdanki, rośliny, wosk czy wstrząsy elektryczne. Ich stosowanie zależy
wyłącznie od chęci i inwencji partnerów. Niektórzy praktykujący biorą udział w
sesjach nie czerpiąc z tego żadnych korzyści.

Wiele osób praktykujących BDSM odgrywa określone wcześniej sceny. Pierwszym ich
aspektem jest gra wstępna. W przypadku dłuższego utrzymywania emocjonalnych
relacji pokrywają się z praktyką poliamorii. Odgrywanie ról jest także
okazjonalnym wspólnym celem obojga partnerów, których prywatnie nic nie łączy.

W terminologii BDSM partner mający kontrolę nad drugim partnerem jest określany
jako „góra” (ang. Top). Rolą osoby tej jest kontrola nad partnerką/partnerem
określanym jako „dół” (ang. Bottom). Zazwyczaj rola Top pociąga za sobą
powodowanie bólu, degradację lub zniewolenie drugiego z partnerów. Pomimo
pozornej kontroli i niewoli osoby uległej, wszystkie działania podejmowane są po
uprzednim uzgodnieniu. Podobne praktyki odnoszą się także do osób odgrywających
role uległych, z tym, że ustalają oni warunki sesji i dają instrukcje,
bezpośrednio lub pośrednio, podczas przygotowania do sesji. Niektóre osoby
odgrywające rolę uległych świadomie prowokują dominujących do łamania zasad,
przyciągając ich zainteresowanie. Jednak według szkół BDSM takie zachowanie jest
niezgodne z zasadami BDSM.

Powszechnie określane jako „Domme”, „Femdom” lub dominatrix oferują usługi
obejmujące zakres niewoli, dyscypliny i dominacji w zamian za pieniądze. W
przeciwieństwie do prostytutek nie oferują współżycia seksualnego. Same
dominatrix określają siebie jako „Lady”, „Mistress” lub „Madame”. Ich zachowania
dominujące są ustalane z klientem.

Początki praktyk BDSM są dość odległe. W IX w.p.n.e. stosowano rytualne
biczowanie w Artemis Orthis – jednym z najważniejszych regionów starożytnej
Sparty, gdzie praktykowano kult Orthii. Rytualne biczowanie nazywane
diamastigosis było regularną praktyką. Jeden z najstarszych graficznych dowodów
sadomasochistycznej aktywności został znaleziony w etruskim miejscu pochówku w
Tarquinii. Wewnątrz Tomba della Fustigazione (jaskini biczowania) w drugiej
połowie VI w. p.n.e. zostało sportretowanych dwóch mężczyzn biczujących trzciną
kobietę, podczas gdy ona ręką stymuluje jednego z nich. Inne źródło powiązane z
biczowaniem znaleziono w szóstym tomie Satyr rzymskiego poety Juwenalisa
(przełom pierwszego i drugiego wieku naszej ery). Kolejną wzmiankę o BDSM można
znaleźć w Satyriconie Petroniusza, gdzie przestępca jest chłostany w celu
osiągnięcia podniecenia. Anegdoty związane z ludźmi, którzy dobrowolnie zgadzali
się na wiązanie, biczowanie i chłostanie jako część gry miłosnej, sięgają
trzeciego i czwartego wieku[potrzebny przypis].

W Kamasutrze opisano cztery różne rodzaje uderzania podczas stosunku, dozwolone
regiony ludzkiego ciała jako miejsca do uderzania i różne typy radosnych
„okrzyków bólu” praktykowanych przez uległe osoby. Historyczne teksty, związane
ze zmysłowością, wyraźnie zaznaczają, że wpływ gry, kąsania i szczypania w
czynnościach związanych z zachowaniami seksualnymi powinny być dopuszczone za
zgodą wszystkich stron, ponieważ niektóre kobiety nie uważają takich zachowań za
miłe. Z perspektywy czasu Kamasutrę można rozpatrywać jako jedno z pierwszych
źródeł pisanych dotyczących sadomasochizmu i reguł bezpieczeństwa. Kolejne
teksty powiązane z sadomasochizmem pojawiały się na całym świecie w ciągu
następnych stuleci w sposób regularny[potrzebny przypis].

Z XIV w. pochodzą anegdoty dotyczące ludzi, którzy ochoczo dawali się wiązać i
biczować podczas seksu lub gry wstępnej. Średniowieczne zjawisko dworskiej
miłości z całą jej bałwochwalczą miłością i dwuznacznością jest uważane przez
niektórych autorów jako początek BDSM. Niektóre źródła twierdzą, że BDSM, jako
odrębna forma zachowania seksualnego, powstał na początku XVIII w., kiedy
cywilizacja Zachodu zaczęła medycznie i prawnie je klasyfikować. Istnieją
raporty już z 1769 dotyczące domów publicznych specjalizujących się w
biczowaniu, a John Cleland w powieści Pamiętniki Fanny Hill (1794) przedstawił
scenę biczowania. Inne źródła poszerzają tę definicję, podając, że zachowania
podobne do BDSM pojawiły się wcześniej i w innych kulturach, tak jak
średniowieczne biczowanie i fizyczne rytuały u rdzennych
Amerykanów[potrzebny przypis].

Określenia sadyzm i masochizm wywodzą się od Markiza de Sade i Leopolda von
Sachera-Masocha, pomimo że postępowanie de Sade’a nie miało charakteru sesji
BDSM w nowoczesnym tego słowa znaczeniu. Motywy i idee BDSM istniały na
obrzeżach kultury Zachodniej przez cały XX w. Robert Bienvenu początki
współczesnego BDSM przypisał trzem źródłom, które nazwał „European Fetish”,
„American Fetish” i „Gay Leather”. Innymi źródłami są gry erotyczne rozgrywane w
domach publicznych, które wróciły w XIX w. lub wcześniej. Irving Klaw w latach
50 i 60 XX w. wyprodukował pierwsze komercyjne filmy i zdjęcie o tematyce BDSM
(głównie z Bettie Page) i opublikował komiks, stworzony przez dwóch artystów:
Johna Willie i Erica Stantona[potrzebny przypis].

W tym samym czasie modelka Stantona – Bettie Page – stała się pierwszą modelką
związaną z fotografią fetyszu, która odniosła sukces, a także jedną z
najsłynniejszych pin-up girls głównonurtowej, amerykańskiej kultury. Włoski
twórca i kreślarz Guido Crepax był pod głębokim wpływem Stantona i wykreował w
drugiej połowie XX w. styl oraz kierunek postępu europejskiego komiksu dla
dorosłych[potrzebny przypis].

Sytuacja prawna BDSM zależy od przepisów na terytorium danego państwa.
Ingerencja prawna dotyczy legalizacji lub jej braku. Wynika ona z faktu, że
niektóre praktyki mogłyby zostać uznane za naruszenie praw osobistych, które
stanowią przestępstwo kryminalne, np. w Niemczech, Holandii, Japonii, Danii,
Finlandii, Norwegii, Szwecji, Islandii. W Austrii natomiast status prawny BDSM
nie jest jasny. Szwajcaria zaś uznaje niektóre praktyki BDSM za przestępstwo.

Kodeks karny stanowi, iż prezentacja treści pornograficznych prezentujących
przemoc podlega karze pozbawienia wolności od 2 do 12 lat. Samo praktykowanie
nie podlega żadnym karom.

Brytyjskie prawo nie dopuszcza możliwości wyrażenia zgody na uszkodzenie ciała.
Takie akty są nielegalne, nawet gdy odbywają się między dorosłymi. Prawo to jest
egzekwowane. W 1999 roku Wielka Brytania została pozwana do Europejskiego
Trybunału Praw Człowieka przez Laskey, Jaggard i Browna o naruszenie artykułu 8
konwencji praw człowieka. Trybunał uznał, że państwo ma prawo ingerować w życie
obywateli, jeśli jego przepisy tak stanowią[potrzebny przypis].

W Niemczech praktyki BDSM są dozwolone, jeżeli odbywają się za obopólną zgodą
partnerów. W każdym innym wypadku jedna ze stron może wystąpić na drodze sądowej
przeciwko drugiej z § 177, 179, 185, 223, 224, 239, 240 niemieckiego kodeksu
karnego. Zgodnie z § 228 niemieckiego kodeksu karnego osoba, która spowodowała
uszkodzenie narządu ciała innej osoby za jej zgodą, narusza jedynie dobre
obyczaje. 26 maja 2004 r. Federalny Trybunał Konstytucyjny orzekł, że obrażenia
fizyczne powstające na skutek praktyk sadomasochistycznych nie są nieprzyzwoite
i podlegają karze z § 228.

Paragraf 90 kodeksu karnego stanowi, że obrażenia ciała (§ 83, § 84) lub
zagrożenia fizycznego bezpieczeństwa (§ 89) nie podlegają karze w przypadku, gdy
„ofiara” wyraziła zgodę na uszkodzenie ciała i czyn nie obraża wrażliwości
moralnej. Austriacki Sąd Najwyższy konsekwentnie pokazuje, że uszkodzenie ciała
jest obraźliwe dla wrażliwości moralnej (a tym samym karalne), gdy powoduje
„poważne szkody” (oznacza uszczerbek na zdrowiu lub niemożność podjęcia pracy po
okresie dłuższym niż 24 dni od sesji) lub „śmierć osoby uległej”. Samo
doprowadzenie do śmierci na skutek BDSM jest karane[potrzebny przypis].

W Szwajcarii dozwolone jest współżycie z osobą, która ma 16 lat. Przepis ten
dotyczy także praktyk BDSM, z wyjątkiem wypadków, gdy trzeba wyrazić zgodę na
lekkie urazy. Praktyki w których konieczna jest taka zgoda, są dozwolone jedynie
dla osób, które ukończyły 18 rok życia. Osoby praktykujące BDSM, mające między
16 a 18 lat, nie podlegają karze, jeśli różnica wieku między nimi wynosi mniej
niż trzy lata. W dniu 1 kwietnia 2002 roku artykuły 135 i 197 szwajcarskiego
kodeksu karnego zostały zaostrzone, a nowelizacja przepisów zabrania publicznego
manifestowania brutalnych treści[potrzebny przypis].

We Włoszech interpretacja, czy zachowanie BDSM stanowiło złamanie obowiązującego
prawa, zależy od interpretacji sędziego. Prawo włoskie wychodzi z założenia, że
każde, nawet dobrowolne uszkodzenie ciała podlega karze. Konsekwencje prawne dla
uprawiania BDSM we Włoszech należy podzielić na 2 rodzaje. Pierwszy z nich to
„wszelkie anatomiczne lub funkcjonalne zmiany w organizmie”. Takie założenie
pozwala ścigać za najmniejsze nawet siniaki i zadrapania. Drugi rodzaj
konsekwencji odnosi się do znaczącego pogorszenia stanu zdrowia, który wymagałby
jakiejkolwiek terapii lub interwencji lekarskiej.



https://pl.wikipedia.org/wiki/Kocimi%C4%99tka

Kocimiętka (Nepeta L.) – rodzaj roślin z rodziny jasnotowatych. Rodzaj obejmuje
ponad 200 gatunków pochodzących z umiarkowanych stref Europy i Azji oraz gór
Afryki . Szczególna różnorodność gatunków występuje w rejonie śródziemnomorskim
i na wschód aż do Chin. Niektóre gatunki rozpowszechniły się na nowych
obszarach, w tym zawędrowały do Ameryki Północnej. Gatunkiem typowym jest Nepeta
cataria L.

Afridia Duthie, Kudrjaschevia Pojark., Oxynepeta (Benth.) Bunge, Pitardia Batt.
ex Pit.

Należy do rodziny jasnotowatych (Lamiaceae) Lindl., która jest jednym z kladów w
obrębie rzędu jasnotowców (Lamiales) Bromhead z grupy astrowych spośród roślin
okrytonasiennych.

Gromada okrytonasienne (Magnoliophyta Cronquist), podgromada Magnoliophytina
Frohne & U. Jensen ex Reveal, klasa Rosopsida Batsch, podklasa jasnotowe
(Lamiidae Takht. ex Reveal), nadrząd Lamianae Takhtajan, rząd jasnotowce
(Lamiales Bromhead), podrząd Lamiineae Bessey in C.K. Adams, rodzina jasnotowate
(Lamiaceae Lindl.), podrodzina Nepetoideae Kostel., plemię Nepeteae Dumort.,
podplemię Nepetinae Coss. & Germ., rodzaj kocimiętka (Nepeta L.).

Kocimiętki znajdują zastosowanie w ziołolecznictwie. Są to również ważne rośliny
miododajne (wydajność z 1 hektara wynosi 150-200 kilogramów miodu), dlatego
warto sadzić je w pobliżu pasiek. Niektóre gatunki i mieszańce są uprawiane jako
rośliny ozdobne.

Kocimiętka znana jest także z wpływu, jaki wywiera na koty, od czego pochodzi
nazwa rodzaju. Około 2/3 kotów jest podatnych na działanie kocimiętki, cecha ta
jest dziedziczna.

Rośliny zawierają nepetalakton, będący prawdopodobnie kocim feromonem. Kiedy kot
wyczuwa kocimiętkę, zaczyna się w niej tarzać, chwytać łapami, gryźć, lizać,
następnie głośno mruczy i miauczy. Trwa to około 10 minut, po czym zwierzę traci
zainteresowanie rośliną. Po kolejnych 2 godzinach cały proces może zajść na
nowo. Małe kocięta i starsze koty wykazują mniejsze zainteresowanie kocimiętką,
bardzo wyczulone na jej działanie wydają się osobniki w wieku rozrodczym.

Przynajmniej trzy gatunki kocimiętki przyciągają koty: Nepeta cataria, N.
grandiflora i N. ×faassenii. Większość pozostałych gatunków nie została
przebadana pod tym kątem[potrzebny przypis].

Kocimiętka skutecznie odstrasza także niektóre owady: muchy bolimuszki kleparki
(Stomoxys calcitrans, które żywią się krwią dużych ssaków, np. koni i krów),
muchy domowe, i karaczany.



https://pl.wikipedia.org/wiki/Franciszek_(papie%C5%BC)

Franciszek, łac. Franciscus, właśc. Jorge Mario Bergoglio SI (ur. 17 grudnia
1936 w Buenos Aires) – argentyński duchowny rzymskokatolicki, w latach 1998–2013
arcybiskup Buenos Aires i tym samym prymas Argentyny, w latach 2001–2013
kardynał, 266. papież i 8. Suweren Państwa Watykańskiego (od 13 marca 2013).

Posługuje się językami: hiszpańskim, włoskim, niemieckim, francuskim, łaciną,
piemonckim oraz angielskim, zna też portugalski. Na studiach uczył się także
klasycznej greki.

Franciszek jest pierwszym papieżem z kontynentu amerykańskiego, a także
pierwszym spoza Europy od czasu papieża Grzegorza III (pontyfikat 731–741). Jest
również pierwszym jezuitą wybranym na papieża i pierwszym zakonnikiem od czasu
papieża Grzegorza XVI (pontyfikat 1831–1846).

Jorge Mario Bergoglio urodził się 17 grudnia 1936 w Buenos Aires, jako jedno z
pięciorga dzieci włoskich imigrantów. Jego rodzicami byli Mario (pracownik
kolei) i Regina Bergoglio. Jako nastolatek miał usunięty fragment prawego płuca
w wyniku przebytej infekcji.

Po ukończeniu technikum i obronie dyplomu z chemii rozpoczął, w wieku 21 lat,
studia w seminarium, w Villa Devoto koło Buenos Aires. 11 marca 1958 wstąpił do
zakonu jezuitów i kontynuował naukę w zakonnych domach studiów; w nowicjacie w
Chile zgłębiał nauki humanistyczne, w Colegio Máximo San José w San Miguel koło
Buenos Aires obronił licencjat z filozofii, w Colegio de la Inmaculada
Concepción w Santa Fe studiował literaturę i psychologię. W latach 1964–1965 był
nauczycielem literatury i psychologii w Colegio de la Inmaculada Concepción w
Santa Fe, zaś w 1966 w Colegio del Salvador w Buenos Aires. W latach 1967–1970
studiował teologię na wydziale teologicznym Colegio Máximo San José w San
Miguel. Przyjął święcenia kapłańskie 13 grudnia 1969, a wieczystą profesję
złożył 22 kwietnia 1973.

Po złożeniu ślubów wieczystych, w latach 1971–1973 był mistrzem nowicjatu w
seminarium w Villa Barilari i, równocześnie, profesorem Wydziału Teologii w
Colegio Máximo San José w San Miguel, a od 1972 przez rok członkiem konsulty
(rady) prowincji jezuickiej San Miguel, wreszcie prowincjałem jezuitów w
Argentynie (1973–1979). W 1973 roku zaczęto określać go „głową argentyńskiego
kościoła”. Po zakończeniu sprawowania tego urzędu, w 1979, przebywał w
Niemczech, a następnie[kiedy?] w Instituto Secundario „El Salvador” w Córdobie.
W tym samym roku (1979) został ponownie rektorem Colegio Máximo de San José w
San Miguel (pozostał nim do 1986). We Frankfurcie nad Menem kontynuował naukę na
wydziale teologicznym St. Georgen. W latach 1986–1988 był członkiem komitetu
redakcyjnego „Boletín de espiritualidad”, a następnie w latach 1990–1991
spowiednikiem w Residencia Mayor w Córdobie.

20 maja 1992 został mianowany biskupem pomocniczym Buenos Aires, jako biskup
tytularny Auca, sakry biskupiej udzielił mu 27 czerwca 1992 arcybiskup Buenos
Aires kardynał Antonio Quarracino; w czerwcu 1997 promowany na
arcybiskupa-koadiutora tej archidiecezji, objął rządy 28 lutego roku następnego,
po śmierci kardynała Quarracino. W listopadzie 1998 został jednocześnie
ordynariuszem dla wiernych rytów orientalnych, mieszkających w Argentynie,
nieposiadających własnego ordynariusza. Pełnił funkcje Wielkiego Kanclerza
Katolickiego Uniwersytetu Argentyny oraz wiceprzewodniczącego Konferencji
Episkopatu Argentyny. W grudniu 2011 w związku z ukończeniem 75 lat złożył
rezygnację z obowiązków arcybiskupa metropolity Buenos Aires, ale pełnił tę
funkcję aż do wyboru na papieża w 2013.

Brał udział w sesjach Światowego Synodu Biskupów w Watykanie, w tym w sesji
specjalnej poświęconej Kościołowi w Ameryce w listopadzie i grudniu 1997.

W lutym 2001 Jan Paweł II wyniósł go do godności kardynalskiej, nadając tytuł
prezbitera San Roberto Bellarmino. Podczas konklawe w kwietniu 2005 kardynał
Bergoglio był wymieniany w gronie papabile, potencjalnych faworytów do
następstwa po zmarłym Janie Pawle II. Mógł być też wspierany przez Carlo Marię
Martiniego. Z informacji, jakie udało się zebrać włoskiemu watykaniście Lucio
Brunelli, Bergoglio w trakcie konklawe 2005 był najpoważniejszym kontrkandydatem
dla Ratzingera.

W latach 2005–2011 (dwie 3-letnie kadencje) był przewodniczącym Konferencji
Episkopatu Argentyny.

Prowadził skromny tryb życia: latami sam sobie gotował, a po mieście poruszał
się, korzystając z transportu publicznego. W 2001 zrobiło się o nim głośno na
świecie po tym, jak odwiedzając hospicjum umył i ucałował stopy 12 osobom chorym
na AIDS. Jest kibicem i honorowym członkiem argentyńskiego klubu piłkarskiego
Club Atlético San Lorenzo de Almagro (założonego w 1908 przez katolickiego
księdza Lorenza Massę i nazwanego na cześć świętego Wawrzyńca).

13 marca 2013 podczas drugiego dnia konklawe, zwołanego w związku z rezygnacją
papieża Benedykta XVI, w piątym głosowaniu został wybrany na nowego papieża.
Tradycyjny biały dym, obwieszczający światu wybór nowej głowy Kościoła, pojawił
się o godz. 19:06 czasu rzymskiego.

Franciszek na początku inauguracyjnego wystąpienia odmówił Modlitwę Pańską za
swojego poprzednika, Benedykta XVI. Następnie poprosił wiernych o odmówienie
modlitwy za swój pontyfikat, po czym udzielił pierwszego błogosławieństwa Urbi
et Orbi. Wezwał też do modlitwy o ogólnoświatowe braterstwo.

Wybór imienia podyktowany został chęcią zajęcia się problemami biednych i
nędzarzy, na wzór św. Franciszka z Asyżu, jak to zostało zakomunikowane przez
elekta kardynałom tuż po wyborze.

Już dzień po wyborze papież Franciszek opuścił mury Watykanu, udając się do
Bazyliki Matki Bożej Większej. Miejsce to jest szczególne dla zakonu jezuitów –
tam pierwszą mszę św. odprawił św. Ignacy Loyola.

Papież Franciszek zachował biskupią dewizę Miserando atque eligendo zaczerpniętą
z komentarza do powołania św. Mateusza (Mat. 9:9), św. Bedy Czcigodnego (Homila
21; CCL 122, 149-151). 18 marca podano także, że papież Franciszek zatrzyma swój
dotychczasowy herb. Został on jednak lekko zmodyfikowany, aby symbole były
bardziej czytelne. Dotychczasową pięcioramienną gwiazdę zastąpiono ośmioramienną
nawiązującą do ośmiu ewangelicznych błogosławieństw, zaś szpikanardowi -
symbolowi św. Józefa - nadano wyraźny wygląd kwiatu, aby nie mylił się z
winogronem. Uroczysta inauguracja pontyfikatu Franciszka odbyła się 19 marca
2013. Według źródeł watykańskich we mszy św. inauguracyjnej wzięło udział ok.
200 tys. wiernych.

20 marca 2013 papież Franciszek mianował swoim osobistym sekretarzem ks. prałata
Alfreda Xuereba.

7 kwietnia 2013 odbył się ingres do bazyliki św. Jana na Lateranie, która jest
jego katedrą jako biskupa Rzymu. Podczas ingresu Franciszek po raz pierwszy
podczas swego pontyfikatu użył srebrnej feruli Pawła VI, mającego formę lekko
zagiętego krzyża z pasyjką, wycofanego z liturgii papieskiej po śmierci Jana
Pawła II.

W dniu 5 lipca została opublikowana pierwsza encyklika papieża Franciszka
nosząca tytuł Lumen Fidei. Papież, 13 czerwca 2013 podczas spotkania z członkami
Rady Sekretariatu Synodu Biskupów, przyznał, iż szybkie tempo powstania
pierwszej encykliki zawdzięcza rozpoczęciu pracy nad nią jeszcze przez swego
poprzednika Benedykta XVI. Również 5 lipca doszło do historycznego wspólnego
udziału dwóch papieży – Franciszka i Benedykta XVI – w ceremonii odsłonięcia
nowego pomnika Michała Archanioła w Ogrodach Watykańskich. Papież Franciszek
jest wspierany w pisaniu swoich mów przez Paolo Luca Brada.

6 sierpnia 2013 papież Franciszek otrzymał honorową Nagrodę im. Martina Fierro
przyznaną przez argentyńską telewizję za prowadzenie programu religijnego. Jako
arcybiskup Buenos Aires prowadził on 32 odcinki programu „Biblia, diálogo
vigente”, który był emitowany w 2012 roku w należącej do stołecznej
archidiecezji stacji Canal 21.

24 listopada 2013 podczas uroczystej mszy św kończącej Rok Wiary, ustanowiony
przez Benedykta XVI, papież Franciszek ogłosił swoją pierwszą adhortację noszącą
tytuł Evangelii gaudium (pol. Radość Ewangelii), której oficjalna prezentacja
odbyła się 26 listopada.

27 kwietnia 2014 w Niedzielę Miłosierdzia Bożego papież Franciszek podczas
uroczystej eucharystii na placu świętego Piotra po raz pierwszy w historii
dokonał kanonizacji dwóch swoich poprzedników Jana XXIII i Jana Pawła II.

18 czerwca 2015 w Watykanie zaprezentowano drugą encyklikę Papieża Laudato si',
poruszającą tematykę ochrony środowiska.

12 lutego 2016 na Kubie papież Franciszek jako pierwszy w historii zwierzchnik
Kościoła katolickiego spotkał się ze zwierzchnikiem Kościoła prawosławnego –
patriarchą moskiewskim i całej Rusi Cyrylem I, gdzie punktem kulminacyjnym tego
spotkania było podpisanie wspólnej katolicko-prawosławnej deklaracji. 19 marca
papież ogłosił drugą adhortację Amoris Laetitia, którą zaprezentowano w
Watykanie 8 kwietnia.

Już po samym wyborze papieża Franciszka nastały zmiany. Zaraz po swoim wyborze
odmówił założenia mucetu w wersji zimowej (tj. ozdobnego, w kolorze
karmazynowym, lamowanego gronostajem) oraz stuły, którą założył dopiero podczas
błogosławieństwa Urbi et orbi, taki sam gest robi podczas błogosławieństwa Urbi
et orbi z okazji świąt Bożego Narodzenia czy Zmartwychwstania Pańskiego. Do
kolejnych nowości w tym pontyfikacie należą:

Franciszek już od początku pontyfikatu podkreślał potrzebę dokonania istotnych
zmian wewnątrz Kościoła katolickiego. Pierwszym krokiem w tym kierunku było
powołanie 13 kwietnia 2013 specjalnej grupy kardynałów. Celem tej grupy było –
jak to określił oficjalny komunikat Sekretariatu Stanu Stolicy Apostolskiej –
doradzenie papieżowi w zarządzaniu Kościołem Powszechnym oraz opracowanie
projektu zmiany Konstytucji apostolskiej Pastor Bonus o Kurii Rzymskiej. Grupa
kardynałów liczy ośmiu członków: kard. Óscar Andrés Rodríguez Maradiaga,
przewodniczący grupy, arcybiskup Tegucigalpa; kard.Giuseppe Bertello; kard.
Francisco Javier Errázuriz Ossa, emerytowany arcybiskup z Santiago de Chile;
kard. Oswald Gracias, arcybiskup Bombaju; kard. Reinhard Marx, arcybiskup
Monachium i Fryzyngii, kard. Laurent Monsengwo Pasinya, arcybiskup Kinszasy;
kard. Seán O’Malley, arcybiskup Bostonu; kard. George Pell, arcybiskup Sydney.
Sekretarzem został Marcello Semeraro, biskup Albano. Pierwsze oficjalne
spotkanie grupy nastąpiło w Watykanie w dniach 1–3 października 2013 r.

Dziełu reformy poddany został również tzw. Bank Watykański. W dniu 24 czerwca
2013 Franciszek powołał Papieską Komisję ds. Instytutu Dzieł Religijnych (IOR).
Zadaniem Komisji jest przede wszystkim zbieranie dokładnych informacji na temat
sytuacji prawnej i różnych działań Instytutu w celu umożliwienia, w razie
potrzeby, większej harmonizacji z powszechną misją Kościoła Katolickiego.
Komisja składa się z pięciu członków, a na jej czele stoi kardynał Raffaele
Farina. Członkowie komisji posiadają prawo dostępu do „dokumentów, danych i
informacji niezbędnych do wykonywania przez nich obowiązków służbowych”, nawet
jeśli objęte są tajemnicą zawodową. Komisja, po zakończeniu dochodzenia,
dostarczy raport końcowy papieżowi.

Jako teolog wcześnie odżegnał się od teologii wyzwolenia, wiążąc się z jednym z
posoborowych ruchów Comunione e Liberazione.

W swoich pismach podkreślał istotę Kościoła jako wspólnoty wszystkich wiernych,
której kapłani są jedynie częścią. Zachęcał do otwarcia się na spotkania z
osobami niewierzącymi, krytykował też przypadki nieudzielania chrztu dzieciom
urodzonym poza małżeństwem.

W swoich kazaniach kładł nacisk na współczucie wobec ubogich, podkreślał jednak
znaczenie świętości i duchowości, uznając że przemiana serc ludzi bogatych
przyniesie więcej pozytywnych skutków dla biednych, niż same działania
polityczne. Wyrażał jednak poparcie dla programów na rzecz rozwoju społecznego i
publicznie krytykował politykę wolnorynkową. Jednocześnie odcina się od
ideologii marksistowskiej. Według kard. Petera Turksona papież nie odrzuca
wolnego rynku, jeśli ten służy człowiekowi, a nie na odwrót.

Jako arcybiskup Buenos Aires wzywał księży swej archidiecezji do
przeciwstawienia się aborcji i eutanazji.

Zdecydowany obrońca katolickiego nauczania w zakresie bioetyki, in vitro
określił jako „produkcję dzieci”, odrzucił „fałszywe współczucie” prowadzące do
aborcji czy eutanazji.

1 września 2015, z okazji ogłoszenia Roku Świętego Miłosierdzia, Franciszek
udzielił wszystkim księżom spowiednikom pozwolenia na rozgrzeszanie wiernych,
które dokonały aborcji. Po upływie tego okresu, w końcu 2016 r. w liście
"Misericordia et misera" przedłużył obowiązywanie tej decyzji, m.in. słowami:
udzielam od tej pory wszystkim kapłanom, na mocy ich posługi, władzy
rozgrzeszania osób, które popełniły grzech aborcji.

Papież Franciszek naucza o potrzebie szacunku i nie dyskryminowania osób
homoseksualnych, wygłaszając w 2016 pogląd, że Kościół powinien przeprosić osoby
homoseksualne za ich marginalizację i obrażanie.

W dniu 5 kwietnia 2013 Franciszek przyjął na audiencji arcybiskupa Gerharda
Ludwiga Müllera, prefekta Kongregacji Nauki Wiary. W oficjalnym komunikacie
zaznaczono, że papież w kwestii pedofilii wśród księży zalecił kontynuowanie
linii postępowania określonej przez Benedykta XVI. Ponadto Franciszek podkreślił
wagę podejmowania zdecydowanych działań w sprawie przypadków wykorzystywania
seksualnego, przede wszystkim poprzez wspieranie działań w zakresie ochrony
małoletnich, pomocy tym, którzy w przeszłości stali się ofiarami takiej
przemocy, wszczynaniu postępowania przeciwko sprawcom dzięki zaangażowaniu
lokalnych episkopatów w formułowaniu i wdrażaniu niezbędnych dyrektyw w tej
dziedzinie. Ma to na celu podkreślenie wiarygodności świadectwa i misji
Kościoła.

W motu proprio z 11 lipca 2013 r. Franciszek wprowadził na terenie Watykanu
zmiany w zakresie karalności za przestępstwo pedofilii oraz czynów związanych z
produkcją, przechowywaniem oraz rozprowadzaniem materiałów zawierających treści
pornograficzne. Za wyżej wymienione przestępstwa podniesiono maksymalny wymiar
kary. Zmiany dotyczą jedynie osób będących pracownikami bądź obywatelami państwa
Watykan.

Podczas obrad rady kardynałów w dniu 5 grudnia 2013 kardynałowie zdecydowali i
papież zaakceptował pomysł o utworzeniu komisji ds. przypadków pedofilii w
Kościele. 22 marca 2014 papież utworzył komisję ds. Ochrony Nieletnich.

W 2005 kardynał Bergoglio został oskarżony o współpracę w latach
siedemdziesiątych XX wieku (gdy był on prowincjałem Towarzystwa Jezusowego) z
juntą przy porwaniu jezuitów Orlanda Yoria i Franza (Ferenca) Jálicsa. Pierwszy
z nich oskarżył Bergoglia o to, że nie powiedział przedstawicielom reżimu, że
popiera pracę w slumsach prowadzoną przez swoich podwładnych, i w efekcie
dostali się oni w ręce szwadronu śmierci.

Oskarżenie nie przedstawiło dowodów przestępstwa. Kardynał Bergoglio nie
podejmował obrony. Dopiero w 2010 ujawnił w rozmowie z biografem, że jego
osobiste starania doprowadziły do uwolnienia porwanych oraz że regularnie
ukrywał na terenie kościelnym osoby poszukiwane przez juntę. Jednemu mężczyźnie,
podobnemu z wyglądu, dał swoje dokumenty, by mógł uciec. O bierność wobec porwań
dzieci opozycjonistów oskarżyła przyszłego papieża także organizacja Babcie z
Plaza de Mayo. W 2012 roku kardynał Bergoglio przeprosił Argentyńczyków za
postawę kleru podczas brudnej wojny, uznając za winnych juntę i lewicę.

Domniemaną współpracę kardynała Bergoglia z juntą opisał Horacio Verbitsky
(dziennikarz śledczy związany w przeszłości z peronistowską organizacją
partyzancką Montoneros) w książce El Silencio: de Paulo VI a Bergoglio: las
relaciones secretas de la Iglesia con la ESMA (Cisza. Paweł VI i Bergoglio.
Tajne stosunki Kościoła z ESMA[a]). Reportaż oparty został m.in. na relacji
Franza Jalicsa. Sam Jalics twierdzi w swojej książce Rekolekcje kontemplatywne,
że „z jednym współbratem zakonnym” w slumsach pracowali i żyli za zgodą
przełożonych, posłani tam przez nich. Miał też w swoich rękach 30 dokumentów
stwierdzających, kto doniósł na nich wojskowym, że są terrorystami. Jedynym
dokumentem źródłowym, mającym posłużyć za dowód rzekomej współpracy Bergoglia z
juntą, w którym kardynał jest wymieniony z nazwiska, wykorzystanym w książce
Verbitsky’ego jest wzmianka urzędnika MSZ o tym, że kardynał sugerował, aby nie
dawać Jalicsowi zgody na przedłużenie ważności paszportu podczas pobytu
zagranicznego.

Stojący na czele ruchu obrońców praw człowieka w rządzonej przez wojskowych
Argentynie, laureat Pokojowej Nagrody Nobla Adolfo Pérez Esquivel neguje związki
kardynała Bergoglia z reżimem junty. Również argentyński sędzia Germán Castelli,
który zajmował się zbrodniami junty z przełomu lat 70. i 80., oznajmił, że
oskarżenia pod adresem Bergoglia w związku ze sprawą dwóch zakonników są
„całkowicie fałszywe”.

Kilka dni po wyborze papieża, 15 marca, rzecznik Watykanu Federico Lombardi
ustosunkował się do stawianych Bergogliowi zarzutów o związki z juntą i
przedstawił oficjalne stanowisko Watykanu. Lombardi oświadczył, że wszelkie
zarzuty są bezpodstawne, a kampania przeciwko Bergogliowi jest znana i była
prowadzona od wielu lat. Dodał, że istnieją „liczne relacje, które ukazują, ile
Bergoglio uczynił, by ochronić wiele osób w czasach dyktatury wojskowej”, oraz
doprowadził do przeproszenia przez argentyński Kościół za to, że ten nie
poczynił wystarczających kroków w czasach tak zwanej brudnej wojny.

20 marca 2013 roku mieszkający w Niemczech Franz Jalics opublikował na stronach
internetowych swojego zakonu oświadczenie, w którym zaprzecza informacjom,
jakoby on i jego brat zakonny Orlando Yorio byli zadenuncjowani przez ówczesnego
prowincjała, ojca Jorgego Bergoglia. Jalics oświadczył, że pierwotnie skłaniał
się do takich podejrzeń, ale po licznych późniejszych wyjaśnieniach i rozmowach
uznał, że nie miały one podstaw.

Jednym z wyrazów ekumenicznego zaangażowania Franciszka była jego wizyta 22
czerwca 2015 w świątyni Kościoła Waldensów w Turynie. W jej trakcie papież
zwrócił się do wiernych tego wyznania w słowach: „W imieniu Kościoła
katolickiego proszę was o przebaczenie za niechrześcijańskie czy nawet
nieludzkie postawy i zachowania w dziejach, jakich dopuściliśmy się przeciwko
wam. W imię Jezusa Chrystusa przebaczcie nam”.



https://pl.wikipedia.org/wiki/Mistrzostwa_Europy_U-21_w_Pi%C5%82ce_No%C5%BCnej_2017

Mistrzostwa Europy U-21 w Piłce Nożnej 2017 – turniej piłkarski, który odbywał
się będzie w dniach 16–30 czerwca 2017 w Polsce. Będzie to 21. edycja tych
rozgrywek, po zmianie jej formuły w 1978 z Mistrzostw Europy U-23 na U-21.

Gospodarz został wybrany podczas posiedzenia Komitetu Wykonawczego UEFA 26
stycznia 2015 w Nyonie (Szwajcaria). W turnieju będą mogli brać udział wyłącznie
piłkarze urodzeni po 1 stycznia 1994.

Początkowo UEFA ogłosiła, że turnieje o Mistrzostwo Europy do lat 21 będą
odbywały się w latach parzystych, zaczynając od 2016. We wrześniu 2013, podczas
spotkania w Dubrowniku ogłoszono, że federacje zrzeszone w UEFA wysunęły wniosek
o utrzymanie dotychczasowego schematu rozgrywania Mistrzostw w latach
nieparzystych. Ostateczną decyzję UEFA ogłosiła 24 stycznia 2014 przychylając
się do wniosku federacji, aby turniej rozegrać w 2017. Dodatkowo podjęto decyzję
o zwiększeniu liczby występujących drużyn z dotychczasowych ośmiu do 12.

Pod koniec kwietnia 2014 PZPN ogłosił, że wycofuje się z walki o organizację
meczów Euro 2020, uznając że osiem lat po organizacji turnieju o Mistrzostwo
Europy, nie mamy szans otrzymać go po raz kolejny. W zamian jednak Polska miała
zorganizować imprezę, która pod względem prestiżu „przebije nawet finał Ligi
Europy w 2015”. To zdanie miało niejako sugerować, że Polsce zostanie przyznana
organizacja „Małego Euro” w 2017. 26 stycznia 2015 podczas posiedzenia Komitetu
Wykonawczego UEFA decyzja ta została oficjalnie ogłoszona.

30 grudnia 2015 UEFA wybrała wstępnie 6 miast jako gospodarzy turnieju w 2017:
Bydgoszcz, Gdynię, Kielce, Kraków, Lublin oraz Tychy. Decyzja o ostatecznym
zatwierdzeniu lub odrzuceniu kandydatury któregoś z miast zostanie podjęta
podczas posiedzenia Komitetu Wykonawczego UEFA. Wiadomo już jednak, że pierwszy
półfinał odbędzie się Krakowie, drugi w Tychach, a finał w Krakowie.



