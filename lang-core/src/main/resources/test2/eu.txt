https://eu.wikipedia.org/wiki/Julio_Zesar

Gaio Julio Zesar —latinez: Gaius Iulius Caesar, ˈgaːius ˈjuːlius ˈkaɪsar
ahoskera klasikoan— (K. a. 100eko uztailaren 12a edo 13a – K. a. 44ko martxoaren
15a) Antzinako Erromako militarra eta politikaria izan zen.

Galia menperatzean eta Britainia Handiko lehen inbasioarekin, Erroma Ozeano
Atlantikoari begira jarri zuen eta garai guztietako militar handienetakotzat
jotzen dute. Errepublika Inperio bilakaeran ere parte hartze garrantzitsua eduki
zuen. Hori guztia dela eta, hil ondoren, Senatuak ofizialki Erromako Jainko
izendatu zuen.

Ponpeioren kontra Gerra Zibilean borrokatu ostean, Erromako buru nagusi eta
bakar bihurtu zen. Bizitza osorako diktadore izendatuta, Erromako gizartea eta
gobernatzeko era zaharberritzen hasi zen. Politika horren desadostasunean, Marko
Brutok, Kasiok eta Zesarren adiskide eta laguntzaile gehiagok Zesar bera hil
zuten, horrela Errepublikara itzuliko zelakoan. Hala ere, hilketak beste Gerra
Zibil bat eragin zuen, zesartarren eta Zesarren kontrakoen artean. Gerra
zesartarrek (Oktaviok eta Marko Antoniok besteak beste) irabazi zutenez,
Inperioaren aldeko urrats sendoa egin zen.

Zesar Erromako familia ospetsu batean, Julia izenekoan hain zuzen ere, jaio zen.
Legendaren arabera, Venus jainkosaren ondorengoa zen familia hori. Izan ere,
Venus Eneas printze troiarraren ama zen. Eneas, Romulo eta Remoren aitona
izateaz gain, Juloren aita ere bazen. Julok, Julia familia sortu zuen, eta baita
izena bera eman ere.

Familiaren noblezia zalantzazkoa ez izan arren, Julio Zesartarrak ez ziren
bereziki dirudunak, Erromako aristokraziaren irizpidetarako behintzat. Hori
dela-eta, azken garaian haren familiako inork ez zuen lehen mailako posturik
lortu. Zesarren aitaren belaunaldian, berriz, familiaren aberastasuna suspertu
zen, eta K.a. 85ean pretore kargua lortu zuen.

Aita-semeek izen bera, Gaio Julio Zesar, zeukaten. Zesarren amak, Aurelia Kota
zuen izena. Haren arreba zaharrena, Julia Zesaris, Oktavio Augustoren amona izan
zen. Haren izeba, Julia Maria izenekoa, Gaio Mario jeneral handiarekin ezkondu
zen. Mario garaiko gizon boteretsuenetako bat bilakatu ahala, haren familia
indarra eta ospea berreskuratzen hasi zen.

Marioren azken urteetan, Erromako politika bueltarik gabeko punturaino iritsi
zen. Bi taldetan banatzen ziren politikariak: alde batetik, Marioren Populares
izenekoan, eta bigarrenetik, Optimates delakoan, zeinek Sila zeukan nagusitzat.
Zesar lehenengoarekin zegoen lotua. Marioren iloba ez ezik, Luzio Kornelio
Zinaren alabaren senarra ere bazen. Zina Marioren laguntzailea eta Silaren etsai
porrokatua zen.

Bi talderen arteko ika-mikek gerra zibila eragin zuten. Optimatesen garaipenak
diktaduraren ateak zabaldu zizkion Silari, zeinek beste talderen kontrako
politika hasi zuen. Nolanahi ere, Zesarri bizitza barkatu zion.

Zesarrek, hala ere, Erromatik ekialderantz egin zuen alde. Hor kanpaina militar
askotan hartu zuen parte, eta Miletoko setioan erakutsitako ausardiari esker,
corona civica (herritarren koroa) jaso zuen. Oso ohore handia izan zen hori,
gutxitan agintean ez zegoenari ematen baitzitzaion.

K. a. 78an, Sila hilik, Erromara bueltatu zen. Hor, ospe handiko abokatu
bilakatu zen, gobernari ohien kontrako jazarpen gogorrarengatik. Erretorika
sakonki ikasteko nahian, Apolonio Moloren eskolara bidaiatu zuen K. a. 75ean.

Hara zihoazela, piratek bahitu zuten. Plutarkoren arabera, erreskatea 20
talentukoa zela entzunda, barrezka hasi zen Zesar. Gutxienez 50 talentu balio
zuela erantzun zien. Erreskatea ordainduta, itsasontzi batzuk bildu zituen eta
piraten kontra jo zuen Zesarrek.

K. a. 70ean, 30 urte zituela, Erromako Herri-Asanbladak kuestore izendatu zuen
Zesar. Kargu hori, Hispania Ulterior probintzian garatu behar izan zuen. Hor,
Gadesko Herkulesen tenpluan, Alexandro Handiaren estatua bat ikustean bitxi
erreakzionatu zuen legendaren arabera: negar zotinka hasi omen zen. Horren
inguruan galdetuta, erantzun zuen: "Malkoak darizkit pentsatzen dudanean
Alexandrok nire adinerako hainbeste herri garaitu zituela eta nik, berriz, ezer
gogoangarririk egin ez dudala."

Erromara itzulitakoan, haren lehen emaztea, Cornelia Cinilla, hil zitzaion. K.
a. 67an, arrazoi politikoengatik, berriro ezkondu zen. Ezusteko emakumea
aukeratu zuen, aldiz: Silaren biloba, Ponpeia Sila hain zuzen ere. Bazirudien
horrela Optimates-ekin bat egiten zuela, baina haren gainerako erabakiek
kontrakoa adierazten zuten. Lehen piraten kontra eta ondoren Pontoko Mitridates
VI.en kontrako kanpainetarako, Ponpeiori mugarik gabeko boterea ematekoaren alde
agertu zen Zesar. Krasok, Ponpeioren aurkaria izan arren, Zesarren zorrak
kitatzen jarraitu zuen. Hori zela medio, bere ospea handitzeko nahian, Zesarrek
dirutza gastatu ahal izan zuen.

K. a. 65ean, edil hautatu zuten Zesar, Optimates taldearen aldeko Bibulorekin
batera. Edilak tenpluez, eraikin publikoez eta jokoez arduratzen ziren. Zesar
ia-ia hondamendi ekonomikoraino iritsi zen haren irudia ezagutarazteko eta
herritar arruntekin lotzeko. Horrela, berak antolatutako jokoak izugarriak
izaten ziren. Marioren omenez, Errepublikak ordaindutako estatuak eraiki zituen,
senatarien amorrurako. Edilaldia herriaren elkartasunarekin baina dirurik gabe
bukatu zuen.

Lortutako elkartasunak, halere, izugarrizko bultzada eman zion K. a. 63an
Pontifex Maximo kargua eskuratzerakoan. Honela, Erromako kontu erlijioso
guztiak, Forumeko Domus Publica (Etxe publikoa) eta Vestaren birjinak Zesarren
ardurapean zeuden. Bizitza osorako kargua izateaz gain, lege eta arauei
zegokienez, postuak abantaila dezente eskaintzen zion. Hala ere, eskandalu batek
eman zion hasiera Zesarren agintaldi honi. Ponpeia Silak, haren emazteak, Bona
Dea izeneko jaia antolatu behar izan zuen. Errito horietan parte hartzerik
emakumeek baino ez zuten arren, Publio Klodio Pulkerrek, emakumez mozorrotuta,
tenpluan sartzen lortu zuen. Sakrilegio horren aurrean, Zesarrek Ponpeia Sila
dibortziatu zuen, esanez haren emaztea errugabe irudi ere egin behar zuela.

K. a. 63a Katilinaren konspirazioarena izan zen. Zizeronek, urte horretako
kontsulek, Errepublika suntsitzeko plana egotzi zion Katilinari. Honek, Zizeron
hil saiatu ostean, Etruriara alde egin zuen eta matxinatu zen. Konspirazioan
Zesarren parte hartzea salatu zuen Katonek, baina ezin izan zuen frogatu. Hala
izan ala ez, Zesarren ibilbide politikoak ez zuen kalterik jaso. Hurrengo
urtean, pretore aukeratu zuten, eta K. a. 61ean, propretore Hispanian. Hor,
galeziarrak eta lusitaniarrak garaitu zituen. Gerra haietan lortutako diruari
esker, zorrak kitatu ahal zituen. K. a. 60an Erromara itzulita, kontsulatua,
Erromako kargurik garrantzitsuena, eskuratu zuen.

K. a. 60an, Erromako hiritarrek kontsul izendatu zituzten Zesar eta Bibulo, zein
elkarren arerioak ziren. Azken hau postutik erretiratu zen Zesarren agintaldia
oztopatu nahian. Izan ere, aliatuak oso beharrezkoak ziren kontsulatua aurrera
eraman ahal izateko. Zesarrek inork espero ez zuen tokian aurkitu zituen.

Ponpeiok, orduko jeneral ospetsuenak, bere gerra-beteranoentzako lurrak eskuratu
nahi zuen, baina Senatuen ezezkoa jasotzen zuen etengabe. Krasok, kontsul ohiak
eta agian Erromako gizonik aberatsenak, halaber, bere laborarientzako laguntzak
lortzerakoan arazoak izaten zituen. Zesarrek Krasoren dirua eta Ponpeioren
harremanak behar-beharrezkoak zituen. Horrela, haien arteko ituna, triunbiratu
izenekoa (hiru gizonek osatzen zutelako) sortu zen. Akordioa indartzearren,
Ponpeio Zesarren alaba bakarrarekin ezkondu zen.

Kontsulaldi zail horren ondoren, Galia Transalpina (gaurko Frantziaren
hegoaldea) eta Iliriaren (gaurko Kroaziaren kostaldea) gobernaria izendatu zuten
Zesar. Alferrikako agintaldia nahi ez zuenez, Zesarrek Galiako Gerrak piztu
zituen, eta Galia osoa konkistatu ahal izan zuen. K. a. 58an helvetiarrak
garaitu zituen; K. a. 57an nerviarrak eta belgikarren elkartasuna; eta, K. a.
56an, venetiak. K. a. 55ean, Britainia Handia inbaditzen saiatu zen. K. a. 52an,
Vertzingetorixek osatu zuen Galia osoko armada batua gailendu zuen. Kanpaina
horien guztien gorabeherak Commentarii de Bello Gallico (Galiako Gerren
Iruzkinak) izeneko liburuan idatzi zituen.

Plutarkoren arabera, kanpaina osoan 800 hiri eta 300 tribu konkistatu ziren,
milioi bat gizon esklabo bihurtu ziren eta 3 milioi batailetan hilik suertatu
ziren. Antzinako historialariek kopuru hauek handitu zituzten zalantzarik gabe.
Hala ere, Galiaren menderatzea Alexandro Handiaren garaipenekin parekatu zen.
Ondorioek gainera luzeago iraun zuten: galiarrak ez ziren berriro matxinatu
Erromaren aurka. Are gutxiago, leial jarraitu zuten Mendebaldeko Inperioaren
erorialdiaren arte, K. o. 476an.

Arrakastaren gorabehera, Zesarren ospea ez zen zabaldu goi mailako hiritarren
artean. Atzerakoiek, batik bat, errege bihurtzeko gogoa leporatzen zioten. K. a.
55ean, Ponpeiok eta Krasok kontsulatua erdietsi zuten. Zesarren agintaldi beste
bost urtez luzatu zuten. Hau izan zen Lehen Triunbiraturen azken erabaki
adostua.

K. a. 54an, Zesarren alaba, Julia Zesaris, erditzen ari zela hil zen. K. a.
53an, Kraso ere hil zen partiarren kontrako kanpaina bat antolatzen zuen
bitartean. Ponpeiok, Optimates-en aldera jo zuen orduan. Galiatik, Zesar
Ponpeioren babesa ziurtatzen saiatu zen: iloba bat eskaini zion emaztegai.
Ponpeiok, berriz, Zesarren etsai handienetako baten alaba hautatu zuen.

K. a. 50ean, Senatuak, Ponpeiok eskatuta, Erromara itzultzeko eta armada
desegiteko agindu zion, haren Galiako agintaldia bukatu zitzaiolako. Are
gehiago, Senatuak bigarren kontsulaturako aurkeztea debekatu zion. Armada edo
kontsulen immunitaterik gabe auziperatu eta politikoki baztertuko zutela uste
zuen Zesarrek. K. a. 49ko urtarrilaren 10ean, Zesarrek Rubikon ibaia (Italiako
muga naturala) zeharkatu zuen legio bat lagunduta eta Alea iacta est ("zortea
botata dago") esanda. Honela, Gerra Zibila piztu zen.

Optimates taldekoak hegoaldera jo zuten. Zesarrek Ponpeiori jarraitu zion
elkarrekiko ituna eraberritu nahian. Ponpeioren ezezkoa jasota, 27 egunetan
Hispaniara iritsi zen, non Ponpeioren laguntzaileen armadak suntsitu zituen.
Ekialdera egin zuen orduan, Grezia aldera, Ponpeiori berari aurre egiteko.
Dirrakion Ponpeio atera zen irabazle. Hala ere, Farsaloko bataila
erabakigarrian, Zesarrek garaitu zuen, Ponpeioren armada ia-ia bikoitza izan
arren.

Ponpeiok Egiptora egin zuen alde. Hor, Ptolomeo XIII.ak aginduta, hil zuten.
Erroman, Zesarrek, nahiz eta diktadore izendatu, kontsul kargua hobetsi zuen.
Ponpeio atzemateko asmotan, Egiptora joan zen eta horko gerra zibilean parte
hartzera behartu zuten. Agian Ptolomeo XIII.ak Ponpeio hiltzeagatik (Ponpeioren
buru moztuaren aurrean negar egin omen zuen), Kleopatra VII.aren alde jo zuen.
Kleopatra Ptolomeoren arreba eta emaztea (eta aurkaria) izan zen. Zesarrek
Ptolomeoren armada garaitu ondoren, Kleopatra kokatu zuen Egiptoren buruan.
Honekin ezagutzen zaion seme bakarra izan zuen Zesarrek, Zesarion edo Ptolomeo
XV.a Zesar izenekoa.

K. a. 47an, Egiptotik bueltatzerakoan, Pontoko Farnazes II.aren armadak suntsitu
zituen Zesarrek. Garaipen erraza zen oso, eta Zesarrek Veni, vidi, vici (etorri,
ikusi eta garaitu nuen) esaldia aipatu zuen. Hortik, Afrikako ponpeiarraei egin
zien aurre. Tapso izeneko batailan Metelo Eszipio, zein borrokan hil zen, eta
Katon Minor, zeinek bere buruaz beste egin zuen, menderatu zituen. Ponpeioren
semeek, Gneo Ponpeiok eta Sexto Ponpeiok, Tito Labienorekin, Zesarren
laguntzaile ohiarekin batera, Hispania aldera egin zuten ihes. Zesarrek Mundan
garaitu zituen K. a. 45eko martxoan. Aldi berean, Zesar hirugarren eta laugarren
aldiz izendatu zuten kontsul.

K. a. 45ean, Italiara itzulitakoan, Zesarrek Oktavio izendatu zuen oinordeko.
Dena utzi zion, titulua barne. Oktavio hiltzen bazen, Bruto izango litzateke
oinordekoa.

Apirilaren 21ean Zesarren omenezko jokoak ospatu ziren. Zesarrek festa
publikoetan garaipen arropa janzteko ohorea izan zuen: tunika morea (antzinako
Erromako erregeen oroigarria) eta ereinotzezko koroa. Enperadore titulua
eramateko eskubidea ere eskuratu zuen. Haren bolizko estatua bat agertzekoa zen
prozesio erlijioso guztietan. Kirinoren tenpluan Zesarren beste estatua bat
jarri zen, "Jainko garaiezina" lelopean. Kirino edo Romulo, hiriaren fundatzaile
eta lehen erregea izan zen. Honela, Zesar jainkoekin ez ezik, erregeekin ere
lotzen zen. Hirugarren estatua bat Kapitolio muinoan kokatu zuten, antzinako
erregeen eta Luzio Junio Brutoren (erregeak kanporatu zituena) estatuen ondoan.
Are gehiago, Zesarren irudia txanponetan ipini zen. Lehen aldiz agertu zen
txanponetan bizirik zegoen erromatar baten irudia.

Bere laugarren kontsulaldia amaitutakoan, Zesarrek Kinto Fabio Maximo eta Gaio
Trebonio kontsul izendatu zituen Zesarrek, Errepublikako hautaketa-sistema
kontuan hartu gabe. Senatuak, hala ere, ohore gehiago eman zion: liberator
titulua, nahi zuen edozein postua, plebeioentzakoak ere, lortzeko ahalmena,
legio guztien gaineko agintea... Haren urtebetetzearen hilabeteak, uztailak,
izen berria, Julius, jaso zuen, Quintilis ordez. Haren familiaren ohorez, tenplu
bat sortu zen.

Nolanahi ere, Zesar Errepublikako hainbat arazo konpontzeko ekinean murgildu
zen. 20 eta 40 urte bitartean zituzten hiritarrei debekatu zien Italiatik kanpo
hiru urtez baino luzaroago izatea. Horrela, Italiako populazioa mantentzekoa zen
eta kanpoko ustelkeria behera egitekoa. Goi mailako batek beheko bat hilez gero,
hiltzaileari ondare osoa kenduko zitzaion. Zorra guztien laurden bat bertan
behera utzi zuen, jende apalaren mirespen are handiagoa lortuz.

Prostituzioa eta Estatuak ordaindutako garia arautu zituen zehazki. Beteranoei
lurrak eman zizken Erromako mundu osoan zehar. Egutegia ere eraberritu zuen.
Urteak 365 egunekoak izango ziren, eta lau urte oro, 366koa. (Juliotar egutegi
hau Gregorio XIII.a Aita Santuak aldatu zuen 1582an, gaur egungoa sortuz). Hori
zela medio, K. a. 46ak 445 egun izan zituen, juliotar egutegia ahalbideratzeko.

Horretaz gain, Erroma bera zaharberritu zuen. Adreiluzko hiria horri marmolezko
geruza ipini zion. Auzitegi eta azoka berriak eraiki zituen. Lehen liburutegia
ere bai, Varronen agindupean. Senatuak Curia Hostilia izeneko etxea utzi zuen
eta Curia Julia izeneko berrira mugitu zen. Hiriaren pomperium (muga sakratuak)
handitu zituen hazi ahal izateko.

Plutarkoren arabera, Zesarrek Senatuari ohoreak urritzea eskatu nahi bazion ere,
ez zuen egin, esker txarrekoa ez iruditzearren. Pater Patriae (Aberriko Aita)
titulua eman zioten eta 10 urterako diktadore izendatu zuten. Batzuk errege ere
deitzen hasi zitzaizkion, baina Zesarrek titulu hori arbuiatu zuen. Tituluak
jaso ahala, Zesarren eta aristokraten arteko amildegia sakondu zen.
Konspirazioaren artilea iruten hasi zen.

Zesar errege bihurtzeko beldurrak bizirik jarraitzen zuen. Norbaitek Zesarren
estatua baten gainean diadema bat kokatu zuen. Tribunoek, Gaio Epidio Martzelok
eta Luzio Zesetio Flaviok, kendu egin zuten. Tribuno horiek ere herritar batzuk
atzeman zituzten Zesarri erregea deitzeren kargupean. Zesarrek atxilotutakoak
askatzeko agindu zuen, eta tribunoak postutik at utzi zituen.

Luperkalia izeneko festetarako, K. a. 44ko otsailaren 15ean, Zesar morez
jantzita, ereinotzezko koroa buruan eta bizitza osorako diktadorearen titulupean
agertu zen erromatarren aurrean. Marko Antonio saiatu zen Zesarren gainean
diadema bat jartzen. "Herriak, nik bitartez, hau (erregearen titulua) eskaintzen
dizu" esan zion. Hor bildutako jendetzaren elkartasun urria ikusita, Zesarrek
muzin egin zion. Jendetzak txalotu arren, berriro saiatu zen Marko Antonio; eta
berriro errefusatu zuen Zesarrek: "Ez naiz Erromako erregea izango. Jupiter da
erromatarren errege bakarra." Jendetzak orro egin zuen oniritzia ematean.

Bitartean, Dazia eta Partiaren kontrako kanpainak prestatzen ari ziren.
Partiakoak diru franko, eta 9 urte lehenago Krasok galdutako zutoihalak,
ekarriko lituzke Erromara. Aspaldiko elezahar baten arabera, errege batek baino
ezin zuen Partia konkistatu. Horregatik, Zesarrek Italiatik kanpo koroa
eramateko eskubidea lortu zuen. Kanpaina apirilean zen hastekoa. Haren aurkariek
zirt edo zart egin behar zuten. Bazekiten abiatu baino lehen burutu behar zutela
euren plana.

K. a. 44ko martxoaren 15ean, Zesarrek Ponpeioko antzokian biltzeko eskatu zion
Senatuari. Horra zihoazela, senatari batzuek sastatu eta hil zuten. Hauek
tiranizidatzat eta ez hiltzailetzat jotzen zuten euren burua. Haien ustetan,
Zesar Errepublikarako arriskua bihurtu zen. Konspiratzaileak (Gaio Trebonio,
Dezimo Bruto, Marko Bruto eta Gaio Kasio Longino besteak beste), gero,
Jupiterren tenpluan ezkutatu ziren. Gehienak Zesarren barkamena eta bultzada
politikoa jasoak ziren. Marko Bruto ahaide urruna ez ezik, Zesarren oinordeko
bat ere izan zen. 23 sastakaik bizitza kendu zioten Zesarri, zein, ironikoki,
Ponpeioren omenezko estatua baten azpian hil zen. Suetoniok dioenez, Zesarren
azken hitzak, Marko Brutori zuzendutakoak, hauek omen ziren: και συ τεκνον; (Kai
su, teknon?) Hau da, "Zu ere, ene semea?"

Hiltzaileen asmoak gorabehera, Zesarren hilketak Erromatar Errepublikaren
bukaera ekarri zuen. Erromako erdi eta behe mailako klaseek, Zesarren sostengua
hain zuzen ere, uste zuten goi mailako talde txiki batek bere txapelduna hil
zutela. Marko Antoniok jende arrunt hori hunkitu zuen haren hiletan Zesar
goraipatu zuenean. Honela erromatarren begikotasuna bereganatu zuen. Halere,
Zesarren oinordeko bakarra Oktavio izan zen. Haren izena, ospea eta aberastasuna
jaso zuen. Oktavio, 19 urte baino ez izan arren, gupidarik gabe saiatu zen bere
egoera indartzen eta botere osoa eskuratzen.

Bruto eta Kasiori aurre egiteko, Marko Antoniok Zesarren dirua zein ospea behar
zuen armada bat erreklutatu ahal izateko. Beste triunbiratu bat osatu zen
Oktavio, Marko Antonio eta Lepidorekin (Zesarren laguntzaile zaharrarekin).
Bigarren Triunbiratu honek jainko izendatu zuen Zesar.

Triunbiratuak Zesarren hiltzaileak Filipo batailan suntsitu zituen. Ondotik,
hirugarren gerra zibila piztu zen Oktavio eta Marko Antonioren artean. Aktioko
guduan, Oktaviok Marko Antonio eta Kleopatra menderatu zituen, eta, aurkaririk
gabe, Erromako lehen enperadore bihurtu zen.

Bizialdian hizlari fintzat jotzen zen Zesar. Zizeronek ere goraipatu zuen
Zesarren erretorika eta estiloa. Bere izeba Juliaren (Marioren emaztea) omenezko
hileta-otoitza eta Katonen kontrako hitzaldia dira Zesarren erretorika
ospetsuena.

Idazki hauen estilo erraza eta zuzena gorabehera, haren aldeko benetako iragarki
kanpaina sofistikatua da, Erromako, Italiako eta probintzietako aristokratei
zuzendutakoa.

Goldsworthy, Adrian (2007), Grandes Generales del Ejército romano. (3.
argitaraldia), Ed. Ariel S.A., ISBN 978-84-344-6770-5 .

Montanelli, Indro (2003), Historia de Roma, Bartzelona: Debolsillo, ISBN
978-84-9759-315-1 .

Plutarko (2007), Vidas paralelas: Obra Completa, Volumen VI: Alejandro & César;
Agesilao & Pompeyo; Sertorio & Eúmenes, Madril: Editorial Gredos, ISBN
978-84-249-2881-0 .

Suetonio Trankilo, Gaio, Las vidas de los doce césares, Madril: Editorial
Gredos .



https://eu.wikipedia.org/wiki/John_Adams

John Adams Jr. (1735ko urriaren 30a - 1826ko uztailaren 4a) AEBetako bigarren
presidentea izan zen (1797-1801). Halaber, AEBetako lehenengo presidenteordea
ere izan zen (1789-1797).

1800ko iraultzan, Adams bigarren txanda baterako aurkeztu zenean, Thomas
Jeffersonek garaitu zuen. Bestetik, Jefferson Washington Hiriko Etxe Zuri eraiki
berrian bizi zen lehenengo presidentea izan zen, 1800n amaitu baitzuten.

Iraultzeko ekintzengatik, George Washingtonen presidenteordea izan zen bi
biderrez eta baita AEBetako bigarren presidentea ere. Alderdi Federalistaren
barruko borrokak zirela-eta, etsi egin zuen eta Alien and Sedition Acts
eztabaidatsuak sinatu zituen. Haren presidente-aldiko lorpenik handiena 1798ko
Frantziarekiko Sasi-Gudari irtenbide baketsua ematea izan zen. Thomas
Jeffersonek garaitu zuen bigarren agintaldi batera aurkeztu zenean eta
Massachusettsera bildu zen berriro. Berak, Abigail Adams emaztearekin batera,
politikarien familia ospetsu bat sortu zuen. Herriaren beste sortzaileei ez
bezala, haren garaietan bere lorpenak aitortu ez bazizkioten ere, gaur egunean
fundatzailerik garrantzitsuenetarikoa dugu.

John Adams, 1735ko urriaren 30ean jaio zen Massachusettsko Braintreen, John eta
Sussana Boylston Adamsen semerik zaharrena izanik, (Juliotar egutegiaren 1735ko
urriaren 19a). Adamsen jaiotze tokiak 1792an Massachusettsko Quincy hiriarekin
bat egin zuen eta, egun, Adams National Historical parkean barnean dago. Haren
aita, bera ere John izenekoa (1690-1761) Henry Adamsen laugarren belaunaldiko
ondorengoa zen. Azken hau Inglaterrako Somerset-eko Barton St Davidetik
Massachussetseko badiako koloniara joan zen 1636an. Ap Adam deitutako galestar
sendikoa zen eta haren aita, nekazari bat, diakono kongregazionalista zen (hau
da, puritanoa); miliziako tenientea eta herriko eskolez eta errepideez
arduratzen zen zinegotzia. Haren ama, Sussana Boylston Adams, Brooklyneko
Boylston familikoen ondorengoa zen.

Adams familia xumekoa izan zen, baina Ameriketara 1630ean joan ziren kolono
puritanoengandik espero zutenarekin bat egiten zuen. Migrazio Handiko puritanoek
Bibliaren arabera bizi izaten zirela uste zuten. Estuardoen Ingalaterra Egipto
zen eta haiek "ihes egin zuten israeldarrak ziren...Jainkorik gabekoentzako
aterpea ezartzeko; ikearen gaineko hiria...". 1735ean, John Adams jaio zenean,
predestinazio bezalako dogma puritanoek ez zuten inor asebetetzen eta haien
praktiketako asko denboraren poderioz erlaxatu ziren, baina Adamsek
askatasunaren eramaileak zirela uste zuen, larritasun handiko auzia, hain zuzen
ere. Sinesten zuen balore-sistema bat zen; jarraitu nahi zuen eredu bat.

Adams gaztea Harvard Unibertsitatera joan zen, hamasei urte zituenean (1751ean).
Haren aitak apaiza izatea nahi zuen, baina Adams zalantzakor zebilen. 1755ean,
graduatu ostean, urte batzuetan eskolak eman zituen Worcesterren, bere karrerari
buruz pentsatzen zuen bitartean. Asko pentsatu eta gero, James Putnamen,
Worcesterko abokatu ospetsuaren bulegoan ikastea nahi zuen. 1758an Adams
abokatuen elkartean onartu zuten. Gaztetatik, gertaeren eta pertsonen
deskribapenak idazteko ohitura izan zuen; horiek haren egunerokoan agertzen dira
han-hemenka. Gaitasun hori askotan erabili zuen, joaten zen kasuak ikasteko eta
horiei buruz pentsatzeko. 1764an, Adams Abigail Smithekin ezkondu zen
(1744-1818); apaiz kongregazionalista baten alaba: William Smith,
Massachutsettsko, Weymouthko, abadea, hain zuzen. Haren seme-alabak Abigail
(1765-1813), presidente izango zen John Quincy Adams (1767-1848), Susanna
(1768-1770); Charles (1770-1800), Thomas Boylston (1772-1832) eta hilik jaiotako
Elizabeth (1775) izan ziren.

1776ko ekainaren 7an, Adamsek Richard Henry Leek aurkeztu zuen Independentziaren
egitasmoa bultzatu zuen esanez: “kolonia hauek dira, eta eskubidez izan beharko
zuten estatu libre eta independienteak” eta sutsu sustatu zuen, Kongresuak,
1776ko uztailaren 2an, egitasmoa onartu zuen arte.

Thomas Jefferson, Benjamin Franklin, Robert R. Livingston eta Roger Shermanekin
batera komite baterako proposatu zuten, Independentzia aldarrikapen baten
zirriborra egiteko. Jeffersonek idazki hori egin bazuen ere, Adams izan zen
bultzatzaile nagusia eztabaidetan. Urte asko pasa eta gero, Jeffersonek Adams
“Kongresuan aldarrikapenaren zutaberik sendoena; hark aurkituko zituen erasoen
aurkako abokatu eta defendatzailerik handiena izan zela” esan zuen.

1777an, Adamsek Massachusettsko Gorte Nagusiko haren eserlekua utzi zuen guda
eta artilleria batzordeko eta beste komite batzuetako buru izateko.

Senatuko presidente zegoela, Adamsek 29 berdinketa-apurtzeko bozka erabili
zituen, John C. Calhounek ia berdindu zuen marka, 28rekin. Bozka horiekin
presidentearen izendatuak kentzeko presidentearen boterea babestu zuen eta
hiriburuaren kokapenaren gainean izan zuen eragina. Behin batean, behintzat,
bera kontrakoa zen arauen aurka bozkatzera limurtu zituen senatariak. Sarritan,
Senatuan konferentziak ematen zituen prozedurari eta politikari buruz. Adamsen
ikuspuntu politikoak eta Senatuan izan zuen paper aktiboak Washingtongo
administrazioaren kritikak ekarri zizkioten. Lehenengo agintaldiaren amaieran,
isilduko zuen ebazpen batekin mehatxatu zuten; horren arabera prozedura eta
politika kontuei buruz baino ezin izango zuela hitz egin, beraz, zorrotzago
jokatzen hasi zen. Alderdi biak eratu zirenean, Alderdi Federalistan eman zuen
izena, baina ez zen inoiz ondo konpondu haren buruzagiarekin, Alexander
Hamilton. Adamsen antzinatasuna eta iparraldeko presidentearen beharra zirela
eta, 1796ko presidentetzarako Alderdi Federalistaren hautagai izendatu zuten,
Thomas Jeffersonen kaltetan –Alderdi Demokrata-Errepublikanoaren buruzagia-.
Bere arrakasta bakeari eta oparotasun-garaiari esker izan zen, izan ere,
Washingtonek eta Hamiltonek, 1795ko Jay Itunaz, Britainia Handiarekiko guda
ekidin zuten.

Adams presidenteorde egon zen bi agintaldiak, esperientzia etsigarriak izan
ziren, bera bezalako gizon jakintsu, harroputz eta kementsu batentzat. Bere
emazte Abigaili kexatu zitzaion: “Gure herriak, bere jakintasunean, gizakirik
inoiz asmatu zuen kargurik hutsalena eman dit.”

1796ko hauteskundeak, lehendabizikoak izan ziren Lehen Alderdiaren Sisteman.
Adams presidentetzarako Alderdi Federalistaren hautagia eta Thomas Pinckney,
Hego Carolinako gobernadorea bere kidea izan zen (garai haietan, presidenteordea
bigarrena zetorren edozein zen). Federalistek Adams presidentetzarako hautagai
joateko nahi zuten Thomas Jeffersonen hautagaitzari aurre egiteko. Federalista
gehienek Hamilton nahiago zuten. Hamilton eta bere jarraitzaileek Adamsen
aldekoak ziren arren, gorrotoa zioten, baina bi gaitzetatik txikiena zela uste
zuten. Hala ere, Adamsek Washingtoni arrakasta eman zioten ospea eta seriotasuna
ez zeuzkala uste zuten eta Adams euren aginduak jarraitzeko setatiegi,
harroputzegi eta burugogorregi zen beldur ziren.

Adamsen arerioak, Virginiako Thomas Jefferson estatu-idazkari ohia eta New
Yorkeko Aaron Burr senataria, hautagai Demokratiko-errepublikarrak izan ziren.

Ohikoa zenez, Adams Quincyko bere etxera bildu zen, kanpaina egin beharrean.
Berak deitzen zuen joko tentel eta gaizto batetik kanpo egon nahi zuen. Bere
alderdiak, ordea, haren aldeko kanpaina egin zuen eta Demokrata-errepublikarrek
Jefferson aldekoa egin zuten.

Adams presidente zegoela, George Washingtonen balore errepublikarrak
goraipatzeko ereduari jarraitu zion, eta bertute zibila ere azpimarratu zuen.
Izan ere, ez zen inolako eskandalutan nahasita egon.Washingtonen Kabinete
berarekin jarraitu zuen lan egiten eta aurreko administrazioaren egitasmo
nagusiak bultzatu zituen. Gobernu zentrala indartzen jarraitu zuen, batez ere
armada eta itsas armadaren tamainak handitzen. Bere programa ekonomikoak,
Alexander Hamiltonenen jarraipen zuzena izan ziren. Historialariek luze
eztabaidatu dute Washingtonen kabinetea mantentzeko erabakiaz. Hamiltonen
aldekoak baziren ere, mantentzeak ondorengotza samurra ziurtatu zuen. Hala ere,
kabinetearengandik aparte lan egin zuen bere agintaldi osoan; askotan erabakiak
hartzen zituelarik oposizio sutsuaren aurka. Horrela, Frantziaren aurkako guda
ekidin zuen, kabineteko idazkariak horren aldeko amorratuak baziren ere.
Frantziaren kontrako Sasi-Gudaren emaitza nagusia, Washingtonek bilatu zuen
Europako aferen konponbidea izan zen. Beste gatazka batzuen bezala, etekin
psikologikoak ekarri zizkion Estatu Batuei, Europako botere nagusi bati aurre
egin baitzion bakarrik.



https://eu.wikipedia.org/wiki/Izar

Izar bat plasmazko gorputz esferiko handia eta trinkoa da, bere erdigune beroan
fusio nuklearra mantentzeko bezain handia dena. Fusioa da izarrek beren kanpo
geruzetatik etengabe kanporatzen duten energiaren iturburu. Hidrogenoa eta
helioa baino astunago den ia gai guztiak izarretako erdigunean sortzen dira.

Izar taldeek galaxiak sortzen dituzte eta unibertsoko argizagi nagusiak dira.
Lurretik hurbilen dagoen izarra Eguzkia da eta Lurraren energia iturri nagusia,
argia barne. Honek 1026 watt inguru (ehun koatrilioi watt) igortzen ditu.

Antzinatik izan dira izarrak garrantzitsuak kultura gehienetan, denetan ez
esatearren; bai arrazoi erlijioso edo/eta kulturalengatik, orientazio lanabes
gisa, egutegiak zehazteko, ... Adibidez gaur egun munduan oso zabaldua den
Gregoriotar egutegia, lurrak eguzkiarekiko duen posizio erlatiboan oinarritzen
da.

Demokrito eta Epikuro greziar filosofoek izarrak beste eguzki batzuk zirela eta
haien inguruan beste lur batzuk izan zitzaketela argudiatu zuten.

Tycho Brahe astronomoak izar berriak identifikatu zituen zeruan, zerua aldakorra
zela ondorioztatuz.

Geminiano Montanari italiar astronomoak. Algol izarraren argitasun aldaketak
behatu zituen 1667an.

Edmond Halleyk bi izarren arteko mugimenduaren lehen neurketak argitaratu
zituen, Ptolomeo eta Hiparko greziar astronomoen garaitik beraien posizioak
aldatu egin zirela frogatuz.

Izar bateraino dagoen distantziaren lehen neurketa zuzena 1838an egin zuen
Friedrich Besselek, paralaxia teknika erabiliz. Paralaxiak demostratu zuen
izarren arteko distantzia zein handia den.

Zeruko izarrik distiratsuenek, planeta batzuk tartean, kultura ezberdinetako
mitologia izenak dituzte, greziar, latin eta arabiarrak asko. Askok izen
desberdinak dituzte munduan barrena, tokian tokiko izen propioak.

Azken 2000 urteetan 300 izar ingururi eman zaie izena, gehienak mitologiarekin
zerikusia dutenak. Begi hutsez 4000 izar inguru ikus litezke lurreko hemisferio
bakoitzean. Astronomia katalogoetan miloi batzuk badira. Gure Esne Bidean bilioi
batzuk badaude eta unibertsoan dagoen izar kopurua infinitua da. Beraz
astronomoak aurkitzen diren izar guztiak behar bezala sailkatzen saiatzen dira.

Johann Bayer alemaniar astronomoak konstelazio bakoitzean izarrei izena emateko
greziar hizkiak erabiltzen zituen izendapena sortu zuen. Geroago, John
Flamsteedek zenbakiak zerabiltzan sistema sortu zuen. Ordudanik sistema
desberdin ugari erabili izan dira, izar katalogoak azaldu ziren arte. Gaur egun
Nazioarteko Astronomia Elkartea da izar berriak izendatzeko gaitasuna duen
erakunde bakarra.

Gerora izarra kokatzeko balio duen izena ematen diote astronomoek izarrari.
Dauden konstelazioaren izenari greziar alfabetoko hizki bat jartzen zaio
aurretik. Izarrik distiratsuenari alfa hizkia ematen zaio, hurrengoari beta...
Adibidez: Betelgeuse, Orion konstelazioko izarrik distiratsuenari, Alpha Orionis
ere deitzen zaio. Greziar alfabetoko hizkiak bukatzen direnean, zenbakiak
erabiltzen dira.

Baina izar kopurua hain handia denez, Nazioarteko Astronomia Elkarteak sistema
ezberdina darabil izar berrientzako: laburdura bat eta sinbolo batzuk.
Laburdurak izar mota edo izarrari buruzko informazio duen katalogo bat
adierazten du. Adibidez: PSR J1302-6350; PSRk pultsarra dela adierazten du; Jk
ordea J2000 izeneko koordenatu sistema erabiltzen dela adierazten du eta
zenbakiak koordenatuak dira.

Izar aldakorrei RR Lyrae edo TT Arietis izena ematen zaie; Lyrae eta Arietis
konstelazio hauetan daudela esan nahi du, eta hasierako hizki bikoiztuak
aurkitzen diren eran sailkatzeko balio du; AA konstelazio batean aurkitutako
lehen izar aldakorra da. ZZ hizkira iritsitakoan zenbakiak erabiliko lirateke.

Izar tipiko baten zati nagusiak nukleoa, barnealdea eta atmosfera dira. Nukleoan
gertatzen dira izarraren energia iturburu diren erreakzio nuklearrak.
Barnealdeak gainazalera garraiatzen du nukleoan sortutako energia. Garraio hori
bi era ezberdinetan egiten da, horren arabera bi eremu bereiziz: barnealde
erradioaktiboa eta barnealde konbektiboa. Atmosfera da izarraren kanpoaldean
dagoen eremua; hiru zati ditu barnealdetik kanpora: fotosfera, kromosfera, eta
koroa. Atmosfera da izarreko zatirik hotzena eta bertan gertatzen dira materia
igortzen duten fenomenoak. Nahiz eta atmosfera izan izarreko zatirik hotzena,
koroan tenperatura asko igotzen da, milioi graduraino gutxienez. Koroak
dentsitate baxua du eta tenperatura altua izarraren eremu magnetikoan abiadura
handiz mugitzen diren partikula ionizatuek ematen diote.

Izarren ezaugarri gehienak Nazioarteko Unitate Sistemak adostutako unitateetan
ematen dira, CGS unitateak ere erabiliak izan arren.

Luzera handietarako, erraldoi baten erradioa adierazteko adibidez, Unitate
astronomikoak ere erabiltzen dira, hau da, eguzkia eta lurraren arteko
distantzia.

Izar handienak dira bizitza laburrena dutenak, erdigunean dagoen presio
ikaragarriak hidrogenoa beste izarretan baino lasterrago erretzea eragiten
baitu. Izar handienen bizitza milioi bat urte ingurukoa da; aldiz, masa txikiena
duten nano gorriek hidrogenoa motelago kontsumitzen dutenez ehun mila milioi
urte iraun dezakete.

Astronomian helioa baino pisutsuagoak diren elementuak metal elementu
kontsideratzen dira, eta elementu hauen kontzentrazio kimikoari metaltasuna
deritzo. Metaltasunak izarraren atmosferako burdin kopurua adierazten du
orokorrean, burdina oinarrizko elementua denez neurtzen erraza baita. Izarrak
etengabe supernoben leherketek igorritako elementu pisutsuz hornitzen direnez,
burdin kopurua izarraren adina neurtzeko erabiltzen da. Elementu pisutsuen
kopurua izarrak planeta sistema bat izan dezakeen jakiteko ere balio du.

Metaltasunak, eremu magnetikoen sorrera, izarrak bere erregaia erretzeko behar
duen denbora eta izar-haizearen indarra baldintzatzen ditu.

Eguzkiak, helio eta hidrogenoa ez ezik, karbonoa, oxigenoa, nitrogenoa eta
burdina ditu osagaiak. Bere metalikotasuna 0.02koa da, masaren %2a dira beraz
metal elementuak. Ezagutzen den burdin kopuru baxuena duen izarra HE 1327-2326
nanoa da, eguzkiaren 1/200.000 burdin kopurua duena.

Lurraren diametroa 12.756 kilometrotakoa da. Eguzkiaren diametroa 1.390.400 Km
da eta beste izar batzuena, Antares eta Betelgeuse horien artean, 700 eta 800
eguzki-diametro dituzte.

Izarren diametroa ez da konstantea, beraien bizitza fasearen arabera aldatzen
baita. Izar aldakor periodikoek masa aldakorra dute; RR Lyrae, Cepheides eta
Mira adibidez.

Lurretik oso urruti daudenez eguzkia ez beste izarrak puntu soil bezala ikusten
dira lurretik behatuta. Izarren kanpo diskoa txikiegia da teleskopio optiko
arrunt batekin ikusi ahal izateko, interferometro-teleskopio bat behar da
behaketarako.

Izar txikienak neutroi izarrak dira, kilometro gutxi batzuk dituztenak, eta
handienak berriz supererraldoiak dira. Adibidez: Orion konstelazioan dagoen
Betelgeusek eguzkiak baino 1.000 bider diametro handiago du: 1.390.400.000
kilometro gutxigorabehera.

Ezagutzen den izarrik handienetakoa Eta Carinae da, 100 – 150 eguzki-masakoa.
Bizitza oso laburra du, milioika urte batzuk soilik.

Izar guztiek egiten dute bere buruaren inguruan bira. Errotazio abiadura,
zahartzen doan eran, txikitu egiten da, eta izarraren izaera - sinplea, bitar
edo multiplea - baldintzatzen du

Izarra objektu solidoa ez denez diferentzial-errotazioa du, abiadura ezberdina
dute latitude ezberdinetan dauden bi puntuek. Izar gazteen errotazioa ekuatorean
100 Km/s izan liteke. 300 Km/s kontsideratzen da izarra desegingo lukeen
abiadura kritikoa. Eguzkiak 25-35 egunero biratzen du, ekuatore abiadura 1,994
Km/s-koa du. Achemar izarrak ordea 225 Km/s-ko abiadura du ekuatorean.

Masa konpaktuko objektu izateraino eraldatzen diren izarrak, errotazio abiadura
handitzen dute erradioa txikitzean, nahiz eta abiadura hau ez izan momentu
angeluarraren kontserbazio legeak aurreikusi bezain handia. Izarraren momentu
angeluar galera izarrarteko haizeak galarazitako masaren ondorio da hein handi
batean. Pulsar baten errotazioa oso altua izan liteke hala ere, erradiazio
igorpena eta abiadura txikitzen joango da pixkanaka. Karramarroaren nebulosaren
bihotzeko pulsarrak, adibidez, 30 bider segundoko errotatzen du.

Begi hutsez begiratu ezkero zuriak dirudite izar gehientsuenek, baina urdinak,
zuriak, gorriak, laranja eta horiak dira. Kolorea izarraren tenperaturarekin
dago erlazionaturik.

Ohikoa baino argitasun eta tenperatura baxuagoa duten izarreko guneei
izar-lohiuneak deitzen zaie.

Eguzkia bezalako nano txikiek normalean lohiune gutxi batzuk dituen gainazal
lauak dituzte. Handiagoak diren erraldoiek lohiune handiago eta nabarmenagoak
dituzte.

Bi magnitudeak unitate logaritmikoak dira: Magnitude aldea unitate batekoa den
bi izarren arteko argitasun aldea 2,5eko da. Beraz +1,00 magnitude duen izarra
+2,00 magnitudea duen izarra baino 2,5 bider distiratsuagoa da eta +6,00
magnitudea duen izarra baino 100 bider distiratsuagoa.

Bi magnitude hauek desberdinak dira izar berean. Adibidez Eguzkiaren itxurazko
magnitudea -26,7 da eta berezko magnitudea +4,83. Lurretik ikusita Sirius da
zeruko izarrik distiratsuena, baina itxurazko magnitudea -1,44 du eta berezkoa
berriz +1,41. Itxurazko magnitudeak lurretik ikusita izarrik distiratsuenak zein
diren esaten digu, eta berezko magnitudeak berriz benetan izarrik distiratsuena
zein den.

2006ean ezagutzen den izarrik distiratsuena, LBV 1806-20 da eta -14,2 du berezko
magnitudea. Izar hau eguzkia baino 38.000.000 bider argitsuagoa da. Distira
gutxien duten izarrak NGC 6397 multzoan daude, eta berezko magnitudea +28 duen
nano zuri bat topatu da bertan.

Izar batek fase desberdinak igaroko ditu bere eboluzioan zehar. Lehenena nano
edo sekuentzia nagusia izango da, bigarrena erraldoia, supererraldoia jarraian
eta supernoba edo planeta nebula bat bukaeran.

Molekula-hodei batean du jatorria izarrak eta grabitate ezegonkortasunak
bultzatzen du bere sorrera. Ezegonkortasunaren jatorria supernoben leherketa edo
bi galaxien arteko talkak eragiten du sarri. Gune horretan dentsitatea behar
adina handia denean, Jeansen ezegonkortasuna, bere grabitate indarraren ondorioz
kolapsatu egingo da.

Lainoa kolapsatzen den heinean, Bok globuloak izeneko hauts eta gasezko gorputz
trinkoak eratzen dira. Hauek 50 eguzki-masatik gora izan ditzakete. Globulua
kolapsatu eta dentsitatea handitzen doan eran grabitate indarra bero bilakatzen
da eta tenperaturak gora egingo du. Proto-izarraren lainoak oreka hidrostatikoa
lortzen duenean, proto-izarra sortzen da erdigunean. Sekuentzia nagusi aurreko
izar hauek proto-planeta disko batek inguratzen ditu sarri.
Grabitazio-kontrakzioak 10-15 milioi urte inguru irauten ditu. 2 eguzki masa
baino txikiagoak direnei T Tauri izarrak deritzate eta handiagoei Herbig Ae/Be
izarrak. Izar jaioberriek bere errotazio ardatzetik gas zorrotadak isurtzen
dituzte, Herbig-Haro izenez ezagunak diren nebulosa txikiak sortuz.

Izarrek beren bizitzako denboraren %90 inguru fusio bidez hidrogenoa helio
transformatzen iragaten dute, prozesu horretan bero eta presio altuko
erreakzioak sortuz. Fase honetan dauden izarrak sekuentzia nagusian daudela
esaten da eta nano deitzen zaie. Izarraren sekuentzia nagusiak irauten duen
denbora bere masa eta ‘argitasuna’k baldintzatzen dute. Eguzkiaren kasuan
10.000.000.000 urte duela aurreikusten da. Izar handiek erregaia oso azkar
erretzen dute eta bizitza oso motza dute. Izar txikiek ordea, nano gorri
deituak, erregaia oso poliki erretzen dute eta biziraupen oso luzea dute, ehunka
bilioi urte. Beraien bizitzaren bukaeran argitasuna galtzen doaz poliki, nano
beltz bilakatuz. Halere, nano beltzen biziraupena egun unibertsoari estimatzen
zaion adina baino handiagoa denez, 13,7 bilioi urte, oraindik ez da halako
izarrik dagoenik aurreikusten.

Izar guztiek sortzen dute izar-haizea, espaziorantz gas isurketa etengabearen
iturburu. Izar gehienetan galdutako masa kopurua irrigarria da. Eguzkiak urtero
10-14 eguzki masa galtzen ditu, hau da, bere bizitza osoan zehar masa
guztiaren %0,01. Izar oso handiek 10-7 edo 10-15 masa inguru galtzen dute
urtero, beraien eboluzioaren ondorio den jarioa. Beraien bizia 50 eguzki-masa
baino gehiagorekin hasten duten izarrek masaren erdia ere galdu dezakete
sekuentzia nagusian dauden bitartean.

0,4 eguzki-masa baino gutxiago duten izarrek erdiguneko hidrogenoa kontsumitzen
dutenean, kanpo geruzak zabaldu eta hoztu egiten dira, erraldoi gorri bat
sortuz. 5 milioi urte barru, eguzkia erraldoi handi bilakatzen denean, Artizarra
eta Merkurio irentsiko dituela aurreikusten da.

Erraldoi gorri batean fusioak nukleoa inguratzen duen geruza batean jarraitzen
du. Orduan nukleoa helioaren fusioa hasteraino konprimituko da, izarraren
erradioa txikitu eta gainazaleko tenperatura igoaz. Izarrak nukleoko helioa
kontsumitu ondoren, fusioak karbono eta oxigenozko nukleotik kanpo jarraituko
du. Orduan izarrak hasierako erraldoi gorriaren antzeko garapena jasango du,
baina gainazal beroagoaz.

Izarraren bizitzaren bukaera burdina sortzen hasten denean iristen da.
Burdinazko nukleoa fusionatuz gero ez da energia igortzen, kontsumitu baizik.
Izar oso handietan burdina pilatuko da nukleoan. Elementu pisu hauek kanpo
geruzetara irten litezke, izarra inguratzen duten objektuak sortuz, Wolf-Rayet
izar bezala ezagunak direnak eta kanpo atmosfera argitzen duen izar-haize
trinkoa dutenak.

Tamaina ertaineko izar garatu batek, 1,4 eguzki-masa baino txikiagoa, planeta
nebula bezala askatuko ditu kanpo geruzak. Kanpo geruzak askatu ondoren geratzen
den objektu txikia ez da konpresio gehiago jasateko gai eta nano zuri deitzen
zaio. Nano zuriaren barruko materiak ez du plasma izaten jarraituko, izarrak
normalean plasmazko esfera kontsideratu arren. Nano zuriak nano marroi
bilakatuko dira, eta azkenik nano beltz denbora epe oso luzean.

1,4 eguzki-masa baino gehiago dituzten izarretan, leherketaren ondoren
burdinazko nukleoaren handitzeak bere masa jasateko gai ez den arte iraungo du
fusioak. Nukleoa bat-batean kolapsatuko da, eta elektroiak protoien barrura
bultzatuak izango dira, neutroi eta neutrinoak sortuz. Bat-bateko kolapso honek
sortutako uhin astinduak izar guztia supernoba eran leherraraziko du. Supernobak
denbora labur batez izarraren jatorri-galaxia osoa argitzeraino dira
distiratsuak. Izar berri bezala identifikatuak izan dira historian zehar esne
bidetik at zeuden supernobak, begi hutsez ikusi zitezkeenak behintzat.

Supernoben leherketan materiaren gehiengoa kanpora jaurtikiko da eta erdigunean
geratzen dena neutroi izar bilakatuko da, batzuetan pulsar edo X-izpi leherketa,
baita zulo beltz ere 3 eguzki-masa baino gehiago dituzten izarretan.
Neutroi-izar batean materia ez da gehiago plasma izango.

Espektro motaren araberako sailkapena letra batez adierazten da; O motatik, oso
beroa, M motaraino, oso hotza, doana. Sailkatzeko erabiltzen diren hizkiak,
berotik hotzera, honako hauek dira: O, B, A, F, G, K eta M. Espektro mota
bereziek letra bereziak dituzte. Ohikoenak L eta T dira, masa txikiko hotzenak
eta nano marroiak sailkatzen dituztenak.

Letra bakoitzak 10 azpi-maila ditu, zenbakiz adieraziak, 0 eta 9 bitartean
beroenetik hotzenera. Mugarik beroenean sailkapenak ez du balio, O0 eta O1
motako izarrak ez baitira existitzen.

Batzuetan sailkapen honi izarraren argitasuna adierazten duen zenbaki bat
gehitzen zaio. 0 hipererraldoientzako, III erraldoientzako, V sekuentzia
nagusiko nanoentzako eta VII nano zurientzako. Izar gehienak sekuentzia nagusian
daude kokatuak. Eguzkia sekuentzia nagusian dagoen nano hori bat da, G2V
multzoari dagokiona.

Espektro kasu berezia duten izarrak adierazteko hizki txikiak erabiltzen dira.
Adibidez e hizkiak igortze-marrak daudela esan nahi du; m hizkiak ezohikoa den
metal kopuru handiak adierazten ditu; var hizkiek espektro motaren aldaerak
adierazten ditu.

Nano zuriek D hizkiak hasten den multzo propioa dute, ondorengo azpimultzoetan
banatua dagoena: DA, DB, DC, DO, DZ eta DQ. Azken hauek espektroko marra
esanguratsuenen arabera. Jarraian tenperatura adierazten duen balore bat
gehitzen zaio.



https://eu.wikipedia.org/wiki/Hondarribia

Hondarribia Gipuzkoa ipar-ekialdeko udalerri bat da, Txingudiko ezkerraldean
kokatua, Bidasoa itsasoratzen den lekuan eta Ipar Euskal Herria eta Hego Euskal
Herria nahiz Gipuzkoa eta Lapurdi arteko mugan. Hendaia parez-pare du eta Irun
udalerria hegoaldean.

Irun eta Hendaiarekin batera Txingudiko metropoli-eremua osatzen du, 90.000
biztanle dituena eta Espainia eta Frantzia estatuen artean banatua. 1203an
Alfontso VIII.a Gaztelakoak hiribildu titulua eman zion, eta Donostiako Forua.

17.092 biztanle zituen 2016. urtean. Haren jarduera nagusiak zerbitzu sektorea,
turismoa, arrantza eta nekazaritza dira. Haren kokagune estrategikoagatik,
bertan gaztelu bat eraiki zuten eta hesi batez inguratu, hiri-erdiguneak bere
Erdi Aroko urbanismoa gorde du urteen joanean. Alde Zaharretik kanpo dago Portu
auzoa, arrantzaleen auzoa.

Gipuzkoako turismo, aisialdi eta oporgune garrantzitsu izateaz gain, udalerrian
Donostia-Hondarribia aireportua dago.

Udalerriaren izen ofiziala, Hondarribia (bertakoen hizkeran, Hondarbi), 'hondar'
eta 'ibi' hitzen elkarketatik letorke, eta historialarien arabera antzinako
herriaren kokalekuarekin zerikusia izan dezake.

Historia zehar hainbat modutan idatzia izan da, tartean Hundarribia, Ondarribia
edota Ondarrabia. Idatzizko erregistro zaharrena XII. mendean agertzen da,
aldiz, gaur egungo aldaera lehenbiziko aldiz XVIII. mendearen amaierako agiri
batean agertzen da.

Beste teoria baten arabera, izena gaskoitik letorke, antzinako gaskoiz «hond»
hitzak 'iturri' esan nahi baitu eta «arrabia» hitza frantsesezko «ravine»
hitzaren parekidea da, hots 'labar' edo 'amildegi'.

Erromantzerazko Fonterrabia edota Fuenterrabía izenek XVIII. mendean jatorria
dute, Fontem Rapidam izendapenean.

1980an, Hondarribiko Udalak erabaki zuen udalerriaren izen ofiziala hizkuntza
guztietan Hondarribia izango zela. 1989tik aurrera Hondarribia udalerriaren izen
bakartzat onartua da, eta bide seinale nahiz agiri guztietan izen bakar hori
agertzen da.

Herritarrak hondarribiarrak dira. Bertako zaharrek euskaraz herriari Hondarbi
esaten diote, eta herritarrei hondarbitar. Gaztelaniaz, ordea, Honyarbi esaten
hasi ziren, eta orain horren eraginez zenbait euskaldunek Honddarbi deitzen
diote, eta herritarrei honddarbitar. Bestalde, herritarrak bikingoak ezizenaz
ere ezagunak dira, berrikitan asmatutako istorio batek dioenez bikingoen
erasoaldien ondorioz hondarribiarren artean inguruko udalerrietako biztanleen
artean baina ilehori gehiago omen dago eta.

Hondarribia Txingudi badiaren mendebaldean kokatua dago. Badia hau Bidasoa
ibaiaren bokaleak osatzen du eta Ipar Euskal Herria eta Hego Euskal Herria nahiz
Gipuzkoa eta Lapurdi arten luzatzeaz gain, bere azken zatia Espainia eta
Frantzia estatuen arteko muga da. Badia honen inguruan Hondarribia
(mendebaldea), Irun (hegoaldea) eta Hendaia (ekialdea) udalerriak daude, hiruek
Txingudiko metropoli eremua osatzen dutelarik.

Antzinako Hondarribiaren kokalekua badiaz gaindiko muino batean zegoen, nahiz
eta gaur egun udakerria inguruko lur lauetara ere hedatu den. Hurbileko lursail
hauek antzina padurak eta hondartzak ziren, baina idortuak izan ondoren bertan
baratzak jarri ziren. Gaur egun demografia nahiz etxebizitza berrien
eraikuntzareen presiopean daude. Halere, bertan antzinako eremuaren aztarnak,
nahiz zenbait zingira eta kanal ere mantendu izan dira. Hego-ekialdean udalerria
garaiera txikiko muino baxuez osatutako eremu batean zehar hedatzen da, eremu
honetako lursailak Bidasoren ibaiadarra den Jaitzubia erreka eta ibarraren urek
bustitzen dute.

Ipar-ekialdean, ikuspegia guztiz ezberdina da, bertan Jaizkibel mendi baitago.
Mendi hau bataz-besteko 400 metroko garaieraz eki-mendebaldeko norantzan
Kantauri itsasoari paraleloki doa, bere gunerik garaiena 547 metrotan dgo, hain
zuzen ere, Hondarribiko mendebaldeko mugan. Mendiaren iparraldeko magala
Bizkaiko Golkora begira eta itsaslabarrez osatua dago, noizbehinka badia edo
senai txikiren bat tartekatzen delarik. Hegoadeko magala nahiko maldatsua da,
ekialdeko zatia Hondarribian dago, eta mendebaldekoa Lezo eta Pasaian.

Jaizkibel mendiaren ipar-ekialdeko muturra Higer lurmuturran dago, Hondarribiko
herrigunetik nahiko hurbil, Txingudi badia, Hondarribiko portua eta Hondarribiko
hondartza itsas enbata et Kantauri itsasoaren haserrealdietatik babesten ditu.
Kokaleku hau Jaizkibel mendiaren hasiera da (edota amaiera), gainera
Pirinioetako hasiera edo amaieratzat ere jo ohi da, bertan GR 11 eta Talaia
ibilbidearen hasiera edo amaiera egoteaz gain, Kostaldeko Done Jakue bidea ere
igarotzen da. Lurmuturrean Higerko itsasargia, Amuitz uhartea, kanpin-eremua eta
jatetxea daude.

Hondarribiak Higer lurmuturra eta herrigunearen artean hondartza handi bat ere
badu, garai batean udalerriaren eremu zabala osatzen zuten hondartzen aztarna
da, gaur egun Ramon Iribarren ingeniari prestigiotsuak diseinatutako barra batek
mugatzen du.

Hondarribiak honako udalerri hauek mugakide ditu: hego-mendebaldean, Pasaia eta
Lezo, haiekin Jaizkibel mendia elkarbanatzen du; hegoaldean, Irun; eta
ekialdean, Hendaia et Txingudi badia. Iparraldean Bizkaiko Golkoa du.
Hondarribia eta Irun artean 4,5 km daude eta Hondarribiko herrigunetik Hendaiako
herrigunera errepidetik joan ezkero 6,5 km besterik ez daude, aldiz, itsasoz edo
Bidasoa ibaia zeharkatu ezkero parez-pare daude.

2011. urtean, Europako Justizia Auzitegiak ebatzi zuen Hondarribiak (Irunekin
batera) oraindik ez zituela hondakin urak arazten. Eginbehar hori 2000. urterako
bete beharrekoa zen.

1200ean, ordu arte Nafarroako Erresumako lurraldea zen, Donostiaren mugen
barruan. Orduan, Gaztelako Erresumaren tropek Gipuzkoa eta Donostia konkistatu
zituzten. Alfontso VIII.a Gaztelakoak bere konkistak sendotu nahi zituen
Gaskoiniarekiko lurreko lotura estrategikoa eta kostaldearen kontrola
bermatzeko. Horregatik, 1203. urtean Alfontso VIII.a Gaztelakoa erregeak
Hondarribiari hiri-gutuna eman zion, kostaldeko Mutriku eta Getaria eta
Hondarribia hiribilduak ere garai hartakoak dira.

Edonola ere, aurretik ere kokaleku hartan bazen bertan herrixka bat, eta
Nafarroako Antso VI.a Jakitunak Donostiako foruan Undarabia izenarekin aipatzen
du.

1294an Alfontso X.a Gaztelakoak haren ahaide bati, Nafarroako erregeari,
Donostia eta Hondarribia eman zizkion. Halaber, 1805ean Bidasoaldeko hiri hori
Nafarroari anexionatu zitzaion, 1814an, ostera, Gipuz­koari batu zitzaion, eta
hala jarraitu du.

Erdi Aroan Hondarribia merkataritzako portu aberatsa ere izan zen; izan ere,
bertatik itsasoratzen ziren Gaztelako eta Nafarroako hainbat gai (garia, ardoa,
metalak...) Flandesko eta Europako beste lurretako portu askotarako.

Hondarribia oso zabala zen: gaur egungo Irun, Lezo eta Pasai Donibane ere barne
hartzen zituen. Haren kokapen estrategikoaren ondorioz, Frantziako Erresumak
sarritan eraso zuen. Hondarribiko harresiaren babesean, hondarribiarrak haien
burua defendatzeko gai izan ziren. Setiorik odoltsuena 1636ko udako Hondarribiko
setioa izan zen. Condeko printzeak, Bordeleko artzapezpikuarekin aliaturik, bi
hilabete eta hondarrabiarrei gehiagoko erasoaldia egin zien, eta, bi bandoetako
hildakoak aintzat hartuta, guztira hamaika mila pertsona hil ziren guztira.
Hondarribiarren aburuz, garaipena Guadalupeko Ama Birjinak emandako mesedea izan
zen, irudia Guadalupeko baselizatik jaitsi eta haren eskuetan jarriak baitziren.
Harrez­kero, urtero irailaren 8an Hondarribiko alarde ikusgarria setioaren
amaiera ospatzeko egin ohi da. Erasoa oso gogorra izan bazen ere, Domingo Egiak,
setiatuen behin‑behineko buruzagiak, ez zuen haren gibel asmoa galdu, antza.
Izan ere, borrokaren ondoren emazteari gutun hau idatzi zion emazteari:

XVIII. mendearen amaieran, frantsesek berriz ere Hondarribian gailentzea lortu
zuten. Historiagileren batek adierazi du orduko Joakin Izarreta hondarribiar
alkateak Frantziako Iraultza begi onez ikusten zuela, eta frantsesek Hondarribia
eskurtzea lortu zutela. Frantziako erasotzaileek mugatik hain gertu zeuden
harresiek, kuboek eta baluarteek kaltetzen zituztela ikusi zutenean, gotorlekua
—Europako hoberenetakoa jotzen zena— nahita hondatu zuten. Hondarribiaren
kokapenaren ondorioz, enperadoreen, errege‑erreginen, printzesen, diplomatikoen
eta goi‑kargu militarren joan‑etorri handiko hiria izan da.

XIX. mendearen hasieran Hondarribia erabat suntsituta zegoen, haren Alde
Zaharrean hondamendia besterik ez zegoen. 1805ean, egoera horretatik ateratzeko,
udal agintariek Nafarroarekin bat egitea proposatu zuten. Erregeak proposamena
onartu zuen eta Hondarribia, Irun eta Lezo Nafarroaren barnean geratu ziren.
1810ean Thouvenot jeneralaren aginduz berriro Gipuzkoara itzuli ziren.

Lehen Karlistaldiaren hasieratik karlisten eskuetan erori zen, eta haiek hiria
gotortu zuten. Alkateak, Jose Maria Iriartek, liberala zenez, Hendaiara alde
egin behar izan zuen. 1836ko uztailaren 11n George Lacy Evans, Britainiar Legio
Laguntzailearen burua, hiria menderatzen saiatu zen, karlisten eta Frantziaren
arteko komunikazioa deuseztatzeko asmoz. Hala ere, ez zuen helburua lortu, eta
britainiarrek atzera egin behar izan zuten. Tropa karlistek, Gibelalde buru,
ingelesei erasotzea lortu zuten, eta Jaizkibelgo bidetik atzera egitera behartu
zituzten, Pasaiara. Hurrengo urtean liberalak berriro saiatu ziren hiria
hartzen, eta Oiartzun eta Irun konkistatu ondoren, 1837ko maiatzaren 17an
Hondarribiko goarnizioaren errendizioa lortu zuten.

Hirugarren Karlistaldia 1872an hasi zen, baina horren eraginak ez ziren Bidaso
Beherera heldu 1874 arte. Urte horretan Karlosen tropek Iruni eraso zioten.
Hondarribia ere inguratu zuten, baina ez zuten beren asmoa bete, eta setioa
amaitu behar izan zuten.

Gerra bukatu ondoren, berpizkunde bat izan zen, eta, udatiarren fenomeno berria
aprobetxatuz, hiri berri bat eraiki zen. Zabalgunea egin zuten, eta Portu auzoa
hirigunea bihurtu zen alde harresituaren kaltetan.

Arrantza, nekazaritza (barazkiak), arrain-haztegia, industria (altzarigintza,
ontzigintza), turismoa (hotelak, jatetxeak), merkataritza eta garraioa
(Donostiako aireportua) dira udalerriko ekonomia jarduera nagusiak.Garrantzi
kuantitatiboa?[erreferentzia behar]

Gipuzkoako arrantza kairik garrantzitsuena da. 1999an 54 itsasontzi zeukan
baxurarako eta 543 marinel guztira.

Erromatarrak Hondarribiko portua erabiltzen lehenak izan ziren, zehatzago
esanda, Asturiagako ainguratoki bukolikoa erabiltzen zuten, gaur egun fraideen
hondartza esaten diotena. Higer lurmuturraren eta Amuitz uhartetxoaren babesean
dago.

Hondarribiko kirol-portua 2000. urtean irekitako kirol-portu bat da eta 685
amarraleku ditu.

Hondarribiak ez zuen izan 1950eko eta 1960ko hamarkadan bere auzoko Irunek izan
zuen hazkunde handia. Horrek ez du esan nahi ez zuela hazkunderik izan; izatez,
XX. mendearen bigarren erdialdean biztanleria bikoiztu zuen, eta hazkundeak
jarraitu egin zuen XXI. mendearen hasierako hamarkadan.

Txomin Sagarzazu hautatu zuten alkate 2015eko udal hauteskundeen ondoren.
Aurretik Aitor Kerejeta Cid (Euzko Alderdi Jeltzalea) izan zen Hondarribiko
alkatea 2007ko hauteskundeez geroztik. Borja Jauregi (Euzko Alderdi Jeltzalea)
1995 eta 2007 bitartean izan zen Hondarribiko alkatea eta Eusko Alkartasunarekin
batera gobernatu zuen Hondarribia hiria.

Antzinako hirigunetik hasiko gara (harresiaren barnealdeko hirigunetik, alegia).
Lehen harresiak Wamba errege godoak eraiki omen zituen VII. mendearen amaieran.
Jarduera militarren garapenak mugatu zituen Errege Katolikoen garaian egin
zituzten zaharberritzeak. Uztarria, geziak eta Tanto monta, monta tanto
ikurritzak zizelkatu zituzten lehentasunez­ko lekuetan.

Geroago, Karlos V.a Espainiakoak agindu zuen Leiba baluartea eta Erreginaren
baluartea eraikitzea, eta Filipe II.a Espainiakoak San Filipe baluartea egin
zuen. Gaur egun, harresi bikain horiek sinbolo eta oroigarri dira.

Sar gaitezen harresiz inguratutako eremura Santa Maria atetik. Kale Nagusia
aurkituko dugu, ospela eta harriztatua, etxeek aleroi tailatuak, burdin joaz
egindako balkoiak eta denboraren poderioz edertutako fatxada dotoreak dituzte.
Gainerako eraikinen lerroan udaletxea ageri da, estilo barrokoa eta armarri
errepikatua duena. Arma Plazarako aldapan gora berehala aurkituko dugu, gure
ez­kerrean, Casadevante etxearen aurrealdea, Berpizkunde garaiko aurrealdea
duena. Haren atari bitxian sinatu zuten 1638ko setioaren osteko suetena. Kale
horretan badira aipatzeko moduko etxe gehiago: Butroi, Torrealta, Ladron de
Guevara, eta estilo flamenkoko etxe bitxi bat, kantoi batean dagoena.

Hondarribiak aski ospetsua den arraun taldea du, Hondarribia Arraun Elkartea,
Ama Guadalupekoa traineruaren kolorea orlegia da. Trainerilla eta aulki
mugikorrean lehiatzen da, talde nagusia San Miguel Ligan. Denera 11 Kontxako
Bandera, 3 TKE Liga, 4 Euskadiko Traineru Txapelketa eta 2 Espainiako Traineru
Txapelketa irabazi zitu. Gaur egun, Hondarribian Hondarribiko Bandera
gizonezkoen traineruen estropada eta Txingudi Bandera emakumezkoen traineruen
estropada ospatu ohi da, iraganean aldiz, Sagarzazu Memoriala eta Pryca Bandera
ere ospatu ziren.

Txingudi SBE emakumezko saskibaloi taldea ere badu, Espainiako Emakumezkoen
Saskibaloi Ligan eta europar txapeketetan jokatu izan du. Azken hamarkadab Ama
Guadalupekoa judo elkarteak ere disziplina honetan nahiz borrokan medallista
kopuru handia izan du.

Udalerria Andrés Vilariño eta Ander Vilariño aita-seme auto-gidarien bizilekua
ere bada.

Hondarribiko golf-zelaian hazi zen Jose Maria Olazabal hondarribiarra munduko
golflari onenen artean dago. Bestalde, udalerrian Hondarribiko kirol-portua
dago, bertan Iker Martinez de Lizardui kirolariak bere lehen urratsak emn
zituen.

Azkenik Hondarribia Futbol Elkartea gaur egun Gipuzkoako Ohorezko Erregionalean
jokatzen du.

Hondarribiarrek oso ondo gordetzen dituzte haien festak eta ohiturak, eta
zirraraz gainez­ka ospatzen dituzte jaiegunak. Ostegun Santua: Eraistearen
irudikatzea eta Ehorz­keta Santuaren prozesioa harresiz inguratutako hirigunean.
Kutxaren festak ehunka urte ditu; arrantzaleek Santiago egunean ospatzen dute,
eta, horrenbestez, aldez aurretik San Pedro egunean hautatutako abade nagusi
berriari agintea ematen diote. Guadalupeko Ama Birjinaren ohorez ospatzen
dituzten festak (irailak 8) nazioartean ospea dute. Ekitaldi ikusgarriena
Hondarribiko alardea da: ospakizun herritarra, erlijiosoa eta militarra, 1638ko
setioaren amaiera gogora ekartzen duena. Izan ere, foru‑eskubideak zirela‑eta
tokiko autoritateen aurrean egiten zuten armen ikuskatzea urtero gogora
ekartzeko konpromisoa hartu zuten hondarribiarrek. Bolboraz­ko apoteosia,
ez­kilen errepika, txistua eta danborra, eta ilara diziplinatuak alardearen
jeneralaren agindupean.

Hondarribia turismo eta aisialdi gune garrantzitsua denez, gastronomiak
garrantzi handia du, eta udalerria ospetsua da bertako tabernetako pintxo
eskaintza zabal eta anitzarengatik.

Bestalde, bertakoak dira gaur egun telebistari esker aski ezagunak diren David
de Jorge eta Ramon Roteta sukaldariak.

Urtero, apirilaren 25ean, San Marko egunez, ama pontekoek beren seme-alaba
besotakoei San Marko opila oparitu ohi diete.

Hirigunea oso garatua dago, oin laukizuzena eta erregularra dauka eta kale
paralelo eta elkarzut edo perpendikularrez osatua dago. Hiriguneko kale
garrantzitsuena Kale Nagusia da hain zuzen ere. Kale horrek lotzen ditu Santa
Maria Arkua eta Arma Plaza. Hegoaldetik iparraldera doan kalea da eta bertan
daude hiriko eraikin garrantzitsu eta bereizgarrienak, hala nola, udaletxea,
eliza eta, hirigunearen lekurik garaienean, Karlos V.aren gaztelua edo jauregia.

Txantelketa gotikoa hobekien gordetzen duten etxeak, hau da, fatxada gutxi,
sakonera asko eta mehelin bera duten etxeak, hirigunearen hego-ekialdean daude,
batez ere Apezpiku kalean, Kale Nagusian eta Panpinot kalean, bai eta Arma Plaza
eta San Nikolas eta Denda kaleetako ekialdean ere. Alde horietako etxe askok
mehelin mailakatua daukate fatxadan.

Etxe gehien-gehienek beheko solairua eta bi edo hiru solairu gehiago dauzkate,
harlangaitzezkoak (edo harlanduzkoak, beheko solairuetan) eta zurezko nahiz
adreiluzko egituradunak. Egindako etxe-ordezkapenak lehendik zeuden etxeen
eskema zaharra gordez egin dira, beraz hirigunea oso homogeneoa da.

Harresi barruko gainerako espazioei buruz aipatu beharra dago lorategi, orube
huts eta denbora pasarako eta jostatzeko leku asko dagoela. Kaleek ere
hirigunearen antzinako itxurari eusten diote, haien zoladura galtzadarri
laukizuzenez egina baitago.

Dudarik gabe, harearrizko morkaitz izugarri handiz egindako harresia da
hiriguneari itxura monumentala ematen dion elementurik garrantzitsuena, XVI.
mendean hiria babesteko eraiki eta oraindik ere, hein handi batean, zutik
dirauena.

2000ko apirilaren 4an, Eusko Jaurlaritzak monumentu-multzo izendatu zuen
Hirigune Historikoaren Esparru Arkeologikoa, Sailkatutako Kultura Ondasuna.

Guadalupeko Ama Birjinaren santutegiak herritarren debozioa erakartzen du. Ama
Birjinaren irudia kolorez­ko tailu gotikoa da, Hondarribiaren zaindaria. Joan
Sebastian Elkano itsasgizonak urrez­ko sei dukat utzi ziz­kion testamentuan.

3 km aurrera egiteak merezi du, Jaiz­kibelgo paradorea zegoen lekura iristeko.
Harriz­ko atril hori Lapurdiko eta Gipuzkoako zeruertzaren bereizgarri da, eta
handik begiratuta, Jaizubia harana nahiz Txingudi nadiaren gure oinetan iango
dugu, Lapurdi eta Gipuz­koa, nahiz Hondarribia, Hendaia eta Irun udalerriak, eta
Aiako Harriak eta Larrun mendia begien aurrean.

Oinez­ko ibilaldia Jaizkibel mendikatearen ipar‑ekialdetik ipar mendebaldera
Talaia ibilbidea eta Kostaldeko Done Jakue bidea jarraituz: Higer lurmuturra
edota Guadalupeko baselizatik Pasai Donibanera. Lau orduz atsegin emango digute
itsasoko eta lehorreko bista bikain haiek. Eragindako suteen erasoa behin eta
berriz pairatzen duen mendi horren gailurrean harrizko dorre handiak daude,
karlistadetan eraikiak, zelatarien artean seinale bidez­ko komunikazio‑sistema
erabiltzeko. Orientazio‑mahaiari begiratzea eta bista ederrez gozatzea
ezinbestekoa da. Kotarik altuena 543 m‑koa da.

Pirinioetako hegoaldeko isurialdea aldenik zeharkatzen duen GR 11 ibilbidea
udalerri honetatik igarotzen da. Ibilbidea burutzen duen mendizalearen
norantzaren arabera Higer lurmuturran hasi edo amaitzen da.



https://eu.wikipedia.org/wiki/Gobernuz_kanpoko_erakunde

Gobernuz kanpoko erakundea (GKE) pertsona fisikoek edo juridikoek legez eratu
duten erakunde bat da, edozein gobernutatik independenteki jarduten duena.
Hainbat arlotan jarduten dute GKEek: kultura, garapena, giza eskubideak,
ekologia, politika... Herrialde edo gizataldeei garatzen laguntzen dihardutenei
garapenerako gobernuz kanpoko erakunde (GGKE) deritze.

Bestalde, gutxiago garatuta dauden herrialdetan —esaterako, Afrikan, Asian eta
Latinoamerikan—, neurri txikiagoko talde eta erakunde ugari sortu dira; beren
ingurunean bizi-kalitatea hobetu nahi duten herri-mugimenduak dira.

Nazio Batuen Erakundearen arabera, gobernuen arteko akordioen bidez sortu ez den
nazioarteko edozein erakunde. Beraz, nazioarteko erakundeetatik bereizten
dituena gobernuen mende ez egotea da. Gaur egun, zeregin ofiziala betetzen dute
nazioarteko beste erakunde batzuetan, hala nola Nazio Batuen Erakundean,
Segurtasun eta Garapenerako Erakundean eta Europar Batasunean. Nazio Batuekiko
erlazioak NBEn sei organo nagusietako bat den ECOSOC delakoak (Economic and
Social Council, Kontseilu Ekonomiko eta Soziala) gobernatzen ditu. Beren
jardueretan mugak gainditu arren, harremanak eta akordioak lor ditzakete
gobernuen parte hartzerik gabe. Nazioarteko erlazioetako partaidetzat hartzen
dira. GKEak erregistratu ahal izateko, baldintza hauek bete behar dituzte:
erakundeak ECOSOCen eskumenekoak diren eta bere lan eremuaren barrukoak diren
gaiez arduratu behar dira; erakundearen helburuek Nazio Batuen helburu eta
izpirituekin bat etorri behar dira; irabazi asmorik gabekoak izan behar dira;
jarduerarako egitasmoa onartua izan behar dute; eta bere asmoak lortzeko
baliabideak izan behar dituzte. Erakunde hauei buruzko informazio osoa UIAk
(Union of International Associations) urtean behin argitaratzen duen Yearbook of
International Organizations buletinean aurki daiteke.

Lehenengo Gobernuz Kanpoko Erakundeak XIX. mendekoak dira: 1840an, adibidez,
Esklabotasunaren Aurkako Munduko Hitzarmena bildu zen, eta esklabotasuna
ezabatzeko mobilizazioak eragin zituen nazioartean. Gaur egun izugarri hedatzen
ari den fenomenoa bihurtu da GKEen fenomenoa: 1909an 200 inguru zeuden
erregistraturik, eta 1992an 5.000 baino gehiago. Helburu eta kausa humanitario
ugari izaten dituzte, baina oro har iparraldeko herrialde garatuen eta
hegoaldean garapen bidean daudenean arteko aldea txikitzen laguntzekoa izaten
da, batez ere baliabideen banaketari, komunikazioari eta hezkuntzari dagozkien
gaietan. Adibide ezagunetako batzuk Amnesty International, Gurutze Gorria edo
Mugarik Gabeko Medikuena dira. Teorian estatuekiko independenteak diren arren,
finantza arazoak direla-eta kezkagarria ari da bihurtzen gobernuekiko hartzen
ari diren mendekotasuna, gobernu askok beren helburu politikoen zerbitzurako
erabili nahi izaten baitituzte. Horregatik, erakunde hauen helburua da
finantzaketa beren bazkideen edo herrialde garatuetako hiritarren diru laguntzen
bidez lortzea.



https://eu.wikipedia.org/wiki/Gerra_Hotza

Gerra hotza Bigarren Mundu Gerraren ondoren Estatu Batuak eta Sobietar Batasunak
buru zituzten bi herrialde taldek bizitako tentsio garaiari deritzo. Bi modelo
ekonomiko, sozial eta politikoren arteko gatazka izan zen, baita Europak munduan
galdu berri zuen nagusitasunarengatik ere. Aliatuen arteko tentsioa gerra bukatu
aurretik hasia zen eta 1991. urtean Sobietar Batasuna desegartzerarte iraun
zuen.

Bi erraldoi hauen erdian, Europa eta Asia bi bloketan banatu ziren. Mundu
guztian ibili ziren bi potentziak aliatu bila eta AEB-k Europa Mendebaldea,
Ozeania eta Amerika bereganatu zituen, Kuba edo Nikaragua bezalako kasu
isolatuak salbu. SESB-ek, bere aldetik, Europa Zentral eta Ekialdean lortu
zituen lagunak eta Korea Iparraldea ere bai, 38º paraleloz gora zegoena, alegia.

Horrela, 1947an, Marshall jeneralak horrelako laguntzak proposatu zituen:
interes txikiko maileguak eman zituen edo inbertsio publikoak burutu zituen,
goseari eta miseriari ekidin eta, batez ere, komunismoaren arriskua uxatu
nahian. Laguntza jasotzeko gobernuek komunisten aurkako jarrera erakutsi behar
izan zuten.

Ekialdeko herrialdeek, bere aldetik, COMECON osatu zuten: Batak besteari
Laguntza Ekonomikoa emateko Kontseilua. SESBk eta Europa ekialdeko bere aliatuek
Marshall planari emandako erantzuna izan zen. Herri hauek amerikarren asmoetatik
kanpo agertu zirenean, SESBk bere erakunde ekonomikoa sortu zuen 1949an.
Erakunde honek sozialisten bide ekonomikoak jorratzen zituen eta horrekin batera
euren ekonomiak koordinatzen zituen.

1949an, AEB eta Kanadak, Europa kapitalistako kideen gehiengoarekin batera,
[NATO]] (Ipar Atlantikoko Itunaren Erakundea) sortu zuten, aliantza militarra,
balizko erasoren bat gertatuko balitz nazioartean, erantzun ahal izateko. AEBek
aurrekontuaren %40 jarriko zuen, baina erakundearen kontrola berea izango zen.

NATOri erantzunez, SESBek Varsoviako Ituna sinatu zuen 1955ean, estatu
sozialistak batu nahian. Kasu honetan, Sobietar Batasunak soldaduen %80a jarri
zuen eta, egoitza bere lurretan izateaz gain, erabateko kontrola zuen.

Bigarren Mundu Gerra amaitu zenetik 1969ra, ideia aurrerakoiak nagusitu ziren.
Geroztik, alderdi errepublikanoen kontserbatismoak aurreko aldiaren ideiak
ordeztu zituen. Lehenengo aldiko zatirik handienean demokratak egon ziren
agintean, eta Roosevelten New Deal delakoarekin lotutako gizarte-neurriekin
jarraitu zuten. Aldi honetako une nagusia John Kennedyren presidentealdian izan
zen. 1960ko hauteskundeetatik aurrerakoa. Politikari hori Estatu Batuetako
gizartean oinarrizko alderdiak aldatzen saiatu zen; estatuaren esku-hartze
ekonomikoa sustatu zuen, kapital handiaren indarra mugatzeko; gainera,
gizarte-neurriak hartu zituen, beharrizan handiena zutenen bizi-baldintzak
hobetzeko eta arrazakeria ezabatzeko.

1969an aldi kontserbadoreagoa hasi zen, Nixon presidentearekin, eta hori
Reaganen agintaldiarekin (1981-1989) amaitu zen. Gobernu horien ezaugarri
nagusien artean, aipagarriak izan ziren komunismoaren aurkako joera gogorra,
asaldura abertzalea, gizarte-programaren bazterkeria, gastu militarraren
hazkundea eta enpresa nahiz dirutza handiei mesede egin zen liberalismo
ekonomikoa. George Bushen agintaldian (1989-1992), Estatu Batuek eta Gorbatxoven
Errusiak elkarrenganako hurbilketa egin zuten, eta Guda Hotza amaiarazi zuten.

1947an Grezia Gerra Hotzaren beste jokaleku bihurtu zen. Guda hostean, Britainia
Handiak okupatu zuen herrialdeak irauteko eta berreraikitzeko arazo larriak
zituen kolapsotik gertu zegoen ekonomia ahularen ondorioz. Izan ere, Balkanetako
herrialdeek, arerio zuzenak zirenak, gogor mehatxatzen zuten herrialde
heleniarra. Horrez gain, gerra zibila piztu zen Konstantinos Tsaldaris buruzagi
eskumatarraren aldekoek komunista, sozialista eta liberalen koalizioaren aurka
jo zutenean.

1947ko otsailean Ingalaterrak, krisialdi ekonomiko larri batean murgildurik,
Grezian ordena mantentzeko laguntza eskaintzeko gai ez zela jakinarazi zion
Estatu Batuei. Hala izanik, Trumanen gobernuak britainiarrek hartu ezin zuten
erantzunkizuna bere gain hartu zuen. 1947ko martxoaren 12an, Trumanek kongresuan
Estatu Batuak gutxiengo armatu baten presioak jasaten ari diren herri askeak
derrigorrez defendatu beharko lituzkeela adierazi zuen. Honekin batera,
presidenteak 300 milioi dolar eskatu zizkion kongresuari Greziako liberalei
laguntza eskaintzeko eta 100 milioi dolar Turkiarentzat komunismoa garaitu
zezan.

Harry S. Trumanek Grezia eta Turkiari emandako laguntzak bizitzeko era
desberdinen arteko mundu-mailako borroka zati zela adierazi zuen. Halaber,
komunismoaren gainbeherak bezalako ondorioak eragingo zituela munduko beste
zenbait tokitan segurtatu zuen. Truman doktrina komunismoa garaitzearren
mundu-mailako gurutzada ideologiko baterako lehenengo pausua izan zen. Horrela,
Marshall Planaren laguntza-ekonomikoak heldu ziren bi herrialde hauetara,
nekazal eta manufakturako produktuaz hornituz biztanleria.

1947ko irailean Estatu Batuak eta beste hemeretzi herrialde latinoamerikarrek
Elkarrenganako Laguntzarako Itun Latinoamerikarra sinatu zuten Rio de Janeiro,
Brasilen. Edonondik jasotako erasoetatik elkarri laguntzeko akordio mugagabea
zen. Segurtasun-esparru honek Hego Amerika eta Ipar Amerika barnean hartzen
zituen Latinoamerika babesteko ahaleginean. 1947ko abenduaren 8an, Senatuak
akordioa onartu zuen gehiengoarekin: 72 boto alde eta boto bakarra aurka.

1948ko apirilean Ameriketako Estatuen Erakundeaa Rioko Itunaren osagarria izango
zena sortu zen Bogota, Kolonbian ospaturiko Amerikar Estatuen Bederatzigarren
Konferentzia Internazionalean. OEAko gutunak bere kideen arteko liskarrak
konpontzeko prozedimenduak zeramatzan, Nazio Batuen Segurtasun Kontseiluara
bidali aurretik. 1951ko abenduan indarrean jarri zen kideen bi herenak (14
herrialdek) baietza eman ostean.

Ortiz de Pinedo, A. (2009). Humanismoaren ideia Gerra Zibilaren ostean. Eusko
Ikaskuntzaren beka batek sustaturiko lana

Powaski, R. E. (1998). The Cold War: the United States and the Soviet Union,
1917-1991. New York: Oxford University Press.



https://eu.wikipedia.org/wiki/Geologia

Geologia Lurraren barruko formak aztertzen dituen zientzia da, bai bere barnean
dauden atal, formazio eta gaur egun kanpokaldean duten kokapena. Geologoen
lanari esker Lurraren bizitza 4.600 milioi urtekoa dela dakigu (4,6 x 109). Era
berean lurreko litosfera plaka tektonikotan banatuta dagoela aurkitu da, eta
hauek astenosferan igerian daudela determinatu da. Geologiaren atal ezberdinek
petrolio, ikatza, burdina, kuprea, uranioa... aurkitzeko teknikak garatu
dituzte. Beste hainbat arroka eta mineral ere ustiatzeko moduak aztertzen ditu.

Geologia hitza lehen aldiz Jean-André Delucek erabili zuen 1778an. Encyclopædia
Britannicako hirugarren edizioan ez zen agertu, baina 1809ko laugarrenean lehen
aldiz agertu zen.

Theophrastusek, Aristotelesen ikasle bat, (K. a. 372-K. a. 287) Peri lithon
liburua argitaratu zuen. Fosilen inguruan egin zuen interpretazioak bizirik
iraun zuen Iraultza Zientifikorarte.

Shen Kua txinatarrak (1031-1095) estratuen inguruko lehen teoriak sortu ziten,
higadura eta sedimentazio kontzeptuak barne hartuz.

Georg Agricola (1494-1555)) fisikariak, meatzeen inguruko lehen lana idatzi
duen, De re metallica libri XII izenekoa. Energia eolikoa, energia
hidrodinamikoa, metalen urtzea, soda, sulfuro eta haluroak ateratzeko
teknikak... deskribatu zituen. Liburua 1556an argitaratu zen.

Nicolas Stenok (1638-1686) gainezertzearen legea, hasierako horizontaltasunaren
printzipioa eta albo jarraikortasunaren printzipioa sortu zituen, gaur egun ere
estratigrafiaren oinarrizko hiru printzipioak.

1700eko hamarkadan Jean-Etienne Guettard eta Nicolas Desmarestek Frantziako mapa
geologikoa egin zuten. Sumendien lehenengo obserbazioak egin ziren Frantzian.

William Smith (1769-1839) estratuak ordenatzen egiten zen lehen mapa geologikoa
eraiki zuen, fosilen ikerkuntza erabiliz.

James Hutton hartzen da lehenengo geologo modernotzat. 1785ean Theory of the
Earth lana aurkeztu zuen Edinburgon. Bertan lurra lehenago uste zena baino askoz
zaharragoa izan behar zuela argudiatzen zuen, horretarako mendiak higatu eta
sedimentuak pilatzeko behar zen denbora handia zela argudiatu zuen. (Vol. 1,
Vol. 2).

Huttonen ustez arroka guztiak sumendietatik edo magmatik eratorriak zirela
esaten zuen eta horregatik bere jarraitzaileei plutonistak izendatzen zituzten.
Beraien aurka zeudenak neptunistak izendatzen ziren, arroka guztiak itsaso
hondoetan sortzen zirela uste baitzuten.

1811an Georges Cuvier eta Alexandre Brongniartek lurraren adinaren inguruko lana
argitaratu zuten, Cuvierrek Parisen aurkitatako elefante fosilen lanean
oinarrituta. William Smithen lanaren ondoren argitaratu bazen ere euren artean
independienki estratigrafiaren printzipioak erabili zituzten.

1827an Charles Lyellek Principles of Geology argitaratu zuen, Charles Darwinek
oso kontutan hartu zuen lana. Liburu honetan Huttonen uniformitarianismoan
sakontzen zen. Lehenengo edizioa 1830an argitaratu zuen eta eraberritzen egon
zen 1875rarte. Lurraren historiaan prozesu geologikoen geldotasunaren inguruan
lan egiten zuen, uniformismo izeneko teoriarekin. Honen kontrakoak
katastrofistak ziren, lurreko fenomeno geologiko gehienak katastrofetan sortzen
zirela esaten zuten.

XIX. mendeko geologiako gai nagusia Lurraren adina zehaztea izan zen.
Erlijiosoek 5.000 urtetako adina jartzen bazuten ere zientzialariek 100.000tik
hainbat milaka milioi urtetara zihoazten datekin eztabaidatzen zuten. XX.
mendean plaken tektonika garatu zen, kontinenteen jitoa eta itsas hondoaren
hedapenaren teoriak batzen zituena. Honek Geologia guztiz irauli zuen.

Teoria hau Alfred Wegenerrek eta Arthur Holmesek proposatu zuten 1912an, baina
1960ko hamarkadararte ez zuen garapen eta onarpenik izan.

Geologiak, edozein zientziak bezala, hainbat oinarrizko printzipio jasotzen
ditu. Gehienek estratuen arteko loturak nolakoak diren eztabaidatzea dute
helburu.

Mineralogia mineralak aztertzen dituen geologiaren adarretako bat da. Mineral
moduan jatorri inorganikoa duen, konposaketa kimiko zehatz bat duen eta
estruktura kristalografiko zehatz bat duen materia da. Solidoa eta modu
kristalinoan aurkeztu ohi da, baina batzuk likido eran ager daitezke.

Petrologia arroken elkarteen propietate fisiko, kimiko, mineralogiko, espazial
eta kronologikoak eta euren sorrera aztertzen dituen Geologiaren atala da.
Berarekin harremanetan dagoen petrografiak arroka kristalinoen ezaugarriak argi
polarizatuaren bitartez ikertzen ditu

Hidrologiak uraren hedapen espazial eta tenporalaren ikerketa egiten due
zientzia da, bain lurraren gainean dagoena, bai atmosferan dagoena. Honek euria
eta bestelako prezipitazioak, lurraren gainean doan ura, lurzoruaren hezetasuna,
ebapotranspirazioa eta glaziarren oreka kontutan hartzen ditu.

Hidrogeologia (greziarretik, hydro: ura eta geologos: lurraren ikerketa)
hidrologiaren atal ba da. Urak lurzoruan eta arrokatan duen mugimendua ikertzen
duen zientzia da. Zentzu orokorrean akuiferoetaz arduratzen da. Batzuetan
geohidrologia erabiltzen da, baina ez da hain zabaldua.

Paleontologia iragan denboretako izaki bizidunak eta biosferaren eboluzioa
aztertzen duen zientzia da. Lan hau fosilen bidez egiten du. Fosilak ez ezik
izaki bizidunek oro har utzitako arrastoak ere ikertzen ditu paleontologiak.
Paleontologia, beraz Biologia eta Geologiaren arteko Zientzia kontsideratuta
dago. Paleontologiari esker Denbora Geologikoaren Eskalan sakontzea lortu da,
bereziki, Mikropaleontologiak eskaintzen dituen datuak direla eta.

Sedimentologia arroka sedimentarioak sortzen dituzten sedimentu gorputzen
formazio, garraio eta metatzea ikertzen dituen geologiaren azpiatala da.
Iraganeko ingurune sedimentarioak interpretatu eta berreraikitzeko asmoa du. Oso
harreman handia du estratigrafiarekin, baina honek ez bezala, ez ditu arrokak
deskribatzen baizik eta berauek sortu zirenean zegoen egoera.

Estratigrafiak arroka sedimentario estratifikatuen ikerketa eta interpretazioa
egiten du, euren identifikazio, deskripzio, sekuentzia bertikal zein
horizontala, kartografia eta gorputz ezberdinen arteko korrelazioa ikertzen
ditu. Sedimentologiarekin oso harreman handia du.

Geofisikak Lurra ikuspuntu fisikotik aztertzen du, bere barne egitura, kondizio
fisikoak eta lurraren eboluzioa aztertzen du. Islapena eta errefrakzioa
erabiltzen ditu, grabimetria, elektromagnetismoa, magnetismoa eta erradiazioa
erabiltzen ditu metodologia gisa. Grabitatea, lurraren magnetismoa, itsasaldiak,
lurrikarak, tsunamiak... ikertzen ditu.

Geokimika Geologia eta Kimika elkartzen dituen zientzia da. Lurra eta beste
planeta batzuen konposaketa kimikoa ikertzen du, prozesu kimikoak eta arroken
konposaketa. Lurra, hidrosfera eta atmosferaren arteko harremanak ere ikertzen
ditu.

Geologia estrukturala lurrazala eta bere egiturak eta bertan dauden arroken
arteko harremanak ikertzen dituen zientzia da. Arroken geometria eta agertzeko
modua aztertzen du. Lurrazalaren arkitektura eta erlazio espazialak aztertu eta
honen azpian egon daitezkeen egiturak azaltzen eta deskribatzen saiatzen da.

Bulkanologiak sumendi, laba eta magmaren ikerketa egiten duen zientzia da.
Bulkanologoak sumendiak bisitatzeaz gain iraganean egondako eztandetako errauts
eta pumitak ere jasotzen ditu. Sumendien leherketak aurreikustea da inbestigazio
ildorik garrantzitsuenetariko bat.

Geotekniak ingeniaritza eta geologia batzen dituen azken honen atala da. Egiten
diren obra handien zimentatzea ikuspuntu geologikotik aztertzen du.



https://eu.wikipedia.org/wiki/Francisco_Goya

Francisco José de Goya y Lucientes (Fuendetodos, Zaragozako probintzia, 1746ko
martxoaren 30a - Bordele, Frantzia, 1828ko apirilaren 16a) erromantizismoari
hasiera eman zion espainiar pintore, marrazkilari eta grabatzailea izan zen.
Erretratugile ofiziala izan bazen ere, bere garaiko estilo eta gai konbentzioak
baztertu zituen. Irudimen erabat librea agertuz, molde plastiko berezia sortu
zuen. Hori dela eta, arauak hautsi nahi dituen margolaritza modernoaren
aitzindari izan zen.

Francisco de Goya 1746an jaio zen, Zaragozako probintziako Fuendetodos herrian.
Jose, aita, euskal jatorriko margolaria (zehazki Zeraingoa) eta erretaulen
urreztatzailea zen, eta Gracia Lucientes, ama, Aragoiko noblezia txikiko
nekazari familia batekoa. Francisco txikia zelarik, familia Zaragoza hirira joan
zen bizitzera.

Lehenbiziko ikasketak Eskolapioetan egin zituen. Aitaren dekorazio lantegian
jardun ondoren, José Luzánen margolaritza lantegian sartu zen 1760an. Orduan
hasi zen Bayeu sendiarekin eta Martin Zapaterrekin harremanetan. 1763an Madrila
aldatu zen, eta urte hartan eta 1766an San Fernandoko Arte Ederretako
Akademiaren lehiaketan parte hartu zuen, beka bat eskuratzeko esperantzarekin,
baina ez zuen lortu. Madrilen Francisco Bayeuren lantegian kokatu zen eta honek
garrantzi handia izan zuen bere hasierako heziketa artistikoan. Urte haietan
nabarmena izan zen Goyaren obran eklektizismo neoklasikoaren eragina.

1769 eta 1771 bitartean Erroman eta Parman bizi izan zen. Azken urte horretan,
Parmako Errege Akademiak antolatutako lehiaketa batean aurkeztu eta bigarren
saria irabazi zuen. Handik itzuleran jaso zuen garrantzizko lehen enkargua,
Zaragozako El Pilar basilikako kupula txikietako baterako horma irudiak egitea
hain zuzen ere (1771-1772). Horren ondoren, Zaragozako Aula Dei kartujako horma
irudiak margotu zituen (1772-1774). Garai hartako obretan intentsitate handiko
kolore trinkoak eta forma dotoreak erabili zituen.

1773an Francisco Bayeu margolariaren arreba zen Josefa Bayeurekin ezkondu zen.
1774-1778 bitartean, Mengsi eta Madrilen margolari gisa ospe handia zuen bere
koinatu Francisco Bayeuri esker, Santa Barbarako tapiz lantegirako kartoiak
egiten hasi zen. Hemezortzi urtez aritu zen tapizak egiten edo diseinuak
margotzen (gehienak El Prado museoan daude). Lan dotoreak dira, efektu bizikoak,
eta herriko bizitzaren ikuspegi atsegina, garai hartako despotismo ilustratuaren
gustukoa, ematen dute. Horietan aipagarriak dira, besteak beste, Dantzaldia
Manzanaresen ertzean (Baile a orillas del Manzanares, 1776-77), Eguzkitakoa (El
quitasol, 1777), Larraina (La era, 1786-87), Min hartutako igeltseroa (El
albañil herido, 1786-87) eta San Isidroko larrea (La pradera de San Isidro,
1788). Bitarte horretan Espainiako margolaritza tradizioa ikertzen aritu zen
eta, besteak beste, Velazquezen obretan oinarrituriko grabatuak egin zituen
(1778). Velazquezen kutsua kartoien egitura trinko eta sintetikoan ere
antzematen da.

Gorteak eta aristokraziako kideek goretsi egin zituzten Goyaren kartoiak eta,
horrela, gora egin zuen Goyaren ospeak. 1780an San Fernandoko Arte Ederretako
Akademian onartu zuten, Kristo gurutziltzatua (Cristo crucificado) obrari esker.
1785ean Akademiako margolaritzako zuzendariorde titulua eskuratu zuen. 1786an
erregearen margolari izendatu zuten eta handik hiru urtera areto margolari .

1780tik aurrera El Pilarko kupula nagusietako bat dekoratzen aritu zen. Eta
hurrengo urteetan ere erlijio pintura landu zuen: Madrilgo San Frantzisko Handia
elizako Bernardino Sienakoa (San Bernardino de Siena predicando ante Alfonso V
de Aragón 1782-83), Valladolideko Santa Ana komentuko irudiak; Valentziako
katedralekoak...

Bere ospeak gora egin ahala aristokraziako familien erretratuak egiteko eskaerak
jaso zituen. Horrela hasi zen bere karreran zehar, azkenaldian batez ere, lan
aipagarrienetakoa izan zena, erretratugintza alegia, buru-belarri lantzen.
Lehenengo erretratu ospetsuak Osunako dukeaentzat egin zituen (Osunako dukearen
sendia, 1788, El Prado museoa, Madril) eta ondoren errege familiaren erretratuak
margotu zituen, bereziki Luis Borboiko infantearenak (Luis Borboikoaren sendia,
1784, Magnani-Rocca fundazioa, Traversetolo). Aipagarriak dira, orobat,
Floridablancako kondea (1783, Banco de España, Madril), Francisco Cabarrús
(1788, Banco de España, Madril), Sebastián Martínez y Pérez (1792, Metropolitan
Museum of Art, New York), Jovellanos (1798, El Prado museoa, Madril) etab.
Hasierako erretratuetan jarrera arranditsuetan margotzen zituen pertsonaiak,
baina denborarekin gero eta naturaltasun handiagoz irudikatu zituen, eta
azterketa psikologiko zorrotzak islatu zituen bere obretan. Erretratu haiekin
Espainiako erretratugintzako maisu bihurtu zen, bere kolore aberats eta
ñabardura ugariengatik, besteak beste.

1792an eritasun larri batek (saturnismoak, ziur asko) jo zuen Goya, eta gor utzi
zuen ia. Sevillan eta Cadizen eritasunetik osatzeko egin zuen egonaldian koadro
txikiez osaturiko sail bikaina margotu zuen, zeinetan egileak berak, 1794an
zioenez, sormenean eta egikeran askatasunez jardun zuen, enkarguz egindako
obretan ez bezala. Sail harekin beretu zuen Goyak joera berria, herri
bizimoduaren eta ohituren ikuspegiari dagokionez, batez ere. Ordura arte
sarritan arinkeriaz landu zituen gaietan, nolabaiteko kritika egiten eta kutsu
dramatikoa sartzen hasi zen. Elizaren eta, batez ere, Inkisizioaren kontrako
jarrera ere erakutsi zuen. Aldaketa horretan berebiziko eragina izan zuten
ilustratuen ideiek, haiekiko harremanen bitartez eta haientzat lan eginez
ezagutu zituenak.

1796an Albako dukesa ezagutu zuen. Harekin harreman estua izan zuen, eta obra
asko eskaini zizkion. Haren etxaldean osatu zituen lehenengo marrazki sailak (A
eta B sailak). Bitartean, ordea, ez zituen alde batera utzi erretratuak eta
herriko bizitzan eta sineskerietan oinarrituriko konposizioak, hala nola
Akelarrea (El aquelarre, 1797, Lázaro Galdiano museoa, Madril). Garai honetako
obra bitxia du, orobat, Madrilgo San Antonio de la Florida ermitako freskoak,
kupula gainean pertsonaien erakusketa bikaina osatzen duena.

Grabatugintzaren alorrean, 1799an argitaratutako Kapritxoak (Los caprichos) dira
azpimarratzekoak, zeinetan nabarmentzen baita Ilustrazioaren eragina eta
agertzen baita herri sineskerien, gaiztakeriaren eta zapalkuntzaren kontra,
dramatismo eta fantasia handiko irudien bidez. Haiekin hasi zen bere
margolaritza iluntzen, orduan hasi zen heldutasuneko obretan islatzen den
ametserako eta tragediarako bidea.

Errege-erreginen, Manuel Godoyren eta Chinchongo kondesaren erretratuak egin
ostean, Karlos IV.aren familia (1800, El Prado museoa, Madril) margotu zuen,
teknika bikaina eta zenbait pertsonaiekiko jarrera kupidagabea agertzen diren
maisulana, erregerentzat egindako erretraturik hoberena. XIX. mendeko lehen
urteetako erretratuetan emakumezkoen irudiak agertzen dituzten zenbait maisulan
egin zituen: Doña Isabel Porcel (1804-05, National Gallery, Londres), Santa
Cruzko markesa (1805, El Prado museoa, Madril), Dama abanikoarekin (1805-07,
Louvre museoa, Paris), Maja biluzia (La maja desnuda, 1790-1800, El Prado
museoa, Madril) eta Maja jantzia (La maja vestida, 1802-05, El Prado museoa,
Madril).

Goyaren karrerako urterik oparoenak Napoleonen gudarostea Espainian sartu zen
garaikoak izan ziren, 1808tik aurrerakoak hain zuzen ere. Frantsesen aldekoekin
harremanak izan zituen, eta garai haietan bizitako sarraskien irudi bikainak
egin zituen Gerrako hondamenak (Los desastres de la guerra, 1808–14) grabatu
sail ikusgarrian eta C marrazki bildumako zenbait iruditan. Orduan egin zituen,
orobat, 1808ko maiatzaren 2a Madrilen (El dos de mayo de 1808 en Madrid, 1814,
El Prado museoa, Madril) eta 1808ko maiatzaren 3ko fusilatzeak (Los
fusilamientos del 3 de mayo, 1814, El Prado museoa, Madril) eta herritarren
sugartasuna islatzen duten Kolosoa (El coloso, 1808-12, El Prado museoa, Madril)
edo Sardinaren ehorzketa (El entierro de la sardina, 1812-19, Real Academia de
Bellas Artes de San Fernando, Madril). Fernando VII.aren, Wellington
jeneralaren, José Palafoxen eta beste zenbait militarren erretratuak ere egin
zituen. Garai honetako obretan fantasia eta krudeltasuna dira azpimarratzekoak.

Absolutismoaren errestaurazioaren ondoren, majen koadroak zirela eta,
Inkisizioaren erasoa jasan zuen eta aurrerantzean trataera berezia eman zien
erlijio gaiei, konbentzio guztietatik urrun: Justa eta Rufina santuak (1817,
Sevillako katedrala), San Jose Calasanzkoaren azken jaunartzea (1819, San Anton
eliza, Madril), etab.

Fernando VII.a erregearen monarkia absolutistak itxikeria nagusiarazi zuen
Espainian, eta Goyak giro hartatik ihes egin zuen. 1819–1823 bitartean Quinta
del Sordo deitutako etxaldean bizi izan zen. Etxeko hormetan egindako irudiek
erakusten dutenez, atsekabez eta ezinegonez beteriko garaia izan zen hura
Goyarentzat. Aipagarriak dira, besteak beste Leocadia, Saturno bere semea
iresten (Saturno devorando a un hijo), Aker handia (El gran Cabrón) etab.
Margolan beltzak izenez ezagutzen den saila osatzen duten irudi beltz gogorrak.
Garai honetako maisulanen artean aipatzekoa da, orobat, Tauromakia ur-bortitz
sail handia, 1816an argitaratua.

Espainiako egoerak atsekabeturik, 1824an Frantziara erbesteratu zen, eta bizi
poza berreskuratu zuen Goyak han. Bere marrazkigintzaren urrezko arotzat har
daitezkeen marrazkiak egin zituen eta, gai ilunak eta etsipena alde batera
utzita, generoko koadroak margotu zituen. Garai hartako koadrorik ezagunena
Bordeleko esnezalea (La lechera de Burdeos, 1827, El Prado museoa, Madril) da,
Goyaren artearen graziaren, alderdi xarmantenaren eta teknika bikainaren
erakusgarria. Lagunen erretratuak (Fernandez Moratín, Juan Bautista de Muguiro),
kolore distiratsuko koadro txikiak eta miniaturak ere (Maja eta Celestina) egin
zituen.



https://eu.wikipedia.org/wiki/Euzko_Alderdi_Jeltzalea

Euzko Alderdi Jeltzalea edota EAJ (gaztelaniaz: Partido Nacionalista Vasco edota
PNV, frantsesez: Parti Nationaliste Basque edota PNB) Euskal Herriko alderdi
politiko abertzale eta kristau demokrata da. Alderdiko kideei jelkide deritze,
eta zaleei eta haren ideologiari, jeltzale. EAJren gazte erakundea Euzko Gaztedi
(EGI) da.

Euzko Alderdi Jeltzalearen egoitzak batzokiak dira, eta Euskal Herriko udalerri
askotan ditu. Gainera, euskal diasporan baditu hainbat ordezkaritza, nagusiak
Venezuelan, Argentinan, Mexikon eta Uruguain.

1895ean Sabino Arana Goirik alderdia Bizkai Buru Batzar izenez sortu zuen.
Badirudi berebiziko eragina izan zuela Luis Aranak bere anaia Sabinoren ideia
politikoetan, baina azken hori izan zen lehen euskal abertzaletasuna ideologia,
programa eta erakunde politikoez hornitu zuena. 1892an Bizkaia bere
independentziaren alde eman zuen argitara Sabino Aranak. 1893ko ekainaren 3an
Larrazabalgo hitzaldi ospetsua, lehenengo mitin abertzalea, egin zuen Sabinok
eta, "Jaungoikoa eta Foruak" esapide karlistaren ordez, "Jaun-goikua eta
Lagi-zaŕa" (JEL) delakoa aldarrikatu zuen (horretatik jeltzale eta jelkide
izenak). 1893ko urte berean sortu zuen Sabino Aranak Baserritarra izeneko
aldizkaria eta 1894. urtean ireki zen Bilbon lehen "Euzkeldun Batzokija".
"Bizkai Buru Batzar" edo Bizkaiko abertzaleen zuzendaritza egituratu zen 1895.
urtean eta Sabino Arana hautatu zuten lehendakari.

Euzko Alderdi Jeltzalea Euskal Herriko independentziaren aldeko alderdi kristaua
eta errepublikarra zen. Jatorriz alderdi separatista eta katolikoa izaki, egun
EAJk euskaldun, demokratiko, parte hartzaile, plural, akonfesional eta humanista
modura definitzen du bere burua. Alderdi nazionalista moderatua da, Euskal
Herriaren burujabetza helburu duena eta biolentziaren aurkakoa.

1898. urtean, Aldundiko hauteskundeetara aurkeztu zen Sabino Arana eta ozta-ozta
ez zuen kargurik atera. 1899an bost zinegotzi lortu zituen Bilbon Euzko Alderdi
Jeltzaleak. 1902. urtean, hil baino urte bete lehenago, autonomiaren aldeko
bidea jorratu beharraren alde azaldu zen Sabino Arana. 1903tik aurrera, Bizkaia
osora zabaldu, Gipuzkoan hasi eta Nafarroan eta Araban jarraitzaile batzuk lortu
zituen nazionalismoak. 1904ko otsailean Eusko Gazteria taldeak abiarazi ziren
eta 1906an hasi ziren Euzko Alderdi Jeltzaleko astekariak argitaratzen
(Bizkaitarra, Gipuzkoarra, Nafartarra,...). 1907tik aurrera, bi joera nagusitu
ziren alderdiaren barnean: Luis Aranak eta Angel Zabala "Kondaño"-k Sabino
Aranaren oinordeko ideologiko argienek independentziaren aldeko joera garbia
eraman behar zela argudiatzen zuten ("aberritarrak"); Ramón de La Sota,
Chalbaud, Horn, Epalza, Landeta eta beste batzuek, ordea, joera autonomistaren
alde zeuden ("euskalerriakoak"). 1908an egin zen Elgoibarren Euzko Alderdi
Jeltzaleko lehen biltzar nagusia. Alderdia Hego Euskal Herriko bazter gehienetan
zabaldurik zegoen eta lurralde historiko bakoitzak bere egiturak eta bere
bitartekoak zituen. Bi joera horien arteko lehian (Arana eta Zabala Aberri
izeneko astekariaren inguruan; Sota, Chalbaud, Horn eta abarrak Euskalduna
aldizkariaren inguruan) Bizkaiko industrian eragin handia zuen talde burgesa
nagusitu zen Elgoibarko biltzarrean. 1910. urtean zatitu zen lehenengoz Euzko
Alderdi Jeltzalea. Talde berriak "Askatasuna" izena izan zuen, "Aberri ta
Askatasuna" esapideaz, baina bizitza ilaunekoa gertatu zen. Erlijioaren lotura
ez zuten onartu eta ezaugarri horrek batu zituen "aberritarrak" eta
"euskalerriakoak" haien aurka. 1911. urtean, langile higikunde "arrotzak"
Bizkaian eta Gipuzkoan zuen indarra ikusirik, Solidaridad de Obreros Vascos
(geroko Euzko Langilleen Alkartasuna edo 'ELA-STV) sindikatua sortzea erabaki
zuen EAJk.

Lehen Mundu Gerraren garaian, indar handia zuen Euzko Alderdi Jeltzaleak
Bizkaian eta goranzko joera zuen Gipuzkoan. Gerrak areagotu zituen bi taldeen
arteko desberdintasunak. "Euskalerriakoak" aliatuen aldekoak ziren eta Luis
Arana germaniarren aldekoa. Luis Aranak 1916. urtean alderdia utzi zuen, eta
Sotak gidatzen zuen alderdiak Comunión Nacionalista Vasca izena hartu zuen.
Autonomismoaren bidea hautatu zuen bete-betean Sotaren alderdiak. 1917ko udal
hauteskundeen ondoren, alkate euskal nazionalista izan zuten Bilbok eta Bizkaiko
herri askok. Bestalde, Bizkaiko diputatu nagusi aukeratu zuten Ramón de la Sota
Aburto, buruzagi jeltzalearen semea. 1918an, nazionalistek bost diputatu lortu
zuten Bizkaian, bana Gipuzkoan eta Nafarroan, baina emaitza txarrak izan zituen
1920. urteko hauteskundeetan.

1921. urtean Aranaren mugimendua banandu egin zen: Comunión Nacionalista Vasca
moderatuak, eta Aberri (EAJ) independentistak. "Aberritarrak" eta Euzko Gazteria
taldeko gazte gehienak, Elias Gallastegi, taldearen sortzailea, zela buru,
Comunión Nacionalista Vasca utzi eta berriz ere Euzko Alderdi Jeltzalea izena
hartu zuen alderdia sortu zuten, Comunión alderdiak abertzaletasunaren
printzipioak saldu zituelakoan. 1922. urtean "Emakume Abertzale Batza" sortu
zuen Gallastegik berak. 1923an, Primo de Riveraren diktadurak legez kanpo utzi
zuen alderdia. Politikan egiterik ez zegoena, ordea, kulturan eta folklorean
egin zen. Euskararen eta euskal kulturaren aldeko ekitaldiekin batera
"mendigoizale" folklore-elkarteak ugaldu ziren Euskal Herriko bazter guztietan.
Miguel Primo de Riveraren diktadura erori zenean, indar aski zuten
nazionalistek.

1930eko azaroan, Aberri eta CNV berriz elkartu ziren, Bergaran. Hala ere,
hamabost egunen ondoren, talde txiki batek Eusko Abertzale Ekintza (Acción
Nacionalista Vasca bezala ere ezagutua, EAE-ANV) eratu zuen. Euskal alderdi
nazionalista moderatu ezkertiarra zen, akonfesionala —erlijio lotura gabea—, eta
aliantzei irekia errepublikar eta sozialistekin, diktaduraren aurkako borrokan.

1931. urtean Espainiako Bigarren Errepublika nagusitu zen Espainiako estatuan
eta Hego Euskal Herriko autonomi estatutuaren aldeko politika bideratu zuen
Euzko Alderdi Jeltzaleak. Manifestaldi handien garaia hasi zen (Aberri Eguna
1932tik aurrera) eta izen berriak hasten dira alderdian nagusitzen (Agirre,
Irujo, Leizaola, Monzon...). 1933. urtean alde batera utzi zuen EAJk Hego Euskal
Herriko eskuinen koalizioa (katolikotasunaren eta eskuinaren balio tradizionalen
defentsan sortu zen koalizio hura) eta berebiziko garaipena lortu zuen urte
hartako hauteskundeetan. Autonomi estatutua, ordea, ez zen onartu eta bide
horretatik kanpora geratu zen Nafarroa, bertako eskuinaren azpijokoaren
ondorioz. Halaber, autonomista eta independentisten arteko banaketa agertu zen.
1934. urtean, Elias Gallastegi buru zelarik, talde independentista bat,
Jagi-Jagi astekarian eta Bizkaiko mendizale federazioaren inguruan mugitzen
zena, alderditik kanporatu zuten. Hauek EAJko zuzendaritzari epelkeria egozten
zioten.

1936. urteko Uztailaren 18ko altxamenduaren aurrean EAJk barne tentsioa izan
zuen. Klerikalismoan errebeldeekin bat zetorren, eta Vatikanotik presioa zegoen
katolikoak Errepublikatik aldentzeko. Hala ere, hitzartutako autonomiak zekarren
konpromisoagatik eta anti-faxismoak alderdian zuen indarraren ondorioz,
Errepublikako gobernuaren alde jarraitzea erabaki zuen:

Gerra galdu ondoren (1937 ekaina-uztaila), Paris eta Londresa joan behar izan
zuten Euzko Alderdi Jeltzaleko buruzagi nagusiak (Irujoren eta Agirreren
inguruan) eta 1940ko hamarkadako urteetan hasi zen Hego Euskal Herriko sarea
berriz osatzen (Rezola, Lasarte, Mitxelena, Solaun eta, batez ere, Juan
Ajuriagerraren inguruan). Agirrek eta Euzko Alderdi Jeltzaleko kide gehienek
aliatuen garaipenak Francoren gobernuaren desagerpena ekarriko zuela uste zuten,
baina 1947 eta 1951. urteetako grebak hutsean geratu ziren eta 1953. urtetik
aurrera, Francoren gobernua babesteko asmoa agertu zuten Ameriketako Estatu
Batuek.

1951. urtearen ondoko greben ondorengo zapalkuntzak oso egoera txarrean utzi
zuen EAJk Hego Euskal Herrian zeukan egitura. 1960. urtean Jose Antonio Agirre
lehendakaria hil zen arte tirabira handiak izan ziren Euzko Alderdi Jeltzaleko
buruzagi gehienen eta, hasieran, EKINen eta, gerokoan, ETAren inguruetara bildu
ziren kide abertzale gazteen artean. 1960-70 urteetan, ageriko ekintza gutxi
burutu zuten Euzko Alderdi Jeltzaleko kideek eta, aldiz, gerra ondoko lehenengo
koadro tekniko, politiko eta ideologikoak hasi ziren antolatzen Hego Euskal
Herrian, Juan Ajuariagerraren ardurapean.

1971. urtean Xabier Arzalluz eta beste alderdikide gazte batzuk hasi ziren
Ajuriagerrarekin lanean eta bete-betean hasi zen Euzko Alderdi Jeltzalea
Francoren ondorengo aldaketa politikorako prestatzen.

1977ko martxoan, Gerra Zibilaren ondoko lehen biltzarra egin zuen EAJk Iruñean
eta, erlijio lotura gabeziarekin batera, sabinismo klasikotik urrun dagoen irudi
modernoagoa eskaini zuen eraberrituriko EAJk, ideologia demo-kristauaren barnean
betiere. 1978an, Juan Ajuriagerra hil ondoren, aurre egin behar zion Arzallusek,
Euskadi Buru Batzarreko lehendakariak, Ormazaren eta haren jarraitzaile sabindar
eta independientziazaleei. 1977an erregetzaren garaiko lehen hauteskundeak egin
zirenetik nagusi agertu zen EAJ Bizkaia, Araban eta Gipuzkoan; Nafarroan ordea
askoz indar gutxiago zuen. 1978. urtean euskal alderdiak hasi ziren Euskadiko
Autonomi Estatuaren aldeko urratsak ematen eta Euzko Alderdi Jeltzalea izan zen
horretan parte garrantzitsuena. Euzko Alderdi Jeltzalea izan zen Euskadiko
Autonomia Erkidegoko lehen gobernuko alderdi nagusia eta Karlos Garaikoetxea
hautatu zuten lehendakari.

1985. urtean Euskadiko Autonomia Erkidegoko administrazio antolamenduari buruzko
eztabaida batek zatiketa ekarri zuen berriro ere Euzko Alderdi Jeltzalera.
Lurralde Historikoen Legearen prestakuntzan, talde bat lurralde bakoitzeko
aldundiari eta erakundeari aginpide handia ematearen alde zegoen eta beste batek
sortu berria zen eusko jaurlaritza gehiago indartzearen premia azpimarratu zuen.
Lehenak nagusitu ziren, eta aitzakia horretan, Karlos Garaikoetxea agintetik
kendu eta Jose Antonio Ardanza jarri zuten lehendakari (1985eko abendua).
Garaikoetxeak eta bere jarraitzaileek alderdia utzi eta beste bat antolatu zuten
(Eusko Alkartasuna). Eusko Alderdi Jeltzalea alderdi nagusia da Euskadiko
Autonomia Erkidegoan. Erabateko nagusitasuna du Bizkaian, indartsu dago Araban
eta kontuan hartzekoa da Gipuzkoan. Nafarroan, ordea, eta gerra aurrean ez
bezala, ez du indar handirik. Euzko Alderdi Jeltzalea Ipar Euskal Herrira
hedatzen da, halaber, baina ez du oraingoz indarrik. Euzko Alderdi Jeltzalea
gobernu alderdia da gaur egun Euskadiko Autonomia Erkidegoan, Espainiako
P.S.O.E. alderdiarekin batera.

1990. urtean Eusko Legebiltzarreko egin ziren hauteskundeetan botoen % 28,9 eta
22 parlamentari lortu zituen EAJ, eta berriro ere Jose Antonio Ardanza
lehendakari zela EArekin eta une hartan desegite bidean zegoen Euskadiko
Ezkerrarekin Eusko Jaurlaritza eratzeko akordioa izenpetu zuen. Hiruren arteko
gobernua, ordea, urte bereko irailean hautsi zen, eta PSE-PSOE alderdia sartu
zen orduan Jaurlaritzara. 1994ko Euskal Legebiltzarreko hauteskundeetan
zertxobait hobetu zituen botoetan bere emaitzak EAJk, aurrekoekin alderatuz
gero: botoen % 28,84 lortu zuen, eta lehendik zituen 22 parlamentariei eutsi.
EArekin eta PSErekin batera osatu zuen orduko hartan Eusko Jaurlaritza, betiere
Jose Antonio Ardanza jelkidea lehendakari zela. Akordio horrek 1998an
sozialistek Eusko Jaurlaritza uztea erabaki zuen arte iraun zuen. Nafarroari
dagokionez, 1995eko hauteskundeetan ez zuen inolako presentziarik izan, eta
1999. urtean EArekin batera aurkeztu zen koalizioan; bi alderdien artean 16.512
boto (% 5,57) eta hiru parlamentari lortu zituzten.

1998. urtean Eusko Legebiltzarrerako egin ziren hauteskundeetan ere garaile
gertatu zen EAJ, nahiz eta parlamentari bat galdu eta 21ekin gelditu. Juan Jose
Ibarretxe jelkidea lehendakari izendatu ondoren, EAJk eta EAk ez zutenez behar
adina parlamentari Jaurlaritza bien artean osatzeko, 1999ko maiatzean 1999-2002
legegintzaldirako Legebiltzarrean Lankidetzan Jarduteko Oinarrien Akordioa
izenpetu zuten Euskal Herritarrok koalizioarekin, lehenbiziko aldiz Euskal
Herriko hiru alderdi abertzale nagusiak legebiltzarrean elkarrekin jarduteko
modua ireki zuena. 1999an beste hiru hauteskunde garrantzitsu egin ziren EAEn
baita aipatutako Foru Parlamenturakoak ere Nafarroan: udal hauteskundeak, Batzar
Nagusietarakoak eta Europako Parlamenturakoak. Hiru hauteskunde horietan
elkarrekin joan ziren gehienetan EAJ eta Eusko Alkartasuna. Udal eta lurralde
historikoen mailako hauteskundeei dagokienez, zerrenda bateratuak aurkeztu
zituzten alderdi biek udal askotan, eta elkarren artean lortu zuten beste inork
baino boto gehiago (% 23,09). Bakarka aurkezten zen udalerrietan, EAEn eman
ziren guztizko botoen % 8,45 eskuratu zituen Euzko Alderdi Jeltzaleak.
Hauteskundeen ondoren, Hego Euskal Herriko hainbat udaletan elkarlanari ekin
zioten EAJ-EAk eta EHk, alkatetzak lortzeko elkarri laguntza eskainiz. Elkarlan
hura Bizkaiko 25 udaletan, Arabako 11tan eta Gipuzkoako 8tan gauzatu zen.

2000. urtearen erdialdera, ordea, bertan behera gelditu zen lankidetza udal
gehienetan, ETAk su-etena bertan behera utzi eta borroka armatuari berriz heldu
ondoren, EHk ez baitzuen, gainerako bi alderdiek eskatu bezala, ETAren jarduna
gaitzetsi. Nolanahi ere, ordurako erabat nabarmena zen alderdi abertzaleen eta
ez abertzaleen arteko etenak ere izan zuen eraginik EAJk erakundeetan zuen
presentzian, Arabako Foru Aldundia, Batzar Nagusiak eta Gasteizko Udala galdu
baitzituen PPren mesedetan (Batzar Nagusien kasuan, PSE-PSOE Euskadiko
Ezkerraren mesedetan). Europako Parlamenturako hauteskundeetara ere elkarrekin
aurkeztu ziren EAJ eta EA 1999an (Coalición Nacionalista-Europa de los Pueblos
koalizioan), eta 1994an bakarka aurkezu zirenean alderdi bakoitza koalizio
desberdin baten barruan; EAJ Coalición Nacionalista zelakoaren barruan lortutako
botoak hobetu eta EAEn eman ziren botoen % 33,39 eskuratu zuten. 2.000. urtean
egin ziren Madrilgo Gorteetarako hauteskunde orokorretan 5 diputatu eta 6
senatari lortu zituen Euzko Alderdi Jeltzaleak. Jarduera politiko orokorrari
dagokionez, erakundeetako egonkortasun faltaren eragina ere jasan du EAJk neurri
batean. Izan ere, 1998an hurrengo urteetako bilakaera politikoa baldintzatuko
zuten gertakari garrantzitsuak izan ziren: irailaren 12an alderdi eta sindikatu
abertzaleek, IU-EBk eta hainbat gizarte higikunde eta elkartek Lizarrako ituna
sinatu zuten, eta handik egun gutxira su-etena iragarri zuen ETAk. Une hartatik
aurrera, aurreko urteetan PSE-PSOErekin zein PPrekin estatuan gehienbat zituen
lankidetza harremanak eten eta alderdi abertzaleen arteko elkarlanaren aldeko
apustu argia egin zuen EAJk, erakundeetan zein politika orokorrean.

1999ko azaroan ETAk su-etena bertan behera uzten zuela adierazi zuen, eta 2000.
urteko urtarrilaren 21ean egin zuen bere lehenengo atentatu hilgarria. ETAk
jarduera armatuari berriz heldu ondoren, berehala hasi ziren pitzatzen EAJren
eta EHren arteko harremanak, Euskal Herritarrok koalizioak ez baitzuen ahots
kritiko gutxi batzuk izan ezik ETAren indarkeria gaitzetsi. Horrek, epe
laburrera, zuzen-zuzeneko ondorioa izan zuen erakundeetan, hainbat udaletan
zeuden akordioak ez ezik Eusko Jaurlaritzari eusten zion lankidetza ere bertan
behera gelditu baitzen, Ibarretxe lehendakariak EHrekin zeukan akordioa etetea
erabaki ondoren, eta EHk, hilabete batzuk geroago, Euskal Legebiltzarrean
presentzia iraunkorrik ez izatea erabaki zuenean. Berehala hasi ziren
nabarmentzen EAJren barnean lehendik ere hainbatek Jose Angel Cuerda Gasteizko
alkate ohiak, esate baterako plazaratutako iritzi desberdintasuna. EAJren aginte
egiturak eta buruzagi nagusiek Xabier Arzalluz eta Joseba Egibar, esaterako
abertzaleekiko lankidetzari eusteko apustuari lotzen zitzaioten bitartean, beste
kargudun eta militante ezagun askok alderdiaren estrategia beste era batera
bideratzearen alde egin zuten. Nolanahi ere, 2000. urteko udaberrian egin zen
barne-eraberritze prozesuan lehendik ere alderdiaren ardura nagusia zuten
burukideak hautatu zituzten afiliatuek EBBrako, eta EHrekiko lankidetza gartsu
defenditu duen Xabier Arzalluz berretsi zuten haren buru izateko. 2004an,
alderdiaren lehendakaritzarako hautagaiak Josu Jon Imaz eta Joseba Egibar izan
ziren. Imaz alderdiaren moderatuen artean sailkatzen zuten eta Egibar, berriz,
Arzalluzek babesten zuen hautagaia zen. Azkenean, Josu Jon Imaz atera zen
garaile, gutxigatik izan bazen ere, barne hautaketa tirabiratsu baten ondoren.
2007ko irailaren 12an, baina, Imazek politika uztea erabaki zuela iragarri zuen.
Aditu batzuen arabera, EAJko soberanistek menderatzen duen sektorearekiko
desadostasunek bultzatu zuten Imaz erabaki hori hartzera. Harrezkero Iñigo
Urkullu da alderdiaren lehendakaria.

2008ko Espainiako Hauteskunde Orokorretan EAJk atzerakada nabarmena egin zuen,
ia 120.000 boto galdu baitzituen. Ez zen zerrenda bozkatuena izan EAEko inongo
lurraldetan, ez ezein hiriburutan 2012ko abenduaren 13an Iñigo Urkullu Eusko
Jaurlaritzako lehendakaria izendatua izan zenez eta kargu horretan EAJko
ohituraren arabera lehendakaria aldi berean alderdi horretako barne erakunde
nagusia den Euskadi Buru Batzarreko presidentea karguan ezin egon daitekenez,
2013ko urtarrilaren 12an Urkulluren ordez EBBko presidente berria Andoni Ortuzar
aukeratua izan zen.

2014ko abenduaren 29an, estatus politikoa "adostasun ahalik eta zabalenarekin"
aldatu nahi zuela adierazi zion EAJk CDCri. Euskal Herriko, Kataluniako eta
Espainiako egoera ekonomiko, politiko eta soziala aztertu zuten. Ideologiaren
aldetik, gobernu autonomo berriaren testuinguruan, Eusko Alderdi Jeltzaleak
Euskal Autonomia Erkidegoa, Euskadi gaztelaniazko erabileran, egin zuen euskal
nazioaren subjektu bere diskurtsoan 2016ko azarotik.

EAJ alderdiko kide batzuk nahastuta egon dira ustelkaria kasuetan, hauen artean
Noticias kasua, De Miguel kasua, Hiriko kasua, Miñaño kasua eta Epsilon kasua.
EAJ alderdiak klientelismo sarer zabala osatu duela salatu da. Bere buruzagiek
postu inportanteak dituzte enpresan politikatik pasa ondoren: Idoai
Zenarruzabeitia ,Juan Mari Atuxa, Bizkaia Gas, Josu Jon Imaz, Petronorren, eta
Jose Antonio Ardanza, Euskaltelen.

Oharra: 1908an Euzkadi-Buru-Batzarra sortu zen. Horrek Sabin Arana eta Aingeru
Zabala Bizkai-Buru-Batzareko lehendakariak bakarrik izan zirela esan nahi du.

Euzkadi Buru Batzar (EBB) erakunde nagusi eta orokorra da, lurraldeetako
batzordeek osatutakoa: Bizkai Buru Batzar (BBB), Gipuzko Buru Batzar (GBB),
Araba Buru Batzar (ABB), Napar Buru Batzar (NBB) eta Ipar Buru Batzar (IBB).
Gainera, ordezkaritzak daude Madril, Bartzelona, Venezuela eta Argentinan.



https://eu.wikipedia.org/wiki/Euskal_abeslari

XIX. mendekoak ditugu lehenengo euskal abeslari ezagunak. Euskal abeslari ere
badiren bertsolariak lehenago ere izan zirela erakusten duten aztarnak baditugu,
baina XIX. mendean loratu zen bertsolaritza, eta ordukoxea dugu aspaldiko euskal
abeslarien artetik ospetsuena, Jose Maria Iparragirre (1820 - 1881). Musikaren
eta poesiaren ikuspegitik haren lanek balio handirik ez duten arren,
sentimenduen aldetik Iparragirrek eragin itzela izan du euskal kulturan. Honela
dio Natxo de Felipek:

Mende hartako bertsolari zaharrenen artean Xenpelar errenteriarra dugu
ospetsuena. Haren bertso sorta askok bizirik diraute euskal kantutegian:
Betroiarenak, Pasaiako zezenarenak edo Ia guriak egin du, esaterako. Jose Mari
Iparragirreren abestiak eta Bilintxen bertsoak ere aipagarriak dira. Lehenaren
Ume eder bat eta Gernikako arbola edo bigarrenaren Bein batian Loiolan eta
Loriak udan intza bezela, oso ezagunak dira. Nabarmen ageri dira Iparraldeko
koblakariak ere, hala nola Zuberoako Piarres Topet Etxahun barkoxtarra
(Ürx'aphal bat badügü, Maria Solt eta Kastero...) eta Nafarroa Behereko Joanes
Otsalde bidarraitarra (Lurreko ene bizia, Iruiñeko ferietan...).

XIX. mendearen bukaeraz geroztiko kantagintza tradizionalean, abestaldeen kantu
polifonikoa zen nagusi: abesbatzak, zortzikoteak, kantutegi tradizionaleko
abestiak, musika klasikoaren ildoari jarraitzen zioten zenbait tenorino eta
opera abeslari...

Kantagintza Berriak, ideologia berriak sartzeaz gain, kantautorearen irudia
ekarriko du agertokira. Taldeetan abesteko ohituraren aurrean, kantautoreak
«bakardadearen aroa» hasiko du, JosAnton Artzeren hitzetan; kantautorea bakarrik
dago taulen gainean, munduari, bizi dituen arazoen aurrean, askatasun mezu bat
kantatzen.

Espainiako Gerra Zibilaren atzetik etorritako gerraondo luzean euskal kultura
agertoki nagusietatik baztertuta ibili ondoren, 1960ko hamarkadan euskal
abeslariak loratzen hasi ziren Euskal Kantagintza Berriarekin. Klandestinitatean
eta diskoak isilpeka banatuz hasitako mugimendu hark eredutzat hartu zituen
Europako eta Ameriketako hainbat egile abeslari (Georges Brassens, Bob Dylan,
Joan Baez, Violeta Parra, Atahualpa Yupanqui, Victor Jara...). Haiek bezala,
gizarte protesta egiten zuten, baina, gainera, Euskal Herriaren eta euskal
kulturaren galeraren aurkako erreakzioa zenez gero, helburu nagusitzat zuten
kultura berreskuratzea. Hala, euskal kantu zaharrak ahanzturatik ateratzea izan
zen Euskal Kantagintza Berrian ibili zirenek egindako lan garrantzitsuenetako
bat.

Mugimenduaren aita izan zen Mixel Labéguerie, 1961. eta 1963. urteen artean
argitaratutako bi diskoekin. Gero, dagoeneko abian zen mugimendu horren eztanda
ekarri zuten Ez Dok Amairu kolektibokoek: abeslari gisa, Mikel Laboak, Lourdes
Iriondok, Benito Lertxundik, Xabier Letek eta Oskarbi taldekoek; ideologo gisa,
Jorge Oteizak; eta, beste hainbat zereginetan, beste hainbat jendek. Euskal
kantagintzaren eztanda horren lagungarri izan zen euskal kulturagintza osoa bizi
zuen borborra ere.

Ez Dok Amairuz haratago, Euskal Kantagintza Berriaren olatua norabide guztietan
zabaldu zen: Maite Idirin, Oskorri taldea (Natxo de Felipe abeslariarekin),
Gontzal Mendibil, Estitxu, Ipar Euskal Herriko kantaldien loraldia, Ortziken
kolektiboa, Pantxoa eta Peio, Etxamendi eta Larralde, Antton Valverde, eta abar.

Euskal kulturan, lehendabizi, rock progresiboa sartuko zen: Errobi, Itoiz,
Izukaitz. Musika estilo horretan euskal abeslari aritu ziren Anje Duhalde
(Errobi), Niko Etxart, Odile Kruzeta (Izukaitz), Fran Lasuen (Izukaitz), Juan
Carlos Perez (Itoiz).

Geroxeago, Eusko Rock Erradikala etorriko zen: askotariko estiloetan (punka,
rocka, ska, reggaea), batzuek euskaraz, eta beste batzuek gaztelaniaz. Ezaugarri
bat besterik ez zuten guztiek berdin: kritika soziala eta politikoa. Mugimendu
horretan, euskal abeslari aritu ziren Eneko Abrego (BAP!!), Andoni Basterretxea
(Delirium Tremens), Kandi Fernandez (Baldin Bada), Iñaki Garitaonandia Gari
(Hertzainak), Xabier Montoia (Hertzainak), Roberto Moso (Zarama), Daniel Riaño
Buitraker (Baldin Bada), Pablo Susperregi Katu (Baldin Bada), Fermin Muguruza
(Kortatu, Negu Gorriak) eta abar.

1970eko hamarkadan bestelako folka ere etorri zen euskal musikara, euskal folk
berria, Haizearekin adibidez. Talde horretan euskal abeslari aritu ziren Txomin
Artola eta Amaia Zubiria; gerora talde horretatik at jarraituko zuten biek,
elkarrekin hasieran.

1980ko hamarkadaren hasieratik aurrera, pixkanaka, euskarak inoiz bereganatuak
ez zituen esparruak bereganatzeari ekin zion: hezkuntza publikoa (baita
unibertsitatea ere), Administrazio publikoa, telebista... Euskara hain zokoratua
ez zegoenez militantziaren premia lehen bezain gorria ez zelako-edo, kantari
euskaldun asko, euskara hutsean kantatzeari utzita, bai euskal bai erdal
abeslari izaten dira: (Ines Osinaga, Muguruza anaiak, Anari...). Baina badira
huts-hutsik euskal abeslari izateari eusten diotenak ere, zaharrak (Txomin
Artola, Benito Lertxundi, Niko Etxart...) nahiz berriak (Mikel Markez, Mikel
Urdangarin...). Euskaraz inoiz baino musika estilo gehiagotan entzuteko aukera
dugu gaur egun.



https://eu.wikipedia.org/wiki/Errumania

Errumania (errumanieraz: România, romɨˈni.a ahoskatua) Europar Batasuneko
estatua da, Europa ekialdean kokatua. Mugakide ondoko estatuak ditu: Hungaria
eta Serbia mendebaldean, Ukraina eta Moldavia ipar-mendebaldean eta Bulgaria
hegoaldean.

Hiriburua Bukarest da, gainontzeko hiri nagusiak Arad, Braila, Brasov,
Cluj-Napoca, Craiova, Galati, Konstantza, Oradea, Ploiesti, Sibiu eta Timisoara
direlarik.

Hizkuntza nagusiak: errumaniera (hizkuntza ofiziala), hungariera (Transilvania,
Maros) eta alemana dira. Erabiltzen duten dirua leua da.

Gaur eguneko eremua, izenak eta hizkuntzak adierazten dutenez, Erromatar
Inperioaren parte izan zen, eta orduz geroztik historia luzea izan du.
Errumaniar lurraldea behin baino gehiagotan beretu dute hungariarrek, turkiarrek
eta errusiarrek, eta Lehen Mundu Gerraz gero da gaur eguneko estatu bateratua.
Herrialde komunista izan zen berrogei urtez baino gehiagoz, eta erregimen mota
hau utzi zuen azken herrialde Europarra izan zen.

Estatuaren eremua 238.391 km² da, Europa hego-ekialdeko estatu handiena eta
Europa osoko hamabigarrena. Ipar-hego-mendebalde norabideko arku bat eratuz
zabaltzen diren Karpato mendiek osatzen dute Errumaniako ardatza. Haien
mendebalean, ekialdean eta hegoaldean zabaltzen dira Errumaniako Herbehereak,
Danubio ibaiaren eta Itsaso Beltzaren ertzetan. Bucovinako eta Maramurako
mendiak daude iparraldean. Handik hegoaldera, Ekialdeko edo Moldaviako Karpatoak
(Pietrosul, 2.305 m) hedatzen dira.

Errumaniako erdialdean, Serbia aldera bihurtzen dira mendiak, Danubio ibaiaren
lerro berean: Hegoaldeko Karpato mendiak edo Transilvaniako Alpeak dira, bertan
daudelarik Errumaniako mendi gorenak (Moldoveanul, 2.544 m). Karpatoen
mendebalean zabaltzen da Transilvaniako goi-ordokia, Bihorko mendien ondoan.
Hauek dira Errumaniako ordoki zabalenak: Banat, eta Errumaniaren barnean dagoen
Hungariako Ordoki Handiaren zatia, mendebaldean; Valakiako ordoki handia,
Errumaniako hegoaldean (Oltenia, Multenia eta Baragan) eta Siret eta Prut ibaien
artean den Moldaviako ordokia, Errumaniako ekialdean. Danubio ibaiaren eta
Itsaso Beltzaren artean zabaltzen dira Dobrudjako Herbeherea eta Danubioko
deltaren inguruko lurraldeak. Danubio da Errumaniako ibai nagusia; Serbia eta
Bulgariarekiko muga osatzen du kilometro askotan, hegoaldetik, eta delta handi
ederra itsaso Beltzaren bokalean, Europako bigarrena dena tamainaz. Gainerako
ibai nagusiak Danubioren adarrak dira eta ipar-hegoalde zeharkatzen dute
Errumania osoa.

Homo Sapiens espezieko kide baten arrastorik zaharrena, 42.000 urtekoa, Europan
Errumaniako leizezulo batean aurkitu zuten. Europan sartzen lehenak izan
zitezkeen.

Egungo Errumaniari buruzko idatzitako arrastorik zaharrena Herodotok idatzia da,
K. a. 513an. Haren liburu batean, Dario pertsiar enperadoreak geta izeneko
tribua garaitu zuen. Nolanahi ere, daziarrak ziren Antzinatean eremu horretan
bizi ziren herri garrantzitsuena. Daziar erresuma erpinera K. a. 82 inguruan
iritsi zen, Burebista erregearen agintaldian. Erromatarren jomugan jarri zen
erresuma hori K. o. 87an, Mesia probintzia erromatarra erasotutakoan. Azkenean,
101-106 bitartean, bi kanpainiatan, Traianok garaitu zituen daziarrak, haren
lurraldea Daziako probintzia bihurtuta.

Urrea eta zilarra ugari izanik, erromatarrek sakonki kolonizatu zuten Dazia.
Haiekin batera latin arrunta eraman zuten, erromanizazio prozesu sakonari
hasiera emanez (honela proto-errumaniera sortu zen). Alabaina, III. mendetik
aurrera, hainbat herriren inbasioarekin, godoena esaterako, Erromatar Inperioak
Dazia abandonatu behar izan zuen 271 inguruan, utzi zuen lehendabiziko
probintzia hain zuzen ere.

Erromak alde egindakoan, godoek hartu zuten Dazia. Hor, jatorrizkoekin bizi izan
ziren IV. mendera arte, hunoak iritsi arte hain zuzen ere. Ondoren, gepidarrak,
avararrak eta eslaviarrak etorri ziren. X-XIII. mendeetan sortu ziren egungo
Errumaniako lehen printzerriak. Erlijioa kristau ortodoxoa zen eta hizkuntza
latinoa. XIII. mendean, Transilvaniaz jabetu ziren hungariarrak eta bertako
jende askok jo zuen Valakia eta Moldavia aldera. XIV. mendean moldatu ziren
egungo Errumaniako hiru lurralde nagusiak: Transilvania, Valakia eta Moldavia.
Bulgariarrek inbadituta, haien menpean XI. mendera arte egon zen. Beste herri
batzuk igaro ziren, baina errumaniar lehendabiziko printzerrian XIV. mendean
sortu ziren: Valakia 1310 inguruan eta Moldavia 1352 inguruan.

Izan ere, Erdi Aroan, errumaniarrak hiru printzerritan bizi ziren: Valakia
(errumanieraz Ţara Românească -errumaniar lurraldea-), Moldavia (errumanieraz
Moldova) eta Transilvania. Transilvania Hungariako erresumako zati bat X.-XI.
mendetik XVI.era arte. Independiente 1711ra arte iraun zuen.

Valakia independienteak XIV. mendetik aurrera Otomandar Inperioaren mugarekin
bat egin zuen. Emeki emeki, XV. mendean, otomandarrek bereganatu zuten. Garaiko
agintari famatua Vlad III.a izan zen, Drakularen kondaira sortuko zuena,
Valakiako printzea 1448an, 1456-1462 eta 1476an.

Moldaviako printzerriak haren garairik loriatsuena Eztebe III.aren agintaldian
(1457-1504) ezagutu zuen. Buru militar arrakastatsua, garaipen bakoitzaren
ostean eliza edo monasterio bat eraikitzen zuen. Otomandarrak geldiarazi ahal
izan bazituen ere, bere heriotzaren ondoren, XVI. mendean zehar Inperioak
Moldavia ere bereganatu zuen.

Mikel Ausarta (errumanieraz Mihai Viteazul) Valakiako (1593-1601),
Transilvaniako (1599-1600) eta Moldaviako (1600) printzea izan zen. Laburki
bazen ere, haren agintaldian errumaniar gehienek bizi zituzten hiru printzerriak
batu egin ziren historian lehen aldiz.

XVII. mendean, Austriako inperioak beretzat hartu zuen Transilvaniako lurraldea.
XVIII. mendean Moldavia eta Valakia turkiarren esku geratu ziren berriro. XVIII.
mendearen bukaeran indartu zen Errumaniako nazionalismoa: eliza ortodoxoak
sustatzen zuen eslavieratik urrundu eta errumanieraren alde hasi ziren lanean.
Transilvanian Austro-Hungariar aginteak eta Valakian eta Moldavian otomandar
subiranotasunak iraun zuten bitartean, errumaniar gehienak bigarren mailako
herritarrak ziren, populazioaren gehiengoa izanda ere.

Turkiarrek eta Errusiarrek gogor zanpatu, burgesiak bultzaturiko 1848ko
iraultzek eragina izan zuten Errumanian ere. Europako botereek ez zuten
errumaniarren estatu batua babestu.

1856. urtean, Errusiak Krimeako gerra galdu ondoren, Europako estatu nagusiek
Errumaniako estatua onartu zuten. Valakia eta Moldavia batu eta Alexandru Ioan
Cuza aukeratu zuten printze 1859) eta otomanoek izena baizik ez zuten gorde
inperio hartatik. Alexandro Cuza izan zen Errumania modernoko lehen buruzagia.

Cuza kanporatuta geratu zen 1866an, estatu-kolpe bat zela eta. Karl
Hohenzollern-Sigmaringen Carol printze bihurtu zen bere ordez, Karol I.a
izenarekin. Errumania Europako erdialdeko estatuei begira jarri zuen eta guztiz
neurri gogorrak bideratu zituen langile eta nekazarien aurka. Errusiar-Turkiar
gerran, Errumania errusiarren alde borrokatu zen, eta, 1878an, Berlingo
Itunarekin, Errumania estatu independentetzat jo zuten Europako botere nagusiek.
Trukean, Errumaniak Besarabiako hegoaldeko eskualdeak Errusiari eman behar izan
zizkion, Dobruja bereganatu arren. 1881ean, printzerria erresuma bihurtu zen.
Balkanetako Bigarren Gerran, Errumaniak Grezia, Serbia, Montenegro eta
Turkiarekin bat egin zuen, Bulgariaren aurka. Bukaresteko Itunarekin (1913),
Hegoaldeko Dobrudja jaso zuen Errumaniak.

Lehen Mundu Gerra piztean, 1914an, neutraltzat jo zuen bere burua Errumaniak. Bi
urte geroago, aliatuekin egin zuen bat Frantziak fronte berri bat ireki nahi
baitzuen. Fernando, Karol I.aren ondorengoaren aginduz, Austria-Hungariari gerra
deklaratu zion Errumaniak batasun nazionala bermatuko zen aginduarekin. Hala
ere, Erdialdeko Botereek Errumaniako bi heren konkistatu zituzten lau
hilabetetan.

Gerra amaitutakoan, Besarabia, Bukovina eta Transilvania Errumaniako Erresumaren
zati izatera igaro ziren. Trianongo Itunaren bidez (1920), Hungariak
Transilvaniarenganako aldarrikapen orori muzin egin zion. Errumania Handia
(România Mare errumanieraz) gerren arteko garaiko estatuari esaten zaio, orduan
lortu baitzuen Errumaniak historiako hedapen handiena.

Bigarren Mundu Gerran, Errumania neutral izaten saiatu zen. Moskuren eta
Berlinen presiopean, errumaniar administrazioak eta armadak Besarabia eta Ipar
Bukovina utzi behar izan zituzten gerra saihesteko. Beste eskualde batzuk galdu
ostean, Karol II.ak abdikatu zuen 1940an. Boterea Ion Antonescuren legionario,
faxistek hartu zuten. Ardatzaren alde eginda, Alemaniarentzat petrolio
hornitzaile nagusiena izan zen Errumania. 1940an Sobiet Batasuna Besarabiaz
jabetu zen, eta Hungaria Transilvaniaz.

Hala ere, 1944ko abuztuan, Antonescu atxilotu zuten, eta Aliatuen alde jo zuen,
nahiz eta Hirugarren Reicha garaitzeko ahalegina ez zuten aintzakotzat hartu
Parisko Bake Konferentzian 1947an, dena den, Transilvania berreskuratu zuen.
Errumanian, Armada Gorria de factoko boterea izanik, komunistek agintea eskuratu
zuten.

1947an komunistek Miguel erregea abdikatzera behartu eta herrialdetik bota
ondoren, Errumania Errepublika Sozialista bihurtu zen, 1948an. 1955ean
Varsoviako Itunaren barruan sartu zen. Sobiet Batasunak kontrol militar eta
ekonomiko zuzena izan zuen 1950eko hamarkadaren amaiera arte. Sobietar tropek
alde egindakoan, Nicolae Ceauşescu (aurretik Alderdi Komunistako Idazkari
Nagusia izandakoa) buru berria zuen herrialdeak poltika berri eta independenteei
ekin zien. Honela, 1968ko Txekoslovakiako inbasioa gaitzetsi zuen, Israelekiko
hartu-eman diplomatikoek jarraitu zuten Sei Eguneko Gerraren ondoren, edo
Mendebaldeko Alemaniarekin hitzarmen diplomatikoak eta ekonomikoak abian jarri
ziren.

Oparotasun apala eta zabaltasuna etorri ziren, laburki, 1960ko hamarkadaren
amaieraldean eta 1970eko hamarkadaren hasieran. Horren ondoren, zorra handitu
egin zen, eta kitatu ahal izateko, ekonomia eta hiritarrak txirotu zituen
politika jarri zuen abian Ceauşescuk. Polizia estatua areagotuta eta bere
buruaren gurtza bultzatuta, Ceauşescuren ospeak behera egin zuen, eta, 1989an,
boteretik kendu eta fusilatu zuten.

1989. urtearen bukaeran izan ziren gobernuaren aurkako matxinada gogorren
ondoren, zeinetan hiritar asko hil zen, Ceaucescu eta emaztea 1989ko abenduaren
25ean fusilatu zituztela, Nazio Osasunerako Fronte batek hartu zuen agintea,
erregimen politiko askotarikoa eta demokratikoa bideratzeko helburuaz. Frontea
behin-behineko egitura moduan aurkeztu zen arren, hurrengo hauteskundeetan parte
hartu zuen, istilu handiak sortu ziren,, eta Frontearen lehendakaria, Ion
Iliescu, irten zen presidente, botoen % 85ekin; haren alderdia,
erreformatzaileek eta Mendebaldean hezitako teknokratek osatua, izan zen alderdi
garailea.

Agintari horiek neokomunistatzat hartzen zituen oposizioak, alegia, 1947an
debekaturiko alderdi historikoak (Nekazari Alderdi Nazional Kristaua eta
Demokrata, PNTCD; Nazio Alderdi Liberala, PNL, eta Errumaniako Alderdi
Sozial-demokrata, PSDR). Protesta handiak izan ziren kalean, Bukaresteko
unibertsitatean batez ere. Baina Jiuko meatzariak etorri ziren gobernuari
laguntzera, eta gogorkeriaz ezabatu zituzten protestak; hori zela-eta, guztiz
gaiztotu ziren agintearen eta oposizioaren arteko harremanak.

1991n, erreferendum bidez, konstituzio berria onartu zen, Errumania errepublika,
estatu nazional eta bateratu gisa definitzen zuena, oposizioaren
kontrakotasunaz, ordea. Urte berean, Petre Roman lehen ministroak dimisioa
aurkeztu behar izan zuen Jiuko meatzarien presiopean; haren ingurura bilduta,
1993an, Alderdi Demokrata (PD) sortu zuten erreformatzaileek. 1992an, Ion
Iliescu hautatu zuten berriz errepublikako presidente, botoen %61ekin. Haren
alderdiak, FDSN, Osasun Nazionaleko Fronte Demokratikoak (%28), aurrea hartu
zien alderdi historikoen koalizioari eta Petre Romanen PDari. Teknikari-gobernu
bat osatu zen, Nicolae Vacaroiu-ren buzuzagitzapean, zeina, Nazioarteko Diru
Funtsak eta Munduko Bankuak lagunduta, erreforma batzuk egiten hasi baitzen,
1995ean ekonomiaren egonkortzea ekarri zutenak.

1993an, Europar Batasunarekin elkarterako akordio bat izenpetu zuen Errumaniak;
urte bereko irailean, Europako Batzordean onartu zuten, eta 1994ko urtarrilean,
Errumania izan zen NATOrekin bakerako kidetasuna izenpetu zuen lehen herrialdea;
azkenik, 1995ean, Europar Batasunean sartzeko eskaria egin zuen. 1996ko
hauteskundeetan, aldatu egin ziren gauzak, oposizioa irten baitzen garaile, hiru
alderdi historikoen koalizioa alegia, eta Emil Constantinescu (bozken %54
eskuratuta) izan zen lehendakari berria. CDR, PD eta UDMR alderdiek gobernu
koalizio bat osatu zuten. Victor Ciorbea, sindikatuetako lider ohia, Bukaresteko
alkate 1996ko ekainaz gero, izendatu zuten lehen ministro, eta hark argi agertu
zuen erreforma politikoak eta ekonomikoak bideratzeko, bizitza publikoa
txukuntzeko eta ustelkeriari kontra egiteko asmoa. Koalizioa, ordea, ahula zen,
eta arazoak aldizka sortzen ziren, bereziki hungariar gutxiengoaren ingurukoak.
Victor Ciorbeak, azkenean, dimisioa aurkeztu behar izan zuen 1998ko martxoan,
eta Radu Vasilek hartu zuen haren lekua, PNTCD Nekazari Alderdiaren buruak.
2000an, Ion Iliescu izendatu zuten presidente; 2004an, berriz, Traian Basescu
eskuindarrak hartu zuen agintea.

2004an, Errumania NATOn sartu zen, eta Irak inbaditu zuen ingeles-estatubatuar
koalizioan parte hartu zuen. 2007an, Errumania Europar Batasunean sartu zen.

1945era arte, Errumaniako ekonomia oso ahula zen eta nekazaritzan ziharduten
langile gehienek. 1949tik aurrera, 50 ha-tik gorako lur eremu guztiak
kolektibizatu ziren herri demokraziaren arabera eta, mekanizazioari eta
ongarriei erabiltzeari esker, asko hazi zen ekoizpena. Garia eta artoa lantzen
dira ordokietan (Valakia, Moldavia, Transilvania eta Dobrudja), fruta eta
barazkiak Podgorian eta Transilvaniako haranetan. Garrantzi handikoak dira
industriarako laboreak (eguzkilorea, azukre-erremolatxa, patata, tabakoa). Ardi
eta behi azienda. Oihanek Errumaniako lurraren %27 hartzen dute (Karpatoetako
mendietan). Arrantzari dagokionez, Errumania Europako estatuetan bigarren kabiar
ekoizlea da, Errusiaren ondoren. Errumaniako lurpea aberatsa da: petrolioa
(Ploiesti, Moldavia), gas naturala (Transilvania), ikatza (Banat, Petrosani),
lignitoa,burdina,beruna,kobrea, zinka, bauxita eta manganesoa baitaude bertan.
1949tik aurrera, izugarri hazi zen Errumaniako industria, bost urteko planei
esker: burdingintza (Hunedoara, Resita, Galati); traktoreak (Brasov);
burdinbiderako gaiak (Craiova); kimika industria (Valea Coelugareasca, Craiova,
Tirgu Mures); ehungintza (Moldavia, Iasi, Timisoara); eta janari industria.
Turismoak garrantzi handia du Itsaso Beltzeko eremuetan (Mamaia, Mangalia).

Errumaniar ekonomiak, munduko krisiaren baitan, behera egin zuen 1980ko
hamarkadan. Ia itota zegoen Ceaucescuren gobernua erori zenean, Antzinako
Erregimenaren autarkiaren ondorioz, zentralizazio handiegia zuen, atzeratua
zegoen teknologian, eta handiegia zen industria astuna. 1990eko udazkenean hasi
ziren abian erreformak, mailaka-mailaka, besteak beste, kanpoko zorra murrizteko
helburuarekin. Ekonomia bideratzeko lehen neurriak diruaren baliogabetzea,
pribatizazioak, prezioen liberalizazioa eta kontsumo gaien diru-laguntzak
gutxiagotzea izan ziren. Arrisku handia zegoen langabezia asko handitu zedin,
baina lortu zen arrisku hori saihestea. Mailakako erreformak egiten jarraitu zen
1992-1996 urteetan. Beherakada oso handia izan zen 1992an, Ekialdeko Europako
gainerako herrialdeetan baino askoz handiagoa (1989rekin alderatuz, %25), baina
gero egonkortu egin zen errumaniar Nazio Produktu Gordina, eta ekonomia hazten
hasi zen (%1,3 1993an, %3,9 1994an, %6,9 1995ean). Hazkunde hori, ordea, gehiago
oinarritzen zen nekazaritzan industrian baino. Izan ere, industria nagusi izan
den arren 1989tik aurrera, nazio produktu gordinaren osaeran duen garrantzia
murriztu egin da nekazaritzaren mesedetan. 1996an, nekazaritzak NPGaren %19,8
hartzen zuen, industriak %37,3, eraikuntzak %6,9, eta zerbitzuek %36.

Industrializazioaren ondorioz, errumaniarren urbanizazio tasak gora egin zuen
komunismoaren garaian (%55 hirietan bizi zen). Baina 1989tik aurrera izandako
aldaketek industrian ziharduen biztanleen parte bat landaldera bultzatu zuen.
Aldi berean, eskualdeen arteko aldeak areagotu egin dira komunismoaz geroztik.
Moldavian, langabe dira biztanle aktiboen %15 (batez besteko nazionala halako
bi). Bukarest eta Transilvania dira eskualde dinamikoenak. 1998an
lurraldekotasunari buruzko lege bat onartu zen, nolabait ere alde horiek ekar
ditzaketen arazoei aurre egiteko asmoz.

COMECON desagertu zenean, Mendebaldera egin zuen errumaniar kanpo merkataritzak.
Hala, 1995. urtean, Europar Batasuneko herrialdeekiko trukeak, 1988an heren bat
zirenak, bolumen osoaren erdia baino gehiago ziren. 1995eko otsailaren 1ean,
Europar Batasunarekiko akordio bat jarri zen indarrean, eta hura bihurtu da
Errumaniaren merkataritza kide nagusia. Errusiak betetzen du hirugarren lekua,
gas naturalaren eta petrolioaren inportazio masiboak direla eta. 1997an,
Errumaniak Truke Libreko Europa Erdialdeko Akordioa izenpetu zuen (CEFTA
ingelesez), Hungaria, Txekiar Errepublika, Eslovakia eta Poloniarekin. Harreman
horiek, 1996an, Errumaniako kanpo merkataritzaren % 4,3 baino ez ziren.

1989. urtea arte Errumaniako biztanleria urteko % 1 hazten zen, eta geroztik
alderantziz gertatzen da. 1990 eta 1997 artean, 660.000 lagunetan gutxiagotu
zen. Emankortasuna erdira jaitsi zen 1990eko hamarkadan: 1989 aurretik,
emakumeko 2,6 haur zen, eta 1995-2000 urte bitartean 1,4 izan da. Abortua da
gaur egun, erregimen komunistak debekatu zuen, jaiotzak erregulatzeko bide
nagusia (1990eko hamarkadan, abortu bat hiru jaioberri biziko). Hilkortasunak
gora egin du (haurrenak batez ere) 1989tik aurrera.

Era berean, emigrazioa ere hazi egin zen komunismoa desagertzean, baina geroztik
egonkortu egin da. Emigrazioa dela eta, berriz, gutxiengoen pisua indartzen hasi
da berriz. 1992ko erroldaren arabera, sortzez errumaniarrak biztanleriaren %
89,5 ziren; hungariarrak, % 7,1, eta ijitoak, % 1,8; 1918an, Errumania Handia
osatu zenean, gutxiengoak biztanleria osoaren heren bat ziren; 1992an, % 10
besterik ez. Emigrazioa da beherakada da horren sorburuetako bat, bereziki
juduen eta alemanen kasuan. 1956 eta 1992 bitartean, juduak % 94 murriztu ziren,
eta alemanak % 69. Gutxiengoak Transilvanian bizi dira gehienbat; han,
biztanleriaren laurden bat dira, hungariarrak batez ere. Erlijioz, biztanle
gehienak errumaniar ortodoxoak dira (% 70); katolikoak %6 dira,
protestanteak %6, eta %18 definitu gabeak.



https://eu.wikipedia.org/wiki/Erlijio

Erlijioa pertsona edo gizatalde baten sinesmen multzoa da, bereziki mundu
espiritualarekin lotzen gaituena. Horrekin batera, erlijio hitza sarri
erabiltzen da harreman horretatik sortzen diren kode etiko eta moralak edo
erakunde-egiturak definitzeko.

Erlijioen eginkizunak asko dira kultura eta gizartearen arabera. Baina nagusiki
bi multzotan bereiz daitezke: gizakiaren zalantza gorenei erantzuna ematea
(unibertsoaren, biziaren, ongiaren, gaizkiaren, heriotzaren... sorrera eta
arrazoiak aztertzea) eta gizarteko batasuna bultzatzea (erlijioak sarri gizarte
barneko elkartasuna bultzatzeko balio izan du, Emile Durkheimek azaldu zuen
bezala).

Erlijio orok oinarrizko sinesmen jakin batzuk ditu (heriotzaren ondorengo
bizitza, izadiaz gaindiko mundua, etab.), eta horren arabera halako erritu jakin
batzuk konplitzen dituzte horren jarraitzaileek. Sinesmenak, ordea, izan
daitezke mitoen erakoak (elezahar sinbolikoak jainkoen jatorriari buruz, gizonen
eta gauzen sorburuari buruz, etab.), edo izan daitezke dogma izaera dutenak
(jainkoak nolabait aditzera emandako ezaguerak, liburu edo eskritura sakratuetan
jasotzen direnak, irudi gisara batzuetan, hitzez hitz beste zenbaitetan).
Erlijioen funtsezko ezaguerak eta kontzeptuak kredo edo fedezko aitorpen batean
biltzen dira; hortik ateratzen diren ondorioak edo adierazpideak finkatzeaz eta
zabaltzeaz arduratzen da teologia edo erlijio irakaskuntza. Adierazpideok
jainkotasunari buruz hitz egiten dute, giza harremanei buruz, eta hauen
funtsezko arazoei buruz (heriotzaz, moralaz, giza harremanez, etab.). Sinesmenek
ikusmolde baikor eta esperantza onez betea ematen dute heriotzaren ondorengo
bizitzari buruz; hala, erlijio motaren arabera, salbazioa mundu honetako nekeak
bukatzea da, edo paradisuko zoriontasun betea iristea, edo nirvanan sartzea...

Erlijio sinesmenak eta sentimenduak erlijio mota bakoitzak dituen erritu eta
ekintza sakratuen bidez adierazten dira. Hala, budismoan ere, Budak berak horren
aurka eginagatik, era askotako errituak sortu ziren. Erlijioa zerbait bizia da,
eta pertsonak zerbait bizi duenean, erritu eta ospakizun bilakaraztzen du. Hori
dela eta, era askotako errituak daude; badira jainkotasunaren ohoretan egiten
diren errituak, hileta errituak, bendeinkapen eta alabantzazkoak, eta beste
hainbat eta hainbat. Erlijio gehienek dituzte apaizak edo ministroak, eta
errituak ospatzea eta jainkoari gurtza egitea da horien eginkizunik behinena.
Otoitzen bidez eskaintzak eta sakrifizioak eginez gurtzen da Jainkoa erlijio
gehienetan. Sakratutzat hartzen diren lekuetan egin ohi dira errituak, garai
jakinetan, eta diren-direnean irauten dute denboran luzez.

Ia erlijio guztiek erakunde jakin batzuk eta apaizak badituzte, beren dogmak,
legeak eta aginduak betearazteko; adibidez, kristauen elizak (katolikoak,
protestanteak, ortodoxoak), apaizak, apezpikuak, etab. Erlijio erakunde
horietako asko jarraitzaileen jokaerak arautu eta epaitzera heltzen dira, eta
epaitegiak, zigorrak eta bestelakoak jartzen dituzte horretarako (Kristau
katolikoen Inkisizioa Erdi Aroan, adibidez). Erakunde horiek taxu eta nortasun
berezia ematen die sinestunei gizarteko talde gisa (erlijioa, herria, eliza,
batzarra). Erakunde horiek, beraz, gizonen artean beharrezko den erlijioaren
kanpoko azala eratzen dute; fedea, berriz, erlijioaren barneko izpiritua da,
funtsezko mamia.



https://eu.wikipedia.org/wiki/Concha_Chaos

Concha Chaos, izen osoz Concepción Chaos Lloret (Ávila, 1937ko abenduaren 8a -
Donostia, 2014ko maiatzaren 8a), donostiar liburuzaina izan zen, Donostiako Haur
Liburutegi Nagusia eta Haur Liburuaren Dokumentaziogunearen sortzaile eta
arduraduna.

Donostiako Udal Liburutegien Sarean hasi zuen bere ibilaldi profesionala
1961ean; han 46 urtez jarraian lan egin ondoren, 2007ko ekainean hartu zuen
erretiroa.

Irakurzaletasunaren sustapenaren garrantziaz oharturik berehala bultzatu zuen
haurrei zuzendutako saila liburutegian. Horregatik 1970an hasi zen Udal
Liburutegiak Konstituzio plazan zeukan eraikinean zerbitzu hau ematen,
hirugarren pisuan eta 100 metru karratu pasatxoko espazio batean, 50 libururekin
soilik. Urteetan zehar, bilduma eta erabiltzaileen kopuruen igoerarekin batera,
espazioa eta zerbitzua hobetzeko beharra ikusi zen eta 1994ean Fermin Calbeton
kaleko eraikinean jarraitu zen zerbitzua ematen. Instalakuntza berrietan, 0-5
urte bitarteko haurrentzako liburutegia jarri zuen, irakurzaletasuna lehen
adinetatik bultzatzeko nahiak bultzatuta, Parisetik ekarritako ideia berri bat
errealitatea bihurtuz

Donostiako hiriaren alde eginiko lanaren onurak goraipatzeko, Hiritar
Merezimenduaren Domina jaso zuen 2007an, haur liburutegien sorreran aitzindari
izan, haur sailetan haurtxotekak eta haur eta gazteentzako euskal liburuen
dokumentazio gune bat sortu, Iñigo Sanz de Ormazabalekin eta Susana Sotorekin
batera Gipuzkoako liburuzainen eta dokumentalisten elkartea eratu, eskola
liburutegiak bultzatu eta haur literaturan aditu nabarmena izateagatik.

Bere ibilaldi profesioanala laburbiltzea, hain oparoa izanik, zaila da. Bere
hitzak dira bere ideien islada eta bere lana bideratzeko baliagarriak izan ziren
irizpideak. Besteak beste:

Zentzu honetan, Haur Liburutegi Nagusia eta Haur Liburuaren Dokumentaziogunea
sortu zen haur literatura eta euskal haur literaturari buruzko funts
dokumentaletan espezializatua eskaintzen du.



https://eu.wikipedia.org/wiki/Azido_desoxirribonukleiko

Azido desoxirribonukleikoa (oro har DNA siglarekin laburtua; edota, batzuetan,
ADN siglarekin) azido nukleiko mota bat da, organismo bizi guztien
funtzionamendu eta garapenaren informazio genetikoa duena eta bere
transmisioaren erantzulea.

Ikuspuntu kimikotik DNA nukleotidoen polimero bat da, hau da, polinukleotido
bat. Polimero bat elkarrekin lotutako unitate sinple askoz osatutako konposatua
da, bagoi askoz osatutako tren bat bezalakoa. DNAn bagoi bakoitza nukleotido bat
da, eta aldi berean nukleotido bakoitza azukre (desoxirribosa), base nitrogenatu
(adenina→A, timina→T, zitosina→C edo guanina→G) eta fosfato talde batez osatuta
dago, azken hau izanik bagoiak elkarren artean lotzen dituena. Bagoi edo
nukleotido bat bestetik bereizten duena base nitrogenatua da, horregatik DNA
sekuentzia base nitrogenatuak bakarrik aipatuz izendatzen da. Lau base hauek
sekuentzian duten ordena informazio genetikoa kodifikatzen duena da, esaterako,
ATCGATCG... Organismo bizietan DNA nukleotido kate bikoitz moduan agertzen da
non bi kateak hidrogeno zubien bidez lotuta agertzen diren.

Zelulak DNAk duen informazioa erabili ahal izateko, nukleotidoak RNA (azido
erribonukleikoa) molekulak emanez kopiatzen dira. RNA molekulak DNAtik kopiatzen
dira transkripzio izeneko prozesu baten bidez. RNA molekula hauek nukleoan
prozesatu ondoren, zitoplasmara irteten dira erabiliak izateko. RNAk duen
informazioa kodigo genetikoa erabiliz itzultzen da, proteinen aminoazido
sekuentziak osatuz. Nukleotido hirukote (kodon) bakoitzak aminoazido bat emango
du eta ondoren aminoazido hauek elkartuko egingo dira lotura peptidikoen bidez
proteinak osatuz. RNA erabiliz proteinak sintetizatzeko prozesu honi itzulpena
esaten zaio.

Herentziaz arduratzen diren eta DNAren sekuentzian ezinbestekoak diren unitateak
geneak dira. Gene bakoitzak RNAra transkribatuko den zati bat eta noiz eta non
espresatuko den definitzeaz arduratuko den beste zati bat ditu. Geneetan dagoen
informazioa zelularentzat ezinbestekoak diren RNA eta proteinak sintetizatzeko
erabiltzen da.

Zelularen barnean, DNA kromosoma izeneko egitura batzuetan antolatuta dago.
Hauek ziklo zelularrean zelula banandu aurretik bikoiztu egiten dira. Organismo
eukariotoek (animali, landare eta onddoek) bere DNAren gehiengoa zelularen
nukleoan gordetzen dute eta gainerakoa mitokondria eta kloroplastoetan.
Prokariotoek (bakterioak), zelularen zitoplasman eta birusek aldiz, proteinazko
kapsidaren barnean. Kromosoma hornidura guztiaren materia genetikoa, genoma
bezala ezagutzen da eta espezie bakoitzaren ezaugarria da.

DNA 1869ko neguan isolatu zuen lehenengo aldiz Friedrich Miescher mediku
suizarrak Tubingako Unibertsitatean lan egiten zuenean. Erabilitako benda
kirurgikoetako zornearen konposaketa kimikoari buruzko esperimentuak egiten ari
zela, hauspeatuta zegoen substantzia ezezagun bat ikusi zuen. "Nukleina" izena
eman zion, zelulen nukleoetik erauzi baitzuen. Ia 70 urtetako ikerketa behar
izan zen azido nukleikoen egitura eta osagaiak identifikatu ahal izateko.

1919an Phoebus Levenek nukleotidoak base, azukre eta fosfatoez osatuta zeudela
argitu zuen. Levenek, DNAk solenoide (malguki) itxurako egitura eratzen zuela
eta nukleotido unitateak fosfato taldeen bidez elkartuta zeudela proposatu zuen.
1930ean Levene eta bere maisu Albrecht Kosselek nukleina lau base nitrogenatu
(zitosina (C), timina (T), adenina(A) eta guanina(G)), desoxirribosa azukre eta
fosfato talde batez osatutako azido desoxirribonukleikoa zela eta bere
oinarrizko egitura base eta fosfato bati lotutako azukrea zela frogatu zuten.
Aitzitik, Levenek katea motza zela eta baseak ordena jakin bati jarraituz
errepikatzen zirela uste zuen. 1937an William Astburyk DNAk egitura erregularra
zuela erakusten zuen X izpien lehen difrakzio patroia asmatu zuen.

DNAren funtzio biologikoa 1928an hasi zen argitzen. Frederick Griffith
Pneumococcus bakterioaren andui batzuekin lanean ari zela, genetika modernoaren
esperimentu batzuk burutu zituenean. Neumokokoaren andui batzuk "leunak" (S)
ziren eta beste batzuk "zimurrak" (R), horren arabera bakterioaren birulentzia
aldakorra zen.

Arratoiei S neumokoko biziak injektatuz, hauen heriotza gertatzen zen, baina R
neumokoko biziak edo beroaren eraginez hildako S neumokokoekin ez zirela hiltzen
ikusi zuen Griffithek. Hala ere, R neumokoko biziak eta S neumokoko hilak aldi
berean injektatuz gero, arratoiak hil egiten ziren eta beren odolean S neumokoko
biziak isolatzen ziren. Hildako bakterioak arratoiaren barnean bikoiztea
ezinezkoa denez, Griffithek "printzipio transformatzaile" deitu zuen
arrazonamendu bat egin zuen. Teoria horrek, substantzia aktibo baten
transferentziaren bidez, bakterio mota batetik besterako aldaketa gertatzen zela
azaltzen zuen. Substantzia honek R neumokokoei kapsula azukretsu bat sortu eta
horrela, birulentoak bihurtzea ahalbideratuko lieke.

Hurrengo 15 urtean, bakterioaren andui desberdinen konbinaketak erabiliz, behin
eta berriz errepikatu ziren esperimentu hauek, bai arratoietan (in vivo) eta bai
saiodietan (in vitro) ere. Hasiera batean birulentoak ez diren anduiak birulento
bihurtzeko gaitasuna zuen printzipio transformatzailearen bilaketak, 1944ra arte
jarraitu zuen. Urte horretan Oswald Avery, Colin MacLeod eta Maclyn McCartyk
gaur egun klasikoa den esperimentu bat eraman zuten aurrera. Ikertzaile hauek
frakzio aktiboa (printzipio transformatzailea) erauztea lortu zuten eta analisi
kimiko, entzimatiko eta serologikoei esker, ez zuela proteina, lipido edo
polisakarido aktiborik ikusi zuten. Azido desoxirribonukleikoaren forma likatsu
eta oso polimerizatu batez osatuta zegoela ikusi zuten, hau da, DNA.

DNA printzipio transformatzaile gisa unibertsalki onartua izateko hainbat urte
pasa ziren arren, aurkikuntza hau genetika molekurraren jaiotzan giltzarria izan
zen. Azkenik, DNAk herentzian zuen papera 1952an onartu zen Alfred Hershey eta
Martha Chasen esperimentuei esker.

Molekularen karakterizazio kimikoari dagokionez, 1940an Chargaffek DNAren base
nitrogenatuen proportzioak ezagutzeko balio izan zuten esperimentu batzuk egin
zituen. Purinen proportzioak pirimidinen berdinak zirela ikusi zuen, ([A]=[T] ,
[G]= [C]), eta DNA molekula jakin batean G+C kantitatea ez zela beti A+T
kantitatearen berdina, %36-70 artean aldakorra dela. Informazio honekin eta
Rosalind Franklinek lortutako X izpien difrakzio datuekin, James Watson eta
Francis Crickek DNAren egitura tridimentsionala azaltzen zuen helize bikoitzaren
modeloa proposatu zuten 1953an.

Nature aldizkari zientifikoaren ale berean Watson eta Crickek proposatzen zuten
modeloaren alde agertzen ziren bost artikulu argitaratu ziren. Artikulu hauetan
lehena, Franklin eta Raymond Goslingena, X izpien difrakzio datuekin modeloaren
alde egiten zuena zen.

1962an, Franklin hil eta gero, Watson, Crick eta Wilkinsek Medikuntzaren Nobel
Saria jaso zuten. Gaur egun ere zientziaren arloan bizirik dirau eztabaidak, ea
aurkikuntzaren merezimendua norena den.

DNA antiparaleloak diren bi desoxirribonukleotido-kateez osatuta dago. Kate
hauen osagaiak, lehen aipatu bezala, azukre talde bat (desoxirribosa), fosfato
talde bat eta base nitrogenatu bat (adenina (A), guanina (G), zitosina (C) edo
timina (T)) dira. Bere egitura molekularrak bi kateek eratutako helize bikoitz
baten forma hartzen du, base nitrogenatuak aurrez aurre kokaturik dituela, non A
baten aurrean T bat kokatzen den beti, eta G baten aurrean C bat. Base puriko
bat (tamaina handiagokoa) base pirimidiniko baten (tamaina txikiagokoa) aurrean
geratzen denez beti, katea bikoitzaren zabalera konstantea mantentzen da.

Fenomeno horri base-parekatzea deritzo eta hari esker bi kateak osagarriak dira,
hau da, kate baten baseen sekuentzia ezagutzen bada, bestearena ondoriozta
daiteke. Osagarritasun honi esker, DNAk gordetzen duen informazioa bi kateetan
agertuko da, hau da, bikoiztuta dago. Hau funtsezkoa izango da DNAren
erreplikazio prozesuan.

DNA molekula egonkortzeko, parekatutako baseen artean hidrogeno zubiak eratzen
dira. Lotura hau eratzeko, base batek karga partzial positiboa duen talde baten
(-NH2 o -NH) hidrogeno atomo bat eman behar dio beste basean elektronegatiboki
kargatuta dagoen talde bati (C=O o N). Hidrogeno zubiak lotura kobalenteak baino
ahulagoak dira, apurtu eta berriro sor daitezke zailtasun handirik gabe. Hori
dela eta, helize bikoitzaren bi kateak kremailera baten moduan banandu daitezke,
bai indar mekaniko edo tenperaturaren eraginez (desnaturalizazio izeneko
prozesua)

Base nitrogenatu guztiek ez dituzte hidrogeno zubi kopuru berdinak ematen, A=T
bi hidrogeno zubi eratzen dituzte eta C≡G aldiz, hiru. Beraz, C≡G base parea A=T
baino sendoagoa da. Horren ondorioz, DNA helizearen sendotasuna bertan aurkitzen
diren C≡G base pareen portzentaiaren eta molekularen luzeraren araberakoa izango
da. C≡G base pare asko dituzten helize luzeen kateak, A=T base pare asko
dituzten helize laburren kateak baino indar handiagorekin daude lotuta.

DNAren funtzio biologikoen artean informazioa gordetzea (geneak eta genoma),
proteinen kodifikazioa (transkripzioa eta itzulpena) eta bere bikoizketa (DNAren
erreplikazioa) dira. Azken honen bidez, zatiketa zelularrean informazioa zelula
alabetara transmitituko dela ziurtatzen da.

DNA bera bizi den organismoa eraiki eta mantentzeko beharrezkoa den informazioa
gordetzen duen biltegia dela kontsidera genezake. Informazio hau gero,
belaunaldiz belaunaldi transmititua izango da. Organismoan funtzio hau betetzen
duen informazioari genoma esaten zaio eta bertan dagoen DNAri, DNA genomikoa.

Herentziaren funtzio nagusia proteinen zehazketa da, DNA baita proteina hauek
ekoizteko errezeta. DNAren aldaketak gehienetan disfuntzio proteiko bat dakar
eta honek gaixotasun bat sortuko du. Baina zenbait kasutan, aldaketa hauek
onurak ekarriko dituzte eta horren ondorioz, izakiak hobeto egokituko dira beren
ingurunera.

Giza gorputzak 30.000 proteina inguru ditu eta hauek 20 aminoazido desberdinez
osatuta daude. DNA molekula bat da aminoazido hauen sekuentzia zehaztuko duena
hain zuzen ere. Proteinen sintesian, DNAren gene bat irakurri eta RNAn
transkribatzen da. RNA horrek, DNA eta proteinak sintetizatzen dituen
makineriaren artean mezulari gisa jarduten du. Horregatik, RNA mezulari edo mRNA
izena ematen zaio. mRNA hori proteinen sintesian eredu bezala erabiltzen da,
aminoazidoak ordena egokian lotzeko proteinak eraikitzean.

Biologia molekularraren dogma nagusiak informazioak DNA → RNA → proteina
norabidea jarraitzen duela dio. Aitzitik, gaur egun dogma hori zabaldu egin
behar dela badakigu, beste informazio fluxu batzuk aurkitu direlako, hala nola
RNA birusak. Kasu honetan, informazioa RNAtik DNAra doa eta hau alderantzizko
transkripzioa bezala ezagutzen da. Gainera, RNAra transkribatu eta proteinak
eman gabe funtzionalak diren DNA sekuentziak ere badaude. Horiek RNA ez
kodifikatzaileak dira.

Lehenik eta behin DNAn dagoen informazioa RNAra pasa behar da. Horretarako, DNA
helizearen kate bat erabiltzen da. Ondoren, RNAn dagoen informazioa proteinak
sintetizatzeko erabiliko da. Nukleotido sekuentzia eta proteina osatzen duten
amnioazido sekuentziaren arteko erlazioa kode genetikoak ezartzen du. Hau,
beharrezkoa da itzulpen edo proteinen sintesian. Kode genetikoaren unitate
kodifikatzailea hiru nukleotidotako talde bat da. Hirukote hauetako nukleotido
bakoitza hizki batez adierazten da, nukleotido horrek duen base nitrogenatuaren
arabera. DNAren hirukoteak mRNA emanez transkribatzen dira. Hemen hirukote hauei
kodon izena ematen zaie. Ondoren, erribosoman mRNA-ren kodon bakoitzak
aminoazido bat emango du. Aminoazido hauek elkarren artean lotu egingo dira
proteina osatuz.



https://eu.wikipedia.org/wiki/Arizona

Arizona (ingelesez ɛrɪˈzoʊnə edo ærɪˈzoʊnə ahoskatua; navajoeraz: Hoozdo
Hahoodzo; o'odhameraz: Alĭ ṣonak) Ameriketako Estatu Batuetako estatu bat da,
Estatu Batuetako hego-mendebaldean kokatua. Phoenix du hiriburua eta baita hiri
nagusia ere. Guztira 5 milioi biztanle inguru ditu estatuak. (%4,6
amerindiarrak: navajoak, apatxeak, hopiak…). Hiriburuaz gain, hiri nagusiak,
Tucson eta Tempe ditu.

Kainoi edo arroila handiz (bertan dago Grand Canyon edo Arroila Handia) betetako
Coloradoko ordoki handiak hartzen du estatuaren iparraldea, erliebe bitxiko
lurra. Eskualde bolkaniko bat (itzaliak sumendi guztiak) hedatzen da erdialdean,
eta hego-mendebaldean basamortu ordoki zabal bat ageri da. Klima idorra edo
erdi-idorra.

Nekazaritzak ureztatze artifiziala behar du. Roosevelt eta Coolidge urtegiei
esker, kotoi, zitriko eta labore sail handiak zabaldu dira. Garrantzi handikoa
da mea aberastasuna (kobrea, zinka eta beruna).

Espainiarrak 1539tik bertan egokituta, Mexikoko lurraldea izan zen (Nuevo
Mexico), Estatu Batuen eskuetara igaro zen arte (1848). 1863. urtean lurralde
federal bihurtuta, urte askotan eutsi zioten apatxeek Ipar Amerikarren
kolonizazio berriari. Apatxeak sakailatuta, azken gerra galdu ondoan
(1881-1886), Arizona Estatu Batuen ingurunean sartu eta Ameriketako Estatu
Batuetako 48. estatua bihurtu zen 1912. urtean.



https://eu.wikipedia.org/wiki/Aralar

Aralar Gipuzkoako aldetik Goierri eta Tolosaldea eta Nafarroa Garaiko aldetik
Larraun eta Sakana eskualdeen artean dagoen mendilerroa da. 30 kilometro luze da
ekialde-mendebalde norabidean, eta 12 bat kilometro zabal ipar-hego norabidean.
Lur eremurik handiena Nafarroa Garaian dago. Gipuzkoako aldean dagoen
mendilerroaren zatia, mendikate guztiaren herena, 1994 urteaz geroztik natura
parke da, eta horko interpretazioguneak Lizarrusti mendatearen gainean du
egoitza. Aldiz, Nafarroa aldeko mendiak mendikate guztiaren bi heren dira, eta
Araitz haranera begira dauden mendi ikusgarriei Aralarko Malloak deritze.

Ziur aski, mendilerro honetako mendirik ezagunena Larrunarri/Txindoki izango da,
baina ez da mendirik altuena, Intzako dorrea baita, 1.431 metrorekin, tontorrik
garaiena.

Aralarko Mendilerroko eskualdeko serie estratigrafikoa Jurasikoaren eta Behe
Kretazeoaren materialek osatzen dute nagusiki. Aralarko azalera ia guztia itsas
jatorriko arroka sedimentarioek osatzen dute, eta gutxiengoa dira jatorri
kontinentalekoak. Hala ere historia geologikoa lehenago hasten da. Orain dela
240 milioi urte Iberiar penintsula Asturiasetik Nafarroa Garaira Iberiar plaka
eta Europa banatzen zituen fraktura handi bat zegoen. Permiarrean faila hori
zabaltzen hasi zen eta lurrazal kontinentalaren mehetzea eman zen, kontinenteen
marginak eratuz. Iberiar penintsula Europarekiko erlojuaren norabidearen aurka
biratzen zen eta horregatik Bizkaiko golkoa ireki zen, sedimentazio gune
garrantzitsua eratuz, Eusko-Kantauriar Arroa izena ematen zaiona (EKA). EKA
Permiarrean hasi zen eta Eozeno-Oligozeno garaietan itxi, Iberia eta Eurasiaren
arteko talkak Alpetar orogenia sortu zuenean. Arroa itxi eta mendiak sortu
ziren, higadurarekin bailarak eratu eta gaur egungo Aralar mendilerroa sortu
arte.

Aralarko Mendilerroan Jurasikoko hainbat arroka agertzen dira oinarrian. Hauek
Liasetik Malm garaikoak dira. Hala ere badira Keuperreko hainbat arroka
arzilotsu, kabalgamenduaren aurreko aldean agertzen direnak . Lias garaiko
arrokak karniolak, dolomiak eta kareharri dolomitikoak dira. Sakonera txikiko
eta gatz askodun itsasoan sortu ziren, kostalde bero batean. Itsas hondo
horretan algak bizi ziren eta laminazioa eratu dute, fosiletan aurki daitekeena.
Material hauek Iribas eta Enirio artean aurki daitezke, baina 18 kilometroko
jarraipena dute eta Larraunen ere agetzen dira. Fosilei dagokionez ammoniteak,
belemniteak eta brakiopodoak aurki daitezke garai hauetan, tupa eta
tupa-kareharrietan. Fosildun arroka hauek sakonera handiagoan eta gazitasun
baxuagoarekin sortu ziren.

Dogger aldiko arrokak Enirio hegoaldean aurki daitezke. Belaki, brakiopodo eta
amoniteak aurki daitezke. Kareharri horiek sakonera txikian sortu ziren,
ziurrenik Liaseko itsasoaren oso antzekoa. Ez da ikusten fazies aldaketa
nabarmenik ekialdetik mendebaldera, nahiz eta 300 metroko lodiera duten
mendebaldean eta 200 metro ekialdean. Amildegietan kontrakoa gertatzen da,
lodiera antzekoa dute baina fazies ezberdinak. Garai honetakoak dira Aralarren
aurki daitezkeen silexetako asko eta glaukonita ere aurki daiteke dolimizatutako
arroketan.

Malm garaian itsasoa azalekoago bilakatu zen eta sedimentu kontinentalak
areagotzne joan ziren, batez ere hare eta kuartzoa. Eskualde honetan Malm garaia
Portlandiar eta Kimmeridgiarraz ordezkatua dago . Kareharri haretsuak eta
konglomeratuak aurki daitezke. Arroka hauek Igaratzan agertzen dira batez ere.
Garai honetan lurra altxatzen hasia zegoen eta sedimentazio sinsedimentarioa
ematen hasi zen. Madotzen aurki daitekeen antiklinalaren erdialdean
sedimentazioa Baraibarren, Intzako dorrean eta Enirion baino 8 aldiz txikiagoa
izan zen. Mendebaldeko arroken zabalera 150 eta 200 metro artekoa da, sedimentu
detritiko terrigenok eta kareharri bioklastiko oolitikoak. Garai honetan
Euskal-Kantauriar Arroaren tektonismoa hasi zen aurretik zeuden tolesak handituz
eta higadura zonaldeak sortuz. Aurreko arroka horiek higatu eta zati bat
desagertu zen. Buruntzusin aldean, adibidez, Malm erregistro osoa falta da eta
Igaratza eta Madotzen diskordantzia ere ikusten da, Jurasikoko materialen
gainean dagoena angeluarekin agertzen baita. Madotzen dauden arrokak 20-30
metroko kareharri dolomitizatuak dira. Garai horretan arro osoan ingurune gaziak
agertu ziren eta delta txikiak sortu ziren hegoaldetik zetozen ibaien
sedimentuekin. Fosilei dagokionez lumakelak aurki daitezke, batez ere Bivalviaz
sortuak eta materia organiko asko duten kareharri eta lutita beltzak aurki
daitezke. Sedimentu mota hau albufera ekosistema bati dagokio.

Neocomiarrean mendilerro osoan zehar hedatzen den depresio bat dago. Unako
Potzua eta Aitzarretan ikus daiteke hegoaldean eta Astunal eta Etitzein
iparraldean. Depresio honen hasiera Jurasikoaren amaieran koka daitekeen
karofitadun geruza batek ematen du, 1 eta 5 metro artekoa. Aldakorra da bere
konposaketan ekialdetik mendebaldera. Honen gainean Intzako dorrean buztin
laranjen geruza bat dago, 1 eta 3 metro artekoa, mineralizatua eta kareharri eta
konglomeratu baten artean. Madotz, Baraibar eta Iribas aldean 2-3 metrotik 10era
neurtzen dute eta egonkorragoak dira. Geruza hauetan karofitez gain ostrakodoak
ere aurkitu dira. Ziurrenik arroka hauek osatzeko beharrezkoak ziren sedimentuak
Goi Jurasikoko arroketatik datoz, ingurune sedimentario oso ezberdina markatuz.

Berriasiar eta Hauteriviarrean kareharriek serpulido, lamelibrankio eta
gastropodoak ditzute. Mendebaldean arroka hauek ondo agertzen dira, 60 metroko
lodierarekin. Ekialdean nahasiagoak dira eta konglomeratu eta bestelakoekin
agertzen dira. Hauen gainean lehenengo arroka detritikoak agertzen dira, Unako
Potzuaren inguruetan. Gainean oraindik detritikoagoak diren sedimentuak aurki
daitezke.

Barremiar eta Aptiar garaietan itsasoa berriro agertu zen, mailaren igoera
eustatikoa dela eta. Sakonera txikiko eta delta inguruneko sedimentazio sortu
zen, tupak, lutitak eta hareharriak sortuz. Tupetan ammoniteak agertzen dira
Deshayesites generokoak batez ere. Orbitolinak ere ohikoak dira, Orbitolina,
Palorbitolina, Simplorbitolina, Orbitolinopsis, Cuneolina, Haplophragvzoides,
Sabaudia eta Coskinolinella generokoak, batez ere. Horrelako arrokak Ataungo
Domoan, Igaratzan, Astitzen eta Oderitzen aurki daitezke.

Aptiar-Albiar aroan aurkitzen den faziesari Urgondarra deitzen zaio. Arroka
bereziak dira, koral eta errudistak dituzten kareharri grisak. Aralarren sortu
ziren kareharri urgondar hauetan esfortzu tektonikoa handia izan zen, faila
ugari sortuz. Faila hauekin sakonera handi eta txikiko itsaso zatiak bata
bestearen ondoan kokatzen ziren. Kareharriak sortu ziren sakonera gutxiago
zegoen zonetan eta tupa, lutita eta harreharriak besteetan. Aptiar-Albiar
garaian 3.000 metroko lodiera dute sedimentuek, eta garrantzi handiko eremuak
sortzen dituzte, tartean Aralarreko mendi punta eta erliebe gehienak. Arroka
mota bat bereizgarria bada hauxe da, zehazki. Litoestratigrafiari begiratuz gero
hiru atal ezberdin ikusten dira. Ekialdean Madotzen ondo ikus daitekeen bezala
kareharri eta terrigeno alternantzia bat dago; Mendebaldean batez ere
terrigenoak aurki daitezke, organismo gutxirekin; eta erdialdean
Txindoki-Balerdi eskualde osoa eta Altzuetatik Santutegira doan eremua, 800 eta
2000 metro arteko lodierarekin. Madalen Aitz osoa ere unitate honi dagokio.
Mendebalde eta zentruan bertikalki hiru atal ikus daitezke: Aptiarreko
errudistak, kareharri buztintxuak, Albiarreko lehen aldikoak, eta algadun
kareharri masiboak, adibidez Bi Haizpeetan ikus daitezkeenak.

Behe Aptiar garaian bakarrik 983 metro agertzen dira. Errenaga Formazioa,
Sarastarri Formazioa eta Lareo Formazioa agertzen dira. Erdikoa da errudista
gehien dituen formazioa. 200 metro inguruko lodiera du eta azkeneko 30 metrotan
tupazko zati batzuk agertzen dira, bi ur igoera gertakariri loturikoak. Bi
fenomeno hauen aurretik bioklastoz osaturiko fazies laminatuak daude, lehortze
garai batekoak. Ataungo Domoan, Ataundik Amiltzura Mendiurkulluko kidea
aurkitzen da, Dufrenoyia furcata ammonite biozonakoa. Harri hauetan ondo ikusten
da progradatzen ari zen delta bateko sedimentuak direla. Aralar mendebalderantz
okertu zen garai horretan eta Etzegarate aldean kainoi bat eratu zen,
Aia-Zaldibia eremua albo batera utziz. Etzegarate alderantz joaten ziren
sedimentuek hala jarraitu zuten Albiarrera arte, zati handiak ere agertuz.

Aptiarraren bukaeran horstak eratu ziren eta bertan koral, errudista eta algak
garatu ziren. Txindoki eta Lizarrusti artean kokatuko litzete jalkitze eremua.
Lerro horren mendebaldean graben bat sortu zen, kareharri gutxiagorekin. Bi
eremu hauen artean uharriak sortu ziren. Albiarrean Aitzondo eta Madalenaitzeko
arrokak sortu ziren hasieran eta aro honen bukaeran Irurtzunen aurki daitezkeen
kalkarenitak. Itsaso mailaren igoerak hondoko sedimentazio ereduak ezarri
zituen. Garai honetako arroketan burdin karbonatozko noduluak sortu ziren, euren
barruan askok fosilak dituztela.

Araxes eta Agaunza ibaien baileratan iparraldean Albiarraren osteko sedimentuak
ere badaude, flysch erakoak. Urgondar eta hauen arteko muga ondo ikusten da
Txindokiren mendebaldean. Hegoaldean Lakuntza eta Irurtzun inguruan sedimentu
detritikoak ere badaude, fazies nereitikokoak.

Hegoaldean Sakana bailarako alderantzizko faila dago eta hortxe bukatzen dira
Aralarreko sedimentuak. Iparraldean, ordea, Lazkao, Zaldibia, Bedaio eta
Amezketan Cenomaniar garaiko arrokak ere badaude. Arroka horiek tupak ziren
baina metamorfismoak arbelak eratu ditu.

Eozenoan mendiak jada uretatik kanpo zeuden. Garai horretan oihan tropikal batek
estaltzen zuen Aralarko mendilerroa. Oligozeno eta Miozenoan mendilerroaren
igoerak jarraitu zuen, baina aldi berean higadura prozesua hasi zen. Garai
horretan ziurrenik hasi zen karstifikazioa, baina garai hartako kobazulorik ez
da heldu, guztiak higatu baitira. Pliozeno eta Pleistozenoan klima epeltzen
zihoan heinean gaur egungo sistema karstiko gehienak sortu ziren. Pleistozenoan
glaziazioak higadura handia sortu zuen goi mendietan, morrena batzuk sortuz.

Aralarko mendilerroak egitura propioa dauka: nagusiki, antiklinal tolestura
bikoitza da, iparralderantz zamalkatua. Kurbaduraren barnean kokatutako
unitateak Jurasikoak dira (zaharrenak), eta kurbaduraren kanpoaldean, berriz,
unitate Kretazeoarrak daude. Bi aldiz iparraldera eta hego-ekialdera
errepikatuta dago, eta bi kasuetan iparralderanzko norabidea dauka edo, bestela
esanda, iparralderantz etzaten da. Iparraldeko hegala ere puntualki
alderantzikatuta ageri da.

Xehetasunez, egiturazko ondoko barne unitateak bereiz ditzakegu: Ataungo Domoa,
Ipar Antiklinala edo Txindokikoa, Aralarko Ezkata, Ekialdeko Amaiera eta
Hegoaldeko Antiklinala . Domoa Aralarko antiklinalaren itxiera periklinala da.
Hau da, tolesturaren muturra da, non estratuen makurdura zirkuluerdi itxuran
antolatzen baita.

Hegoaldetik iparraldera doan zehar-ebaki bat egingo bagenu Uharte Arakiletik
Amezketa]ra San Migel, Igaratza, Malloak eta Arritzagatik pasako ginateke,
Txindokiren albo batetik. Bide horretan hasieran hegoalderantz okerturik dauden
arrokak aurkituko genituzke, ia bertikalak eta bukaeran iparralderantz okerturik
dauden arrokak, hauek ere oso bertikalizatuak. Honek argi uzten du arrokak
tolesturik daudela antiklinak bat eratzen eta materialik zaharrenak, beraz,
barrualdean egon behar direla (Alotza-Arrubi eta Malloak-Iribas eskualdean).
Faila eta toles txikiagoak ere badaude, egitura guztiak bezala
Ekialde-Mendebalde norabidekoak.

Hegoaldean mugatzen agertzen den egiturarik nagusiena Sakanako alderantzizko
faila da, Bilbo-Altsasu failaren jarraiepna. Faila honek egitura konplexuak
sortzen ditu Sakanako iparraldean, batez ere Aitziber eta Etzegarate artean eta
Irurtzunen, failaren bukaeran. Iparraldeko muga, ordea, Aralarko alderantzizko
faila aurki daiteke, E-W norabidekoa, Larraitzen hegoaldetik Iribasera hedatzen
dena Balerditik iparraldera. Baraibarren du saltorik handiena, Liaseko arrokak
eta Goi Albiarrekoak batzen dituen lekua. Faila hau Latasaraino hedatzen da eta
hor norabide aldaketa du (NW-SE) eta Aralarko mendilerroaren ekialdeko muga
litzateke. Bi faila hauek hedaduraz Irurtzunen elkartzen dira. Beste aldean,
mendebaldean, Zaldibiatik hegoaldera Angiozar-Olaberria failarekin batzen da,
Bilbo-Altsasu failaren paraleloa den beste faila garrantzitsu bat.

Mendebaldean ere garrantzi bereziko egitura bat aurki daiteke: Ataungo domoa. Bi
antiklinalen interferentziaz sorturiko egitura berezia da. Bat Aralarreko
antiklinala da, alderantzizko failarekiko paraleloa, eta bestea txikiagoa da,
Zaldibiatik Lizarruztira hedatzen den antiklinala. Aralarko mendilerroaren
barruan dagoen egiturarik garrantzitsuena Aralarko Antiklinala da. Bere
hegoaldean Oderiz-Madotz sinklinal-antiklinal egitura dago, failekin mugatua.
Latasaren hegoaldean ere beste toles txikitxo bat dago, antiklinak itxurakoa,
baina hau oso zatikatua agertzen da.

Aralarko mendilerroa, kareharriz osaturiko gunea izaki, hainbat kobazulo, leize
eta egitura karstiko ditu. Espeleologoek 850 leku ezberdin ikertu dituzte,
horietako gehienak sakonera duten leizeak. Ormazarreta 2ko leizea da momentu
honetararte ikertutako sakonena, -576 metrorekin. Haitzuloetako erreka batzuek
11 kilometroko hedadura dute eta 870 metroko jauzia. Guztira 70.000 metro lineal
ikertu dira kobazuloetan, baina animaliak bizi daitezkeen eremuak askoz gehiago
dira, baita zentimetro bakar batzuetako zuloak ere. Horretaz gain dolina, lenar
eta lapiazak oso ohikoak dira, batez ere basoek estaltzen ez dituzten arroken
gainean.

Aralarko mendilerroko egitura karstikoak sailtzeko Galanek 1978an proposaturiko
sistema erabiltzen da. Urgondar kareharrien esparrua hiru zatitan banatzen da:
iparraldean, Txindoki inguruan dagoena; Ataungo Domoko eremua; eta hegoaldeko
urgondarra, Lizarrusti inguruan kokatzen dena. Zatiketa horretaz gain Jurasikoko
eremua ere hiru zatitan banatzen da, sinklinal zentralarekin erdian. Hegoaldeko
antiklinala Sakanan dagoena da.

Aralarko mendilerroan hainbat ibai jaiotzen dira, lau arro handitan banatuta:
Agauntza, Zaldibia, Ibiur eta Amezketa. Hala ere, ingurune karstikoa izanda, ur
gehiena lur azpitik igarotzen da eta gainazaleko urak iturri eta errakatxo
batzuetara mugatzen da. Sakana aldean Irañetan iturburu handi bat ere bada.

Aralarko mendilerroa osatzen duten arroka gehienak jatorri karbonatoduna dute.
Mineral nagusiak, beraz kaltzita eta aragonitoa dira (CaCO3). Hareharri,
limolita eta lutitatan kuartzoa aurki daiteke (SiO2), feldespato potasikoa
(KAlSi3O8) eta plagioklasa (NaAlSi3O8-CaAl2Si2O8). Zirkoia eta Titanita mineral
akzesorioak dira.

Hala ere hidrotermalismoak beste mineral batzuk aurkitzea ahalbidetu du. XIX.
mendean egon ziren familia meategi txikiak. Amezketa inguruan meategia egon zen,
XX. mendean, siderita, kalkopirita, blenda eta galena ustiatuz. Goethita eta
malakita sortu dira geroago mineral hauek airearekin nahasterakoan. Urkillaga
inguruan, Ataunen, barita ustiatu zen. Minazuri, Pagabe eta Iturbeltzen zinka
ustiatu zen, batez ere galenarekin. Zaldibian galena ustiatzeaz gain teilak
egiteko mineralak ere ateratzen ziren menditik.

Aralarko mendilerroan urtero 1.700 eta 1.800 mm. euri egiten ditu. Hilabete
guztietan zehar banatzen da euria, eta landareentzat guztiak dira hezeak. Iraila
eta urria artean, hala ere, ur gutxiago dago beste hilabeteetan baino.. Ur
banaketa lerroan egoteaz gain, kantauriar klima eta mediterranear klimaren
arteko banaketan dago. Mendi hauek euria eta hodeiak alde batetik bestera pasa
ez daitezen lortzen dute eta horregatik hodei asko bertan geratzen dira.
Tenperaturak egonkorrak dira, batez bestekoa 11 °C da urte osoan zehar, 17 °Cko
batez besteko maximoa eta 7 °C batez besteko minimoarekin.

Aralarko mendilerroan animalia ugari aurki daitezke. Ornodunak bakarrik, 147
espezie ezberdin dira. Kobazuloetan ere biodibertsitate ugari deskribatu da, 220
izaki bizidun espezie guztira, horietako 102 erdizka kobazulokoak eta 52 espezie
kobazuloak baino bizi ez direnak. 14 espezie Aralarren baino ez dira bizi.
Artropodoen artean 465 espezie aurkitu dira, horietatik %78a intsektuak. Gainera
63 araknido espezie, 27 krustazeo espezie, 5 diplopoda eta 5 Chilopoda.

Aralarko mendilerroan dauden zuhaitz nagusiak pagoak Fagus sylvatica dira. Maila
txikiagoan haritzak Quercus robur daude, batez ere iparraldean, eta hainbat
lekutan arteak Quercus ilex, batez ere hegoaldean. Ibaien ertzeetan lizarrak eta
zumarrak agertzen dira. Pagoen artean haginak (Taxus baccata) eta gorostiak
(Ilex aquifolium) agertzen dira. Goi-mendietan batez ere belardiak daude,
gizakiek sorturikoak askotan, ardi, zaldi eta behientzako janari gisa erabiltzen
direnak.

Aralarko mendilerroaren aldea, Gipuzkoan kokaturik, paisaien edertasunagatik eta
flora zein faunaren berezitasun eta aniztasunagatik nabarmentzen da. Naturgune
hau babestea funtsezkoa da Euskal Autonomia Erkidegoan alde gutxitara hedatzen
diren espezie askoren kontserbaziorako. 10.917 Ha ditu eta 1994ko apirilaren
26an izendatu zuten Parke Natural . Abeltzaintza oso garrantzitsua da Aralarren,
eta mendikatean zehar banatzen diren monumentu megalitiko ugariek erakusten
duten bezala, lurralde honetan antzinatik praktikatzen den erabilera. Gipuzkoan
tradiziorik handieneko mendialdeetarikoa da, eta bertan egiten den jolas
erabilera ere garrantzi handikoa da.

Aralarko Parke Naturalak 10.956 hektareako azalera biltzen du bere baitan,
Gipuzkoako Abaltzisketa, Amezketa, Ataun, Lazkao, Tolosa eta Zaldibiako udal
mugarteei eta Enirio-Aralar mankomunitateko lurraldeari dagozkienak.

XIV. mendetik, 19 nafar udalerrik osatutako Mankomunitate batek (Arbizu, Arribe,
Atallu, Arruazu, Azkarate, Betelu, Errazkin, Etxarri-Aranatz, Gaintza, Ihabar,
Intza, Irañeta, Hiriberri, Lakuntza, Lizarraga, Lizarragabengoa, Dorrao, Unanu
eta Uztegi, Aralarko Errege Sailetako 2195 hektareako baso, ehiza eta larreen
herri baliatzearen onurak jasotzen ditu.

Udalerri horiek Aralarko Elkartean elkartuta daude. Aralarko Elkarteak,
hemeretzi udalerrietako ordezkariz osatutakoa, Aralarko Errege Sailen ustiapena
arautzearen ardura du, aurrekontuen onarpena, ordenantzena, eta Errege Sailen
barnean egin beharreko obra eta zerbitzuen kontratazioena. Aralarko Elkarteak ez
du egoitza propiorik. Urtero, bere presidentzia eta egoitza aldatzen doa,
elkartea bera osatzen duten hemeretzi udalerrietatik

Enirio-Aralarko Mankomunitatea Euskal Herriko mankomunitaterik zaharrena da.
1409. urtean sortu zen eta garaiko Villafranca (Altzaga, Arama, Ataun, Beasain,
Gaintza, Itsasondo, Lazkao, Ordizia eta Zaldibia) eta Amezketako Batasuna
(Abaltzisketa, Amezketa, Baliarrain, Ikaztegieta, Legorreta eta Orendain)
biltzen zituen bere barnean.

Mankomunitate honen helburua Enirio-Aralarko mendien kudeaketaz arduratzea da,
Aralarko mendilerroaren lurretatik Gipuzkoari dagokion zatian, betiere.

Aralarko mendilerroa Euskal Herriaren bihotzean kokatuta egonik, betidanik
euskal mitologiaren kokaleku garrantzitsua izan da, honen ondorioz bertan
gertatutako kondaira eta kontakizun multzo ugaria badago.

Mari ama lurraren bizileku omen zen haitzuloa, gerora tenpluak estaliko zuena,
eta bere senar Sugaar herensugea han elkartzen zitzaion neguan:

Teodosio Goñikoaren elezaharrak hainbat aldaera ditu, eta horregatik uste da
tradizioaren mamia antzinakoa dela, nahiz eta aita Burgik aurkeztutako era
XVI.-XVII. mendekoa izan. Honela laburbil genezake:

Done Mikel Aralarkoaren santutegia, Aralarko Done Mikel in Excelsis santutegia
edo Aralarko santutegia Aralarko mendilerroan kokatutako santutegia da, Euskal
Herrian dugun erromanikoaren erakusgarri paregabea. Tenpluari buruz iritsi
zaigun lehen aipamena XI. mendekoa da, baina bi mende lehenago toki berean beste
tenplu bat bazen, karolingiar estilokoa. Erretaula du altxorrik preziatuena,
Nafarroa Garaiko kultura intereseko ondasun izendatua, Erdi Aroko europar
esmaltegintzako maisulan gorenetakoa.

Santutegia 1.237 metroko garaieran dago, trikuharri ugariko ingurune batean.
Santutegira igotzeko, Uharte Arakil da ohiko abiapuntua, udalerri horretan
baitago santutegia.



https://eu.wikipedia.org/wiki/Altuna_Logia_Agurgarria

Altuna Logia Adeitsuaren historia 1932. urtean hasten da, maiatzak 17an eta
Donostiako hiriburuan. Espainiako Ekialde Handiaren babespean altxatu zituen
zutabeak. Jose Julian Bellido Rodriguez izan zen Maisu Beneragarria eta Ricardo
Vera Salas eta Angel Heras Maiz, lehen eta bigarren begiraleak. Logia honen
lanak 1932 eta 1936 urteen artean burutu ziren. Espainiako Gerra Zibilaren
amaierarekin bortizki eraitsi ziren zutabeak. Altuna Logia Adeitsuaren izenaren
jatorria Manuel Ignazio Altuna Portu (1722-1762) datza, Azkoitiko Portu
jauregian jaiotakoa, ilustratua, Euskalerriaren Adiskideen Elkartea erakundearen
bultzatzailea, Compañía Guipuzcoana de Caracasen bazkide eta Jean-Jacques
Rousseau filosofo ospetsuaren lagun handia.

Garai hartako donostiar gizarteko lagun ospetsuak Altuna15. Logia Adeitsuaren
kideak izan ziren, horien artean gogora ekartzen ditugu Mariano Doporto Machori,
Igeldoko Meteorologi Behatokiaren zuzendaria, Willy Koch alemaniar argazkilari
ospetsua eta garaiko Donostian kontsula, Jose Martinez Ubago hiriko auzapez
1935. urtean  edota Errepublikar Ezkerreko burua Fermín Vega de Seoane.

Logia honek historia laburra izan zuen, baino oparoa. Ekimen garrantzienetako
bat, Lapurdiko La Zelée eta L’Etoile de Labourd senideekin batera, Espartaco
zeritzan Logia Antifazista sortzea izan zen, Frantziako Ekialde Handiaren
babespean. La Zelée Logiako Pinéde senidea izan zen Maisu Beneragarria,
Labarrère L’Etoile de Labourdeko kidea Lehen Begirale eta beste ofizio guziak
Altunako senideak bete zituzten. Espainiako Gerra Zibila lehertu zenean
Espartaco Logiak eginkizun oso garrantziak bete zituen, iheslari mazoi eta ez
mazoi andana jaso bai zuen.

Altuna 15. Logia Adeitsuaren senideek jorratzen hasitako bideak badu gaur egun
jarraipena, horrela Donostiako hirian eta 2001. urtean  Altuna 52. Logia
Adeitsuak fazismoak eraitsitako zutabeak berriro altxatu zituen eta senide
zaharrek piztutako argia zaintzen dute oraindik. Altuna 52. Logia Adeitsua,
Espainiako Logia Sinboliko Handiaren babespean lan egiten du, donostiar
mazoneriaren aitzindaria da, liberala eta dogmarik gabekoa, pentsamendu eta
iritzi askearen aldekoa, humanista eta aurrerakoia; Logia hau emakume eta
gizonez osaturik dago eta hilean behin Donostian elkartzen da. Zahar eta
Onarturiko Errito Eskozesa lantzen du. ”Argi baten memoria-Memoria de una Luz”
liburua berriki argitaratu du. Liburu honetan Altuna 15. Logiaren oinarrizko
gertakariak eta senide haien oroimena jasotzen da.



https://eu.wikipedia.org/wiki/Aintzira

Aintzira edo lakua lurrez inguratuta dagoen ur eremu bat da. Aintzira gehienek
ur geza dute, eta gehiago daude Ipar hemisferioan Hego hemisferioan baino.
Handiak direnean itsasotzat hartzen dira. Txikiei urmael edo umantzi deritze.

Aintziren azterketa hidrologikoa egiteko miniaturazko ozeano baten parekoa dela
eta hala aztertu behar dela hartu behar da kontuan lehenik eta behin. Horren
arabera, aintzira ur masa bat da, eta ozeanoetako ur masaren antzera, ezaugarri
fisiko eta kimiko jakin batzuk izan behar ditu, eta banaketa jakin bat
gainaldean eta sakoneran.

Aintziretako uretan, ozeanoetakoetan bezala, mugimendu batzuk gertatu behar
dira. Mugimendu horietan urlasterrak, bertikalak bereziki, garrantzi handikoak
dira aintziran bizitza antolatzeko, ur laster horiei esker ur masa osoan zehar
barreiatzen baitira elikagaiak.

Ezaugarri horiek aintzira dagoen lurraldeko eragile jakin batzuen araberakoak
izaten dira. Aintziretan isurtze arroetako ura pilatzen da, baina aintzirara
iristen den urean eragina dute arroa horretako klimak edo klimek, arro horretako
harri motak, topografiak eta landarediak, eta gizakiaren jarduerak urari egiten
dion oztopoak .Aintzira ur hedadura sakon samarra da, sakongune batean ura
pilarazten duen kontrako malda bati esker sortua eta, beraz, sistema
ozeanikoaren eraginik ez duena.

Aintzirara iristen den ur kopuruaren eta aintzirak lurruntze edo irazte bidez
galtzen duen ur kopuruaren arteko balantzearen arabera, edo aintzirak gainezka
egiten du eta isuri bat izaten du ozeanora iristen dena (kasu horretan sistema
exorreikoa da), edo, alderantziz, ura galtzen du (sistema endorreikoa).

Uren zirkulazioaren ezaugarri horiek eragina dute uraren osaera kimikoan, eta
batez ere uretan disolbatutako gai kopuruan. Aintzira gaziak sistema
endorreikoak dira, eta aintzira gezak, berriz, exorreikoak.

Latitude ertainetako aintzira sakonetako ura termikoki estratifikatuta egoten da
askotan. Aintzira horietan goi eta behe geruzetako ura nahastu egiten da
udaberrian, eta horrela, ur masak du ia oxigeno hornidura egokia. Uda partean,
berriz, azaleko ura berotu eta aintziran tenperaturaren araberako geruzak
bereizten dira: epilimnioi izeneko ur beroko geruza bat eratzen da goian, eta
haren azpian hipolimnioi izeneko beste geruza bat, hotzagoa eta dentsitate
handiagokoa, oxigenoa behar duten organismo gehienen bizilekua dena.
Estratifikazioak udazken amaiera arte irauten du, harik eta berriro goi eta behe
geruzetako uren arteko nahasketa gertatzen eta hipolimnioia oxigenoz gehiago
betetzen den arte, hain zuzen ere. Industriarako gaiak hozteko ura behar izaten
denean hipolimnioitik kanpora ponpatzen da ura, eta, behin berotu ondoren,
aintziraren gainaldean askatzen da. Goiko geruzari erantsitako beroak areagotu
egiten du estratifikazio termikoaren iraupena, udazkenean ohi baino beranduago
hozten baita epilimnioia eta bizkorrago berotzen baita udaberrian. Hipolimnioiko
urak landareentzako organismo elikagarri aberatsak ditu eta, beraz, aintzirako
dinamikari arrotzak zaizkion mekanismoen bidez ura berotuz eta goiko geruzetan
hustuz, eta Eguzkiaren izpiak gehien argitzen duten aldea denez, algak hazten
dira goialdean. Algak hiltzean hipolimnioian pilatzen eta usteltzen dira
hondakinak eta aintziraren eskualde horretako bizitza oparoa mantentzeko
beharrezkoa den oxigenoa xurgatzen dute. Beraz, berotasunak aintziran duen oreka
zertxobait aldatuz gero, berehala aldatzen da aintziretako bizitza ere, eta
baita hondatu ere.

Euskal Herrian aintzira naturalik ez dago, padurak eta urtegiak baizik. Horien
artean, Itoitz eta Esa (Nafarroa) eta Uribarri Ganboa (Araba) ditugu handienak.



https://eu.wikipedia.org/wiki/2001eko_irailaren_11ko_atentatuak

2001eko irailaren 11ko atentatuak (9/11 edo 11-S bezala ezagunagoak), 2001.
urtean Al Kaidako 19 kideek burututako atentatu suizidak izan ziren.

Atentatuetan 4 bidaiari-hegazkin bahitu zituzten. Bahitzaileak 4 taldetan banatu
ziren, bakoitza pilotu batekin, hegazkina gidatuko zuena behin tripulazioa
menderatu eta gero. Lehen bi hegazkinek World Trade Centerko Dorre Bikien aurka
egin zuten talka, hirugarrenak Pentagonoaren aurka eta azkena Pennsylvaniako
zelai batean erori zen, bidaiariek bahitzaileei aurre egin eta gero.

Atentatuak gauzatu zituzten 19 bahitzaileez gain, beste 2,973 pertsonak bizia
galdu zuten eta oraindik beste 24 pertsonak desagertuta jarraitzen dute.

Ameriketako Estatu Batuetako Ekialdeko ordu eremuan daude denbora lerroko
orduak.

Hildakoak milaka zenbatu ziren, zehazki 2.973 pertsona, 246 bidaiariak kontuan
hartuta. Horietatik 2.602 New Yorken hil ziren, dorreen barruan nahiz kanpoan,
eta 125 Pentagonoko eraikinean. Biktimen artean 343 suhiltzaile, 23 New Yorkeko
polizia eta New York eta New Jerseyko 37 portuko polizia. Gaur egun, oraindik
ere 24 pertsona desagertuta daude.

Osasun Sailaren arabera, 247 hildako latinoamerikarrak ziren. Hauetatik 25
dominikar, 18 kolonbiar, 13 ekuadortar, 6 kubatar, 4 argentinar eta txiletar 1.

19 gizon arabiar lau hegazkinetara igo ziren, bost bakoitzean United Airlinesen
93 hegaldian izan ezik, hemen 4 baitzeuden. Erasotzaileetatik 15 Arabia
Saudikoak ziren, 2 Arabiar Emirerri Batuetakoak, 1 egiptoarra eta azkena
Libanokoa.

Atentatuak burutu zituzten 19 gizon horiek Osama Bin Laden Al Kaidako
buruzagiaren agindupean jardun zuten. Hona hemen atentatuen egileen izenak:

9/11ko atentatuak gertatu eta aste betera, antrax bakterio hilgarria erabiliz
hainbat atentatu terrorista gauzatu ziren. Terroristek antraxa erabili zuten,
gutunen bidez kazetari, politikari edo funtzionarioei bidaltzeko asmoarekin; New
Yorken, New Jerseyn, Washington Hirian eta Floridan hain zuzen. Guztira 22
pertsona kutsatu ziren antraxarekin eta horietatik 5 zendu ziren.

Eraso hauen egileak ezin izan ziren inoiz identifikatu. Orduko AEBetako
presidenteordeak, Dick Cheneyk, baieztatu zuen ez zitzaiola batere harrituko
Osama Bin Laden eraso horien atzean egoteak.

Ameriketako Estatu Batuetako segurtasun indarrek ezin izan zituzten egileak
identifikatu, baina John Ashcroft orduko Fiskal Nagusiak Steven Hatfill doktorea
aipatu zuen "pertsona interesgarri" bezala, nahiz eta ez zen inoiz haren aurkako
epairik egin.

FBIak Justizia Sailarekin batera 72 ordu baino gutxiagotan 19 bahitzaileak
identifikatu zituen. Ondoren, FBIak 19 terroristen argazkiak argitaratu zituen,
herritartasun eta ezizen datuekin batera. FBIak historiako polizia-operazio
handiena gauzatu zuen 7.000 agenterekin. Operazioari PENTTBOM deitu zitzaion.
Ikerketak amaitzean, Al Kaida eta Osama bin Ladeni egotzi zitzaien atentatuen
egiletza. 2001eko irailaren 16ean, Bin Ladenek mezu hau eman zuen Al Jazeera
telebista-katearen bidez:

Beranduago, 2001eko abenduaren 27an, Bin Ladenen bideo bat hedatu zuten honakoa
esanez:

Osama bin Ladenek atentatuei buruzko azken erreferentzia 2007ko irailaren 11n
egin zuen, 6 urte beranduago, "hegazkinetako pilotuak heroiak izan ziren"
esanez.

1.200 atzerritar inguru isilpean atxilotu edo kartzelaratu ziren, atentatuei
buruzko ikerketekin zerikusia zutelakoan, nahiz eta AEBetako gobernuak ez duen
inoiz zifra zehatzik eman.

2005eko irailaren 26ean, Espainiako Auzitegi Nazionalak, Baltasar Garzón
epaileak zuzendutako operazio batean, Abu Dahdahri 27 urteko kartzela-zigorra
jarri zitzaion atentatuetan partehartzeagatik. Al Kaidako beste 17 kideri ere 6
eta 12 urte arteko kartzela-zigorrak ezarri zitzaizkien.

2014ko irailaren 2an, atentatuen antolatzailetzat jotzen zuten AEBek Khalid
Sheikh Mohamed, eta haren abokatuak, Jason Wright komandanteak, hemendik aurrera
auzian parte hartzeari uko egin eta armada uztea erabaki zuen. Epaiketa
«bidegabea» salatzeko hartu zuen erabaki hori abokatuak. Bere bezeroari torturak
eragin zizkiotela salatu zuen Wrightek: itotze simulatua, esaterako, 183 aldiz.

Erasoak gertatu ondorengo orduetan, bilatze eta erreskate operazioa hasi zen,
erreskaterako 350 txakur baino gehiago erabiliz. Bizirik oso pertsona gutxi
aurkitu zituzten, eta ondorengo asteetan begien bistakoa zen ez zutela inor
gehiago bizirik aurkituko. Gorpuen berreskuratze-lanek hainbat hilabetez luzatu
ziren. Piztuta zeuden sute guztiak itzaltzeko asteak behar izan ziren;
obra-hondakinak ez zituzten guztiz kendu 2002ko maiatzera arte.

Irailaren 11ko atentatuek ikaragarrizko efektua izan zuten biztanleriarengan.
Erreskate eta laguntza lanetan lagundu zuten segurtasun indarrak, bereziki
suhiltzaileak, heroi aldarrikatu zituzten. Herrialde osoko polizia eta
erreskate-taldeetako kideak New Yorken bildu ziren gorpuen berreskuratze-lanetan
laguntzeko. Odol-emailetza kopurua izugarri hazi zen erasoen ostean.

Politikari dagokionez, biztanleek gogorki babestu zuten gobernuaren lana
terrorismoaren aurka. Horrela, George W. Bush presidentearen
onespen-indizea %86ra igo zen. 2001eko irailaren 20ean, erasoak gertatu eta 9
egunetara, George W. Bush presidentea herriari eta Ameriketako Estatu Batuetako
Kongresuari zuzendu zitzaien, egun hartako gertakariak kontatu eta bere
erantzun-plana azaltzeko. New Yorkeko alkateak herrialde osoan txalotu zuten
erasoen aurrean edukitako jarrerarengatik.

Segurtasunari dagokionez, erasoen ondoren 80.000 arabiar eta musulmanen
hatz-markak erregistratu ziren eta 5.000 atzerritar atxilotu ziren, AEBetako
Kongresuak terroristak atxilotzeko indar militarrak erabiltzeko baimena eman
baitzuen. Baita ere, ministerio mailako agentzia federala sortu zen: Ameriketako
Estatu Batuetako Segurtasun Nazionalerako Saila. Sail hori terrorismoaren aurka
jarduteko birrantolatu zuten.

Hala nola Patriotic Act legea onartu zen, askatasun eta eskubide konstituzional
batzuk kendu edo mugatzen zituena. Neurri hori hartu omen zen AEBetako
barne-segurtasuna handitzeko asmoz. Halaber, Ameriketako Estatu Batuen aurkako
Atentatu Terroristen Batzorde Nazionala (National Commission on Terrorist
Attacks Upon the United States) sortu zen gertakariak argitzeko intentzioarekin.
Azken txostena 2004ko uztailaren 22an argitaratu zuten.

Atentatuen ondoren, munduko gobernu askok terrorismoaren aurkako legeak ezarri
edo zeudenak indartu zituzten, gehienbat islamiar terrorismoari begira. Hauen
artean Erresuma Batua, India, Australia, Espainia, Frantzia, Alemania,
Indonesia, Txina, Kanada, Errusia, Pakistan, Jordania, Maurizio, Uganda eta
Zimbabwe. Hartutako neurrien ondorioetako bat izan zen Al Kaidarekin erlazioa
zuten banku-kontu korrenteak deuseztea.

Hainbat herrialdetako segurtasun eta inteligentzia zerbitzuek (Italia, Malaysia,
Indonesia, Filipinak...) atentatuen ondoren Al Kaidarekin hartu-emana zuten
pertsona ugari atxilotu zuten. Atxiloketei dagokionez, Ameriketako Estatu Batuen
Kubako Guantánamoko atxilotze-eremua ezaguna izan da, bertan "borrokalari
ilegal" bezala izendatutako preso asko bertara eraman baitzituen atentatuen
ondoren. Kartzela hori Amnesty International, Europar Batasuna edo NBE bezalako
erakundeek gogorki salatu dute Giza eskubideak bortxatzeagatik.

Ameriketako Estatu Batuek Terrorismoaren aurkako gerran emandako lehen urratsa
Afganistango inbasioa izan zen 2001eko urriaren 7an, NATO eta NBEn
laguntzarekin. Inbasioa egin zuten herrialde hartako gobernuak Osama bin Laden
ez zutelako amerikarren eskuetan utzi nahi.

2001eko azaroaren 13an, Kabul hiriburua, AEB/NATO eta Iparraldeko Aliantzaren
eskuetan geratu zen. Ordutik Al Kaida eta talibanak gerrilla insurgente bezala
antolatu ziren.

Ameriketako Estatu Batuen bigarren urratsa Terrorismoaren aurkako Gerran,
Irakeko inbasioa izan zen 2003ko martxoan. Ekintza militar hau AEB eta Erresuma
Batuak burutu zuten Nazio Batuen onespenik gabe. Gainera Espainia, Italia eta
beste herrialde batzuek ere militarrak bidali zituzten Irakera. AEBen arabera
inbasioa nahitaezkoa zen bere ustetan "suntsipen masiboko armak" baitzeuden
Iraken. Inbasioak gerra kausatu zuen eta Saddam Husseinen gobernuaren
gainbehera, 2003ko apirilaren 9an. Beranduago gerra krimenengatik dekapitatua
izan zena. Duela gutxiko txostenen arabera baieztatu da inoiz ez zegoela
loturarik Hussein eta Al Kaidaren artean, eta George W. Bush presidenteak Irak
Terrorismoaren aurkako Gerrarekin erlazionatzen saiatu zen.

Gaur egun ondorioak oso larriak dira Irakentzat. 34.000 zibilen heriotza (2006an
bakarrik, NBEn arabera) eta milioi bat irakiarren desplazamendua izan dira kalte
nagusiak. Halaber, 2007an armada estatubatuarraren heriotz kopurua 4.000ra igo
izen, 2001eko irailaren 11ko atentatuen hildako kopurua handituz.



https://eu.wikipedia.org/wiki/Xalbador

Xalbador, jaiotzako izen-deiturez Fernando Aire Etxart (Urepele, Nafarroa
Beherea, 1920ko ekainaren 19a - 1976ko azaroaren 7a) bertsolaria eta artzaina
izan zen. Bertsolari liriko eta poetikoa, seriostasuna eta malenkonia ordezkatu
izan zituen anitzetan; bizitza, familia, baserria, fedea eta natura izan zituen
bertsoetako gai. Mattinekin batera, Ipar eta Hego Euskal Herriko bertsozaleak
elkartu zituen. Ezin bertzean (1969) eta Odolaren mintzoa (1976) bertso bildumak
eman zituen argitara. Zorigaitzez, 1976ko azaroaren 7an Urepele bere jaioterrian
ospatu zitzaion omenaldi-egunean bihotzekoak jota hil zen. Euskaltzain ohorezko
izendatu zuten 1977an.

Bere garaiko bertsolari txapelketa eta sariketa gehien-gehienetan parte hartu
zuen. 1946tik 1960ra bitartean, Hego Euskal Herriko bertso saioetako asko
irabazi zituen. 1960ko Bertsolari Txapelketa Nagusian hirugarren izan zen; 1962
eta 1965ekoetan, hirugarren; eta 1967koan, bigarren. Azken urte horretan,
txapelketa horretako historian izan den gertakari ospetsuenetako baten
protagonista izan zen, gainera.

1967ko Bertsolari Txapelketa Nagusian parte hartu zuen, eta bigarren amaitu
zuen. Hala ere, urte hartako txapelketan protagonista nagusia izan zen; berak
nahi gabe, baina. Bertsolari Txapelketa Nagusien historiako —baita
bertsolaritzaren historia osoko ere— gertaera aipatuenetako bat da.

Behin ikus-entzuleak aulkietan eseri eta epaileak mahaian jarri ondoren, Alfonso
Irigoienek epaimahaikideen erabakien emaitza irakurri zuen: Xalbador
bertsolaria, Uztapiderekin batera, txapelaren bila lehiatzeko azken fasera
iragan zela.

Une hartan, ikus-entzuleen oihu eta txistuek Anoeta pilotalekuko giroa minutu
erdiz gaiztotu zuten. Jada desadostasun adierazpenak apaltzen zihoazelarik,
berriz ere entzun ziren txalo zaparradekin nahasitako txistuak eta zalaparta.
Uztapide eta Xalbador bertsolariak, mikrofonoen aurrean, isilik ziren. Ikuslegoa
bitan banaturik zegoen: txistuek txaloak isilarazten zituztela zirudienean,
Xalbadorren aldekoak zutik jarri eta beren bertsolariari txalo egin zioten.
Epaimahaiko kide batek bertsolariei saioa hasteko eskatu zien, baina biek ala
biek isilik iraun zuten aldi batez. Azkenean, Uztapidek, oihu eta uluen erdian,
aurkezpen bertsoa bota zuen.

«Zuek ezpazerate kontentu, errua ez daukat nik» esaldira heltzean, bat-bateko
txaloaldia sekulakoa izan zen, bertsolariaren jarduna eten zuen puska batean,
azken bi lerroak bota baino lehen. Bertso horrekin, Xalbadorrek ikus-entzuleen
artean sortuak ziren bi muturretako jendea elkartzea lortu zuen. Bere jatorrizko
behe-nafarrera alde batera utzita, entzule gehienen euskalkian —gipuzkeraz—
moldatu zuen bertso hori, eta horrela haien bihotzetara heltzea lortu.

Xalbadorren bertso horren ostean, entzuleek haserrea eta desadostasuna
epaimahaiaren erabakiagatik izan zela ikusarazi nahi izan zuten. Gertakari
hartatik aurrera Xalbadorren aldeko maitasun erakustaldiak areagotu egin ziren.
Gainera, epaileei beren haserrea erakusteko aukera ez zuten alferrik galdu:
epaimahaiko kide bat zutitu zen batean, ikusleek gogor txistukatu zuten, eta
txistualdi hura epaimahaiko kidea pilotalekuko pasabidetik zehar bozkagunera
zihoan denbora guztian luzatu zen. Gertakari haren ondoren lehiaketa normal joan
zen.

Egiaz, baina, Xalbadorri jo zitzaizkion txistuekin, epaimahaia ez zen ausartu
hari txapela ematera. Bertsolariek eta bertsozaleek askotan aipatu izan dute
geroztik egun hartan Urepeleko artzainarekin egindako bidegabekeria. 1968ko
otsailean antolatu zen sariketan, ordea, Basarriren eta Xalbadorren artean
banatu zen ehun mila pezetako lehen saria.

Gipuzkoarrek txistukatu zuten Anoeta pilotalekuan, Gipuzkoan gelditu zen nehoiz
nafar batek hurbilen izandako Euskal Herriko txapela; nafarra izanik ere,
gipuzkeraz kantatu behar izan zuen. Ordu arte bezala geroan ere, Gipuzkoan egin
zuen saiorik gehien. Eta hil ondoan, gipuzkoarrek altxatu dute Xalbador
aldareetara.

Xalbadorren omenez, Xabier Letek Xalbadorren heriotzean abesti ezaguna apailatu
zuen, «Urepeleko artzaina»ri eskainia. Erramun Martikorenak kanta horrekin
egindako bertsioa ere oso ospetsua da.

2014ko abenduan Xalbador, izana eta izena dokumentala estreinatu zen, Eneko
Dorronsorok zuzendua, eta bertan Xalbadorren bizitza kontatzen eta gogora
ekartzen dute bere lau seme-alabek.



https://eu.wikipedia.org/wiki/Xake

Xakea bi jokalarientzako mahai-jokoa edo kirola da. Jokalari batek besteari
"Xake Mate" egin behar dio erregea inguratuz bere piezekin. Bi talde daude,
zuriak eta beltzak. Taula 64 laukitan antolatuta dago —8 x 8 laukitxo—, kolore
beltzak eta zuriak tartekatuta. Jokalari bakoitzak 8 peoi, 2 gaztelu edo dorre,
2 zaldun edo zaldi, 2 alfil, eta dama (edo erregina) eta errege bana dauzka.

Xakea xiangqi (xake txinatarra) eta shogi (xake japoniarra) jokoen familia
berekoak dira. Uste da horiek guztiak chaturanga izeneko joko batetik datozela,
Indian praktikatzen zena, VI mendean. Xake jokalari deitzen zaio xakean jokatzen
duenari, profesionala zein zalea izanik ere.

Xakearen jatorria erabat jakina ez bada ere, Euskal Herrira arabiarrek ekarri
zuten.

Xakearen lehenengo erreferentzia modernoa Francesch Vicenten idazlan batean
aurkitu dezakegu, Valentzian imprimatu eta publikaturiko "Libre dels jochs
partits dels shacs en nombre de 100" izenekoa, XV mendearen amaiera aldean.

Euskaltzaindiaren Hiztegi Batuan ez dago piezen izenik eta ondorioz ofizialki
onartutako izendapenik ez dagoela esan daiteke, izan ere Euskal Xake
Federakuntzak berak ere ez baitu izendapen ofizialik onartu.

Hala ere 1985ean Jon Esturo eta Maximo Aierbek argitaratutako Xake euskaraz
idatzitako xakeari buruzko lehenengo liburuan goian aipatutako lehenengo
izendapena erabiltzen da. Beranduago ChessBase enpresa alemaniarraren Xake
zakurtzarrari bideojokoa euskaratu zenean ere, FIDEk onartzen duen notazio
aljebraikoa itzultzeko garaian lehenengo izendapen hori erabili zen.

Erregina edo Dama da erregearen ostean piezarik garrantzitsuena, eta balio
gehien daukana. Jokalari batzuek "Xake erreginari" edo Xake damari ere
erabiltzen dute berau jateko arriskuan dagoenean.

Gazteluak ezker-eskuin eta aurrera-atzera bakarrik mugitu daitezke
(ez-diagonalean) eta nahi haina lauki har ditzakete. Erregearekin batera enroke
izeneko mugimendua egin dezake, non erregea dorrearen atzean babesten den
mugimendu bakar batean.

Zaldunaren mugimenduaren definizioa hauxe da: zalduna beregandik hurbilen dagoen
laukira mugi daiteke, baldin eta lauki hori ez badago zaldunaren diagonal,
errenkada edo zutabe berean. Hala ere, errazago ulertzen da L forma duen
mugimendua egiten duela esaten bada. Hau da, bi lauki alde batera eta bat
horrekiko elkarzut. Edozein norabidetan egin dezakete mugimendu hau eta beste
piezekin konparatuta alde bat du: pieza baten gainetik salto egin dezake.

Jokoaren helburua xake mate egitea da. Xake mate egitean aurkariaren erregea
ihes egin ezin duen egoeran jartzen da eta behin egoera horretara iritsiz gero,
jokoa amaitu egiten da. Ezagutzen den xake materik laburrena honako hau da:
(Zoroaren matea)

Munduan hainbat lehiaketa burutzen dira xake txapelduna nor den erabakitzeko.
Lehiaketa ofizialaz aurretik, egondako txapeldun ezberdinak zerrendatzen dira.
1993tik hona bi modalitate daude. Lehenengoa lehiaketa klasikoaren parekoa da.
Bigarrena, FIDE lehiaketa, azkarragoa da eta horregatik, hainbat jokalariren
ustez, ez da kalitate maila berekoa.

2006ko irailaren 21etik urriaren 13ra jokatu zen Errusiako Elista hirian,
Munduko Txapelketen bateratze txapelketa deitu zena. Veselin Topalov eta
Vladimir Kramnik jokalarien arteko arazo eta salaketen ostean, Vladimir Kramnik
errusiarra izan zen garaile azken desberdinketa partidan.

2007an Mexikon jokatuko da berriz ere Munduko Txapelketa, aurrerako Argentinako
San Luis hirian jokatu zen sistema bera erabilita. Aurretik, eta berriz ere
Elistan, Txapelketa horretara sailkatzeko hautagaien txapelketak deritzonak
jokatuko dira. Bertako 4 garaileek, aurretik sailkatuta dauden beste 4en aurka
jokatuko dute Mexikon.



https://eu.wikipedia.org/wiki/Txakur

Txakurra edo ora (Canis lupus familiaris) ugaztun haragijale bat da, Carnivora
ordenakoa. Txakurrak otsoetatik (Canis lupus) etxekotu ziren orain dela 12.000
urte gutxienez, nahiz eta ebidentzia genetiko batzuek duela 150.000 urteraino
luzatzen duten abere bihurtzea.

Denbora honetan txakurrek bariazio handia izan dute. Batzuk txiki-txikiak dira
(adibidez, chihuahua) eta beste batzuk handi-handiak (Argentinar dogoa). Hainbat
koloretako txakurrak daude, eta erabilera anitzetarako: artzain txakurrak, ehiza
txakurrak, etxeak zaintzeko txakurrak...

Txakurrak hamar hilabete betetzen dituenean bere eskolaratze adina heldu dela
esan daiteke. Momentu horretan, bere kume aroa bukatzear dago eta heldua den
garairako prestatu behar du gizakiak. Eskolaratze hau, oso garrantzitsua da bere
bizitza era egoki batean garatzeko. Prozesu hau hasi baino lehen, bere eguneroko
bizitzan bizi izandako esperientzia positibo nahiz negatiboak premia handikoak
izango dira, bere ikasketa prozesu hau errazteko edota sailkatzeko. Ordura arte,
animalia ez da inoiz derrigortu ezer egitera, hau da, bakean utzi zaio eta
jolasaren truke ez zaio ezer eman.

Baina une horretatik aurrera, taldearen barruan bere lekua zein den ikasi behar
du. Hots, hortik aurrera ez du katuen atzean ibili behar, bere jabearen ondoan
geratuz, bai zutunik, bai jesarriz, bere abiaduran ibili tiratu gabe, eta
hainbat gauza gehiago. Txakurra,ordea, ez dago aginduetara ohituta eta ez du
ohitu nahi.

Prozesu hau oso zaila eta luzea izan daiteke, baina ezinbestekoa dela baiezta
daiteke. Ikasketa hau garatzeko, badaude hainbat ariketa, eta txakurrak ahalik
eta azkarren ikas dezan, janaria eta jolasa erabiltzen dira eskola bukaeran,
sari bezala. Honekin, berak jakingo du ondo egitearen ondorioz saria eta
jabearen poza izango direla.

Aipatzekoa da Euskal Herrian, orain arte ez dela etologia batere zabaldurik egon
beste herrialde batzuekin alderatuz. Beste herrialde askotan, oso murgilduta
daude gai honen inguruan eta txakurra familiaren barnean beste kide bat da bere
osotasunean, bai dendetara joateko, bai jatetxera joateko, eta abar.

Txakurra gizakiaren jarduera ekonomikoetan laguntzaile moduan erabili ohi da,
bereziki artzaintza lanetan, abereak gidatu eta beste piztiengandik babesteko.
Defentsarako eta zelatari moduan ere erabiltzen dira; horrela, ohikoa da etxe
aurrealdeetan txakurra lotuta edukitzea pertsona arrotzen etorreraz
ohartaraztekoeta polizia-lanetan. Itsuak eta beste gaigabetuak laguntzeko ere
erabiltzen dira, itsuen kasuan kaleetan zehar mugitzen eta mugikortasun-arazoak
dituzten pertsonen kasuan gauzak garraiatzen. Polizia lanetan ere erabili dira,
horien usaimen zorrotzari esker droga ilegalak, lehergailuak eta bestelako
substantziak hautemateko gauza baitira.



https://eu.wikipedia.org/wiki/Sumer

Sumer (edo Shumer, Sumeria, Šumer) antzinako Mesopotamiaren parte zen eskualdea
da, Eufrates eta Tigris ibaien arteko lurralde oparoan.

Sumertarrak munduko lehen zibilizaziotzat hartuak dira. Haien jatorria ezezaguna
da eta hipotesi ugari dago. Hipotesi zabalduenen arabera, bertako gizataldeen
eta Iran zein Indiakoen arteko nahasketaren ondorio dira sumertarrak.

Sumertarrek euren lurraldeari Kengi (ki) zeritzoten. Termino honen akadierazko
forma mat Sumeri da, hots, Sumerren lurraldea.

Obeid Aroa (ca. k. a. 6500 - k. a. 3800) bezala ezaguna ere. Mesopotamia
beherean lehenengo giza-kokalekuak Neolitotik aurkitzen dira. Horrela dugu Jarmo
(K.a. 6700. urtetik - K.a.6500 urtera). Kalkolitikoan edo Kobre Aroan
Hassuna-Samarra kultura (K.a. 5500 - K.a. 5000), El Obeid (K.a. 5000-K.a. 4000),
Uruk (K.a. 4000-K.a. 3200) eta Yemdet Nasr (K.a. 3200-K.a. 3000) ditugu. Garai
horietatik ez dira idazkunik gelditzen eta aurkitutako kaskezurretatik ere ezin
da informazio handirik atera herri horien jatorria kokatzeko: burezurren artean
badira dolikozefaloak eta baita brakizefaloak ere. Badira ere arraza
armeniarraren aztarnak. Aurkitutako eskulturetatik ere saiatu da informazioa
ateratzen baina zaila da ea oso pertsona idealizatuak ziren edo benetan
horrelakoak ziren. Sumeriar herriaren jatorria polemika ireki da oraindik.
Espezialista batzuentzat estepetatik etorritako herria izan zitekeen; beste
teoriaren arabera, Indus ibaiaren ondoko Mohenjo-Daro hiriaren sortzaileak eta
handik etorritakoak izan zitezkeen sumeriarrak (K.a.2600-K.a.1800).

Uruk Aroa K. a. 3800 eta K. a. 3200 artean hedatzen da, eskualde honetan
Kalkolitoaren azken milurtekoan. Egileren batzuk aro honen azken etapa bezala
hurrengo aroa den Yemdet Nasr Aroa gehitzen dute. Aro honetako aurkikuntzarik
garrantzitsuenak Uruken zentratzen dira, Obeidetik kilometro gutxira, Eufrates
ibaiaren behe ibilguan dagoen populatze txiki bat eta aroari izena emango diona.
Uruk Bibliaren "Erec" da; arabieraz, "Warka" izena jaso zuen. urte eta inguru
horietan gizateriaren ezinbesteko garrantzia izango duten bi aurkikuntza ematen
dira: gurpila, K.a.3500. urtean, eta idazketa, K.a. 3300. urtean; azken urte
horretakoak dira idazkera kuneiformez idatzitako lehenengo buztinezko
taulatxoak. Idazketa horietan sumeriarrak indoeuroparrak ez zirela baieztatzen
da, ezta kamitak, semitak edo elamitak ere zeren eta taulatxoen hizkuntza
eranskaria baita.

Aro hau K.a. 2900tik K.a. 2340 urtera doa. Uruk kulturaren zabalpenak
Mesopotamia osoan Sumeriar kulturaren sortzea ekarri zuen. Lurralde osoan hiriak
joan ziren sortzen. Hiri berrien ezaugarri amankomun bat harresien presentzia
nabarmena da eta hortik ondorio daiteke haien arteko gerrak eta hirien aurkako
erasoak ohikoak zirela. Gizarte eredu horren zabaltzearekin batera idazketarena
etorri zen. Hasiera batean idazten ziren testuak administratiboak baziren,
laster tenploetako eskulturetan hasi ziren agertzen horrela literaturatik
gertuago beste maila erakusten.

Nahiz eta idazkera ezagutu, garai honen historia oso gutxi ezagutzen da. Badira
sumeriar erregeen zerrendak baina horretan agertzen diren datak ezinezkoak dira.
Antza denez zerrenda horiek berantiarrak dira, hau da, K.a. XVII. mendean hasi
ziren idazten eta sortzerakoan helburua historia gordetzea baino gehiago
erregeen leinuen antzinatasuna azpimarratzea zen. Erregeen izenen inguruan ere
zalantza handiak daude: batzuk benetan izan zirela ikusi baldin bada beste
askorena historikoki ez da datu fidegarririk aurkitu. Beraz, aipatutako
zerrendetan datu historikoekin batera, kondairakoak nahasten ziren.

K. a. XXIV. mendean, K.a. 2350. urtearen inguruan, Sargon Akadekoak, jatorri
akadiarraren usurpatzaileak, Kish hiria menderatu zuen. Hiriburu berri bat sortu
zuen, Agade eta gainontzeko hiri sumeriarrak konkistatu zituen, Lugalzagesiri,
Ummako erregeari garaituz. Ordura arte Umma izan zen hiri nagusia baina garaipen
horren ondoren boterea Sargonen eskuetara pasa zen. Hau izan zen historiaren
lehen inperioa, Sargonen ondorengoek jarraituta. Inperioa mantentzeko errebolta
askori aurre egin behar izan zuten, garrantzitsuena Naram-Sin konkistadorearen
bilobak aurrera eraman zuena. Akadtarren nagusitasunarekin sumeriar hizkuntza
eta kulturaren dekadentzia hasi zen. Inperioak K.a.

2340tik K.a. 2190 ingurura arte iraundu zuen. Haren desagerpena matxinaden eta
herri amorriten, bereziki gutien inbasioen ondorioa izan zen. Behin inperioa
erorita lurralde osoa horrelako tribuen menpe gelditu zen eta hiri-estatuetan
bortxaz ezarri ziren ere bai. Batez ere txikitutako Agade hiriaren inguruan
bildu ziren. Kronika sumeriarrek herri hauen deskribapenak eta balorazioak oso
ezkorrak egin zituzten, barbaroen hordak moduan. Dena dela, agian errealitatea
ez zen hain bortitza izan zeren eta hiri batzuetan arteen loratze berri bat eman
zen, esaterako Lagash hirian, Gudea ensiren agindupean. Halaber, Lagashen
hurrutitik ekarritako materialak (diorita, urre, Libanoko zedro) aurkitu egin
dira eta horrek merkataritza mantendu zela esan nahi du zalantzatik gabe.
Hegoaldeko hiriek, bestetik, Uruk eta Ur, IV. eta II. dinastietan goraldi garaia
ezagutu zuten. Beraz, gutiak ez ziren sumeriarrek esaten zuten bezainbeste
basatiak.

Garai hau K.a. 2112tik - K.a. 2004 urtera arte kokatzen da. Buztinezko taulatxo
batean aurkitutako informazioaren arabera, K. a. 2100. urtean Utu-hengalek,
Urukeko erregeak guti gobernatzaileak lur sumeriarretatik garaitu eta kanporatu
zituen. Haren arrakasta, ordea, ez zen luzaro izan: Ur-Nammuk, Ur hiriko
erregeak, lurralde osoaren hegemonia eskuratu baitzuen. Hori Ureko III. dinastia
izan zen, baita ere Pizkunde sumeriarra bezala ezagututa. Hegemonia horren
ondorioz sortu zen inperioa Sargon Akadekoak lortu zuen parekoa izan zen, agian
gehiago. Sargonengandik inperio bateratzailearen ideia hartu zuten, alegia, eta
haien erregeen denominazioan ere adkadiarrena imitatu zuten: "Sumer eta Akadeko
erregeak".

Ur-Nammuren ondoren Shulgik, haren semea, boterea eskuratu zuen. Shulgik
elamiten inperioraren aurka borrokatu zuen lehen eta, ondoren, Zagros mendietan
babesten ziren tribu nomaden aurka. Shulgiren ondoren haren semea etorri zen,
Amar-Suen, eta, geroago, honen anaia, Shu-Sin eta beste bat, Ibbi-Sin. Azken
horren garaian Arabiatik amorreoen erasoak handitu ziren eta K.a. XXI. mendean
azken inperio sumeriarra erori zen. Hortik aurrera nagusitasuan kultura
akadiarena eta, geroago, Babiloniakoa izango zen. Moduz batez hauek izan ziren
sumeriarren oinordekoak.

Ur hiriaren hirugarren dinastia, krisi politiko eta Elamen erasoa pairatu
ondoren, K.a. 2004 inguruan erori zen. Poliki-poliki sumerieraren garrantzia
itzaltzen joan zen. K.a.XIX. mendearen inguruan sumeriera Mesopotamian kanpoko
hizkuntza bezalako trataera zuen eta erlijio-hizkuntza bezala baztertuta gelditu
zen. Printzipioz, bestetik, hiri sumeriar nagusiak (Nippur, Ur) hizkuntza eta
kulturaren fokoak jarraitu zuten izaten eta Babiloniako lehen dinastiaren
garaian (K.a.XVIII. mendean) berrindartu ziren modu batez. Baina matxinadetan
parte hartu ondoren hiri hauek abandonatu zituzten eta Sumerreko eliteak Akad
herriaren aldeko beste hirietara ihes egin zuten; han haien tradizioekin
jarraitu zuten oraindik. Hiri sumeriarrak berriro birpopulatu zirenean, ordea,
K.a. XV. mendea baino lehen, Babiloniako Kasita dinastiaren garaian, Sumer
herriaren aztarnak eta hizkuntza desagertuak ziren.

Sumerko erlijioa politeista zen. Bere, eta bere oinordekoen historia luzean
hainbat aldaketa eman ziren haien panteoian eta jainko eta jainkosen funtzioetan
eta garrantzian aldaketak eman ziren. Bestalde, mitoen moldaketa eta
berridazketa ugari egin ziren, askotan, interes politikoei begira. Horregatik,
epopeia baten protagonista bezala, pertsonai edo jaiko/jainkosa ezberdinak ager
daitezke. Edo adibidez, aita-ama anai-arreba diferente egon daitezke mito batean
edo bestean.

Badakigu sumertarrak garai historikoen hasieratik, semitak ziren akadioekin
nahastuta bizi izan zirela, Sargon I. errege akadtarra, 2300. urtean bere
erreinua zabaldu haurretik, garai aurredinastikoetan, alegia. Sargon ondoren,
akadiera izan zen Sumerko hizkuntza ofiziala. Akadieraz idatzi ziren
erlijio-liburu, jainkoen zerrenda edo mito gehienak, nahiz eta sumeriera
mantendu zen erlijio hizkuntza bezala. Horregatik saila da bereiztea zeintzuk
diren sumertarrak eta zeintzuk akadtarrak. Nahasketa honetatik sortutako
erlijioa gerora ere mantendu zen. Babiloniarrek (2000. urtea – 539 K.a.),
akadtar eta sumertar haien nahasketa politiko-kulturala, Mesopotamiako ( Sumer -
Akad - Asiria - Babilonia) erlijioaren azken jarraitzaileak izan ziren. Hauen
garaietan idatzi ziren epopeia eta poema garrantzitsuenetarikoak nahiz eta
aldaketa eta berrikuntza garrantzitsuak ere egin ziren.

Sumertarrak aitzindariak izan ziren erlijio kontuetan. Guk dakigula, haien
mitoetan lehen aldiz agertu ziren Itun Zaharrean aipatzen diren hainbat istorio.
Hala nola, Uholde Nagusia, lehen gizakia buztinaz egina izanarena, etab.

Tenplua zen sumertarren hirietan ekonomiaren eta erlijioaren erdigunea ;
gainerako etxeak tenpluaren inguruan kokatzen ziren. Eraikuntza multzo bat zen,
santutegiak, kaperak, biltegiak, lantegiak eta eskribauentzat bulegoak zituena.
Eraikuntza multzoaren erdian, plataforma baten gainean, hiriko jainkoaren
tenplua zegoen.

Hasieran, plataforma horiek ez ziren oso handiak, baina gero eta handiagoak egin
zituzten, adreiluzko egitura erraldoi karratuak bihurtu arte : ziguratak.
Ezagutzen den zigurat zaharrenetako bat Uruk hirikoa da, K.a. 3000. urte
ingurukoa. Adreiluzko horma makurtuak dituen tontor txiki moduko bat da, 12
metro garai. Tenplua plataformaren gainean zegoen eta bertara iristeko
eskailerak eta aldapak zituen. Santutegiko hormak oso sendoak ziren, karez
zurituak eta uniformeki banatutako sakonunez eta irtenunez apainduak.

Cella zen tenpluko gune nagusia, tenpluaren luzera osoa hartzen zuen areto estu
bat. Hego-mendebaleko aldean zuen sarrera, halako moduan non sinestunek angelu
guztiak inguratu behar zituzten bertara iristeko (ardatz hautsiko sarbidea).
Iparralderago, Diyalako eskualdean, Khafadjeko tenplua dago, Tenplu obala ere
deitua, Urukekoa ez bezalako eredu baten arabera egina baita. K.a. 2700. urte
aldera eraiki zen. 103 metroko luzera eta 74 metroko zabalera zuen, hiru
mailatan mailakatutako plataforma garai baten gainean eraikia zen, eta inguru
osoan zuen harresi obal bikoitz batez hiritik bereizia. Beste tenplu batzuek
bezala, biltegiak, sukaldeak eta eskribauentzako langelak zituen barruan.

Hilobi arkitekturan, aipagarriak dira Ur hirikoak. Partikularren hilobiak hobi
lauki-zuzen soilak ziren ; han hondoan uzten zen hilaren gorpua, harenak
izandako zenbait gauzarekin. Errege hobiak, berriz, konplexuagoak izaten ziren.
Lau hobi mota bereiz daitezke : lau ganbera eta malda dituena ; ganbera bakarra
eta adreiluzko ganga dituena ; lubakia duena eta ganberarik ez ; eta ganbara
bakarra eta barnean patioa duena. Guztiak dira harriz edo adreiluz eginak.

Sumertarren eskulturaren oinarrizko forma zilindroa eta konoa ziren.
Egiptoarrena, berriz, kuboa izan zen. Mesopotamiako eskulturak oinarrizko forma
horri eutsi zion beti, are forma konplexuagoak hartu zituenean ere.

Dinastien aurreko arotik egosi gabeko buztinez eta terrakotaz egindako buru
batzuk besterik ez dira gorde, pintura hondakinak dituztenak. Guztietan
aipagarriena Uruk hirian aurkitutako emakume burua da, gurtzeko eskultura
batena, segur aski.

Osorik gorde diren eskultura zaharrenak Tell Asmarkoak dira. Handienak 75 cm
ditu eta landarediaren jainkoa irudikatzen du, Abu. Gainerakoek, handienetik
hasita, ama jainko bat, apaizak eta izaki jainkotiarrak irudikatzen dituzte.
Estatuaren tamainarekin alderatuz, oso begi handiak dituzte denek, eta
jainko-jainkosek besteek baino begi nini handiagoak gainera. Hala gorputzak nola
aurpegiak eskematikoak dira, begiek beregana dezaten arreta osoa.

Metalak lantzeko antzean brontzea beste material batzuekin konbinatzen zen, zur,
urrezko xafla eta lapis lazuliarekin. Lanik aipagarrienetako bat Urko akerra da,
Urko hilobietan aurkitua (K.a. 2600 urte inguru) ; metro erdiko goratasuna du,
eta euskarri gisa erabiliko zen segur aski : aker bat da eta zutik dago,
zuhaixka loratu batean bermaturik.

Aipagarriak dira, baita ere, tarazea lanak, hau da, zurean txertatutako maskor
eta harri puskez egindako mosaiko modukoak, hala nola Urko mosaikoa (British
Museum, Londres), 20 x 48 cm-ko zurezko kutxa baten apaingarria, non gerrako eta
bakealdiko eszenak eta gai mitologikoak irudikatzen baitira.



https://eu.wikipedia.org/wiki/Sozialismo

Sozialismoa ekoizpen-bitartekoen jabetza kolektiboa eta baliabideen eta
aberastasunaren banaketa aldezten dituen doktrina politiko eta ekonomikoa da,
elkartasun eta berdintasunezko gizarte baten alde. Oro har, kapitalismoaren
aurkako sistema moduan eratu da, pertsonen bizimodua hobetzeko sistema
kapitalista erreformatu (merkatuko sozialismoaren eta sozialdemokraziaren
aldetik) edo gainditu edo suntsitu behar dela (sozialismo iraultzailearen
aldetik) baieztatuz. Printzipio orokor horietan oinarrituta, sozialismoan ideia
eta proposamen politiko eta ekonomikoen multzo zabal eta heterogeneoa biltzen
da, sozialismo iraultzailetik sozialdemokraziara, sindikalismoarekin, sozialismo
libertarioarekin, beste joera batzuekin batera, ezker politikoaren baitan
kokatuak. Komunismoa ere sozialismotik eratorritako teoria eta praktika politiko
eta ekonomikoa da. Sozialismoa XIX. mendean sortu zen, Industria Iraultzako
langileen bizimodu latzaren haritik, eta bereziki Karl Marxek osaturiko
doktrinaren inguruan, marxismotik alegia, gorpuztu zen. Doktrina horretan,
adiera hertsiago batean, sozialismoa aro historiko gisa kapitalismoa guztiz
deuseztatu baino lehen, gizarte komunistarako aurreko trantsiziozko aldia
litzateke. Bertsio erradikal edo gogor horretan, sozialistek ekoizpen
bitartekoen erabateko jabetza edo kontrol kolektiboa aldarrikatzen dute,
estatuaren edo beste erakunde baten eskutik, liberalismoak defendatzen duen
jabego eta ekimen pribatuaren aurka. Ildo horretatik, bloke komunista izeneko
erregimen politikoak sortu ziren munduko hainbat herrialdetan XX. mendean zehar.
Erregimen politiko horietatik kanpo, herrialde kapitalista demokratikoetan hain
zuzen ere, joera sozialista deszentralizatuago eta malguagoak garatu ziren,
kapitalismoa erreformatuz programa politiko eta ekonomiko sozialista sendoa
eratu daitekeela baieztatzen dutenak, ongizate-estatu bat gauzatuz kasu,
bereziki sozialdemokrazia joeraren inguruan.

Adiera zabalean, sozialismoaren ideiak antzinatik garatu ziren historian.
Akenatonek, Antzinako Egipton, eta Konfuziok, Antzinako Txinan, gizakien arteko
berdintasunaren beharra aldarrikatu zuten. Antzinako Grezian, Espartako Likurgo
legegizonak ere ondasunen banaketa aldeztu zuen. Hala eta guztiz ere, Platonen
Errepublika izan da mendeetan zehar gaurdaino jabego pribatuaren ezeztapena eta
norberekoikeriaz jokatuko ez lukeen eta gizarte osoaren alde egingo lukeen
hiritarren elite politiko baten beharra zabaldu dituena. Tradizio judeokristauak
ere mendeetan iraun du eta berdintasunezko gizarte baten idealizazioa eta
txiroen laguntza eta babesa sustatu ditu, ideia sozialistekin bat (hain zuzen,
sozialismo kristauak ideia sozialistak eta kristauak uztartzen ditu).[a 1]

Aro Modernoan, XVI. mendeko alemaniar nekazarien gerran, nekazariak egitura
feudalen deuseztapenaren alde borrokatu ziren. Nekazarien matxinada horren
porrot hori sakonki aztertu zuen Friedrich Engelsek, langileen borrokari buruzko
ondorioak ateratzeko. 1516. urtean Tomas Morok Utopia lana idatzi zuen,
berdintasunezko gizarte bat idealizatuz. Gauza bera egin zuen Tomas Campanellak
1623. urtean bere Eguzkiaren Hiria lanean. XVIII. mendean, jesuitek Paraguaiko
guaraniak erredukzio edo misioetan antolatu zituzten, non lurrak eta beste
ondasunak kolektibizaturik zeuden.

Industria Iraultza eta Frantziako Iraultza, azken hau Argien Garaiko
pentsamenduaren idealetan oinarrituta, aipatzen dira bereziki sozialismoaren
faktore sortzaile gisa.

Industria Iraultzan sortutako langileen klasearen bizimodu latza izan zen
sozialismoaren abiarazlea. Industria Iraultza garatu zuen lehen herrialdea
Inglaterra izan zen, XVIII. mendean. Nekazaritzan hobekuntza handiak izan ziren
mende horretan, horri esker produktibitatea eta lurjabeen irabaziak nabarmen
handitu ziren, nekazaritza produktuen eskaintza handiak ekarritako
prezio-beherakada izan arren. Lurjabe handiek lurrak metatu eta nekazari asko
geratu ziren soberan. Nekazari langabetuek hirietara jo zuten lantegietan lan
egiteko. Aldi berean, trantsizio demografikoaren lehen faseak ere,
hikortasun-tasen jaitsierarekin, populazioaren hazkunde handia ekarri zuen
XVIII. mendetik. Beste arloetan ere, berrikuntza teknologikoak izan ziren eta
horien zabalkuntzak industria indartu zuen. Horretan lagundu zuten garraioen
garapenak eta kolonietatik ekarritako lehengaiek. Makineria eta lanaren zatiketa
sartzen hasiak ziren eta horien ondorioz ordurarteko artisautza-tailerrak
langile askoko fabrika bilakatu ziren. Horrek eragindako ondorio sozial larrien
aurka luditen matxinadak izan ziren, han eta hemen, baina arrakastarik gabe.
Industria Iraultza abian zen, beraz. Langile industrialen kopurua asko igo
arren, presio demografikoak soldatak txikiak izatea ekarri zuen, maiz
biziraupenaren mugan. Emakumeek eta haurrek ere lan egiten zuten, goizetik
iluntzera gelditu gabe eta kondizio penagarrietan.

Aldi berean, eta Frantzian bereziki, aldaketa politiko handiak izan ziren.
Argien Garaian arrazionalismoa aldeztu zen politikan eta ekonomian jarraitu
beharreko irizpide nagusi moduan; hortik demokrazia eta giza eskubideak ezarri
ziren gizarteko printzipio zuzentzaile moduan Frantziako Iraultzan. Praktikan
jende xume eta txiroen alde baino burgesiaren interesetara moldatu ziren
printzipio horietan instituzio politiko berriak, batzuetan berdintasun
erradikala eskatzen zuten mugimenduak izan baziren ere, sans-culotte direlakoen
kasuan esaterako. Printzipio horiek oinarri moduan hartuko zituen gerora
sozialismoak bere ideiak aldezteko.[a 2]

Garai horretako pentsalarien artean, baziren batzuk ideia aurresozialistak
izateagatik nabarmendu zirenak. Frantzian, Jean-Jacques Rousseauk (1712-1778)
jabego pribatua sufrimendu, krimen eta gerren jatorri moduan definitu zuen; bere
aldarrikapenak sans-culotte izenekoen liderrek maiz aipatzen zituzten; Gabriel
Bonnot de Mablyk (1709-1785) eta Étienne-Gabriel Morellyk (1717-1778)
berekoikeria gaitzetsi eta altruismoa eta berdintasuna aldarrikatu zituzten;
aurrekoen ekarpenak gutxietsi gabe, Gracchus Babeuf (1760-1797) izango zen,
berriz, sozialismoaren historian aitzindari gisa eta Karl Marx eta Friedrich
Engelsen erreferentzia nagusi moduan agertzen den pentsalari eta ekintzailea,
Frantziako Iraultzaren testuinguruan ondasunen jabetza kolektiboa, banaketa eta
berdintasuna aldarrikatuz.[a 3] Inglaterran ere izan ziren kritika soziala egin
eta berdintasunezko eta birbanaketarako ordena sozial berria aldarrikatu
zutenak, hala nola Thomas Paine (1737-1809) eta William Cobbett (1763-1835)
demokrata erradikalak; horien jarraitzaileak sozialimoaren ideietatik aldendu
bazien ere, haien ekarpenek ideia sozialistak elikatu zituzten.[a 4]

XIX. mendearen hasieran, langileek jasaten zituzten bizitza eta lan baldintzek
kezkaturik, gizartea harmonia egoerara ekarriko lukeen aldaketa orokor baterako
ideia eta proposamenak egin zituzten pentsalari eta ekintzaile zenbaitek.
Engelsek sozialista utopiko kategorian bildu zituen hamarkada batzuk geroago,
era gaitzesgarrian, kondizio historikoak ez baitzituzten aintzat hartu haien
proposamenak zehazteko, baina izendapen hori izango zen gerora nagusituko zena.
Gehienetan inozoak izan arren, haien ekarpenak sozialismo zientifikoa eta
marxismoa garatzeko abiapuntua izan ziren ordea. Hain zuzen, guztien arteko
harmoniazko gizarte bat eratu zitekeela uste zuten, eta helburu horrekin
elkarrekin bizi eta lan egiteko komunitate-ereduak garatu eta batzuetan
praktikan jarri ere egin zituzten. Frantziako Iraultzak ekarritako idealen
haritik eta maiz kristautasunean oinarrituta garatu zituzten haien ideiak,
berdintasunezko ordena sozial baten alde. Charles Fourier, Robert Owen eta
Saint-Simon izan ziren horietan nabarmenenak.

Henri Saint-Simongoak (1760-1825) gizarte printzipio objektibo eta
zientifikoetan antolatu behar zela irizten zuen. Feudalismotik gizartea klase
produktibo (langileak) eta ez-produktiboetan (noblezia, kleroa) banatzen zela
ikusirik, gizartearen aurrerapena klase produktiboei eta zegokiela aldarrikatu
zuen, sortu berria zen klase industrial-zientifikoarekin laguntzarekin.
Industriaren aldekoa eta erlijioaren aurkakoa, zientzian oinarritutako Newtonen
eliza berria eratu behar zela aldarrikatu zuen, pobreziaren aurka eta
hezkuntzaren alde. Haren ideiek zabalkuntza handia izan zuten, Frantzian
bereziki, non eliza sain-simoniar izeneko zale talde zabala osatu zen. Auguste
Comte filosofoa haren dizipulua izan zen eta bere teorietatik abiatu zuen bere
pentsamendua.

Charles Fourierek (1772-1837), berriz, txirotasuna eta gizarteko beste arazoak
gizakiaren grinak (giza sexualitatea, esaterako) erreprimitzean zetzaten. Hala
ere, desberdintasun ekonomikoak ez ziren beretzat gatazkaren sorburu eta beraz,
ez zituen parekatzen berdintasuna eta harmonia. Gizarte berri baten alde
falansterio izeneko nekazaritza-komunitate idealak diseinatu zituen, hirietako
azpiegitura zenbait barnehartzen zituztenak.

Robert Owenek ere arazo sozialak gizartearen antolakuntzaren ondorioa zirela
uste zuen, Fourierek bezala; baina Saint-Simonen kritika soziala gizarte-klaseei
lotu eta Fourieren kasuan grinen errepresioari atxikitzen bazitzaion bitartean,
Robert Owenen iritziz (1771-1858) gizartearen irrazionalismoa eta ezjakintasuna
zen gizarte arazoen sorburua. Gizakiak bi zuzenetik eramateko, gizartearen
antolakuntza arrazionala behar zen, eta hortik aldatuko zen gizakiaren
jokabidea. Kudeatzen zuen kotoi-enpresa batean arrakasta lortu zuen langileen
kondizioak hobetuz eta haien ongizatea bermatuz. Eredu horri jarraiki, baina
jabetza kolektiboan eta lan kooperatiboan oinarriturik, komunitate txiki batzuk
sortu zituen, Ameriketako Estatu Batuetan bereziki, baina laster porrot egin
zuten.

Sozialismo hitza 1832. urtean hasi zen erabiltzen, Le Globe aldizkari
saint-simondarrean. Berehala, Pierre Leroux saint-simondar filosofoak, Le
Globe-ko editorea ere izan zenak, maiz erabili zuen; baita Marie-Roch-Louis
Reybaud ekonomialariak ere, sozialista utopikoei buruzko liburu famatu bat
idatzi zuenak. 1827an owendar aldizkari batean ere agertu zen hitza.

1830 eta 1840ko hamarkadetan zehar aldaketa soziala iraultzaz burutu behar
zelako ideia zabaldu zen zenbait pentsalari eta klase xumeen artean. Sozialismo
utopikotik aldenduta, ideia hori Gracchus Babeuf frantses iraultzailearen
babouvismo edo pentsamendu komunistatik jaso zuten jatorrian eta horregatik urte
horietan iraultzaren alde eta agintea hartu beharraz jardun zutenak, komunista
deitu izan ziren. Hala ere, elitistak ziren, sozialista utopikoak bezala, eta
klase xumeek boterea hartzeko ezintasuna argudiatuz, talde zuzentzaile txiki
baten ekimena aldezten zuten. Horien artean ere joera desberdinak ziren:
Frantzian, esaterako, Louis Auguste Blanqui komunista iraultzailea nabarmentzen
zen, agintea indarrez hartzearen aldekoa; eta Alemanian, Wilhelm Weitling
alemaniar komunista kristau ebangelikoa zegoen, besteak beste. Komunisten
ondoan, pentsalari eta ekintzaile moderatuagoen joera bat gorpuztu zen, aldaketa
mailakatua, legezkoa eta baketsua izan behar zela aldezten zuena; joera horren
inguruan bildu zirenei sozialista deitu zitzaien; horietatik, Louis Blanc aipa
daiteke. Hala eta guztiz ere, sozialisten eta komunisten proposamenak komunak
eta antzekoak izan ziren hainbat arlotan. Ildo horretatik, Liga Komunista sortu
zen 1847 urtean, joera komunista iraultzaileak eta Marx eta Engelsen ideia
demokratiko sozial eta ekonomikoak bateratuz.

Besteak beste, demokrazia eta eraldaketa soziala helburutzat zituzten Europako
1848ko iraultzen giroan, Manifestu Komunista plazaratu zen Marx eta Engelsen
eskutik Liga Komunistaren programa gisa, hastapenean hau baieztatzen duena:
«Orain arteko gizartearen historia klase-borroken historia da». Horrela,
sozialismo utopikoaren idealismoa ukatu eta gerora sozialismo zientifiko deituko
zena zabaldu zuten. Hala eta guztiz ere, manifestuak ez zuen eragin nabarmenik
izan urte hartako iraultzan. 1848ko iraultzek porrot egin zuten, bestalde.
Marxek eta Engelsek parte hartze aktiboa izan zuten, demokrata gehienak
komunistak zirela pentsatu baitzuten, baina sektore burgesak azkenean
iraultzaren aurka azaldu eta sektore erreakzionarioak nagusitu ziren. Hori dela
eta, 1848-1850 bitartean Marxek bere posizioak erradikalizatu egin zituen eta
gerora sozialismoaren diskurtsoan maiz aipatzen ziren proletargoaren diktadura
eta iraultza etengabe kontzeptuak bereganatu zituen, komunista iraultzaileekin
bat eginez, langile-klasearen independentzia eta langileen alderdi baten beharra
aldeztearekin batera. Iraultzen porrotaren ondorioz izandako errepresioaren
ondorioz eta etsirik, Marxek Londresera erbesteratu behar izan zuen 1849.
urtean, eta Engelsekin batera lan intelektualari ekin zion. Urte horietan
marxismoaren teoria eratuko zuten lanak idatzi zituzten biek, bereziki ekonomia
kapitalistaren funtsa eta horren ezegonkortasuna azaltzen dituen Marxen Das
Kapital lanaren lehen liburukia, 1867. urtean plazaratu zena.

1848ko iraultzen porrotak burgesiari eta klase ertainei eman zien Europako
hegemonia politikoa hurrengo urteetan. Urte horietan gainera hazkunde ekonomiko
handiko urteak izan ziren Europan eta pobreen bizimodua hobetu egin zen, eta
horrek indargabetu egin zuen kapitalismoaren aurka sozialistek zuten diskurtsoa.
Sozialistak berrantolatzen joan ziren, baina ildo desberdinetatik herrialdearen
arabera. 1863 urtean, Ferdinand Lassallek lene alderdi sozialista sortu zuen,
Alemanian. Herrialde desberdinetako sozialistak, haien joera desberdinekin,
bilduko zituen lehen erakundea Lehen Internazionala edo Langileen Nazioarteko
Erakundea izan zen, 1864 urtean, zeinentzat Marxek irekierako hitzaldia idatzi
zuen. Hitzaldi horretan, kapitalismoa langileen miseriari esker aurreratzen ari
zela salatzearekin batera, langileei aginte politikoa hartzeko dei egin zien,
horretarako langileen alderdiak sortuz; kooperatiben sorrera ere aldeztu zuen,
kapitalismoa gainditze aldera. Marxek erakundearen ildo nagusiak ezarri zituen
urte horietan, eta erakundearen baitan programa utopiko eta muturrekoak
aldarrikatzen zituztenen aurka irmo jokatuz sozialismoaren korronte desberdinak
bateratu zituen: proudhonzaleak, trade union izeneko elkarteen defendatzaileak,
mutualistak, blanquizaleak, mazzinizaleak eta marxistak. Bereziki estatismoaren
aurka zeuden proudhonzaleekin eta Mikhail Bakuninek zuzendutako anarkistekin
izan ziren gorabeherak. Hala eta guztiz ere, 1872. urtean desegin zen arte,
Lehen Internazionala langileen antolaketarako nazioarteko erreferentzia nagusia
izan zen. Desegitea bereziki anarkistengandik aldentzeagatik gertatu zen, baina
baita programa komun bat eratzeko herrialde batetik bestera zeuden
ezberdintasunengatik ere. Hala eta guztiz ere, Lehen Internazionalari esker,
bereziki Europako langileek kontzeptu politiko berdinak erabiltzen hasi ziren,
eta horrekin batera, hainbat herrialdetan langileen alderdi eta sindikatu
nazionalak sortu ziren. Halaber, Lehen Internazionalak, bertan ez jardun arren,
kartsuki sustatu zuen, baita ere 1871n Parisen izandako iraultzan, Parisko
Komunan alegian. Aurrez Marxek altxamendua burugabekariatzat hartu eta langileen
antolaketa eza deitoratu bazuen ere, bere agintaldi laburrean eta ondoren ere
goraipatu egin zuen. Engelsek lehen proletargoaren diktadura izan zela adierazi
zuen. Baina, berriz ere, anarkistekin izandako desadostasunak agerian geratu
ziren. Hain zuzen, Lehen Internazionalaren ondoren, hiru joera nagusituko ziren:
Britainia Handian, trade union izeneko langileen elkarteen ingurukoa, eta
sozialdemokrazia eta anarkismoa Europa kontinentalean. Anarkismoak industria
iraultza egiteke zegoen herrialdeetan hartu zuen indarra, bereziki Espainian;
Frantzian, Alemanian, eta oro har, proletargo industrial handia garatu zen
herrialdeetan, berriz, ikuspuntu marxistak nagusitu ziren.

1880ko hamarkadan Engelsek ahalegin handiak egin zituen ideia marxistak
sozialismoaren baitan zabaltzeko. 1889 urtean, eta neurri handi batean berak
gidatuta, Bigarren Internazionala nazioarteko erakundea sortu zen. Lehen
Internazionalean bezalaxe, anarkistekin gorabeherak izan ziren, baina ikuspuntu
anarkistak kanporatu egin ziren 1896 urtean izandako kongresuan eta marxismoa
bilakatu zen sozialismoaren gidaritza zuen erakunde horretako doktrina nagusia.
Hala eta guztiz ere, garai hartan marxismo ortodoxoa kritikatzen zuten
pentsalari sozialista zenbait nabarmendu ziren. Alemanian, Eduard Bernstein
sozialdemokrata zegoen horien artean. Iraultza sozialista eta kapitalismoaren
suntsitzea zalantzan jarri zituen eta ideia sozialistak gauzatzeko
kapitalismoaren erreformak aldeztu zituen. Bere ekarpenak errebisionismo
izendapenean bildu ziren, marxismoaren ideia zenbait bereganatu bazituen ere,
horiek garaiko errealitatera errebisatu edo moldatu behar zirela aldezten
baitzuen. Aldi berean, XIX. mendearen bukaeran, Britainia Handian fabianismo
izeneko joera garatu zen, errebisionismoa bezala aldaketa sozial mailakatu eta
demokratikoa aldezten zituena, eta britainiar pentsalari batzuengan oinarrituta
marxismoa guztiz baztertzen zuena, bereziki klase borrokari buruzko teoria.
Alemanian betiere, errebisionismoaren aurkako joera marxista ortodoxoaren
ordezkari nagusia Karl Kautsky izan zen, Engels hil ondoren. Alemanian izandako
zatiketen antzekoak izan ziren Frantzian ere. Jules Guesde marxismo ortodoxoa
ordezkatzen zuen bitartean, instituzioetako lan politikoa gutxietsiz eta
kapitalismoa berezko dinamikak sorraraziko zuen iraultza batez suntsituko zela
baieztatuz, Jean Jaurès sistema kapitalista barrutik alda zitekeela aldeztu
zuen. 1880ko hamarkadan, sozialismo ortodoxoa izan zen joera nagusia, besteak
beste marxismoak kapitalismoaren suntsipenari buruz egiten zituen aurresanak
1870-80 hamarkadetako krisialdi ekonomikoaren giroan betetzen ari zirelako,
langileen txirotzeak lagunduta. 1890eko hamarkadan, ordea, berpizte ekonomikoa
izan zen Europan; langileen bizimodua hobetu egin zen eta alderdi politiko
sozialistak herrialde askotako politikan rol nabarmena hartzen joan ziren
heinean, sozialismo marxista eta iraultzailearen tesiak kolokan jarri ziren.
Horretan ere eragina izan zuen XIX. mendearen bukaerako eta XX. mendearen
hasierako globalizazio-prozesuak, gizarte haustura nabarmena eta, erreakzio
gisa, herritarren sentimendu komunitarista eta nazionalistaren indartzea ekarri
zituena. Sozialismo marxista ortodoxotik, kapitalismoaren bilakaerari buruzko
determinismoarekin eta nekazari eta klase ertainei buruz zuen jarrera
ezkorrarekin, ezin izan zitzaion eskakizun berriei erantzun. Ildo horretan,
aurretik Bigarren Internazionala gerra kontinental batean parte hartzearen aurka
azaldu bazen ere, Europako instituzio politikoetan ziharduten alderdi
sozialistak norberaren nazioaren defentsaren alde jarri ziren Lehen Mundu
Gerraren atarian, ordurako nabarmentzen ari ziren Rosa Luxemburg eta Vladimir
Lenin sozialista iraultzaileen erabateko gaitzespenez, zeinentzat
inperialismoaren eta gerran langileek aberririk ez zuten. Sozialismo
iraultzailearen korrontea indarra hartzen ari zen XX. mendearen hasieraz
geroztik, bereziki 1905eko Errusiako Iraultzaren ondoren. Azkenik, 1917ko
Errusiako Iraultzan gailendu eta komunismorako bidea zabalduko zuen joera izan
zen.

Sozialismoaren baitan garatutako anarkismoa, sozialismo libertarioa ere deitu
izan dena, XIX. mendearen bukaeran garatu zen, sozialismo marxistari kritika
eginez, bereziki estatuak jokatu beharreko rolaren inguruan. Marxistentzat
estatua beharrezko erakundea zen, komunismoa ezarri arte; anarkisten iritziz,
berriz, langileek botere politikoaren borrokari uko egin eta euren erakundeak
eratuz suntsituko zuten kapitalismoa, helburu sozialisten alde. Sozialista
marxistekin zituzten desadostasunak Lehen eta Bigarren Internazionalean geratu
ziren agerian, bi korronteen arteko eztabaida teoriko, zatiketa eta anarkisten
kanporaketekin. Anarkisten estrategia iraultzailea zen eta ekintza zuzena
(sabotaiak, manifestazioka, grebak) erabili zuten XIX. mendeko azken
hamarkadetan. Anarkista sozialisten baitan ere, joera batzuk izan ziren garai
haietan, haien artean bateraezinak ez baziren ere: anarkomunismoa, jabetza
pribatuaren eta estatuaren deuseztapena nabarmentzen zituena eta Piotr Kropotkin
teoriko nagusitzat izan zuena, eta anarkosindikalismoa, langileen ekimenari,
sindikatuetan bildurik, lehenesten zituena helburuak erdiesteko, bereziki
Espainian zabalkuntza handia izan zuena Espainiako Gerra Zibilera arte.

Sozialismo eta komunismo hitzak sinonimo antzera erabili izan ziren arren, XX.
mendearen hasieran esanahi desberdinak hartu zituzten. Vladimir Lenin errusiar
pentsalari eta lider sozialistak demokrazia parlamentarioak eta hortik
eratorritako politika eta legeak esplotazio kapitalistari itxura hobea emateko
erakundeak besterik ez zirela baieztatu eta sozialismo iraultzailearen tesiak
aldeztu zituen. Teoria politiko horren baitan, alderdi sozialista politiko
zentralizatu baten beharra aldarrikatzen zuen iraultza gauzatzeko. Eztabaida
horretan Errusiako sozialismoa bi joera nagusitan bereizi zen: Leninen aldeko
boltxebikeak alde batetik; eta mentxebikeak, Errusian iraultza baterako
kondiziorik ez zegoela baieztatzen zutenak. Izan ere, marxismo ortodoxoaren
arabera Errusia ez zen iraultza sozialistarako ereduzko eremua,
industrializaziorik gabe, burgesia eta proletargoa garatzeke baitzeuden.
Azkenik, ordea, Errusiako Iraultzan boltxebikeek boterea hartu eta tsarren
Errusia desegin zuten, Leninek iraultzarako aurrebaldintzarik gabe ere boterea
aukera sortzen zenean hartu behar zela aldezten zuelako, gerora aurrebaldintzak
horiek gauzatuko zirelako ustean. Ondorioz, hasiera batean Sobietar Errusia eta
1922tik aurrera Sobietar Batasuna sortu zen, Leninen agintaritzapean. Honek
demokrazia burgesa eta parlamentarismoa gaitzetsi eta demokrazioa proletarioa,
proletargoaren diktaduraren bitartez, aldarrikatu zuen, Alderdi Komunistaren
aginte bakarrarekin. Indarrez ezarri zituen bere irizpideak (desjabetzeak,
kolektibizazioak, ...), disidentzia ororen errepresio gogorrarekin eta ekonomia
plangintza zentral batekin. Bigarren Internazionaletik bereizi eta Internazional
Komunista abiarazi zuen 1919an, sozialismo demokratikotik bereizita. 1924 urtean
hil zenean, Leninen pentsamendua ideologia politiko gisa eratu zen,
marxismo-leninismo izenarekin. Komunismoaren agintea Sobietar Batasunera mugatu
zen 1945era arte, Leninen ondoren boterea hartu zuen Josef Stalinen
gidaritzapean. Stalinen agintaldian, disidentzia ororen aurkako errepresioa
areagotu egin zen, baita komunismoaren baitan ikuspuntu bereziak zituztenen
aurka ere; Stalinen aurkako joera komunisten artean trotskismoa aipatu behar da,
iraultza etengabea eta nazioarteko iraultza aldezten zituena. Bigarren Mundu
Gerraren ondoren, Sobietar Batasunak erregimen komunistak ezarri zituen Europa
Ekialdeko herrialdeetan, Ekialdeko Blokea sortzeko; Txinan ere erregimen
sozialista berezia ezarri zen 1949tik, Mao agintaritzapean, maoismo deitu den
berariazko ideologiaz. Beste zenbait herrialdetara ere zabaldu zen estatu
sozialismoaren eredua 1950-1970eko hamarkada bitartean, hala nola Kuba, Vietnam
eta Angolara. Alderdi komunista ofizialek diktaduraz agindu zuten herrialde
horietan Ekialdeko Blokea 1991an kolapsatu zen arte. Sozialismo erreala deitu
izan den estatu sozialista horietako ereduaren kritikak eta lorpenak baloratu
eta amaierako porrota azaltzeko iritzi kontrajarriak daude. Arlo ekonomikoan,
hainbat hamarkadetan zehar herrialde horietako herritarrek ez zuten eskuratu
aurrez teoria sozialistek agintzen zuten ongizatea, hainbat kasutan horien
egoera nabarmen hobetu bazen ere; giza eskubideei buruz ere, herrialde horietako
batzuetan disidentzia ororen errepresioa masiboa eta gogorra izan zen, hala nola
Stalinen Sobietar Batasuneko errepresioak eragindako milioka hildakoak.

XIX. mendean bukaeran eta XX. mendearen hasieran, sozialismo erreformista eta
iraultzailearen arteko eztabaidak nagusitu ziren bitartean, Errusiako
Iraultzaren ondoren komunismoaren eta sozialismo demokratiko edo
sozialdemokraziaren arteko erabateko zatiketa da sozialismoaren ezaugarri
nabarmenena. Bi mundu gerra arteko denboran, sozialismo demokratikoa gobernuko
alderdi izatera heldu Europako zenbait herrialdeetan, politika ortodoxo eta
kontserbadore bati jarraiki kasu gehienetan. Eskandinaviako herrialdeetan ezik,
ordea, sozialdemokraziaren gobernuek porrot egin zuten, eta horren ondorioz
faxismorako bidea zabaldu zen kasu batzuetan , hala nola Italian eta Alemanian.
1945etik ordea, sozialdemokrazia indarra hartu zuen berriz ere Mendebaldeko
Europako gehienetan, Sobietar Batasunaren mendeko Ekialdeko Europako
herrialdeetan komunismoa nagusitzen zen bitartean. 1960eko hamarkadara
bitartean, sozialdemokraziak marxismoaren postulatuak baztertu zituen bere
programatik. Hain zuzen, 1951 urtean alderdi sozialdemokratak biltzen zituen
Internazional Sozialista sortu zen eta horren programan sozialismora heltzeko
hainbat filosofia daudela baieztatu zen. Kapitalismoak aldezten duen etekin
pribatu soilaren nahiz sozialismo errealaren erabateko planifikazioa eta
zentralizazioaren aurka, sozialdemokraziak herritar guztien beharrak asetuko
lituzkeen deszentralizazio ekonomiko baten alde, finean merkatu-ekonomiaren
baitan soilik bideratu daitekeena. Sozialdemokraziaren arrakasta eta zabalkunde
handiena Europa iparraldeko eta zentraleko herrialdeetan gertatu zen, 1980ko
hamarkara bitartean; ongizate-estatuaren sustatzaile nagusia dela ere esaten da.
Geroztik, ordea, Europa astindu duten krisialdi ekonomikoek eta langabezia- eta
pobrezia-tasa altu iraunkorrek, ongizate-estatuaren murrizketekin batera,
sozialdemokraziaren programa ekonomikoaren porrota eta ezintasuna azaleratu
dituzte, sozialismoarekin nahitaez identifikatzen herrialde komunisten
desegiteak areagotuta.

Sozialismo modernoaren aitzindari den Marxek kapitalismoaren suntsitzea eta
gizarte sozialistaren etorrera aurreikusi zituen, baina ez zuen zehaztu nolakoa
izango zen ekonomia sozialista, kapitalismoaren ezaugarri nagusiak irauli egiten
dituen sistema izateaz gainera. Bereziki, ekoizpen-bitartekoak langileen edo
klase proletargoaren esku izatea. Gizarte sozialista bat gizarte klaserik gabeko
gizartea litzateke eta soldata eta dirurik gabekoa. Irudikapen horiek hainbat
alderdi argitu gabe uzten dituzte, ordea, hala nola enpresa edo lantegi barruko
harremanak, langileen eta zuzendaritzaren artean, nolakoak izan behar diren,
kudeaketaren arazoa alegia; ekoizpen-unitateen arteko harremanak edo merkatuaren
eraketa; eta estatuaren rola eta horren kontrola ekonomia zuzentzean.

Sozialismoan nazionalismo eta abertzaletasunarekiko lotura eta hurbilketa
ezberdinak izan dira historian zehar. Borroka iraultzaile sozialistak zabaldu
zituzten 1848ko iraultzetako internazionalismoa ez zen abertzaletasunaren
aurkakoa, eta nazionalismo erromantikoan zuen oinarri. XIX. mendearen bigarren
erdian, nazionalismoaren aurkako jarrera nagusitu zen sozialismoan. Marxek eta
Engelsek borroka nazionalen existentzia onartzen bazuten ere, nazio bakoitzean
langileak boterera heltzeko borrokatzat hartu zituzten; proletargoa boterera
heltzean, nazioaren existentziak eluke inongo zentzurik, langileek ez baitute
aberririk. Horrela mamitu zen internazionalismoa sozialismoaren printzipio
nagusietakotzat, gaurdaino gorabehera zenbaitekin nagusitu dena.

Berdinzaletasuna da sozialismoaren printzipio nagusia eta horretatik eratortzen
dira hainbat politika, ekoizpen-bitartekoak langile edo estatuaren esku izatea
eta internazionalismoa. Hala ere, XX mendean zehar eta sozialdemokraziaren
eskutik bereziki, berdinzaletasuna ekoizpenetik baino baliabideen birbanaketaz
garatzea proposatu da; aldi berean, baliabideen birbanaketarako baliabide
transferentzia hutsak baztertu eta aukera berdintasuna eta meritokrazia
sustatzea aldeztu dute, liberalismoaren printzipioetatik hurbilago.

Sozialismoaren baitan izandako XIX. mendetik izandako eztabaida, kritika eta
krisiek joera, korronte eta modalitate anitzetan zatitu dituzte. Horiek bi
sailetan banatu daitezke: alde batetik, sozialismoa praktika ekonomiko eta
politiko gisa taxutu duten korronteak; eta bestetik, sozialismoari buruzko
korronte eta proposamen teorikoak. Praktika politiko gisa, estatu sozialismoa,
autogestiozko sozialismoa, merkatu-sozialismoa eta sozialdemokrazia bereizten
dira. Modalitate horietako oinarri teorikoak hainbat korrontetan daude; horietan
marxismoa izan da erreferentzia nagusia XX. mendean, horren baitan beste hainbat
joera bereizi badira ere, hala nola marxismo leninismoa (estatu-sozialismoaren
erreferentzia, bereziki), trotskismoa eta maoismoa; marxismotik gutxi gorabehera
urrunduz, sozialismo libertarioa eta kristau sozialismoa (askapenaren teologia
horren baitan, besteak beste) ere garatu dira. XX. mendearen amaieratik
Hirugarren Bidea, kapitalismoa eta sozialismoa uztartzen dituen joera
sozialdemokraziaren baitna, eta XXI. mendeko sozialismoa, Latinamerikako Hugo
Chávez, Evo Morales eta Rafael Correa liderrek zabaldua.

XX. mendearen hainbat hamarkadetan, estatu sozialismoa nagusi izan zen Ekialdeko
Blokea deitu zen herrialdeetan. Herrialde horietan indarrean zegoen sistema
politik ekonomikoari sozialismo erreala edo komunismoa ere deitu izan zaio.
Herrialde komunistetan agintea alderdi komunista baten esku dago eta beste
alderdi politikoen parte hartze aktiborako bidea itxi egiten da. Arlo
ekonomikoan, ekoizpen-bitarteko guztiak kolektibizitatu egiten dira, jabetza eta
ekimen ekonomiko pribatua deuseztatuz, estatuaren kontrol zorrotzaren pean.
Inbertsio eta produkzio erabakiak modu zentralizatu eta planifikatu batean
hartzen dira. Egun, Ipar Korea, Kuba, Laos, Txina eta Vietnam dira herrialde
komunistak, azken biek azken hamarkadetan merkatu-sozialismoa bereganatu badute
ere.

Autogestiozko sozialismoan ekoizpen-bitartekoa jabetza soziala, hain zuzen
lantegiko langileen eskuetan, sustatzen da, eta langileek beraiek helburu
ekonomiko eta sozialak ezarri eta horretarako kudeaketa egiten dute. Halatan,
estatu sozialismoaren zentralismo eta burokraziaren aurkakoa da. Autogestiozko
sozialismoaren esperientzia historiko zabalena Yugoslaviako Errepublika
Sozialistan izan zen, 1948-1990 bitartean, urte batzuetan zehar arrakastatsua
izan zena baina azkenean porrot egin zuena. Egun, Euskal Herrian eta beste
herrialde askotan zabaldurik dauden kooperatibak dira autogestiozko
sozialismoaren adibide garbiena.

Merkatu-sozialismoa ekonomia planifikatu zentralak sortzen dituen akatsak
zuzentzeko garatu izan da herrialde sozialista zenbaitetan. Sistema ekonomiko
horretan, jabetza eta ekimen pribaturako jarduera ekonomiko batzuk ireki egiten
dira, maiz enpresa txiki eta ertainen bitartez garatu daitezkeenak, baina
ekoizpen bitarteko estrategikoak estatuaren esku izanik betiere. Kontrol
politikoa alderdi komunista bakarraren esku izaten da betiere, ordea.
Merkatu-sozialismoaren esperientziak Sobietar Batasunean, 1920ko hamarkadako
Politika Ekonomiko Berriarekin, aldi labur batez, eta bereziki egungo Txina
sozialistan garatu dira.

Mendebaldean, eta beraz, ingurune kapitalistan, sozialdemokrazia izan da
sozialismoaren joera nagusia. Arlo ekonomikoan, sozialistak pribatizazioaren
aurka eta nazionalizazioen alde agertu dira zerbitzu publikoa ematen duten
sektore ekonomikoetan; ezberdintasun ekonomikoak gutxitzeko, zerga-sistema
progresiboa proposatu ohi dute, gehiago irabazi edo ondasun gehiago dituztenek
gehiago ordain dezaten; ekonomia sekotre guztietan estatuaren esku hartzearen
aldekoak dira, konpetentzia murriztu eta prezioak kontrolatuz bereziki. Arlo
sozialean, sozialistak ongizate-estatuaren defendatzaileak dira, bereziki osasun
unibertsala, hezkuntza publikoa eta pentsio-sistema emankorrak sustatuz.
Horrekin guztiarekin batera, kooperatiba eta langileek beraiek kudeatutako
enpresen aldekoak dira, langileen parte hartzea sustatzearekin batera.

Euskal Herrian antzinakoak dira auzolan eta beste esperientzia protosozialistak.
Sozialismo modernoaren lehen adierazpenak, ordea, Euskal Herriko
industrializazioarekin batera hasi ziren, bereziki Meatzaldean bildutako
langile-oldearekin eta bereziki UGT sindikatuaren eta PSOE alderdiaren eskutik.
Euskal sozialismoaren aitzindari eta buru nabarmena Facundo Perezagua izan zen,
PSOEtik 1914an kanporatu zutenera arte, PSOE moderatuak egindako aliantzekin
ados ez egoteagatik. 1886 urtean lehen elkarte sozialista sortu zuen Bilbon eta
1890 urtean Euskal Herrian izandako lehen greba handiaren liderra izan zen.

1936ra arte, Bizkaia izan zen euskal sozialismoaren gune nagusia. Gipuzkoan,
berriz, askoz ere murritzagoa izan zen sozialismoaren zabalkundea, industriaren
garapena eskasagoa, lantegi txikiekin eta lurraldean zehar sakabanatuagoa, izan
zelako; dena den, Eibar PSOEk indar handia izan zuen gune garrantzitsu bilakatu
zen garai horretan. Araban, berriz, sozialismoa presentzia eskasa izan zuen
Bigarren Errepublikara arte.

1914 urtean PSOE eta UGT erakundeen inguruan mamitutako sozialismoaren
buruzagitza Indalecio Prietok hartu zuen, Gerra Zibila piztu zen 1936 urtera
arte, proiektu erreformista eta ez-iraultzaile batekin. Horrekin batera, borroka
sindikalak indarra galdu eta sozialisten politika instituzionala indartu zen,
hauteskundeetan parte hartzearekin. Primo de Riveraren diktaduran zehar PSOEren
inguruko sozialistetan desadostasun nabarmenak izan ziren jokatu beharreko rol
instituzionalari buruz; bere alderdiko buru batzuk ez bezala Prietok monarkiaren
aurkako jarrera irmoa hartu zuen urte horietan eta Bigarren Errepublika ekarriko
zuen Donostiako Itunean parte hartu zuen. Bigarren Errepublikaren biurtekoan
sozialismo moderatua nagusi izan bazen ere, 1933 urtean Espainia mailan eskuin
politikoak izandako arrakastak Errepublikan aldaketa sozialerako jarrita zeuden
itxaropenak galtzen joan ziren eta jarrera marxista erradikalagoak lekua hartzen
joan ziren Largo Caballeroren inguruan, Euskadin eta Nafarroan jarrera
moderatuek nagusi izaten jarraitu bazuten ere. Hala ere, Euskadi izan zen,
Asturias eta Kataluniaren atzetik, 1934ko Iraultzaren gune nagusietako bat:
sozialista, komunista, anarkista eta talde abertzale batzuek matxinadari ekin
zioten eskuina agintetik egozteko; ondorioz, 42 hildako izan ziren, matxinatuak
gehienak.

PSOE eta UGTko sozialismoa euskal nazionalismoaren aurka azaldu zen hasieratik,
bereziki Sabino Aranak zuzenduriko mugimenduak etorkin langileen aurka zuen
jarreragatik. Bigarren Errepublikara arte, Euskadiko sozialistek, PSOEren
inguruan bilduta eta Prietok zuzenduta, jarrera horrekin jarraitu zuten, Euskal
Herriari nazio-izaera ukatuz eta espainolismoarekin lerratuz. PCE alderdian
bildutako euskal komunistek, ordea, autodeterminazio eskubidea aitortu zioten
Euskal Herriari, Leninen programa politikoarekin bat eginez. Bigarren
Errepublikan zehar, PSOE EAJren aurka agertu zen, baina bereziki prestatzen ari
zen estatutuaren laizismoari buruz. Hala ere, 1934an sozialistek bat egin zuten
jeltzaleekin ardoaren matxinada deitu izan den mugimenduan, kontzertu
ekonomikoaren defentsaren alde eta Espainian agintean zegoen eskuin politikoaren
zentralizazio ahaleginen aurka. Sozialistak buru izan zituen 1934ko iraultzan
ere parte hartu zuten abertzaleek, guztiz Jagi-Jagi eta EAE-ANVren aldetik eta
zalantzaz eta arbuiaturik EAJ eta ELA sindikatuaren kasuan. Aurrerago, Fronte
Popularraren garaian, Espainiako Gerra Zibilaren atarian, Prietok eta Jose Maria
Agirre jeltzaleak adostuta, PSOE 1936ko Euskadiren Autonomia Estatutuaren alde
agertu zen argi eta garbi. Sindikatuen artean ere, ELA sindikatu abertzalea UGT,
CGTU eta CNT sindikatuekin elkarlanean hasi zen garai gatazkatsu hartan,
faxismoaren aurka borrokatzeko.

Euskal abertzaletasuneko lehenengo alderdi sozialista EAE-ANV izan zen. 1930ean
sortu zen, EAJn urte hartan bildutako bi joera politiko kontserbatzaile eta
aranistekin desadostasunez. Bere printzipioetan gizonen arteko mendekotasuna
gaitzetsi eta gizabanakoaren bizitza duinaren aldeko aldarrikapena egin zuen,
interes orokorreko baliabideen nazionalizazioarekin batera, printzipio liberalen
baitan. 1936 urtean ezkerrera lerratu zen, baina sozialismo marxistatik kanpo
atxikita. Bigarren Errepublikan zehar ez zuen hauteskunde-indar handirik izan,
baina parte hartze aktiboa izan zuen orduko politikan, Eusko Jaurlaritzan eta
Gerra Zibilean. Gerra bukatuta, ordea, eremu politikotik desagertu zen.
Erbesteko Eusko Jaurlaritzan, PSOEko sozialistek tirabira handiak izan zituen
EAJrekin, jeltzaleek espainiar organismo zentraletatik autonomoak izatea
eskatzen zietelako eta nazio-arazoa guztiz baztertu egiten zutelako.

PSOE eta PCEren sozialismoa Euskal Herrian espainiarra eta espainiar
nazionalista izan da historian, eta abertzaletasuna aurkakotzat hartu izan du.
ETAtik sortuko zen Euskal Herriko sozialismoaren beste adar nagusi bat, ezker
abertzalea deitu izan dena. Hasiera batean ETAk bere burua sozialistatzat jotzen
ez bazuen ere,, jabetzaren dimentsio soziala aitortu zuen. Berehala, ordea,
1963ko II. Asanbladatik hain zuzen, urte haietan Euskal Herrian berpizten ari
zen langile borrokarekin eta nazioartean garatzen ari ziren borroka antikolonial
sozialistekin bat, sozialismo marxista bereganatzen joan zen, V. Biltzarrean
batez ere. Hala ere, hurrengo urteetan langileen borrokaren eta borroka
nazionalaren uztartzeari eta lehentasunari buruzko eztabaida biziak egon ziren
erakundearen baitan eta horren ondorioz zatiketak gertatu ziren. Zatiketa
nabarmenena ETAren VI. Biltzarrean izan zen eta horren ondorioz EMK talde
maoista eta LKI trotskista sortuko ziren, gerora Zutik eta Batzarre alderdietan
bilduko zirenak. Urte horietako langile borrokatik Euskadiko Langile Komisioak
ere sortuko ziren, Euskadiko Partidu Komunistarekin bereziki lotu zena hasiera
batean. 1970eko hamarkadan zehar, ETAren altzotik eta bere baitan izandako
ikuspuntu ezberdin, eztabaida eta zatiketekin loturik, sozialdemokraziatik
marxismo-leninismorako esparruan zehar kokatutako hainbat alderdi sozialista
sortuko ziren, hala nola EIA, LAIA, ESB, EHAS eta HASI. Espainiako Trantsizioan,
ezker abertzaleko alderdi nagusiak Euskadiko Ezkerra sozialdemokrata eta Herri
Batasuna alderdi koalizioa (marxismo-leninismotik hurbil) izango ziren.
Euskadiko Ezkerrak Espainiako PSOE alderdian integraturiko PSErekin bat egingo
zuen 1993 urtean eta Herri Batasuna geratuko zen geroztik ezker abertzalearen
alderdi nagusi moduan. ETAren jardunarekin desadostasunengatik, Aralar alderdia
sortuko zen 2001 urtean, bere burua ezker abertzalearen baitan ere jotzen zuena.
Testuinguru politiko berriak eta ETAren jardunaren etenak ezker abertzaleko
indar politiko guztien bateratzea ekarri du 2010eko hamarkadan,
sozialdemokraziarako norabide argi batez.

Frankismoaren garaian, PSOEren jarduna Hego Euskal Herrian nabarmena izan ez
bazen ere, Trantsizioan zehar, PSOEren adarrek Hego Euskal Herrian, Euskadiko
Alderdi Sozialista - Euskadiko Ezkerrak (PSE-EE siglez ezagunagoa) eta
Nafarroako Alderdi Sozialistak indar handia hartu zuten Hegoaldeko euskal
herrialdeetan, joera sozialdemokrata eta espainiar zentralista batekin. Ezker
abertzalearen aldean, Hego Euskal Herriko bigarren polo sozialista nagusia osatu
dute. Horren zentralismoak EAJtik, batzuetan, eta bereziki ezker abertzaleko
indarretatik aldendu du nabarmenki. Hain zuzen, ETAk PSE-EEko politikari zenbait
erail ditu. 2009-2013 bitartean, PSE-EE alderdiak gobernatu zuen Euskadiko
Autonomia Erkidegoak, Patxi Lópezen lehendakaritzapean, bigarren indar politikoa
izan arren EAJren atzetik.

Ipar Euskal Herriari dagokionez, alderdi sozialistak ez dira gehiengoa izan
normalean, nahiz eta Frantziako Alderdi Sozialistak indar handia duen.
Abertzaletasunaren eremuan, EMAk nabarmendu zuen mugimenduaren izaera
sozialista.



https://eu.wikipedia.org/wiki/Sevilla

Sevilla —edo, izen historiko gisa, Sibilia— Espainiako hegoaldeko hiri bat da,
Andaluziako eta Sevillako probintziako hiriburua. Itsas mailatik 20 metro gorago
kokatua, Guadalquivir ibaiak zeharkatzen du hiria.

707.414 biztanlerekin, Sevilla Espainiako hiri jendetsuenetan laugarrena da.
Bere metropolitar eremua ere estatuko jendetsuenetan laugarrena da, 1.343.900
biztanle baititu. Espainiako hegoaldeko gune turistiko eta komertzial
nagusienetarikoa da, eta kulturaren aldetik Espainiako nabarmenenetarikoa ere,
gaur egun espainiar folkloretzat jotzen denaren sorburu.

Interes turistiko handiko hiria da, monumentu, enparantza, lorategi eta eliza
kopuru handia baitu. Bere alde historiko-artistikoa Europako nabarmenena da.
Bere eraikinik ospetsuenen artean, Giralda (antzinako meskitako alminarra, gaur
egun katedraleko kanpaidorrea) eta Urrezko Dorrea (Torre del Oro) dira
aipagarrienak.

Hiriko Triana, La Macarena, Santa Cruz edota Nervión auzoak dira ezagunenak.
1987an, Nazio Batuen Elkarteko UNESCO sailak Gizateriaren Ondare izendatu zituen
katedrala, Giralda eta alkazarra (erregeen jauregia).

Hiriaren izena Hispalis izen zaharrean dago oinarrituta. Izen hau, Ishbiliya
(arabieraz أشبيليّة) bihurtu zen musulmanen garaian. Euskarazko izen historikoa
Sibilia da, baina Euskaltzaindiaren arabera hiriaren egungo euskal izen arautua
Sevilla da.

Julio Cesar enperadoreak kolonia erromatarra bihurtu zuen, Betis ondoko
koloniaren gainetik hobesten. Lehenengo mendean, Hispalis (Sevillaren izen
zaharra) Turdetaniako hiririk nagusienetarikoa zen, Kordobak eta Cadizek baino
ez gainditua. Denbora gutxian, baina, hiri hauek gainditu zituen Hispalisek.
Ptolemeoren garaietan metropoli titulua jaso zuen, eta bisigodoen garaian
hiriburu probintziala izan zen, Kordobaren gainetik.

Sevillako monumenturik aipagarrienak munduan ezagunak diren Giralda eta
katedrala dira aipagarrienak, baita Santa Cruz auzoa (Sevillako judutegia),
Alkazar Errealak (Reales Alcázares), Indietako Agiritegia (Archivo de Indias),
Urrezko dorrea (Torre del Oro), Maria Luisa parkea, Espainiako plaza, Amerikako
plaza, Arkeologia eta Herri ohitura Museoak, Arte Ederretako Museoa eta
Printzeen parkea ere. Kale-turistiko nagusia Sierpes da.

Hércules zumarkalea, Audientzia zaharra, Sevillako Agiritigia, Sevillako
Ateneoa, Udaletxea, Caños de Carmona, Errege Mairuaren etxea, Koliseoaren
korrala, Enkarnazioko Metropol Parasol, Sevillako harresiak, Lebrijako
kondesaren jauregia, Dueñas-eko jauregia, San Telmo jauregia, Yanduri jauregia,
Andaluziako parlamentua, Maestranza zezen-plaza, Garaipenaren plaza, Plaza
Berria, Txanponaren Etxea, Tabako Fabrika Erreala, Maestranza Antzokia, Lope de
Vega Antzokia , Zilar-dorrea, Triana-dorrea, Schindler dorrea' eta abar.

Gune industrial garrantzitsu bat da Sevilla, teknologia berriei begira, batez
ere. Cartuja '93 teknologia-parkeak 11.455 pertsonei ematen die lan, eta
probintziaren BPG - Barne Produktu Gordinaren %10 sortzen du, 1.676 milioi euro
sortuz eta 311 enpresen langune izanik (horietako % 70ek teknologia berrietan
dihardute)

Sevilla Espainiako laugarren biztanleria-gunea da eta ekonomikoki probintzia
sendo eta indartsua da. 650.000 pertsonek egiten dute lan hirigune osoan. Era
berean, gune industrial nagusi bat da, oihalgintza, saneamendu, kristalgintza,
zementu eta bestelako lantegiak biltzen baitira Sevillaren inguruan. Era berean,
ontziolak eta hegazkin eta tankeak fabrikatzeko industriak nagusitzen dira
hirian.

Sevilla FC eta Real Betis Balompié dira hiriko futbol talde nagusiak, elkarren
aurkako lehia nabarmena daukate. Sevillak, Sánchez Pizjuán izeneko futbol
zelaian jokatzen du, eta Betis taldeak berriz; Benito Villamarín zelaian.



https://eu.wikipedia.org/wiki/Publizitate

Publizitatea komunikazio prozesu masiboa da, produktu, ideia, instituzio eta
zerbitzuen aurkezpen eta sustapena helburutzat dituena, publikoaren jarreran
eragin, erosketa bultzatu, markaren irudia hobetu edo ideia baten zabalkundea
lortzeko. Harluxet Euskal Hiztegi Entziklopedikoak ematen duen definizioa honako
hau litzateke: “publizitatea jendea produktu edo zerbitzu bat kontsumitu edo
erabiltzera bultzatzea helburu duen komunikazio-tekniken multzoa da; helburu
hori lortzeko egindako ekintzen multzoa, hain zuzen ere”.

Publizitatea gizarte eragile moduan XX. mendean sortzen da, baina antzinatik ari
da gizakia publizitatea erabiltzen bere produktu, zerbitzu eta ideiak zabaltzen
laguntzeko.

Mediterraneo inguruan sortutako lehenengo zibilizazioak hirietan antolatzen
hasiko dira. Hiriekin batera merkataritza garatzen da, eta horrekin batera,
konpetentzia eta iragarri beharra, arreta deituko bada. Era berean, merkatariak
beren produktuak markatzen hasiko dira, gaurko markaren aurrekariei sorrera
emanez.

Historiako lehenengo iragarki ezaguna Tebaseko (Egipto) hirian agertu da, K. a.
1000; urtean idatzitako papiroa da. Antzinako Grezia eta Erromako zibilizazioek
iragar-formen sistema bat garatuko dute, iragarki ofizial, propaganda politiko
zein iragarki komertzialak publikoki zabaldu ahal izateko. Garai honetan, ohiko
iragar-forma, ordea, ahozkoa da. Horretarako, Grezian Kerux delakoa erabiltzen
dute, Erroman, berriz, Praecos delakoa, gure pregoilariaren aurrekaria izango
dena.

Azkenengo postuetan, berriz, aldizkariak, zinema eta beste zenbait euskarri
aurki daitezke. Aldizkariek, %1eko beherakada izan zuten 2010ean: 2009an jaso
izandako 401,9 milioietatik, 2010eko 397,8 milioietara. Hortaz, aldizkariek
duten pisu orokorra, %7,1etik %6,8ra jaitsi zen urte batetik bestera. Azkenik,
zinemak totalaren %0,4a baino ez du suposatzen. Hala ere, azken euskarri honek
izugarrizko gorakadak izan ditu azken urteotan, inbertsioari dagokionez.

Bigarrenez, P.L.V., merchandising, seinaleztapenak eta errotulu edo idazkunak
aurki daitezke. Hauen parte-hartze kuota talde osoaren ehunekoaren %18a
litzateke. 2010. urtean, %5,5eko hazkundea izan zuen beraz, 2009ko 1.197,8
milioi euroetatik, 2010eko 1.263,7 milioietara igaroz.

Telefono bidezko marketingak, aldiz, hirugarren postuan kokatu zen 1.103,1
milioi euroko inbertsioarekin. Horrek, -%1,6ko murrizketa suposatu zuen, 2009ko
1.121 milioiekin alderatuz. Telefono bidezko marketingak euskarri
ez-konbentzionalen inbertsio osoaren %15,7 suposatzen du.

Ondoren, buzoneoa eta liburuxkak izango genituzke, laugarren postuan, 791,3
milioi euroko inbertsioarekin; aurreko urteko inbertsioa baino %5 gutxiago.
Talde honen barruan aurki daitekeen publizitatearen artean honakoa legoke:
hartzaile finkorik ez duen publizitatea, hau da, etxe zein enpresetan jasotzen
dena inolako pertsonalizaziorik gabe. Bere portzentajea euskarri
ez-konbentzionalen ehunekoan, %11,2 izan zen 2010ean.

Egun, bi motatako publizitatea bereiz daiteke: batetik, above the line
publizitatea (betiko euskarrien bidez: telebista, irratia, prentsa idatzia eta
abar) eta bestetik, below the line publizitatea (euskarri berrien bidez,
internet, besteak beste). Euskarri berri hauek aukera zabalagoak eskaintzen
dituzte; erabiltzaileen arteko interaktibitatea bultzatu egiten dute,
publizitate zuzendua ahalbidetzen dute, iritzia emateko aukera eskaintzen dute
eta hedapen azkarragoa dute. Hori dela eta, publizitatea salto nabarmen bat
ematen hasi da euskarri berri hauetara hurbiltzeko asmoz. Etorkizuneko erronken
artean hau litzateke garrantzitsuena: BTL publizitateari bultzada handiago bat
ematea.

Bestetik, RSS (Really Simple Sindication) publizitatea era berritzaile eta
azkarragoetan birsortzen ari da. Podcastek (RSSren audio era bat) aukera ematen
diete erabiltzaileei nahi duten informazioa deskargatzeko, euren lehentasun
pertsonalak kontuan hartuz. Honek eraman gaitu medio edo euskarri berri hauek
beste izen batez ezagutzera: euskarri zuzenduak. Horrela, informazioa guk nahi
dugun publikora baino ez da iritsiko, publiko osoari heltzeko aukera saihestuz.

Product Placement eta “gerrila-kanpainiak” bezalako plataforma berriek ere
euskarri ez konbentzionalak erabiltzen dituzte euren zabalkunderako. Bestetik,
web 2.0ek iritziari ematen diote garrantzia. Horrelako web orrietan, blogetan
bezalaxe, kontsumitzaileak bere iritzia emango du produktu edo zerbitzuen
inguruan. Hau publizitate ezin hobea da. Izan ere, enpresaren hitzak baino
fidagarritasun handiagoa du kontsumitzaileen iritziak.



https://eu.wikipedia.org/wiki/Otso

Otsoa (Canis lupus) ugaztun haragijale bat da, karniboroen ordenakoa. Otsoetatik
txakurrak etxekotu ziren duela gutxienez 12.000 urte; hala ere, nabaritasun
genetiko batzuek duela 150.000 urte arte aurreratzen dute otsoa etxe abere
bihurtzea. Gizakiak Euskal Herriko otso guztiak hil zituen 1950. urterako, baina
azkeneko hamarkadetan berriro ere Araba-Bizkaietako mendebaldean bizi izatea
lortu zuen XXI. mendearen hasieran, Iberiar penintsularen mendebaldetik
itzulita; baina euskal herritarrek dagoeneko hil dituzte herri honetan sortu
diren otso komunitate guztiak, txakur basatiek hildako ganaduaren errua otsoari
leporatzen baitzaio. Gainera, Bizkaiko Foru Aldundiak eta Arabakoak, otsoa
arriskuan den espezietzat babestu beharrean, hiltzeko baimena ematen dute:
halaxe, aldundi bakoitzaren baimenarekin, 2010ean hil zuten Arabako azken otso
taldea, eta 2016an Bizkaiko (eta Euskal Herriko) azkena. Eusko Jaurlaritzak ez
du onartzen bertako espeziea dela eta desagertzeko zorian dagoela.

Otsoak taldeka bizi dira eta ehizatu ere taldean egiten dute. Horretarako, lana
taldekideen artean banatuta dago eta eurak baino animalia handiagoak ehiza
ditzakete horri esker. Animalia bat ikusten dutenean, beraren atzetik abiatzen
dira korrika. Gero, gainera salto egin eta hortzak eztarrian sartzen dizkiote,
itotzeko. Otsoa haragijalea da eta altzeak, untxiak, oreinak edo basurdeak jaten
ditu. Baina batzuetan gizakiaren lurretara sartzea beste erremediorik ez du, lur
basati gutxi gelditzen delako, eta ganaduari erasotzen dio. Gainera, gosete
handia badago, sarraskia eta frutak ere jan ditzake.

Otsoa antzina-antzinatik ehizatu izan du gizakiak, guztiz galtzeraino ere bai
hainbat tokitan. Europan, abeltzaintza hain jarduera garrantzitsua zenez,
gizakiak animalia arriskutsutzat ikusi izan du otsoa, bere azienda hitzen
ziolako, eta ipuin eta alegia zaharretan gizakiei ere eraso egiten dien animalia
gaizto eta zitaltzat azaltzen da. Egiaz, ordea, otsoak ihes egiten du
gizakiarengandik, eta janaria falta zaionean baizik ez da hurbiltzen gizakiak
bizi diren inguruetara.

Mota askotako otsoak daude: zuriak, beltzak, arraza ezberdinak… eta gainera
kanidoen familia barruan ahaide asko ditu: dingoak, txakalak, koioteak eta
txakurrak, esate baterako. Gaur egun dauden otso azpiespezie guztiak, beraz,
espezie berdina dira eta euren artean kumeak eduki ditzakete. Txakurrak kenduta
15 subespezie daude katalogaturik, euretariko batzuk orain dela gutxi
desagertuak:

Horietatik guztietatik Canis lupus signatus da Euskal Herrian bizi dena.
Gizakiaren jazarpenaren ondorioz, XX. mendearen bigarren erdian Euskal Herrian
ez da otso alerik ere bizi ahal izan. XXI. mendearen hasieran Araba-Bizkaietako
mendebaldean kumaldiak aurrera ateratzea lortu zuen, baina abeltzainek otsoari
leporatu zioten basa txakurrek egindako ganadu hilketak ere, eta ehiztariek
laster hil zituzten otso talde guzti-guztiak, Arabako eta Bizkaiko aldundiek
mugarik gabeko otso ehizaldiak baimenduta. Oraingoz, oso zail du Euskal Herriko
beste aldeetara zabaltzea, gizakiak galarazten baitio.



https://eu.wikipedia.org/wiki/Nigeria

Nigeriako Errepublika Federala (ingelesez: Federal Republic of Nigeria) Gineako
golkoaren bazterrean (Ozeano Atlantikoa) dagoen Mendebaldeko Afrikako estatu bat
da, kontinenteko populatuena. Iparraldean Nigerrekin du muga, ekialdean Txad
(Txad aintzirak bereizirik) eta Kamerunekin, mendebaldean Beninekin eta
hegoaldean Gineako golkoarekin. 923.768 km²-ko azalera du eta 170.123.740
biztanle, 2012rako zenbatespenaren arabera (184,2 biztanle/km²).

Hiriburua Abuja du (405.000 biztanle, abujarrak), baina hiri nagusia Lagos da
(7.937.932 biztanle 2006ean).

Estatuko hizkuntza ofiziala ingelesa da eta, zein bere eskualdean, ofizialak
dira orobat hausa, jorubera, igboera eta beste zenbait hizkuntza. Diru ofiziala
naira da.

Kolonia izandako sasoian eta independentzia lortu ostean, 1960ko hamarkadan,
hiru eskualde handitan bereizten zen Nigeria: Iparraldekoa, Ekialdekoa eta
Mendebaldekoa. 1996tik aurrera, berriz, herrialdea 36 estatutan banatuta dago,
gehi Abuja, hiriburua barne hartzen duen eskualdea.

Iparraldean, Niger; ekialdean, Txad eta Kamerun; hegoaldean, Ozeano Atlantikoa;
mendebaldean, Benin.

Nigeriako lurraldea 600-1.200 m bitarteko goi-lautadaz eta haien artean dauden
ibai-arro zabal zelaiz osatua dago. Itsasaldean, Niger ibaiaren deltaren alde
banatara, Beningo eta Biafrako golkoak daude, Gineako golkoan. Hegoaldea,
itsasbazterretik 400 bat km-ra dagoen Niger eta Benue ibaien elkarguneraino,
lautada zabal bat da. Lurraldearen erdialdean, Niger eta Benue ibaien
elkargunetik iparraldera, Josko goi-ordokia nabarmentzen da (batez besteko
garaiera: 1.280 m; Shere, 1.781 m), ura Ozeano Atlantikora eta Txad aintzirara
isurtzen duten ibaien banalerroa osatzen duena eta iparraldera joan ahala
apalduz doana Hausa herrialdeko goi-lautada zabaleraino. Ipar-ekialdean, berriz,
Bornuko goi-ordokia dago. Bornuko eta Josko goi-ordokiek labazko gainazala eta,
tarteka, sumendi itzaliak dituzte. Bestalde, Benue ibaitik ekialdera,
Kamerunekin muga eratuz, Nigeriako mendi garaienak daude (Vogel, 2.040 m), eta
hego-mendebaldean, Niger ibaitik mendebaldera, joruba herrialdean, beste
goi-lautada bat dago.

Nigeriako ibai nagusiak Niger (4.200 km luze da guztira) eta Benue, Nigerren
adar nagusia, dira. Nigerrek Gineako golkoan isurtzen du ura, 25.000 km2-ko
delta batean (Nigerren delta). Niger ibaiaren ura Kainjiko urtegian biltzen da:
Afrikako aintzira artifizial handienetako bat da. Ibai horietaz gainera,
aipatzekoak dira Sokoto, Kaduna eta Gongola ibai-adarrak. Bestalde, lurraldearen
ipar-ekialdean Txad aintzira dago.

Ibai-sare zabal batek hartzen du herrialde osoa: Niger eta haren adar bat,
Benue, dira ibai nagusiak. Iparraldea, Sahararen haize idorraren eraginpean,
lehorragoa da. Goi lautadak eta sabanak ditu, eta kotoia eta kakahueteak egiten
dira esportatzeko. Erdialdeko lautadetan ere sabana da nagusi eta jende gutxi
bizi da. Hegoaldea, beheragoa eta askoz hezeagoa, oihan sarriak estaltzen du,
eta bertan bizi dira biztanle gehienak. Bertan, besteak beste, kakaoa eta olio
palmondoa egiten dira. Niger ibaiaren delta erraldoiak bi aldetan banatzen du
kostaldea. Ekialdean, Port Harcourten inguruan, petrolio-putzuak daude, eta
bertako gizatalde nagusia igbo etnia da, kristautua. Alde hori da Biafrako
errepublika burujabea izateko borrokatu zen eskualdea. Mendebaldean, Lagos eta
Ibadan inguruan, industria da ekonomia-jarduera nagusia, eta jorubak, berriz,
gizatalde nagusia, musulmana neurri handi batean.

Erlijioa horrela banatzen da: musulmanak % 50, kristauak % 40, afrikar sektak %
10.

Biztanle gehienak herrietan bizi dira (biztanleen % 35 baizik ez da bizi
hirietan), baina demografia-hazkunde handiaren ondorioz, landa-lurra agortzen
ari da, eta jendeak hirietara jotzen du. Biztanle-dentsitatea ez da berdina alde
guztietan. Erdialdea (nupe eta tiva etnien bizilekua) da jende gutxien bizi
dena, eta hego-ekialdea (igboak), ipar-mendebaldea (hausak) eta hego-mendebaldea
(jorubak), berriz, lekurik jendetsuenak.

Hiri nagusiak hego-mendebaldean daude. Haietatik inportanteena Lagos da,
hiriburu historikoa; jorubek sortu zuten XVII. mendean, portu gisa, eta
esklabo-salerosketaren bidez Afrikako hiri nagusietako bat izatera iritsi zen.
Gaur egun, zazpi milioitik gora biztanle ditu, eta Nigeriako hiri
industrializatuena da. Joruben beste hiri nagusiak Ibadan (3.078.400 biztanle),
Ogbomosho (1.200.000 biztanle), Ojo eta Ilorin dira. Niger deltaren ekialdean
Port Harcourt da hiri nagusia, eta gero eta garrantzi handiagoa hartzen ari da
petrolio-salerosketari esker. Iparraldean, Nigeriako hiririk zaharrenak daude,
Kano (3.848.885 biztanle), Zaria, Kaduna eta Sokoto. Ipar-ekialdean Maiduguri
dago, Txad aintziraren ondoan; eta erdialdean, Abuja, herrialdeko hiriburua
1991z geroztik.

Nigeriako aberastasun-iturri nagusia nekazaritza izan da 1970-1980 urteak arte.
Handik aurrera petrolioak hartu zuen nagusitasuna. Ordu arte, nekazaritzak
esportazioen % 60 hartzen zuen, baina krisian sartu zen gobernuaren politika
ekonomikoaren erruz, eta erabiliaren erabiliaz eta presio demografiko
etengabearengatik, lurra pobretuz joan zelako. Garai batean zur-produkzioa
handia izan zen, baina gaur egun ez da hainbeste, gehiegi moztu baita,
landa-lurrak lortzearren. Afrikako beste herrialde askok bezala, Nigeria ez da
gauza biztanleen oinarrizko elikadura beharrizanak asetzeko.

Nigeriako aberastasun-iturri nagusia mea-baliabideak eta petrolioa dira. Nigeria
Petrolio Esportatzaileen Erakundeko kide da. Petrolio gehiena, gas naturala eta
ikatza deltaren inguruan dago. Petrolioa da nazioaren ekonomiaren eragile
nagusia, bereziki prezioak gora egin zuenetik aurrera 1970. urte ondorengo
urteetan. Horri esker, industriak ere aurrerabide handia egin zuen garai hartan,
batez ere ehungintzaren eta janari-industriaren alorretan.

Jorubak, Nok zibilizazio zaharraren ondorengoak, hiribide zabalekiko hiri
harresituetan bizi ziren. IX. menderako hiria administratzeko sistema
demokratikoa zuten, herritarrek hautatutako udalbatza eta guzti. Hurrengo bi
mendeetan, joruben herria Niger ibaitik egungo Togoraino zabaldu zen; Ife, Oio,
Ilorin eta Benin ziren joruben estatu-hiri nagusiak. Ife erlijiogune nagusia
zen, eta hala da gaur egun ere. Oio erregearen bizilekua zen, eta XVI. mendetik
aurrera esklaboen salerosketarako gune nagusietako bat izan zen. Iparraldean
hausa estatuak bizi ziren ezaugarri desberdin askoko kulturagunean, eta
ipar-ekialdean, berriz, igbo merkatariak, joruben enbor berekoak.

1914an, ingelesen kolonizazioak administrazio batera bildu zituen kultura horiek
guztiak, eta estatu artifizial bat sortu zen. Gaur egun ere, estatu horren
batasun nazionala lortu gabe dago. Ingelesen helburua eztainua eta nekazaritzako
eta basoko aberastasunak ustiatzea zen. Beste kolonia batzuetan bezala,
britainiarrek bitartekarien bidez gobernatzen zuten, eta iparraldeko emir
musulmanez baliatu ziren horretarako, hausa herriari lehentasuna eta
nagusitasuna emanez.

Nigeriak burujabetasuna lortu zuenean, 1960an, Northern People's Congress
alderdiak (iparraldekoak) hartu zuen agintea, National Council of Nigerian
Citizen (igbo etniakoa) alderdiarekin banatuta. Baina estatuaren egitura
federala eta bi ganberako legebiltzarra ez ziren lurraldeko ezaugarrietara behar
bezala egokitzen. Tokian tokiko gobernariek lehendakariak berak (Nnambi Azikiwe)
baino ahalmen handiagoa zuten. Hauteskunde-iruzurra zela-eta, alderdi
progresistak baztertuak izan ziren behin eta berriz, eta buruzagiek, ikuspegi
nazionalik ezean, norbere etniaren alde egin zuten. Azkenean, gudarosteak hartu
zuen gobernua, Yacubu Gowon jeneralaren lehendakaritzapean. Orduan hasi zen
petrolioaren ustiapena ere.

Aldi berean, 1967an, Frantziak igboen separatismoa bultzatu zuen Biafran. Hiru
urteko gerra zibilaren ondoren, Nigeria bereizteko ahaleginak porrot egin zuen.
Ordurako, Nigeria munduko zortzigarrena zen petrolioa ekoizten zuten herrien
artean. Gowonek enpresa transnazionalen erdiak desjabetu zituen, eta bertako
enpresaburuei lagundu zien. Gobernuaren arduradunak aldatuz zihoazen bitartean,
Batzorde Militar Gorenak Estatu Batuen instalazio militarrak ixtea erabaki zuen.
Obasanjo lehendakari zela, Barclays eta British Petroleum nazionalizatu ziren,
Hegoafrikari ezarritako blokeoa hausteagatik.

Hamahiru urtez militarren mendean egon ondoren, 1978an konstituzioa aldatzea,
hauteskundeak deitzea eta zibilei gobernuko ateak irekitzea erabaki zuten.
Hauteskunde Batzordeak bost alderdi besterik ez zituen onartu, finantza eta
politikako elite tradizionalaren ordezkariak; alderdi sozialistak eta
iraultzaileak baztertu egin ziren, atomizazio politikoa eragozteko
aitzakiarekin. Nigeriako Alderdi Nazionalak botoen % 25 eskuratu zuen, eta
Nigeriako Alderdi Batuak % 20. Shehu Shagari lehendakari berriak
hazkunde-plangintza kapitalista bultzatu zuen, petrolioak sortutako irabazietan
oinarritua, Nigeria Saharaz hegoaldeko Afrikako herrialde nagusia bilakatzeko
asmoz. Besteak beste, hiriburu berri bat eraikitzea, lehen eta bigarren mailako
irakaskuntzan matrikula-kopurua bikoiztea, eta biztanleen elikagai-beharrizanak
asetzea ziren gobernu berriaren helburuak. Ez ziren bete, ordea.
Ekonomia-indizeak ere ez ziren batere baikorrak: kontrabando handia; hiriak
inmigrantez eta behartsuz beteak; langabezia-tasa handia; diru-sarrera gutxiko
soldatapekoen bizi-mailaren galera; Nazioarteko Diru Funtsaren baldintza
gogorrak kanpo-zorra ordaintzeko.

Hurrengo hauteskundeetan, Shagari bera atera zen garaile, iruzur salaketen eta
militarren konspirazioen erdian. 1984ko urtarrilaren 1ean, Nigeriako historiako
laugarren estatu-kolpea izan zen, Muhamad Buhariren eskutik. Shagariren
gobernuaren aurkako salaketetako bat petrolioaren inguruko ustelkeriarena zen.
Militarrek jende mordoa atxilotu zuten, eta gobernadore zibilen ordez
gobernadore militarrak jarri zituzten, baina krisia ez zen konpondu, eta
arrozaren prezioa laukoiztu egin zen urte baten buruan. 600.000 atzerritar legez
kanpoko kanporatu zituzten, eta kanpo-zorra 15.000 milioi dolarretara iritsi
zen.

Krisiaren erdian beste estatu-kolpe bat izan zen, 1985eko abuztuaren 26an, eta
Ibrahim Babangida jeneralak hartu zuen lehendakaritza. 1987ko abenduan, tokian
tokiko estatu-erakundeetarako hauteskundeak egin ziren. 15.000 hautagai zeuden.
Baina hauteskundeak ez ziren behar bezala prestatu, eta iskanbila eta borroka
ugari izan zen. Azkenean, baliogabetu egin ziren. 1989ko abendurako deitu zen
berriro ehendakaritzarako eta legebiltzarrerako hauteskundeetara (lehenengoak
1983az geroztik), baina, abenduan bertan, gobernuak hauteskundeak atzeratzea
erabaki zuen. Handik gutxira, Babangidak jarduera politikoaren gaineko debekua
kentzea erabaki zuen, gobernu militarretik zibilerako trantsizioa
gainbegiratzeko asmoz.

1990eko apirilean eta ekainean, agintea indarrez hartzeko saioak izan ziren,
baina gobernuaren indarrek zapuztu zituzten. Etnia etsaiak elkarrengandik
bereizteko estatu berriak sortzeak ere istilu handiak eragin zituen; gudarostek
gogor zapaldu zituen protestak eta, abuztua eta urria bitartean, 300 pertsona
hil ziren borroketan. 1991ko abenduaren 14an, existitzen ez ziren hautagaiak
erroldatik kendu ondoren, gobernadoreak hautatzeko hauteskundeak egin ziren:
Alderdi Sozialdemokratak 16 gobernu (edo estatu) eskuratu zituen, eta Konbentzio
Nazional Errepublikarrak 14.

1992an, estatu batzuetan istilu gogorrak izan ziren etnien artean. Taraba
estatuan, esate baterako, 5.000 lagun hil ziren lurraren jabetzarengatik
borrokan. Urte horretan Europar Erkidegoak 240 milioi dolarreko laguntza eman
zuen, nekazaritza, osasun, telekomunikazio, errepide eta parke naturalen
proiektuetarako. Legegintzarako hauteskundeak 1992ko uztailean egin ziren:
Alderdi Sozialdemokratak 52 aulki eskuratu zituen Senatuan, eta 314 diputatu;
Konbentzio Nazional Errepublikarrak 52 aulki eskuratu zituen Senatuan, eta 257
diputatu. Azkenik, Nigeria gobernu zibilerako bidean zela ematen zuen, 23 urtez
militarren agindupean egon ondoren. Urrian, lehendakaritzarako hauteskundeak
egin ziren. Babangida lehendakariak baina, iruzur egin zelakoan, baliogabetu
egin zituen, eta kargutik kendu zituen bi alderdi nagusietako buruzagiak. Hil
horretan bertan, gobernu militarrak debekatu egin zuen jarduera politikoa, eta
jendeak zalantzan jarri zuen gobernua zibilen eskuetan jartzeko borondatea.
Azkenik, zenbait atzerapenen ondoren, 1993ko ekainean egin ziren
lehendakaritzarako hauteskundeak, lehenengo aldiz 1983az geroztik. Ekainean,
baina, Babangidak hauteskundeak baliogabetu zituen, eta hautagaiei botoak erosi
izan egotzi zien. Abiola, Alderdi Sozialdemokratako hautagaia hauteskundeetako
irabazlea Londresa joan zen erregimenaren nazioarteko kondena lortzearren.
Estatu Batuek eta Britainia Handiak bertan behera utzi zituzten laguntza
ekonomikoak eta harreman diplomatikoak. Kanpoko erantzunak adoreturik, Abiolak
desobedientzia zibilera deitu zuen; protesta jendetsuak egin ziren, eta
gudarosteak gogor zapaldu zituen. Oposizioko 25 talde demokraziaren alde elkartu
ziren. Alde guztietarik presionaturik, gobernuak lehendakaritzarako
hauteskundeetara deitu zuen berriro, baina Alderdi Sozialdemokratikoko eta
Konbentzio Nazional Errepublikarreko buruzagiak Abiola eta Othma Tofa, hurrenez
hurren, ez zituen onartu. Protesta eta istilu gehiago izan zen, eta abuztuaren
26an, Babangidak uko egin zion karguari. Ernest Shonekanen eskuetan utzi zuen
lehendakaritza, eta hauteskunde berriak iragarri zituen. Abiola Londresa itzuli
zen, eta sindikatuek grebara deitu zuten Nigeriako lehendakari gisa onar
zezaten. 1993ko bukaeran, Sani Abacha jeneral eta defentsa-ministroak kargutik
kendu zuen Shonekan, Legebiltzarra desegin zuen, eta jarduera politikoa debekatu
zuen. Abiola bere karguan onartzeko protestak etengabeak ziren, eta hura
atxilotu zutenean, 1994ko ekainean, petrolioaren sektoreko langileek, Nigeriako
sektorerik inportanteena askogatik, hamar eguneko greba egin zuten. Abachak ez
zuen amore eman, eta ez zuen Abiola askatu. 1995eko apirilean, Desmond Tutu
artzapezpikua Nigeriara joan zen, Hegoafrikako lehendakari Nelson Mandelaren
ordezkari gisa, Abiola aska zezaten eskatzera. Abiolak 1993ko hauteskundeak
baliogabetzea onartu bazuen ere, lehendakariak ez zuen askatu. Azaroan,
gobernuak ogoni herriaren aldeko erakunde bateko bederatzi kide hilarazi
zituenean, erregimen militarra bakarrik geratu zen. Herrialde batzuek, Estatu
Batuak barne, enbaxadak itxi zituzten. Hauteskunde Batzorde Nazionalak egindako
erregistroa oinarri hartuta, Abachak eta haren junta militarrak bost alderdi
politiko legeztatu zituzten: Nigeriako Kongresu Batuaren Alderdia, Kontsentsu
Nazionalerako Batzordea, Nigeriako Alderdi Zentral Nazionala, Nigeriako Alderdi
Demokratikoa eta Grassrotts Mugimendu Demokratikoa.

1997an, petrolioaren prezioaren gorakadak ekonomiaren hazkundea bultzatu zuen.
Gobernuak behin eta berriro azaldu zuen horrek herrialdearen egoera soziala
hobetzen lagundu zuela. Hala ere, datu ofizialen arabera, biztanleen % 80 behar
gorrian bizi zen. 1998ko apirilean, Abachak hauteskundeen ordez erreferenduma
iragarri zuen, berak aginpidean jarraitu behar zuen ala ez erabakitzeko.
Ekainaren 8an, baina, ustekabean, lehendakaria hil egin zen.

1999an, Olusegun Obasanjo hautatu zuten nigeriarrek lehendakari; haiek ziren 16
urtean egiten ziren lehenengo hauteskundeak. 2003an ere Obasanjoren alderdiak
irabazi zituen hauteskundeak, eta, ustelkeriaren kontrako eta herrialdearen
garapenaren aldeko hainbat lege eta neurri hartu bazituen ere, kritika ugari
egin zizkioten berari ere ustelkeria-kontuengatik.

2007ko hauteskudeetan Umaru Yar'Adua irten zen garaile. Nazioarteko behatzaileen
ustez, ordea, hauteskunde haiek ez ziren garbiak izan. Umaru Yar'Adua 2010eko
maiatzaren 5ean hil zen eta biharamunean Goodluck Jonathan izendatu zuten
presidente. Jonathan bera nagusitu zen 2011ko apirileko presidentetzarako
hauteskundeetan, aspaldiko garbienak nazioarteko ikuskatzaileen arabera. 2011
eta 2012an Boko Haram, Nigeriako iparraldean xaria ezarri nahi duen sekta
islamikoaren atentatuek hildako ugari eragin zituzten.

2014ko abuztuaren 5ean, epaiz kanpoko exekuzioak egitea egotzi zion AIk
Nigeriako armadari. Bornon jasotakoak ziren testigantzak eta irudiak. "Horiek
frogatzen duten epaiz kanpoko exekuzioak ohikoak bihurtu direla", nabarmendu
zuen AIk. Aldiz, Nigeriako Gobernuak "kezka" agertu zuen salaketagatik, baina
ukatu egin zuen militarrek halakorik egin izana. "Halako ankerkeriak eta
zigorgabetasunak ez du tokirik Nigeriako armadan", adierazi zuen Gobernuak
komunikatu baten bidez. Egun berean, Boko Haramek Maiduguriko espetxe bati eraso
zion.

Azaroaren 3an, Nigeria iparraldeko Potiskum hirian eraso suizida bat egin zuten
xiiten zeremonia batean. Gutxienez hogei lagun hil zituzten. Inork ez zuen
erasoa bere gain hartu, baina Boko Haram talde islamista egin zuten errudun.

Azaroaren 6an, gutxienez 16 pertsona hil zituzten eraso suizida batean eta beste
20 lagun zauritu ziren erasoan. Gizon bat kutxazain automatiko bateko ilarara
hurbildu zen, lehergailua plastikozko poltsa batean zeramala, eta leherrarazi
egin zuen.

Azaroaren 10ean, 48 hildako egon ziren aentatu batean. Gizon batek bere buruaz
beste egin zuen eskola batean, gorputz inguruan zuen bonba lehertuta.

Abenduaren 18an, Armadaren ezintasuna agerian gelditu zen Nigeriako
ipar-ekialdeko herrixka batean gutxienez 185 lagun bahitu eta beste 32 hiltzean.



https://eu.wikipedia.org/wiki/Nevada

Nevada Ameriketako Estatu Batuetako mendebaldeko estatu bat da. Hiriburua Carson
city da. Guztira 2,5 milioi biztanle ditu (2007). Nevadako hiri nagusiak
(biztanle gehien dituenetik hasita) Las Vegas, Henderson, Paradise, Reno,
Sunrise Manor, North Las Vegas, Spring Valley, Sparks eta Carson City dira.

XIX. mendearen bukaeraz geroztik Iparraldeko eta Hegoaldeko euskal herritar asko
joan izan da Nevadara artzaintzan lan egitera, eta euskaldun jatorriko jende
asko dago, Reno inguruan batez ere. 1968an sortu zen, Reno hirian, Nevadako
Unibertsitateko Center for Basque Studies saila, euskal kulturaren ikerketagune
eta irakaskuntzagune garrantzitsua, William A. Douglas zuzendari duena.

Nevadak mugakide hauek ditu: iparraldean, Oregon eta Idaho estatuak; ekialdean,
Utah estatua; hego-ekialdean, Arizona estatua; hegoaldean eta mendebalean,
Kalifornia estatua.

Arroa Handia izeneko ordoki zabalaren barruan dago; ordoki horrek Mendi
Harritsuak banatzen ditu, eta mendikate eta muino asko ditu. Ibai nagusiak
Humboldt eta Snake dira.

XVI. mendearen bukaeran espainiarrek esploratu zuten, eta Espainia Berria
erregeorderriaren barne egon zen. 1848an Mexikok Estatu Batuen esku utzi zuen
lurraldea; 1850ean Utah estatuak beretu zuen. 1849tik aurrera jendetza handia
iragan zen handik Kaliforniarako bidean, han urrea aurkitu omen zutela eta.
1861ean lurralde autonomoa izan zen; 1864an Ameriketako Estatu Batuetako estatu
egin zen.

Ameriketako Estatu Batuetako estaturik idorrena denez, lur gutxi lantzen da, eta
lantzen dena ureztatzearen mende dago (zerealak, patatak; hegoaldean, tomateak
eta fruituak). Abere hazkuntzak garrantzi handia du Nevadako ekonomian. Meatze
asko dira: urrea, kobrea, beruna, zilarra, burdina, zinka, merkurioa, titanioa.

Turismoa garrantzi handiko alorra da; Las Vegasko eta Renoko kasinoek etekin
handia ematen diote estatuari.



https://eu.wikipedia.org/wiki/Letonia

Letonia (letonieraz: Latvija) Europa ipar-ekialdeko estatua da, Europar
Batasuneko kidea. Baltikoko hiru errepubliketako bat da eta hiriburua Riga du.

Beste bi baltikoko errepublika ditu mugakide: Estonia iparraldean eta Lituania
hegoaldean. Baita ere Errusia eta Bielorrusia ekialdean. Letoniak baso ugari
ditu, 12.000 errekatik gora eta 3.000 laku txiki inguru. Orokorrean lurraldea
nahiko laua da, punturik altuena Gaiziņkalns mendia da, 311 metro baino ez
dituena.

Riga hiriburua Rigako Golkoaren barnean kokaturik dago, Daugava ibaia
itsasoratzen den tokian. Letoniak itsas klima dauka, udak freskoak izaten dira
eta neguak hotzak.

Letoniarren arbasoak Itsaso Baltikoko ekialdean K. a. III. milurtetik bizi
baziren ere, letoniarren gaineko lehen zantzu sendoak Erdi Arokoak dira,
Migrazio Garaiakoak hain zuzen ere. Vikingoek Eskandinaviatik Antzinako Errusia
edo Bizantziar Inperiorako bidean letoniar lurraldea zeharkatzen zuten, Daugava
ibaiaz. Antzinako baltikoek ere merkataritza sare horretan parte hartzen zuten.
Letoniako kosta anbar zela kausa ezaguna zen. Toki askotan anbarrak urriak baino
balio handiagoa zeukan.

X. mendean antzinako baltikoek lau tribu osatu zituzten: kuroniarrak,
latgalliarrak, seloniarrak eta semigalliarrak (letonieraz: kurši, latgaļi, sēļi
and zemgaļi). Handiena latgalliarra zen.

XII. mendearen bukaeran, alemaniar merkatariekin batera, kristau apaizak ere
iritsi ziren Letoniara, Baltikoko paganoak kristau bihurtu nahian. Baltikoek
sinesmen eta praktika erlijioso berriak ez zituzten erraz onartu. Erromako Aita
Santuak hori entzundakoan, horien kontrako gurutzadara deitu zuen: halaxe piztu
ziren Iparraldeko Gurutzadak.

Alemaniarrek Riga 1201ean fundatu zuten. Pixkanaka Itsaso Baltikoren hegoaldeko
hiri handiena bilakatu zen. Alemaniar gurutzatuen etorrerarekin batera,
antzinako tribuen banaketa bukatu egin zen. XII. mendean alemaniaren mendeko
konfederazioa, Livonia izenekoa, sortu zen. Letoniak eta Hegoaldeko Estoniak
osatzen zuten Livonia.

Riga (1282an), Cēsis, Limbaži, Koknese eta Valmiera Hansan edo Ipar Alemaniarren
Merkatarien Erakudean barnan sartu ziren. Hortik aurrera, ekialde eta
mendebaldearen arteko salerosteko gune garrantzitsua bilakatu zen Riga.

XVI. mendean aldaketa ugari egon ziren, Erreformaren etorrerarekin eta Livoniako
gainbeherarekin batera. Livoniako Gerraren ostean (1558-1583) egungo Letonia
Polonia-Lituania erresumaren menpean geratu zen. Lutertar fedea Kurzeme, Zemgale
eta Vidzeme zonaldeetan onartu zen, baina katolikoen nagusitasunak Latgalen
jarraitu zuen, gaur egun bezala.

XVII. eta XVIII. mendeetan, Poloniak, Suediak eta Errusiak elkarren kontra
borrokatu zuten Baltikoren ekialdea menperatu nahian. Suediako Gustavo Adolfok
Riga 1621ean hartu zuen. 1629ko Altmark Hitzarmenean, Vidzeme Suediaren mendean
geratu zen. "Suediar Aroa" (letonieraz: zviedru laiki) gaur egun ere aginte
onenaren sinonimoa da. 1721eko Nystad Hitzarmenak Vidzeme Errusiari eman zion.
Latgale Poloniako lurraldea izan zen 1772 arte, Errusiarekin bat egin zuenean.
Courlandia dukerrian, laurden bateko gutxiengo alemaniarrak letoniarren
gehiengoa gobernatzen zuen. Lurralde hori "nobleziaren paradisua" bezala
ezagutzen zen, nahiz eta 1795ean Errusiako probintzia bihurtu. Honela, egungo
Letonia osoa Errusiako Inperioaren barnan geratu zen.

Errusiaren aginpean, Suediako arautegiari buelta eman zitzaion. Morroien
askapena 1817an egin zen Courlandian eta 1819an Livlandian. Praktikan, halere,
noblezia atera zen garaile morroiak lurrik gabe (eta ordainsaririk gabe ere)
geratu zirelako.

XIX. mendearen hasieran, populazioaren %7 hiritarra zen; amaierarako %40.
Biztanleria 720 000tik ia-ia bi milioira pasatu zen. Jatorrizkoak %90tik %68
igaro ziren. Hainbat laborarik lurra berreskuratu ahal izan zuten arren,
1897rako 591 000 nekazarik lurrik gabe jarraitzen zuten. Hiriko proletariatua
ugaldu zen, burgesiaren boterea handitu ahala. Labur esanda, gizarte-egitura
guztiz aldatu zen.

Letonia Gaztea mugimendua abian jarri zen XIX. mendearen erditik. Germaniarrek
menperatzen zuten gizarte-ordenaren kontra eslavofilian bilatzen zuten laguntza.
Hala ere, 1863ko Urtarrileko Matxinadaren ondoren, errusifikazioa hasi zen.
Letonia Gaztea Korronte Berria ezkertiar mugimenduak ordezkatu zuen 1890eko
hamarkadan. Herri ezinegonak 1905eko Errusiar Iraultzaz baliatuta lehertu zuen.
Baltikoko probintzietan kutsu abertzalea ere izan zuen.

Lehen Mundu Gerrak herrialdea birrindu zuen. Autodeterminazioaren eskaerak
autonomian murriztu ziren hasiera batean. Alabaina, 1918ko azaroaren 18an
independentzia osoa aldarrikatu zen Rigan. Letoniako Askapenerako Gerra etorri
zen horren ostean, kaos handiko garaia. 1919ko udaberrirako hiru gobernu zeuden.
Nolanahi ere, Alemania zein Errusiako armadak garaituta suertatu ziren.

Letonia 1940tik 1991ra Sobietar Batasuneko errepublika izan zen, 1941-1944 epean
ezik, Alemaniak inbaditu zuela. Garai honetan Letoniako Errepublika Sozialista
Sobietarra izenarekin ezagutzen zen. 1980ko hamarkadatik aurrera autonomia
handiagotu zitzaion eta 1990tik aurrera independentziaren aldeko aldarria
berriro indartsu entzun zen, ahalik eta 1991an independizatu zen arte.

Komunismoaren erorketarekin batera Letoniak mendebaldeko herrialdeekin egin
zituen harremanak. Gaur egun NATOko kidea da eta 2004tik aurrera Europar
Batasunakoa. 2003ko irailaren 20an erreferenduma egin zen eta %69,6ak Lituania
eta Estoniarekin batera Europar Batasunan sartzea onartu zuten.

Letoniako parlamentuak ganbara bakarra du, 100 eserlekurekin. Saeima izena
hartzen du eta boto zuzenaren bitartez hautatzen da 4 urtetik behin.
Presidentziarako hauteskundeak beste bozkaketa batean egiten dira lau urterik
behin. Presidenteak lehen ministroa aukeratzen du eta honek exekutiboa eratzen
du.

Letoniako ekonomia batez ere nekazaritza, oihalgintza eta siderometalurgian
oinarritzen da. Gaur egun turismoak ere pisua irabazten du herrialdeak duen
historia dela eta. Komunismotik kapitalismora pasatzeak hainbat arazo ekarri
ditu. Gaur egun langabezia %10a da eta defizit handia dago. Politika sozialak
ere desagertzen ari dira.

Letoniar jatorriko populazioa herriaren erdia gutxi gora behera da, baina
gutxiengoa da Rigan. Errusiar jatorria dutenak %28,8a da eta gutxiengoak osatzen
dute Bielorrusia, Ukraina, Lituania eta Poloniako herriek. 1998an onartutako
legearen arabera nazionalitatea lortzea erraza da, tentsioak arintzeko asmoz.
Mundu osoan hazkuntza demografiko txikiena duen herrialdea da, non populazioa
urtero %1,5a jaisten den.



https://eu.wikipedia.org/wiki/Kitxua

Kitxua hizkuntzak (qhichwa simi edo runa simi) Andeen erdialdean sortutako
hizkuntza familia bat dira. Amerindiarren hizkuntzetatik mintzatuena da, eta
Amerikan hiztun gehien dituzten hizkuntzetatik laugarrena, ingelesaren,
gaztelaniaren eta portugesaren ondoren, 8 – 10 milioi hiztun inguru baititu.

Ofiziala da Perun, Bolivian (Cochabamba, Chuquisaca, Potosi, La Paz eta Oruro
departamenduetan bereziki) eta Kolonbian (Putumayo eta Nariño departamenduetan).
Horrez gain, Ekuadoren, Argentinan (Salta, Jujuy eta Santiago del Estero
probintzietan) eta Txilen (Antofagasta) ere mintzatzen da.

Kitxua hitzak "inguru epela" esan nahi du eta runa simi-k, berriz, "gizakien
hizkuntza" (kastilla simi: gaztelania, inka simi: inken hizkuntza).

Bi adar nagusi bereizten dira: kitxua I edo waywash eta kitxua II edo wanp'una.
Bigarrena hiru azpi-adarretan banatzen da: A (yunyay), B (chinchay) eta C
(hegoaldekoa).

Alfredo Torero perutar hizkuntzalariaren arabera, zazpi multzotan banatuko
ditugu:

Izen-erroek atzizkiak onartzen dituzte pertsona (jabetza adierazteko, ez
identitatea), pluraltasun gramatikala eta kasua adierazteko. Orokorrean,
pertsona-atzizkia pluraltasunarena baino lehenago doa.



https://eu.wikipedia.org/wiki/Judo

Judo (japonieraz: 柔道, 柔道, «bide samurra» edo «malgutasunaren bidea») japoniar
borroka arte modernoa (gendai budō) edo borroka-kirola da. Kirol horren helburua
aurkaria bizkarra lurra ukituz botatzea edo geldiaraztea da.

Japonian, XIX. mendearen amaieran, 1882. urtean, Jigorō Kanō (嘉納 治五郎 Kanō
Jigorō) maisuak sortu zuen arte martzial hau. Judoa auto-defentsa teknika
samuraietatik, Jiu-jitsutik garatu zuen, min hartzeko beldurrik gabe praktikatu
ahalko zen kirol bat bilaka zedin. Aurkariaren indarra erabili eta
aprobetxatzean datza arte hau. Kirolariek jūdōka dute izena. Palankaren legeak
erabiliz, zangoen, besoen eta aldakaren bidez hura lurrera botatzea eta mendean
edukitzea. Borrokalariaren teknika maila adierazteko kolore desberdineko
gerrikoak erabili ohi dira; hala, hasi berriei zuri kolorekoa dagokie eta,
hurrenez hurren, horia, laranja, berdea, urdina, marroia eta beltza dira
gainerakoak (beltzak, gainera, hamabi maila edo dan ditu).

Kirolarien mailak bereizteko gerrikoak erabiltzen dituzte. Gerrikoaren
kolorearen arabera kirolariaren trebezia atzeman daiteke. Hona hemen Australia,
Europan eta Kanadan dagoen sailkapena:



https://eu.wikipedia.org/wiki/Juan_Mari_Lekuona

Juan Maria Lekuona Berasategi (Oiartzun, 1927ko azaroaren 11a - Donostia,
2005eko abenduaren 5a) euskal olerkari, irakasle eta idazlea izan zen.

Manuel Lekuonaren iloba. Gasteizko apaizgaitegian eta Erromako Unibertsitate
Gregorianoan egin zituen apaiz ikasketak. "Oianburu" ezizena erabiliz, Zeruko
Argia, Olerti, Egan eta El Bidasoa aldizkarietan hasi zen idazten. Poeta moduan
nagusiki nabarmendu den arren, bestelako lanak ere egin zituen. 1987an
euskaltzain oso izendatu zuten. Euskaltzale eta euskal ikertzaile-familia
ezaguneko kide, nabarmena du ume-umetatik euskaraz izan duen prestaketa. Manuel
Lekuona osabaren eragina ere argi asko suma daiteke ilobarengan, ahozko euskal
literaturaz egindako ikerketetan.

Lehenbiziko poema liburua 1966an argitaratu zuen, eta 1972an Muga beroak izeneko
bilduman sartu zuen beste bi libururekin batera. Lehena 1966 arteko antologia
bat da, Lizardi, Lauaxeta eta gerra aurreko olerkarien eraginez ondua; bigarrena
lehen aipatutako Mindura gaur, gizarte gaiekin lotuagoa; eta, azkenik,
Hondarrean idatzia, gerora hartu duen bidearen erakusgarri. 1950etik 1972ra
arteko ibilbide poetikoaren bilduma dena. Olerkariak egiten duen
barne-antolaketa diakronikoa da. Liburuak hiru zati ditu:

1979an Ilargiaren eskolan plazaratu zuen. Bi zati ditu: lehena, korapilatsua eta
ulertzen zaila; bigarrena, arinagoa, satiraz eta kritikaz gatz-ozpindua,
herri-poesian eta herri-antzerkian oinarrituta. Bertan, Viskningar och rop
(Garrasi eta xuxurlak), Ingmar Bergmanen filmean oinarri hartuta hango
pertsonaien birsortze poetikoa egin zuen.

1991 urtean Mimodramak eta ikonoak argitaratu zuen, euskal arimaren
interpretazio estetiko-poetikoa dena, Jose Migel Barandiaranen eta Jorge
Oteizaren eragin nabariaz.

XX. mende bukaerako olerkarien artean ahots propioa du Lekuonak, eta oso bide
pertsonalari jarraitu zaio. Bestalde, ahozko literaturari buruzko hainbat
artikulu, eta saiakera argitaratu ditu. Aipagarria da Ahozko euskal literatura
(1982) liburua. Euskal Itzultzaile, Zuzentzaile eta Interpretarien Elkartearen
sortzaileetakoa eta lehen lehendakaria izan zen. Euskaltzain oso da. Azken
urteotan, liburu hauek eman zituen argitara: Ikonoak eta mimodramak (1990),
Manuel Lekuona Etxabeguren (1995), Ikaskuntzak euskal literaturaz 1974-1996
(1998) eta Oiartzungo kantutegia (1999). 1996an, bestalde, Ibilaldia-Itinerario
argitalpenean bildu zuen Euskal Herriko Unibertsitateak Juan Mari Lekuonaren
poemagintza. 2001. urtearen hasieran Gipuzkoako ordezkari postuan berretsi zuen
Euskaltzaindiak.



https://eu.wikipedia.org/wiki/Inuit

Inuit (inuktituteraz: ᐃᓄᐃᑦ, "herria") Artikoan bizi den etnia da. Inuitek
antzeko kulturako herri indigena bat osatzen dute, eta Groenlandiari, Kanadari,
Estatu Batuei eta Errusiari dagozkien Artikoko lurraldeetan bizi dira. Inuit
izen multzokaria da; singularra inuk da.

Bizitza nomada dute, ehizatzen dituzten animalien (elur-oreinak, hartzak, baleak
eta itsas txakurrak) migrazioen araberakoa. Animalia horien eta beste batzuen
zati guztiak aprobetxatzen dituzte, dela jateko, janzteko, etxebizitzak
eraikitzeko, ehizarako tresnak egiteko... Hala ere, gaur egun,
globalizazio-prozesu bortitza dela eta, haien jatorrizko bizitzeko moduak
aldatzen ari dira, nahiz eta zenbaitek ohiturekin tinko segitzen duten,
adibidez, itsas txakurren ehizan.

Inuitak familia-taldeetan antolatuta daude, eta kide bakoitzak zeregin zehatz
bat du. Elkartzeek eta banantzeek komunitateko zaharren onarpena behar dute,
nahiz eta poligamia baimentzen duen oinarrizko egitura bat egon.

Inuiten hizkuntza eskimo-aleutiar familiaren adar bat da. Hizkuntza bakar bat
bainoago, continuum dialektal bat da, gutxi gorabehera hamasei dialektotan
bereiz daitekeena. Dialekto horiek, aldi berean, lau multzotan sailka daitezke:



https://eu.wikipedia.org/wiki/Indonesia

Indonesia, ofizialki Indonesiako Errepublika (indonesieraz: Republik Indonesia,
rɛpublik ɪndonesia ahoskatua), hego-ekialdeko Asiako herrialdea da, Indiako
ozeanoaren eta Ozeano Barearen arteko ekuatorearen partean dagoena, Indotxinaren
eta Filipinetako uharteen eta Australiaren artean. Munduko uhartedi-estaturik
handiena da, 17.508 uharte eta 1.904.569 kilometro koadroko eremuarekin.
Biztanleriari dagokionez, munduko laugarrena da eta gehiengo musulmana duen
lehena, 2010ean 237.641.326 biztanle baitzituen. Hiriburua Jakarta da.

Herrialdeak baliabide natural baliotsuak ditu, hala nola, petrolio eta gas
natural hobiak (itsasokoak nahiz lehorrekoak), oso egur estimatua ematen duten
baso tropikalak, eta mineral ugari, horien artean eztainua, nikela eta kobrea.
Asia Hego-ekialdeko Nazioen Elkarteko (ASEAN) kide sortzailea eta G-20ko kidea
da.

Indonesia Indotxinatik Australiaraino hedaturik dago, 11°S eta 6°N latitudeen
artean, eta 95°E eta 141°E longitudeen artean. Munduko uhartedi-estaturik
handiena da, 5.120 kilometro luze ekialdetik mendebaldera eta 1.760 kilometro
zabal iparraldetik hegoaldera. 17.508 uhartek osatzen dute, eta 6.000 ingurutan
bizi da jendea.

Bost irla nagusiak Java, Sumatra, Kalimantan (Borneoren Indonesiako aldea),
Ginea Berria (Papua Ginea Berriarekin partekatua) eta Sulawesi dira. 1.919.440
kilometro koadroko eremu hartuz, Indonesia munduko 16. herrialderik handiena da.
Biztanle dentsitate 124,6 biztanle/km² da (munduko 84.a), baina Javak, munduko
uharterik populatuenak, 940 biztanle ditu kilometro koadroko.

Indonesiak lur mugak ditu Malaysiarekin Borneo uhartean (1.881 km), Papua Ginea
Berriarekin Ginea Berria uhartean (824 km), eta Ekialdeko Timorrekin Timor
uhartean (253 km). Singapur, Malaysia, Filipinak eta Australiarekin ur mugak
ditu, horietako batzuk oso gertukoak

Uharte handi gehienak menditsuak dira: Sumatra, Java, Bali, Lombok, Sulawesi eta
Seramen 3.000-3.800 metro bitarteko gailurrak daude. Beti ere, mendirik garaiena
Ginea Berrian dago: Puncak Jaya (4.884 m). Sumatran eta Borneon baino ez da
ordokirik. Ibairik luzeenak Kalimantan uhartean daude: Kapuas (1.143 kilometro
luze), Mahakam (980 km) eta Barito (890 km). Kontuan hartzekoa da Sumatrako Toba
aintzira (1.775 kilometro koadro).

Indonesiak klima tropikala du, beroa eta euritsua. Batez besteko tenperatura
beti-berdintsua da urte guztian: 28°C itsasetzeko ordokietan, 26°C barnealde eta
mendietan, eta 23°C mendigune gorenetan. Hezetasun erlatiboa aski handia izaten
da beti, %70 eta %90 artekoa. Prezipitazioa, berriz, aldakorragoa da, montzoiari
lotua. Bi urtaro izan ohi dira, lehorra, ekainatik irailera, eta hezea,
abendutik martxora. Eskualderik euritsuenak herrialdearen iparralde eta
mendebaldea dira, handik sartzen baitira montzoiaren haize hezeak. Hori dela
eta, urteko batez besteko prezipitaziorik handienak mendebaldeko Sumatra, Java,
Bali, Kalimantango barnealdea, Sulawesi eta Irian Jayan biltzen dira, 2.000 mm
baino gehiago urtean, eta 6.100 milimetrora irits daiteke lurralde menditsuetan.
Iraila eta abendua bitartean, tifoiek haize eta erauntsi bortitzak eragin
ditzakete; haien indarra, ordea, asko aldatzen da urte batetik bestera.

Ozeano Bareko Suzko Eraztunean dagoenez, Eurasiako plaka eta Indoaustraliako
plakaren arteko subdukzio gunean, Indonesian sumendi ugari daude eta lurrikarak
ohikoak dira. 76 sumendi aktibo daude, Krakatoa eta Tanbora ospetsuak barne.
Toba supersumendiaren eztanda, duela 70.000 urte inguru gertatua, inoiz izan den
handienetakoa izan zela uste da; munduko klima aldarazi zuen eta giza populazioa
asko txikitu zen. 2004ko Indiako tsunamia, Sumatran 167.736 lagun hil zituena,
eta 2006ko Yogyakartako lurrikara izan dira XXI. mendeko hondamendirik
handienak. Hala ere, sumendietako errautsek oso lur emankorrak sorrarazi
dituzte.

Indonesia izena hitz elkartua da: latinetiko Indus («India») eta grekotiko nesos
(«uharte»), hau da, «uharte(di) indiarrak».

Hondakin arkeologikoek erakusten dutenez, Homo erectus-a, Javako gizona esaten
zaiona, Indonesian bizi izan zen duela 500.000 urte arte. Homo sapiens-ak orain
dela 40.000 urte iritsi ziren. K. a. 2000 inguruan, Taiwango austronesiarrak
iritsi ziren, egungo biztanleria gehiena osatzen dutenak; austronesiarrak
uhartedian zehar hedatu ahala, jatorrizko biztanle melanesiarrak zokoraturik
gelditu ziren ekialde muturreko uharteetan. K. a. VIII. menderako arroza zelai
hezeetan hazteko teknika menderatzea lortu zuten. Teknika horiek eta
nekazaritzarako baldintza bikainek, herri, hiri eta erresuma txikien loraldia
ahalbidetu zuten K. a. I. mendean. Gainera, haren kokapen estrategikoari esker,
salerosteak ere azkar garatu ziren. Izan ere, Indiako erresumarekiko zein
Txinarekiko merkataritza Kristo baino zenbait mende lehenago sortu zen.
Harrezkero, salerosketek moldatu zuten Indonesiako historia.

Merkataritzaren eraginez, VII. mendetik aurrera, Srivijaya itsaso-erresuma
boteretsua loratu zen Sumatran. Horren bidez, hinduismoa eta budismoa inportatu
ziren. VIII. eta X. mendeen artean, Sailendra eta Mataram dinastien goraldia eta
gainbehera gertatu ziren Javan. Garai hartakoak dira Borobudur, Ratu Boko eta
Prambanango monumentu ederrak. X. mendeko lehen laurdenean, Mpu Sindok-ek
erresumaren erdigunea ekialdera aldatu zuen, Mataram aldetik Brantas ibaiaren
haranera, eta Isyana dinastia sortu zuen. 1030 aldean, Sondako Erresuma
berrezarria izan zen mendebaldeko Javan. Baliko Erresuman, berriz, Warmadewa
dinastiaren esku gelditu zen X. mendean. XIII. mendean, Majapahit erresuma
hindua sortu zen ekialdeko Javan, eta Gajah Madaren agindupean haren eragina ia
egungo Indonesia eta Malaysia osora hedatu zen.

Merkatari musulmanak hego-ekialdeko Asiara goiz iritsi baziren ere, Indonesian
populazio musulmanen lehendabiziko zantzuak XIII. mendekoak dira, Sumatrako
iparraldean. Ezari-ezarian, Islama beste eskualde batzuetara hedatu zen, eta
XVI. mendearen amaierako bilakatu zen Java eta Sumatrako erlijio nagusi. Balin
gehienek jarraitu zuten hinduista izaten.

Lehenengo europarrak 1512an iritsi ziren Indonesiara, Javara hain zuzen ere.
Francisco Serrão buru zuten portugaldar merkatariak saiatu ziren hainbat
espeziaren merkataritza monopolizatzen. Herbeheretarrak eta ingelesak geroago
heldu ziren. 1602an, Ekialdeko Indietako Herbeheretar Konpainia sortu zen, XVII.
eta XVIII. mendeetan uhartediko europar botere nagusia izan zena. Portugaldarrek
ekialdeko Timor besterik ez zuten atxiki.

Porrot baten ostean, konpainia 1800ean desegin zen; orduan, Herbehereetako
gobernuak Ekialdeko Herbeheretar Indiak kolonia nazionalizatutzat hartu zituen.
1883ko abuztuaren 27an, Krakatoa uharteko Perbuatan sumendiak leher egin zuen;
uharte erdia itsasperatzaz gain, tsunami izugarriak eragin zituen, Java eta
Sumatra uharteetan hainbat herri suntsitu zituztenak. 36.000 pertsona inguru hil
ziren.

Garai kolonialaren aldi gehienean, herbeheretarren kontrola lausoa izan zen,
zenbait kostaldetan izan ezik. Baina XX. mendearen hasieran, egungo Indonesia
osora hedatu zen haien nagusitasuna. Bigarren Mundu Gerran, 1942ko martxoan,
Japoniak Indonesia inbaditu zuen, herbeheretarren agintea deuseztatuz. Hasieran
askatzailetzat hartu bazituzten ere, japoniarren okupazioa basatia eta
zapaltzailea izan zen, eta independentziaren aldeko mugimendua, ordura arte
erreprimitua, bizkortu zen. 1945eko abuztuan, Japonia errenditu eta bi egun
geroago, Sukarno buruzagi nazionalistak independentzia adierazi zuen; bera
hautatu zuten errepublika sortu berriaren lehenbiziko presidente. Herbehereak
beren agintea berrezartzen saiatu ziren; alabaina, borroka armatu eta
diplomatiko latzaren ondoren, 1949ko abenduan Indonesiaren independentzia onartu
behar izan zuten.

Sukarno demokraziatik autoritarismo aldera lerratu zen. Armada eta Alderdi
Komunistaren (Partai Komunis Indonesia, PKI) indarrak orekatuz agintean irautea
lortu zuen. 1965eko irailaren 30ean, armadak estatu-kolpe saiakera bat
indargabetu zuen. Armadaren erantzuna komunisten aurkako garbiketa bortitza izan
zen; komunistez gain, sindikalistak, emakumeen eskubideen aldeko ekintzaileak,
irakasleak eta baita txinatar jatorriko pertsonak ere jazarriak izan ziren, eta
500.000-1.000.000 lagun hil zituzten.

Orduko Sukarnoren aginpidea erabat ahuldurik zegoen eta, 1968ko martxoan,
Suharto jenerala, armadaren burua eta zapalkuntzaren arduraduna, presidente
izendatu zuten. Haren gobernua AEBek babestua zen eta inbertsio atzerritarrak
sustatu zituen. Horrela, hurrengo hamarkadetan herrialdeko ekonomiak gora egin
zuen. Nolanahi ere, Suhartoren gobernuari ustelkeria eta oposizioa bortizki
erreprimitzea leporatzen zizkioten ahots ugarik.

Asiako Finantza Krisialdiak, 1997an eta 1998an, Indonesia bete-betean jo zuen,
Suhartoren gobernuaren aurkako haserrea eraginez. Protesten aurrean, 1998ko
maiatzaren 21ean Suhartok dimititu zuen. 1999an Ekialdeko Timorrek Indonesiatik
independizatzearen alde bozkatu zuen, 25 urteko okupazioaren ostean. 2002an
independentzia lortu zuen, XXI. mendean burujabe bihurtutako lehen herrialdea
izanda.

Suhartoren ondoren, erreforma garaia iritsi zen Indonesiara. Prozesu
demokratikoak, autonomikoak barne, indartu egin ziren. 2004an egin ziren
Indonesiako lehendakaritzarako lehen hauteskunde zuzenak, eta Susilo Bambang
Yudhoyono segurtasuneko ministro ohia aukeratu zuten lehendakari. Urte bereko
abenduaren 26an, Banda Aceh estatutik kilometro batzuetara epizentroa zuen
lurrikarak, Richter eskalan 9,2 gradukoak, 210.000 hildako eragin zituen
(320.000 mundu osoan). 2005an, Aceh-ko gatazka armatua amaitu zen bake akordio
baten bidez. Egun, erlijio eta etnia anitzen arteko harremana nahiko baketsua
da, eskualde batzuetako arazoak gorabehera.

Indonesia 34 probintziatan (indonesieraz: provinsi) banaturik dago, eta
probintzia horiek erregeordetza (indonesieraz: kabupaten) eta hiritan
(indonesieraz: kota). Bi horiek barrutitan (kecamatan) banatzen dira, eta hauek
desa eta kelurahan edo herrietan. Probintzia bakoitzak bere gobernadorea eta
bere kontseilu legegilea ditu. Aceh, Jakarta, Yogyakarta, Mendebaldeko Papua eta
Papuak estatus berezia dute.

2010ean Indonesiak 237.641.326 biztanle zituen. Biztanleriaren banaketak
gorabehera handiak ditu, nahiz eta azken hamarkadetan kanpotarrak erakartzeko
politika aplikatu den uhartediko ekialdeko uharte biztanle gabeetan. Javan,
lurralde osoaren %7an, biztanleen %57 bizi dira, eta arroz soroetan munduko
landaldeko dentsitaterik handiena dago, zenbaitetan 1000 biztanle kilometro
koadrotik gorakoa (750 batez beste); aldiz, Irian Jayan, lurraldearen %22
hartzen duelarik, biztanleen %1,5 bizi da, eta dentsitatea 8,6 biztanle
kilometro koadroko da.

Aspalditik aplikatu badira ere famila plagintza ofizialak, biztanleria gorantz
doa (%0,92 2015ean), eta biztanleen %43k 25 urtetik behera dute. Hiriak asko
handitu dira (badira milioi bat biztanletik gorako 11 hiri), baina 2015ean
biztanleen %46,3 landaldean bizi ziren. Bizi itxaropena, 2015eko estimazioen
arabera, 72,4 urtekoa da.

Etnia eta hizkuntza aniztasun handia dago Indonesian, 300 talde etniko eta 700
bat hizkuntza baitaude. 2010eko datuen arabera, javatar etniakoak %40,1 dira,
sondatarrak %15,5, malaysiarrak %3,7, batakak %3,6 eta maduratarrak %3.
Ekialdeko uharteetan melanesiarrak bizi dira. Txinatarrak, bestalde, 3.500.000
inguru dira.

Indonesiako uharteetan 700 mintzaira baino gehiago erabiltzen dira. Gehienak
austronesiarrak badira ere, papuar familiako batzuk ere mintzatzen dira.
Indonesiera (Bahasa Indonesia) da hizkuntza ofiziala, malaysieraren aldaera bat,
aspalditik uhartediko lingua franca izan dena. Indonesiera merkataritzan,
administrazioan, hezkuntzan eta hedabideetan erabiltzen da batez ere, baina
bigarren hizkuntza da indonesiar gehienentzat. Javera da hiztun gehien dituen
tokiko hizkuntza: 84 milioi.

Indonesiako konstituzioak sei erlijio onartzen ditu: islam, protestantismoa,
katolizismoa, hinduismoa, budismoa eta konfuzianismoa. Biztanleen %87,2
musulmanak dira, gehienak sunitak; izan ere, Indonesia da munduko herrialde
musulmanik jendeztatuena. Kristauak %10 inguru dira (%7 protestanteak eta %2,9
katolikoak) eta hinduistak %1,7.

Etorkizun handiko herrialdetzat hartzen da Indonesia, eta esan daiteke dragoi
berria dela Ozeano Bareko eskualdean: hazkundea handia da, kanpoko desorekak
gutxiagotu dira, atzerrira zabaldu da. Hego-ekialdeko Asiako ekonomiarik
indartsuena da, eta G-20 taldeko kidea da. Barne produktu gordina 668.656 milioi
eurokoa izan zen 2014ean, eta Per capita errenta, berriz, 2.652 eurokoa. Kontuan
izan behar da 1999an 644 eurokoa zela. Munduko 30. esportatzailerik handiena da;
2015ean Japonia (%12), AEB %10,8, Txina %10, Singapur %8,4, eta India %7,8 izan
zituen merkaturik garrantzitsuenak. Herrialdearen arazo nagusia lurralde oso
zabal eta oso zatikatu baten gobernua eta kudeaketa da, trukeen oreka ahula
baita oraindik, eta nabarmenak garapenaren desberdintasunak. 1967az gero Asia
Hego-ekialdeko Nazioen Elkarteko (ASEAN) kide da .

Nekazaritzak biztanle aktiboen 38,9 enplegatzen zuen 2012an. Arroza da
oinarrizko elikagai eta laborea, eta iraultza berde delakoaren abantailak
baliatu ditu (bi eta hiru uzta urtean). Javako uharteak, ikaragarri jendeztatua
izanik ere, bere beharrak asetzen ditu, eta esportatu ere egiten du, urte
oparoetan. Gai asko lantzen da: kafea, tea, azukre kanabera, tabakoa, kopra,
kakahueteak, esentziazko olioak, espeziak. Munduko palma olio ekoizlerik eta
kontsumitzailerik handiena da; izan ere, munduko palma olio ia erdia Borneon
ekoizten da, eta oihanaren %40 suntsitu dute horretarako.

Basoa lehen mailako baliabide iturria da, eta munduko lehenbizietakoa da
Indonesia zur tropikalen esportazioan. Petrolio eta gas naturalaren ekoizpena
ere gorantz ari da (Sumatran, Javako itsasoan eta Borneoko hego-ekialdean), eta
dibisa asko ekartzen dio herrialdeari; orobat da garrantzitsua meatzaritza:
eztainua, kobrea, nikela, bauxita, manganesoa eta zilarra erauzten dira.
Industria garapena, estatuaren kontrolaren mende egon ondoren luzaroan,
pribatizazioaren bidetik abiatu zen 1988tik aurrera, eta atzerritar kapitaletara
zabaldu zen (japoniar eta amerikar kapitaletara batez ere), langileen kostua
apala baita. Industria sektoreak ugaltzen ari dira (nekazaritza-elikagaiena,
kimikagintza, aluminiogintza, ehungintza, zur eta papergintza), eta
langileen %13,2 enplegatzen ditu. Zerbitzuetan, berriz, %47,9 aritzen da (2012).

1997ko amaiera - 1998ko hasieran, rupiak berebiziko beheraldia izan zuen, eta
1998an %13,7 murriztu zen NPG, bankuek finantza arazo handiak izan baitzituzten,
eta mailegu asko utzi zuten ordaindu gabe. Hasieran, Indonesiako gobernuak
zalantza egin zuen beteko ote zituen Nazioarteko Diru Funtsarekin itundu zituen
baldintzak 42 mila milioi dolarreko laguntza sorta bat eskuratzeko; zalantza
horiek inbertsoreen konfiantza falta areagotu zuten, eta kapital askok alde egin
zuen. Aldi berean, istilu handiak izan ziren, jatorri txinatarreko negozioburuen
kontra gehienak, eta horrek areago hondatu zuen egoera. Horren guztiaren
ondorioz, Suharto presidenteak dimisioa eman zuen 1998ko maiatzaren 21ean. Haren
ondorengoak, B. J. Habibiek, NDFarekiko lankidetza hobetu zuen. Diru hornigaiak
hilabete gutxitan segurtatu ziren, eta urrirako, inflazioa –urteko %70ra iritsia
zena–, asko jaitsi zen. Gobernuak orobat iragarri zuen 1998aren bukaeran bankuak
berriz kapitalizatzeko programa bat, baina 1999aren hasieran plagintza horrek
arazoak izan zituen, funts publikoekiko mendekotasuna zela-eta.



https://eu.wikipedia.org/wiki/Iberiar_penintsula

Iberiar penintsula Europaren hego-mendebaldean kokatuta dagoen penintsula da.
Espainia, Portugal, Andorra eta Gibraltar daude bertan.

Erdiuharte izanda, itsasoz inguratua dago ia alde guztietatik: iparraldean
Bizkaiko golkoa, mendebalde-hegoaldean Ozeano Atlantikoa eta ekialde-hegoaldean
Mediterraneoa daude. Europara Pirinioek lotzen dute.

Ibai handiek zeharkatzen dute, hala nola, Duero, Ebro, Tajo, Guadalquivir,
Guadiana, Jucar eta Segura.

Iparraldeko muturra Estaca de Bares (Coruña) da, eta ipar-ekialdeko bazterrean,
Creuseko lurmuturra dugu (Girona). Hego-ekialdean, Gata (Almeria). Hegoaldean,
Gibraltarko itsasartea mugatzen duen Tarifa (Cadiz), hegoaldeen dagoen Europako
puntua dena. Hego-mendebaldean, azkenik, Sao Vicente (Algarve) dugu.

Gaztelania eta portugesa hizkuntza nagusiak dira, penintsulatik kanpo nabarmenki
hedatu izan direnak. Muga aldean, bien arteko nahasketak ere lekua hartzen du,
portuñol deitutakoa. Hirugarren mintzatuena katalana da, horren ondoren
galiziera (galaikoportugesa) eta euskara ditugu, eta azkenik mintzaira gutxituak
ere badiren asturiera, aragoiera eta aranera (okzitaniera), besteak beste.



https://eu.wikipedia.org/wiki/Galaxia

Galaxia (grezierazko galakt- errotik, "esne", Esne Bidea dela-eta) izarrez,
gasezko ,hautsezko lainoz eta materia ilunez osaturiko grabitate-multzoa da.
Izarren kopurua 107 eta 1012 bitartean izaten da. Hainbat galaxia motatan osagai
garrantzitsuena materia iluna da, zuzenki aztertua izan ez den materia, bere
efektu grabitatorioengandik baizik. Galaxia baten barruan aurki daitezkeen
azpi-egiturak honako hauek dira: nebulosak, izar kumuluak eta izar sistemak.

Galaxiak urrundu egiten dira bata bestearengandik, eta hedapen abiadura
distantziarekiko proportzionala da, gertaera honek Hubbleren legearen izena
hartzen du, Edwin Hubble izan baitzen gertaera honetaz konturatu zena.
Unibertsoan milioika Galaxia daudelako froga besterik ez da.

Galaxien tartean, hutsune ikaragarriak daude, eta gaur egungo teleskopioak 10
mila milioi argi urtera dauden galaxiak bereizteko gai dira.

Galaxia bat gas, hauts eta izar multzo nahasia da, 100.000 argi urteko
diametrokoa batez beste, ehun mila milioi inguru izar dituena, eta gas
kontzentrazioak masa guztiaren %0-tik 30-era hartzen duena. Behaketa optikoz eta
irratiastronomikoz analizatu ahal izan da galaxien edukia: kolore desberdineko
izarrak, nebulosa distiratsuak edo izar beroenetatik hurbil dauden hidrogeno
ioituzko eskualdeak, izar bero haietatik urrun dauden gas hotzeko eskualdeak eta
argi ikusgaia xurgatzen duen hauts askoko alde ilunak. Osagai horien kopurua ez
da berdina galaxia guztietan, galaxien tankeraren araberakoa izaten da:
morfologikoki eliptikoak, espiralak ala irregularrak baitira galaxiak.

Estatu Batuetako Wilson Mendiko teleskopio ahaltsuen bidez egindako ikerketetan
oinarriturik, sailkapen bat proposatu zuen Hubblek 1928an, gaur ere onartzen
dena eta galaxiak hiru multzo handitan banatzen dituena: eliptikoak, kiribila
(lentikularra barne) eta irregularra).

Osagai hauek dituzte beti: erraboila bat, beso bihurrituak eta mulko globularrak
ugari diren argi koroa bat. Ehunka mila milioi izarrek osatuak dira, eta 100.000
argi urte inguru dute luze-zabalean. Galaxia batzuetan besoak ez dira erraboil
esferikotik ateratzen, zilindro moduko barra handi batetik baizik: espiral
barradunak dira. Espiral klasikoak baino argitasun gutxiago dute, masa gutxiago
baitute, edo izar dentsitate apalagoa; eta teoria batzuen arabera, masa txikiago
horrek galarazi du erraboil homogeneo bat eratzea.

Bada beste mota bat, gutxiago dagoena baina egungo ikerketen arabera interes
handikoa dena, galaxia lentikularrena; galaxia horiek, espiralak bezala, badute
erraboila eta diskoa, baina egitura espirala dute eskas.

Galaxia irregularrak dira, definizioz, sailkatzen zailenak. Egitura zehatz
jakinik ez dute, ez batira ez espiralak, ez lentikularrak, ez eliptikoak. Hauts
kosmiko kopuru ikaragarria edukitzea da horien ezaugarrietako bat; hori dela
eta, desitxuratuak ikusten ditu askotan behatzaileak. Gure galaxian gertatzen ez
den erritmo batez ari dira sortzen izarrak haien barnean. Horiekin badute
zerikusia, beharbada, teknologia espazialari esker Unibertsoaren mugetan
aurkitzen ari diren galaxia infragorriek, funtsean gas eta hautsez eratuak
diruditenak.

Gugandik hurbil badira beste galaxia espiralak, Andromedak M31 edo Magallanesen
Hodeiak, esaterako, gure galaxiaren satelite hutsak direnak. Horiek guztiak, 30
gutxienez, ez daude 6 milioi argi-urte baino urrunago, eta Talde Lokala esaten
zaiona osatzen dute. Galaxietan, ordea, ez da gertatzen izarren arteko beste
maila batzuetan gertatu ohi den tamainen eta distantzien arteko orekarik eza.
Adibidez, planeten arteko distantzia milaka aldiz handiagoa da beren diametroa
baino; izarren arteko distantzia beren diametroa baino milioika aldiz handiagoa
da. Galaxien arteko distantzia, aldiz, ez da beren diametroa baino askoz
handiagoa: Andromeda galaxia, esaterako, 20ren bat galaxia diametrotara dago
gure galaxiatik.

Nolanahi ere, espazio guztia ez dago «taldez» betea. Ezagutzen dira gure
galaxiatik hurbil dauden zenbait «talde lokal», maila goragoko den «Virgoko
kumulua» izeneko taldeko parte direnak. Talde horrek mila galaxia baino gehiago
biltzen ditu, eta erraldoi eliptiko ugari dauzkan gune oso ahaltsu batean
elkarturik daude horietako gehienak.

Gugandik 40 eta 60 milioi argi urte arteko distantziara dago Virgoko kumuluaren
gune nagusia. Are gehiago, egiaztatu da kumulu hori ez dela kumulu are handiago
baten zati bat besterik, Komako superkumuluarena hain zuzen. Horren milaka
galaxia 300 bat milioi argi urtetara ikus daitezke.

Horiekin guztiekin, bata bestearen gaineko hiru maila daude unibertso
anagalaktikoan: taldeena, kumuluena eta superkumuluena.

Kumuluen eta superkumuluen artean berealdiko hutsarteak daude, halako eran non
egungo ustearen arabera, Unibertsoaren ehuneko bostetik hamarrera soilik baitago
galaxia elkarteez betea. Gainerakoan, hots, espazioaren ehuneko 90 edo 95ean, ez
dago inongo galaxiarik, eta ziur aski ezta inongo beste gauzarik ere.

Hubblek bere sailkapena gauzatu zuen unean bertan hasi ziren galaxien etorkiari
eta bilakaerari buruzko gorabeherak. Teoria klasikoaren arabera, gasezko hodei
protogalaktiko bat, biratuz ari zena, bere biratze ardatzari buruz perpendikular
zapalduz uzkurturik eratuak bide dira galaxiak. Prozesu horretan, galaxiaren gas
edukiaren apaltze bat gertatzen da izarrak eratu ahala.

Galaxien edukiaz gaur egun egin diren behaketa zehatzek erakutsi dutenez,
bilakaera eredu horrek ez du balio. Izan ere, etapa berean sortu bide ziren
galaxia mota guztiak, Lehertze Handia edo Big Bang-a gertatzetik mila milioi
urte inguru geroago. Sortze egoeraren arabera mota morfologiko desberdinak osatu
dira, zeinek bere bilakaera erritmo berezia duena. Horren arabera, galaxia
eliptikoek hasieratik bertatik bihurtu dute beren gas guztia izar; galaxia
espiralak, ordea, geldiro egiten dute bihurtze hori bilakaera osoaren harian;
bihurtze erritmoa are geldiagoa da galaxia irregularretan.



https://eu.wikipedia.org/wiki/Euskotren_Trena

Euskotren Trena (lehen EuskoTren izenez ezaguna) Eusko Jaurlaritzaren menpe
dagoen Eusko Trenbideak - Ferrocarriles Vascos S.A. enpresa publikoaren marka
komertzial bat da, eta Euskal Autonomia Erkidegoko trenbide sare batzuetan tren
zerbitzuak eskaintzen ditu. Eragile honek ustiatzen dituen trenbideak Euskal
Trenbide Sareak kudeatzen ditu. Eusko Trenbideak enpresaren gainontzeko marka
komertzialak Euskotren Tranbia, Euskotren Autobusa eta Euskotren Kargo dira, eta
Euskadiko tranbien ustiapenez, autobus bidezko pertsonen garrazioaz eta tren
bidezko zama garraioez arduratzen dira, hurrenez hurren.

EuskoTren Eusko Jaurlaritzak sortu zuen 1982. urtean, 1979ko Euskal Autonomia
Erkidegoko Estatutuan ageri den trenbideen kudeaketaren transferentzia
gauzatzeko. Urte horretan, Espainiako gobernuak EuskoTren enpresari transferitu
zizkion antzina FTS (Ferrocarriles y Transportes Suburbanos de Bilbao)
enpresarenak ziren eta Fevek bereganatu zituen trenbideak. 90. hamarkadan,
EuskoTreni Larreinetako funikularra eta Trenbidearen Euskal Museoa gehitu
zitzaizkion. Gaur egun, Gipuzkoa eta Bizkaia inguruan dauzka trenbideak,
Lapurdira ere heltzen direnak, Topo linea Hendaiara iristen baita. 1995ean,
EuskoTrenek Bizkaiko Garraio Partzuergoari eman zion Areeta - Plentzia trenbide
tartea, Bilboko metroa martxan jartzeko.

2004ko irailaren 2an Eusko Legebiltzarrak Euskal Trenbide Sarea sortu zuen,
Europar Batasunetik zetorren trenbide sistemaren eraldaketarako araudia
betetzeko. Eraldaketa trenbide-azpiegituraren kudeaketaren eta
trenbide-garraioko zerbitzuen arteko bereizketa egitean oinarritzen da, eta
hala, Euskal Trenbide Sarea trenbide azpiegituren kudeatzaile, eta EuskoTren
trenbide garraiorako eragile bihurtu zituen.

Euskotren Trenak Euskal Trenbide Sareak bere gain dituen trenbideak ustiatzen
ditu Bizkaia, Gipuzkoa eta Lapurdin, guztira 234,120 kilometroko luzeerarekin,
zeinetatik 4,505 elektrifikatu gabe dauden, Burdinbidearen Euskal Museoan, Lasao
- Azpeitia lurrunezko trenari dagozkienak. Gainera, Larreinetako funikularrak
beste 1,179 kilometro gaineratzen dizkio Euskotren Trenaren sareari.

(*) Geltoki eta kilometro amankomunak behin zenbatzen dira. Adibidez,
Bilbo-Atxuri - Lemoa tartea bat bera dute 1., 1D eta 3. lineek.



https://eu.wikipedia.org/wiki/Copyright

Copyrighta edo egile eskubideak egileei lan bat egiteagatik, izan literarioa,
artistikoa, edo zientifikoa, argitaraturik egon edo ez, legediak eskaintzen dien
arau eta baldintza multzo bat da. Lan hau publikaturik egon edo lan berria bada
eskubide berberetara atxikitzen dela ziurtatzen dio legeak egileari.

Lan bat jabetza publikora atxikitzen da berekiko dauden eskubide patrimonialak
desagertzen direnean. Egilearen heriotza gertatzen denetik aurrera suertatzen da
hau orokorrean. Hala nola, europar zuzenbidean, egilearen heriotza gertatu eta
70 urteetara. Hau gertatu eta gero, eskubide moralak errespetatuaz lan hau modu
aske batean erabili daiteke.

Copyrightak kopiak egiteko eskubidea eta kopien gaineko kontrolaren eskubidea
ematen dio horren jabe denari. Horrela, sorkuntzako lanak egiten dituztenek
beren obrak babesteko eta haien jabegoa dutela adierazteko sorturiko legezko
formula da. Hasieran liburuen gaineko eskubideak hartzen zituen bere baitan
soilik, baina gaur egun aldizkari, egunkari, mapa, antzerki, film, telebistako
saio, ordenagailuetarako programa, argazki, koadro eta abarren kasuan ere
erabiltzen da, hau da, jabego intelektual edo artistiko oro babesten ditu.

Jabego honen arabera, inork copyright eskubidez babesturiko zerbait (gauzaki
bat) erosten badu, gauzakia izango da eroslearena, baina ezingo du haren
kopiarik egin ez saldu, legez kanpokoa baita, eta eskubide hori editorearen,
idazlearen, egilearen edo copyrighta duenaren eskubidea baita. Copyrightez
babesturiko kopiarik egin nahi izanez gero, baimena eskatu behar zaio
eskubidearen jabeari, eta kuota bat ordaindu behar izaten da. Dena dela, eta
sistema hori nahiko garbia den arren, sorkuntzaren zenbait alorretarako oso
zaila da jabego eskubidea babestea, adibidez, musikaren kasuan; behin musika bat
argitaratuta askotan gertatu ohi da ezer ordaindu gabe, baimenik eskatu gabe,
berriro jotzea musika hori, nahiz eta legez royalty izeneko eskubidea ordaindu
behar zaion jabeari, eta antzera gertatzen da, besteak beste, antzerkian ere.
Bestalde, eta copyrightak sorkuntzazko lan gehienak babeste dituen arren, ezin
babestu dira lan artistiko eta intelektual guzti-guztiak ere; horrelako kasu
bereziak dira, esaterako, ideiak, izenak eta izenburuak.

Jabego eskubidea urratzeko bi modu nagusi dade, batetik plagioa eta bestetik
pirateria delakoa. Plagioa beste egile baten obra norberarena balitz bezala
argitaratzean datza, eta oro har, banakoek egindako lege urratzea izaten da
(abeslariek, idazleek, etab.). Pirateriari dagokionez, berriz, gizabanako baten
ekintza izan daiteke, baina taldeek (enpresek, konpainiek&) egiten dute batez
ere, eta egilearen baimenik gabe copyrightaz babesturiko materiala argitaratzean
datza. Aurreramendu teknologikoekin aski erraza da, gaur egun, pirateria,
edonork bikoiztu baititzake programak, bideoak, telebistako saioak, etab.
Legediari dagokionez, herrialde bakoitzak ditu egile eta artisten jabego
eskubideak babesteko bere lege bereziak. Lehenengo legeak Britainia Handian eman
ziren, 1710ean. Dena dela, badira nazioarteko zenbait hitzarmen, adibidez,
Bernako Hitzarmena, 1886koa, Buenos Aireskoa edo Panamerikarra, 1910ekoa, eta,
batez ere, Genevakoa edo Copyrightaren Hitzarmen Unibertsala deritzona, 1952an
sinatua. Hitzarmen horretan herrialdeek batzuek besteen ondare intelektual eta
artistikoa babesten dituzten copyright legeak ezagutzeko konpromisoa hartu
zuten, herrialde batek babesten duen ondarea beste batzuetan ere babestearren.
1952. urteko hitzarmenean ondare babestuek eskubideen jabearen eta argitalpen
urtearen alboan © zeinua jarri behar dela adostu zuten.



https://eu.wikipedia.org/wiki/Bulgaria

Bulgaria (bulgarieraz: България, bɐɫˈɡarijɐ ahoskatua), ofizialki Bulgariako
Errepublika (bulgarieraz: Република България, rɛˈpublikɐ bɐɫˈɡarijɐ ahoskatua),
Europar Batasuneko estatua da 2007ko urtarrilaren 1etik, Ekialdeko Europan
kokatua. Mugakide hauexek ditu: Mazedoniako Errepublika mendebaldean, Errumania
iparraldean eta Grezia eta Turkia hegoaldean.

Bulgaria Trazia, Moesia eta Mazedoniako eskualde klasikoak konposatuta dago.
Lurraldearen hegomendebala menditsua da: hantxe Balkaniar penintsularen mendirik
altuena dago, 2.925 metroko Musala, hain zuzen ere. Balkanetako mendilerroa
lurraldearen erdia zeharkatzen du ekialdetik mendebalderaino, Rosen Arana
famatuaren iparraldean. Bulgariako hegoekialdean lautadak eta muinoak daude, eta
ekialdean Itsaso Beltzako itsasertzea dago. Iparraldeko mugan Danubio Bulgariako
ibai nagusia dago. Ibai nagusien artean ere,hegoldeko Struma eta Maritsa daude.

Balkanetako penintsula, bulgarieraz Stara Planina, Balkanetako mendilerroari
esker deitua, Bulgariako erdi partetik ibiltzen eta Serbiako ekialderaino
iristen da.

VI. mendearen hasieran, mendebaldeko eslaviar tribuek antzinako Trazia okupatu
zuten, bertoko traziar kaleratu edo bereganatuz. VII. mendearen bukaeran,
bulgariar horden zati batek (Asiatik etorritako eta huno eta altaiar osaturiko
nomada herria edo herrien multzoa), Asparukh kanak zuzenduta, Balkanetako
ipar-ekialdera jo zuen eta eslaviar eta traziar bizilagunekin batera, lehenengo
bulgariar herria osatu zuten.

Bulgaria Europako potentzia nagusietako bat zen IX eta X. mendeetan zehar,
Bizantziar Inperioaren aurka Balkanak menderatzeko borrokatzen ari zela. Baina,
969 urtean, Errusiaren mendebaldean zeuden bikingoek antzinako erreinua txikitu
zuten, gero, 1018. urtean, Basilio II.a enperadoreak zuzenduta, bizantziar eraso
batek osorik txikitu zuen Erreinua.

1185an erreinua berrezarri zuten, berriro hego-ekialdeko Europan potentzia bat
izateko: hurrengo bi mendeetan zehar, tartariar, Bizantziar Inperioa, Serbiako
erreinua eta Hungaria eta Greziako gurutzatuekin borrokatu baitzituen. XIV.
mendearen bukaeran, Otomandar Inperioak herria menperatu zuen. 1878an Bulgariak
bere independentzia berreskuratu zuen, hasieran Printzerri autonomoa izaten eta
1908an erreinu burujabe.

1912 eta 1913 urteetan, Bulgaria Balkanetako Gerrak deritzen zenbait gatazkatan
aritu zuen: hura zela eta, Egeo Itsasoraino heldu zen. Aldiz, Lehen Mundu Gerran
eta Bigarren Mundu Gerran, Bulgariak galtzaileen alderdia hautatu zuen.

1939 urtetik 1945 urtera arte, Bulgariak Bigarren Mundu Gerran hartu zuen parte.
Hasieran, hau da, 1941eko martxoaren 1era arte, neutrala izan zen baina egun
hartan, Erroma-Berlin-Tokio Ardatzarekin bat egiten zuen; 1944ko irailaren 9an
aldatu arte, Aliatuekin bat eginez gerraren bukaeraraino. Hungariak eta
Errumaniak ez bezala (Hirugarren Reicharen menpeko estatuak ziren biak),
Bulgariak Sobietar Errepublika Sozialisten Batasunarekin harremanak beti
mantendu zuen. Gudaren bukaeran, Bulgaria Ekialdeko Blokearen zati bihurtu eta
gobernuak Errepublika Sozialisten sistema hautatu zuen. Komunisten mendea
1990rean bukatu zen; urte hartan, alderdi anitzeko hauteskundeak egin zuten eta,
hurrengo urtean, 1949tik parte hartutako Elkar Laguntza Ekonomikoaren Biltzarra
utzi zuen.

Bulgaria 2004ko martxoaren 29an NATOren kide bihurtu zen eta, 2007ko
urtarrilaren 1ean, Europar Batasunean sartu zen.

Bulgariako Presidentea bost urteko eperako herri-boto zuzena hautatua da eta
behin bakarrik hauta daiteke berriz. Estatu Burua eta Indar Armatuen Komandante
Nagusia da. Presidentea Segurtasun Nazionalaren Kontsulta-Biltzarraren burua da
eta, legegintza-ekimenak aurkez ez baditzakeere, badu beto jartzeko aukera eta
ekimena Parlamentuari itzul diezaioke. Horrek gehiengo soila baino ez du behar
betoa deuseztatzeko.

Bulgariako Parlamentuak ganbara bakarra du: Biltzar Nazionala (bulgarieraz:
Narodno Sabranie), lau urteko eperako herri-boto zuzenaz hautaturiko 240
diputatuek osatuta. Bederatzi banaketa administratiboetako bakoitzak bere
hautagai zerrenda aurkezten du. Parlamentuan sartzeko, partidu edo koalizio
bakoitzak botoen % 4 behar du. Legeak aldarrikatu, nazio-aurrekontua onartu,
presidentziarako hauteskundeak moldatu, Presidentea eta bestelako ministroak
kendu, guda-adierazpenak azaldu, herrialdetik kanpo Bulgariako tropen hedatze
baimendu eta nazioarteko itunak berretsi behar ditu Parlamentuak.

2005eko ekaineko hauteskundetan, Sergei Stanishevek, Bulgariako Partidu
Sozialistaren buruak, garaipena lortu zuen, botoen % 31koarekin. Haren aurkari
nagusiak, Saxonia-Coburgoko Simeon Presidente ohiak, % 20 lortu zuen eta Turkiar
Gutxiengo Mugimenduak, % 12. Hala eta guztiz ere, hirurok gobernatzeko koalizioa
osatu zuten.

Bulgaria antzinako Sobietar Errepublika Sozialisten Batasunetik bere ekonomia
aldentzeko arazo gehien izan dituen herrialdeetariko bat izan da, hori dela bere
harremanak Erdialdeko Europaren herrialdeekin ez dira besteen bezain
onuragarriak. Nekazaritzan, lurraren bi herenetan labore-lurraldea da, batez ere
garia, artoa, garagarra, zekalea eta arroza. Industrial laborantza (tabakoa,
kotoia edo ekilorea besteak baino errentagarriagoak dira. Lurraren
pribatizazioak lur-zatiketa handia ekarri du eta nekazaritza-ustiapenen etekina
erori da.

Bulgariaren petrolio ezak kanporen menpekotasun eragin du. Haren ikatz eta
lignito meatoki handiek antzinako Zentral Termikoak eta siderurgia mantentzen
dituzte. Gainontzeko energia hidraulikoa da, 2006an Kozloduyko Zentral
Nuklearraren bi sobietar erreaktoreak itzali behar baitzuen. Zentralaren beste
zatiak 212,5 milioi euroko Euratom kredituari esker zaharberritu zituzten eta
1993an, Europar Batasunaren laguntzari esker, segurantza hobetu zuten eta
Mazedoniara, Serbiara, Montenegrora eta Errumaniara energia esportatu zuten.

2007tik Europar Batasunaren kidea denez gero, Bulgariaren ustelkeriaren aurkako
borroka itzala eta pribatizazioen bizkortzeak banka hobetu du 2009. urterako
jomugei begira. 2007ko Europar Batasunarekin sinatutako Itunari esker, Bulgarian
euroa evro izena izan daiteke alfabeto zirilikoan egokitzeko.

2006ko ikerketan, Bulgaria eraldaketa esanguratsuenak egin zituen hamar
herrialdeetako bat izan zela adierazi zuen Munduko Bankuak.

2007an, Bulgaria 7.322.000 biztanle ditu. Bizi-itxaropena 72,5 urtekoa da.
Biztanleriaren % 98,2 alfabetatuta dago. Seme-alaben batez bestekoa 1,39
emakumeko denez, urtez urte biztanleriaren % 0,83ko galera da.



https://eu.wikipedia.org/wiki/Bordele

Bordele (frantsesez Bordeaux, bɔʁ.do ahoskatua; gaskoieraz Bordèu) Frantziako
hego-mendebaleko Akitania Berria eskualdearen eta Girondako departamenduaren
hiriburua da, bertan prefektura baitago.

2008an 250.000 biztanle baino gehiago zituen, eta metropoli-guneak 1.105.000
inguru, Frantziako seigarren handiena izanik. Zortzi "kantoi" edo auzotan
banatuta dago. Herritarrek bordelar izena dute (frantsesez: bordelais).

Bordele hirigune nagusienetariko bat da munduko ardogintzan. Sektorearen azoka
nagusia, Vinexpo, bertan egiten dute eta eskualdean urtero 14,5 bilioi euroko
salmental dituzte. Eskualdean VIII. mendetik aurrera ekoiztu dute Bordeleko
ardoa ospetsua. UNESCOk XVIII. mendeko hirigune historikoa Gizateriaren Ondare
izendatu zuen "hiri eta arkitektura-multzo aparta" delako.

Ozeano Atlantikotik 98 kilometrotara, Parisetik 500 kilometrotara, Pauetik 172
kilometrotara, Tolosa Okzitaniatik 220 kilometrotara eta Donostiatik 200
kilometrotara dago.

Garona ibaiak hiria zeharkatzen du; hirigunearen parean ia 500 metroko zabalera
du. Horri esker, itsasontzi handiak hara ailegatzeko gai dira nahiz eta egun
gehienak bokalean geratzen dira. Garona zeharkatzen duen azken zubia Bordelen
bertan dago. Ibaiaren ezkerraldean ordoki zabala du, batzutan padurek ureztatua.

Bordeleko klima ozeanikoa da (Köppenen sailkapenaren arabera Cfb); hala ere,
eskualde ozeanikoak baino uda beroagoak eta negu epelagoak ditu. Edonola ere,
euri ugari egiten duenez ezin dugu klima mediterraneoaren barnean sailkatu.

Atlantikotik datozen mendebaldeko haizeek neguak epeltzen dituzte eta, era
berean, Bizkaiko golkoko uraren tenperaturak udak epeldu eta luzatzen ditu.
Bataz besteko neguko tenperatura 6,53 °Ckoa da, baina klima aldaketa dela eta,
azken neguak zertxobait beroagoak izan dira. Hotza arrunta bada ere, bitxia da
elurra ikustea, hiru urtetan behin egiten baino ez duena. Bataz besteko udako
tenperatura 19,51 °Ckoa den arren, 2001etik aurrera uda guztiak hori baino
beroagoak izan dira, 2003koa (23,3 °C bataz besteko tenperatura izan zuena)
errekorra izanik.

Erromatarren "Burdigala"-ren aztarnak ikusgai dira oraindik Bordeleko kaleetan.
Cardus Maximus eta Decumanus Maximus delako antzinako kaleak egungo hiriko
erdiguneko kale nagusiak dira (Rue Sainte-Catharine eta Cours de l'Intendance,
hurrenez hurren). Izan ere, Biturigarren hiriburua erromatarren garaian
(Vituriges Vivisci, Burdigala), IV. mendetik aurrera, Akitaniako II. hiriburu
bihurtu zen Bordele. Erromako inperioaren garaian, Euskal Herria hego-iparralde
zeharkatzen zuen galtzada batek lotzen zituen Galiako Burdigala (Bordele) eta
Hispaniako Asturica (Astorga).

498. urtean frankoek Bordele hartu zuten, mendeetan amaitu ez zen gatazka bati
hasiera emanez. Akitaniarrek eta euskaldunek, frankoen aurka bat eginik
gehienetan, eutsi behar izan zioten 732. urtean Abdul Rahman Al Ghafiqiren
erasoari, baina Oto I.a Handia gidari zuten oste eusko-akitaniarrek Bordele
aldean makurtu behar izan zuten arabiarren aurrean; geroago, ordea, musulmanen
aurrean garaipena erdietsi zuten frankoekin batera (Poitiersko gudua (732)).
816. urtean, Sigin Bordeleko kondea euskaldunekin batera altxatu zen frankoen
kontra, baina Iruñean babesturik egon ondoren, gudu batean hil zuten franko
germaniarrek. Akitaniako dukerriarekin batera, Bordele Ingalaterrako koroaren
mende geratu zen 1154an.

XV. mendean Frantziako koroak betiko konkistatu zuen Bordele (1453, Castillongo
gudua) eta Luis XI.ak bertan ezarri zuen Guienako parlamentua. Merkatari eta
itsas hiri garrantzitsua izaki betidanik, lotura estuak izan zituen Bordelek
euskal portu guztiekin eta XVIII. mendean Espainiako inperioaren ahuleziak
erakusten hasi orduko Garonako portuak hazkunde handia izan zuen, Antillekiko
merkataritzari eta esklaboen salerosketari esker. Girondinoen hiriburua izan
zen, Iraultzaren garaian, eta borboitarren alde agertu zen 1814an.

Bigarren Mundu Gerran, Euskal Gudarien Brigadaren ekintzek berebiziko garrantzia
izan zuten, Bordeleko hiria aleman naziengandik askatzeko (1944).

1999ko erroldaren arabera, udalerriak 215.363 biztanle zituen. 2005ekoan berriz
hazkunde handia nabari zen 230.600 biztanle erroldatuak zeudelako. Gehienak
frantziarrak izan arren, badaude italiar, espainiar (Bordeleko
biztanleriaren %20a espainiar arbasoen bat du), portugaldar, turkiar, alemaniar
eta magrebtar komunitate handiak ere.

Bordelek egun 235.000 biztanle inguru ditu, Frantziako bederatzigarren hiririk
handiena izanik. Baina inguruko eremu metropolitarra kontuan harturik, milioi
bat biztanle baino gehiago dituena, seigarren handiena da.

Bordele Frantziako hego-mendebaleko hiri garrantzitsuena da. Frantziako
seigarren portua (10.012.000 tona 1984an), bertatik banatzen dira Bordeaux ardo
ospetsuak. Aerodromoa (Mérignac), petrolio findegiak (Bec d´Ambès, Pauillac),
ontziolak, industria metalurgikoa, elektrikoa, hegazkinak, janari industria,
zurgintza, kimika industria.

Paris ondoren, Bordele da Frantzian monumentu historiko izendatuta eraikin
gehien dituen bigarren hiria. Horien artean da Bordeleko katedrala.

Hiriko kaiak (Port de la Lune), Garona ibaiaren ertzetan eraikitakoak, UNESCOk
izendatu ditu Gizateriaren Ondare.

Pessac auzuneko Cité Frugès delako hirigintza-antolakuntza modernoa, Le
Corbusier arkitektoak 1924an diseinatua, eta gaur egun Zone de Protection du
Patrimoine Architectural Urbain et Paysager gisa sailkatua.

Bestalde, bertan hiri honetako nahiz Akitaniako historiari buruzko Akitaniako
museoa ere badago.

Bordeleko Unibertsitatea Frantziako osoko garrantzitsuenen artean dugu. Lau
zentro nagusi hartzen ditu barne. 1441ean Pey Berland artzapezpikuak sortua,
Frantziako Iraultzak 1793an desegin arren, 1808an Napoleon I.ak berrezarri zuen.
Egun, 70.000 ikasle inguru ditu eta Europa osoko campus handienetariko bat (235
ha) du.

Gastronomian, mundu mailan ezaguna dugu Bordeleko ardoa. Gorri zein zuria,
eskualdean 14.000 ekoizle, 117.514 ha-mahasti, 400 merkatari inguru daude.
Gorria egiteko cabernet sauvignon, cabernet franc, merlot, petit verdot eta
malbec barietateko mahatsak erabiltzen dituzte. Zurirako, berriz, sauvignon
blanc, sémillon eta muscadelle. Urtean bataz-besteko ekoizpena 960 milioi
botilakoa da.

Hiriko gozogintzaren izarra canelé izeneko bizkotxoa da, XVIII. mendean
Deikundearen mojek asmatua. Lanproia, entrecôte eta behiki bordelar erara ere
ospetsuak dira.

Sud Ouest eskualdeko egunkariak hiri honetan dauka egoitza nagusia. 20 minutes,
Direct Bordeaux 7 eta Métro doako egunkariak bordelar argitalpenak ere
badituzte.

Girondins de Bordeaux futbol taldea hiriko kirol-talde ospetsuena da, bere
etxeko partiduak Stade Jacques Chaban-Delmas estadioan jokatzen dituelarik.
Estadio honetan Union Bordeaux Bègles errugbi taldeak ere jokatzen du, egun Top
14 ligan dabilena.

Cricket talde bat ere badu, Frantziako indartsuenetariko bat dena.
Txirrindularitzan 250 metroko zurezko belodromo bat, Vélodrome du Lac, du
Pistako Txirrindularitza UCI Munduko Txapelketaren probak antolatzen duena.
Gertuko Côte d'Argenten surflariak aritzen dira, batez ere, Lacanaun.



https://eu.wikipedia.org/wiki/Berria

Berria euskara hutsean argitaratzen den eta Euskal Herria osoan irakurgai dagoen
egunkari bakarra da, Euskaldunon Egunkaria itxi ostean sortua. Egunero
argitaratzen dute, astelehenetan izan ezik.

Egoitza nagusia Andoaingo Martin Ugalde Kultur Parkean kokatua dago eta
ordezkaritzak dauzka Gasteiz, Bilbo, Iruñea eta Baionan. Europako hizkuntza
gutxituen egunkarietako elkartea den MIDASen kidea da.

2003tik aurrera, Euskaldunon Egunkaria itxi ondoren, enpresa hartako langile
izandakoek Euskarazko Komunikazio Taldea sortu zuten, euskarazko egunkari
nazional berria sortu, eta eskualdez eskualde tokian tokiko herri egunkariak
sustatzeko.

Ildo horretan, EKTren baitako Bertako Hedabideek eraginda, hainbat eskualdetan
Hitza egunkariak sortu dira 2003az geroztik, tokian tokiko euskara elkarteen eta
gizarte eragileen laguntzarekin: Tolosaldeko Hitza, Oarso Bidasoko Hitza,
Lea-Artibai eta Mutrikuko Hitza, Urola Kostako Hitza, Goierriko Hitza,
Irutxuloko Hitza eta Busturialdeko Hitza.

Bilboko "Hor Dago!" konpartsa egunkariarekin lotuta dago, jatorrian "Euskaldunon
Egunkaria"rekin betiere.



https://eu.wikipedia.org/wiki/B._B._King

B. B. edo B.B. King, jaiotzez Riley Benjamin King (Itta Bena, Mississippi, AEB,
1925eko irailaren 16a - Las Vegas, Nevada, AEB, 2015eko maiatzaren 14a)
estatubatuar blues kantaria eta gitarra-jotzailea izan zen.

Familia pobre batean jaio zen, eta ama bederatzi urte zituela hil zitzaion.
Txikitatik elizan abesten zuen eta hamabost urte zituela gitarra ikasten hasi
zen. Garai horretan gospel-talde bat sortu zuen. Soldaduskan egon ondoren
(1947), bluesera jo zuen eta kontratu txikiak lortu zituen Memphis inguruan,
Bukka White bere lehengusuarekin batera. Memphiseko irrati komertzial batean
disc-jockey gisa aritu zen lanean. Blue Boy from Beale Street (B.B. laburdura
izen horri dagokio) ezizena hartu zuen, Bobby Blue Band eta Johnny Acerekin jo
zuenean.

1949an grabatu zuen lehenengo diskoa: Miss Martha King. Ondoren, 1950ean, Three
O'Clock Blues grabatu zuen, izugarrizko arrakasta izan zuena rhythm and
bluesaren munduan. 1951-1968 urte-bitartean hogeita hamar bat disko grabatu
zituen, eta horietan arrakasta handiko lanak izan zituen: You Know I Love You
eta Woke Up this Morning, besteak beste. 1960ko hamarraldiaz geroztik,
ingelesezko pop musikaren erreferentzia izan zen: Live at the Regal (1965),
Blues Is King (1967), Lucille (1968), Live in London (1971), LA Midnight (1972).

King izan zen Sobietar Batasunean zehar bira egin zuen lehenengo blues
musikagilea eta kantaria, 1970eko hamarraldiaren amaieran. Lehenengo aldian B.B.
Kingentzat T-Bone Walker eta Elmore James izan ziren inspirazio-iturri. Baina
berehala, eragin horiek gainditu eta bere estilo propioa sortu zuen. Haren
abestien hitzak oso sinpleak dira, baina hark duen kantatzeko moduarekin indar
handia hartzen dute, batez ere, gitarraren laguntzarekin. B.B. King da bizirik
dagoen blues musikagile nagusia. Haren estiloak izugarrizko eragina izan du rock
musikaren ingeles eskolan: Jimmy Page, Larry Coryell, Eric Clapton eta
abarrengan.



https://eu.wikipedia.org/wiki/Automobil

Automobila, autoa edo beribila gurpildun motorrezko ibilgailua da, bidaiariak
garraiatzeko erabiltzen dena eta bere motor propioa duena. Definizio gehienetan
esan ohi da automobilak nagusiki errepideetan higitzeko direla, batetik zortzi
pertsona artera garraia ditzaketela, normalean lau gurpil dituztela eta batez
ere pertsonak (ez ondasunak) garraiatzeko sortuak direla. Hala ere, terminoa ez
da oso zehatza, zeregin berak egiteko erabiltzen diren ibilgailu-mota asko
baitaude.

Gaur egun 600 milioi automobil inguru daude munduan (gutxi gora-behera auto bat
hamaika pertsonako). 2007an 806 milioi auto eta kamioi arin zeuden, eta mila
milioi m³ gasolina eta diesel erre zituzten urte horretan. Kantitate horiek
handitzen ari dira, batez ere Txinan eta Indian.

Automobil hitza frantsesetik etorri zaigu (automobile), eta jatorria grezierako
αὐτός (autós, "norbera") eta latineko mobilis ("mugikor") dira, alegia, berez
mugitzen den ibilgailua adierazten du.

Aurreneko auto antzekoak lurrinez mugitutako ibilgailuak ziren, XVIII. mendean,
baina XIX. mendera arte ez zuten asmatu eztanda motorra, eta 1895ean eman zioten
lehenbiziko patentea gasolina auto modernoari, Estatu Batuetan. Zehatzago,
1891ko irailaren 20an gasolinarekin zebilen lehen autoa irten zen Springfielden
(Massachusetts, AEB), baina 1896an hasi ziren saltzen. XX. mendean garatuz joan
da, abiadura, irismena, kontsumoa, segurtasuna eta abar hobetzeko.

Osagai edo atal bat baino gehiago ditu autoak; besteak beste: motorra,
mugiarazten duen indarra ematen diona; indar eragile hori gurpiletara eramango
duten atal mekanikoak; zoruko gorabeherek eta eragindako astinaldiak moteldu eta
egonkor eta eroso bihurtzen duen suspentsioa; galgak, lastertasuna gutxitzeko
edo autoa erabat gelditzeko erabiliak; gida sistema, gurpilak nora nahi den hara
zuzentzen dituena; karrozeria, autoa estaltzen duena eta jendea nahiz gauzak
barruan eramaten dituena; horiei denei gurpilen gainean doan txasis edo
armazoiak eusten die. Autoa ibil dadin, hiru gauza dira beharrezkoak:



https://eu.wikipedia.org/wiki/Altzairu

Altzairua burdinak eta karbonoak osatutako aleazioaren izena da. Oro har
altzairu aleazioetan karbonoaren pisua %2,1 baino txikiagoa izaten da, eta balio
arruntenak %0,2 eta %0,3 inguruan daude. Karbono masa %2tik gorakoa bada
altzairuak burdinurtu deritzen aleazio hauskorrak lortzen dira, forjatu ezin
direnak eta moldeatze bidez lantzen direnak.

Adiera zabalagoan, osagai nagusitzat burdina eta karbonoa dituen aleazioa da
altzairua; hau da, bi osagai horiez gain beste zenbait izan ditzaketen aleazioa
da. Horrela, altzairu bereziak defini genitzake, besteak beste altzairu
herdoilgaitza. Aleazioan erabiltzen diren beste elementu batzuk manganesoa,
kromoa, banadioa eta tungstenoa dira.

Altzairua Pizkundea baino lehenago ere metodo ez oso eraginkorrak erabiliz
egiten bazen ere, bere erabilera askoz arruntagoa bilakatu zen ekoizpen metodo
egokiagoak asmatu zirenean XVII. mendean. Bessemer prozesua asmatu zenean, XIX.
mendearen erdialdean, altzairua modu masiboan ekoiztutako material merkea
bihurtu zen. Prozesuak geroago izan zituen hobekuntzei esker, ekoizpen kostua
are gehiago jaitsi zen eta kalitatea handitu zen.



https://eu.wikipedia.org/wiki/Adolf_Dassler

Adolf Adi Dassler (1900eko azaroaren 3a, Herzogenaurach, Bavaria - 1978ko
irailaren 6a, Herzogenaurach, Bavaria) alemaniar kirol oinetakogile eta
enpresaburu bat izan zen. Nagusiki Adidas alemaniar kirol enpresaren sortzailea
izateagatik ezaguna da. Rudolf Dassler kirol zapatagile eta enpresaburuaren
anaia zen.

Berez okin gisa lanean hasi bazen ere, Lehen Mundu Gerratik itzuli bezain azkar
amaren garbilekuan bere kirol oinetakoak egiten hasi zen. Txiki-txikitatik
zapateekiko zaletasuna erakutsi zuen. Bere aita Christopherrek zapata lantegi
batean lan egiten zuen, eta burdinola batean atletismorako kirol oinetakoak
josten zituzten Zehlein anaiek Adolfi bere kirol oinetako negozioa ireki zezan
lagundu zioten, Adidas.

1924ean bere anaia Rudolf Dassler negoziora elkartu zitzaion. Berlin hirian
ospatu ziren 1936ko Udako Olinpiar Jokoetan Adidasek urrezko lau domina irabazi
zituen Jesse Owens estatubatuar atleta ekipatu zuen.

1933-1945 artean euren enpresak nazientzako lanean jardun zuen. Bigarren Mundu
Gerra ostean, anaien desadostasunak zirela eta, Rudolfek enpresa laga eta bere
enpresa sortu zuen, Puma, Adidasen lehiakide zuzena izango zena.

Gerra ostean Adidasek mundu mailako kirol merkatuan hedatzeko jarduerari ekin
zion. 1973an Adolfen semea zen Horst Dasslerek igeriketarako kirol ekipamendua
ekoizten duen Arena marka sortu zuen.

1978an Adolf Dassler hiltzean, haren seme Adolfek eta Käthe emazteak enpresaren
zuzendaritzaren ardura jaso zuten. 1989an Adidas elkarte anonimo bilakatu zen,
baina 1995. urterarte enpresa Dassler familiaren jabetzakoa izaten jarraitu
zuen.



https://eu.wikipedia.org/wiki/Zink

Zinka elementu kimiko bat da, Zn ikurra eta 30 zenbaki atomikoa dituena. Zinka,
nahiz eta zenbaitetan trantsizio-metal gisa sailkatu den, metala da. Bere
taldeko beste elementuekin dituen antzekotasunez gain, magnesioaren eta
berilioaren zenbait ezaugarri dauzka. Elementu hau urria da Lurrean, baina erraz
erauzten da. Bere aplikaziorik garrantzitsuenetako bat altzairuaren
galbanizazioa da. Funtsezko elementu kimikoa da.

Metal zuri urdinxka da, airean erretzen denean gar berde urdinxka igortzen
duena. Aire lehorrak ez dio erasaten, baina hezetasuna badago oxidozko edo
karbonato basikozko gainazala sortzen zaio, metala isolatuz eta korrosiotik
babestuz.

Metal honek erresistentzia handia dauka deformazio plastikoaren aurrean.
Tenperatura igo ahala, erresistentzia murriztu egiten da; hain zuzen,
zink-xaflak sortzeko 100 °C-etik gora egin behar da lan. Ezin da garraztasun
bidez gogortu eta giro-tenperaturan isurpen-fenomenoa jasaten du (gainerako
metal eta aleazio gehienek ez bezala) eta karga txikiek deformazio ez
iraunkorrak eragiten dituzte.



https://eu.wikipedia.org/wiki/William_Brodie

William Brodie, askoz ere ezagunagoa Deacon Brodie (Brodie Diakonoa) titulu
prestigiotsuaz (1741eko irailaren 28a, Edinburgh - 1788ko urriaren 1a,
Edinburgh) eskoziar altzarigile bat izan zen, gaur egungo kutxa gotorgile edo
sarrailagilearen parekoa, bai eta Edinburgheko Merkataritza Ganberako
lehendakaria eta hiriko diakonoa ere. Halere, benetazko ogibidez, egunez
ofizialki zurgin zintzoa, eta gauez ezkutuko lapurra izan zen, alde batetik
azken jarduera honek sorrrarazten zion adrenalina zirrara zela eta, eta bestetik
sekulako dirutza modu azkarrean bereganatzeko bidea baitzen.

1768an bere ibilbide kriminalari ofizialki ekin zion, banku bateko giltzen
kopiak egin eta 800 libra esterlina ohostu zituenean. 1786an lapur talde txiki
bat osatu zuen, bera eta beste hiru kideekin batera: John Brown (beregain zazpi
urteko espetxe zigorra zuen lapurra), George Smith (lanbidez sarraigilea eta
Cowgate kalean janaridenda bat zuen gizona) eta Andrew Ainslie (zapataria).

Halere, azkenean taldekideak atzemanak, epaituak eta heriotzera zigortuak izan
ziren. 1788ko urriaren 1ean Brodie eta Smith hiriko Old Tolbooth eraikineko
urkamendian zintzilikatuak izan ziren.

Hil eta berehala, Deacon Brodie zena Edinbugheko kultura herrikoiera igaro eta
kondairazko pertsonaia bilakatu zen. Maiz aipatzen denez, Robert Louis Stevenson
eskoziar idazleak bere Jekyll doktorea eta Hyde jauna eleberri ospetsua idazteko
haren bizimodu bikoitzean oinarritu omen zen.

Gaur egun, Edinburgh hiriko Royal Mile hiribidean bere izena daraman taberna bat
dago, Lawnmarket eta Bank Street kaleen izkinan, The Mound eremutik hurbil.

1997an BBC 1 katean bere bizitzan oinarritutako eta Billy Connolly eskoziar
umorista eta aktore ospetsuak antzeztutako izenburu berdineko telesaila
estreinatu zen.



https://eu.wikipedia.org/wiki/Uniform_Resource_Locator

URL edo Uniform Resource Locator (Baliabideen Kokatzaile Uniformea) formatu
estandar bat betetzen duen karaktere kate bat da, Interneten dokumentuak eta
irudiak bezalako baliabideak izendatzeko balio duena.

Argazkiak eta dokumentuak beraien kokapenaren arabera interneten antolatzeko
balio du adibidez. Internet-en bizitzan URLak funtsezko aurrerapenak izan dira.
Tim Berbers-Leek erabili zituen lehen aldiz 1991, World Wide Web (WWW edo
Web)-eko dokumentuen arteko loturak ezartzeko. 1994tik, interneteko ereduetan,
URLren kontzeptua URI kontzeptu orokorragoaren menpe barneratua izan da (Uniform
Resource Identifier – Baliabide identifikatzaile uniformea. Baina URL hitz
oraindik ere hedatuagoa dago. Nahiz eta inongo ereduetan inoiz ez den azaldu,
jende askok URLk universal resource locator (baliabide aurkitzaile unibertsala)
esan nahi duela uste du. Interpretazio honen zergatia, URI-ko U-ak hasiera
batean universal esan nahi zuelako (RFC 2396 publikatu aurretik) sor zitekeen,
nahiz eta URL-ko U-ak inoiz hitz hori esan nahi ez izan duen arren.

Informazio zehatza RFC 1738 an dago zehaztua, Uniform Resorce Locators izenpean.

URL eskema batzuk, 1994ean zehaztu ziren lehenengo aldiz RCF 1630ean, urte bat
beranduago RFC 1738 eta RFC 1808 zehatzagoengatik ordezkatuak izan ziren.

Lehen RFCan zehazturiko eskema batzuk oraindik onargarriak dira, beste batzuk
berriz, hobetuak edo baztertuak izan dira estandar berriagoen ondorioz.
Bitartean, URLen sintaxi nagusiaren definizioak bi bidetan banatu dira: RFC 2396
(1998) eta RFC 2732 (1999), dagoeneko zaharkituak daudenak, baina hedadura
handiko definizioak dituzte oraindik URL eskemetan. Gaur egun erabiltzen den
estandarra STD 66 / RFC 3986 (2005).



https://eu.wikipedia.org/wiki/Telebista

Telebista uhin elektromagnetikoen bidez irudiak igortzen dituen tresna da, eta
hedaduraz, irudiak igortzeko tekniken eta jardueren multzoa.

Entzuten eta ikusten diren irudiak zeinu elektriko bihurtu, zeinua igorri eta
berriro jatorrizko irudi eta hots bihurtzen duen telekomunikazio sistema bat da
telebista. Irratiaren sistemaz gainera, telebistak giza ikusmenaren ezaugarri
bat hartzen du kontuan: begiak irudiak ikusi eta tarte txiki batean erretinan
gordetzen ditu. Hala, telebistan irudi baten zatiak bata bestearen atzetik
jartzen dira pantailan, baina ikusleak denak batera ikusi ahal izateko bezain
bizkor (segundoko 25-30 irudi) eta horrek mugimendua ikusarazten du.

Bi osagai oinarrizko ditu telebista sistemak: telebista kamera eta hartzailea.
Telebista kamerak irudiak eta hotsak seinale elektriko bihurtzen ditu, eta hariz
edo uhin elektromagnetikoz igortzen ditu. Elektroi multzoa hartzailera iristen
da, eta pantaila etengabe igarotzen du alde batetik bestera lerro zuzenetan
(Europako sistemetan 625 lerro), igortze kamerak objektiboa zeharkatu duen
erritmo berean. Ezaugarri horiez gainera, koloretako telebistak hiru seinale
igortzen ditu berezita, irudiaren osagai gorri, berde eta urdinei dagozkienak;
bestaldean, hartzailearen izpi katodikoen hodiak hiru elektroi sorta ditu,
kolore bakoitzeko bana. Kolorezko irudia oinarrizko hiru osagaiak nahastuta
lortzen da.



https://eu.wikipedia.org/wiki/Ordu-eremu

Ordu-eremua edo ordu-zona denbora estandar bera onartzen duen Lurreko
eskualdeetako bakoitza da. Elkarren alboan dauden ordu-eremu gehienek ordubeteko
diferentzia daukate elkarrekiko, eta normalean eremu bakoitzeko tokiko
orduarekiko UTC duen diferentziaren arabera kalkulatzen da.

Ordu-eremu estandarrak Lurraren esferoidea ilargi formako 24 iruditan zatituz
defini daitezke geometrikoki. Eremu hauek mugatzeko, 15º-ko longitudeko
distantziara dauden meridianoak erabiltzen dira. Hala ere, ordu-eremu gehienek
ez dute forma hau errespetatzen, arrazoi politiko eta geografikoen ondorioz
itxura irregularra baitaukate. Ordu-eremu askok muga politikoak jarraitzen
dituzte, eta zenbait kasutan uneko egoera politikoaren araberako aldaketak
jasaten dituzte. Bestalde, zenbait herrialdetan ordua sasoiaren arabera aldatzen
da, esaterako energia aurrezteko udan egiten den ordu-aldaketa.

Ordu-eremuak onartu baino lehen, jendeak tokiko eguzki-ordua erabiltzen zuen
(hasieran itxurazko eguzki-ordua, eta gero batez besteko eguzki-ordua). Egoera
hau gero eta erabilgaitzagoa bihurtu zen garraioa eta telekomunikazioak garatzen
joan ziren neurrian, bi tokiren arteko ordua longitude geografikoaren funtzioan
aldatzen baitzen. Herrialde bateko toki guztietako erlojuak sinkronizatu
zitezkeen, baina orduan zenbait hiri eta herrietako ordua ordura arteko
eguzki-orduarekiko oso desberdina izango zen. Ordu-eremuak bi egoera hauen
arteko erdi bideko konponbidea izan ziren, geografiarekiko erabateko
mendekotasuna hausten baitzuen eta tokiko orduak ez baitziren gehiegi aldentzen
batez besteko eguzki-ordutik.

Urteen joan-etorrian, ordu-zonen mugak mendebalderantz mugitzeko joera agertu
da, udako ordutegia izeneko efektuaren bitartez energia aurrezteko.

Hasieran, ordu-eremuak Greenwich Meridianoko Orduan (ingelesez Greenwich Mean
Time, GMT) oinarritzen ziren, hau da, 0º-ko longitudean (Lehen Meridianoan)
existitzen zen batez besteko eguzki-orduan. Hala ere, GMT ordua Lurraren
errotazioaren bidez definitzen denez, eta hura konstantea ez denez,
urtero-urtero erloju atomikoak aldatu eta GMT-ra doitu behar izaten ziren.
1072ko urtarrilaren 1ean ordua finkatu egin zen, Lurraren errotazio aldaketa
erabili ordez aurrez definitutako segundo tartekatuak erabiliz. Sistema berri
honi Denbora Unibertsal Koordinatu (UTC) deritzo.



https://eu.wikipedia.org/wiki/Nafarroako_Foru_Erkidegoa

Nafarroa Garaia —1982az geroztik, administratiboki Nafarroako Foru Erkidegoa edo
Nafarroako Foru Komunitatea— Euskal Herriko zazpi herrialdeetatik handiena da
(10.391 km², Euskal Herriaren % 49,6), Euskal Herriko erdialdean eta hegoaldean
dagoena, eta Espainiako autonomia erkidegoetako bat. 644.566 biztanle ditu, eta
Iruñea du hiriburu (197.604 biztanle).

Nafarroa Garaia Iberiar penintsularen iparraldean dago. Mugakide hauek ditu:
Lapurdi, Nafarroa Beherea eta Zuberoa ipar-ekialdean, Aragoi ekialdean eta
hego-ekialdean, Errioxa hego-mendebaldean, Araba mendebaldean, eta Gipuzkoa
ipar-mendebaldean.

Nafarroako Foru Erkidegoa Pirinio mendien, Euskal Herriko arkuaren eta Ebro
ibaiaren arroaren artean dago. Elkarren oso bestelakoak diren mendi horiez
gainera, Nafarroa Garaian elkartzen dira Kantauri aldeko eta Mediterraneo aldeko
isuriak eta klima ozeanikoa, subalpeetakoa eta mediterraneoa, bakoitzak bere
landaredi berezia duela. Horren guztiaren ondorioz, kontrasteak dira Nafarroa
Garaiaren ezaugarri nabarmenenetako bat, eta arrazoi beragatik, heterogeneitatea
dute eskualdeek ezaugarri, nahiz batetik besterako trantsizioa oso mailakatua
den.

Alderdi fisiko-geografikoei begiratuta, Nafarroa Garaia hiru eremu geografikotan
banatua dago oro har: Mendialdea, Erdialdea eta Erribera. Hiru eskualde horien
tamaina eta eskualde bakoitzaren berezitasunak ikusita, azpibanaketa bat egitea
komeni da. Hala, Mendialdean Nafarroa Garaiaren iparralde hezea, Pirinioetako
haranak eta Pirinio aurreko haranak edo arroak bereizten dira. Nafarroa Garaiko
Erdialdeak bi zati ditu, Ekialdeko Erdialdea eta Mendebaldeko Erdialdea edo
Lizarraldea. Eta Erriberak, berriz, beste bi zati dauzka: Ekialdeko Erribera edo
Tuterakoa, eta Mendebaldeko Erribera edo Lizarrakoa.

Nafarroako Erresuma Europako Erdi Aroko erresumen artean garrantzitsuenetarikoa
zen. Erresumak, Euskal Herriko lurralde guztiak hartzen zituen Antso III.a
Nagusiaren garaian.

Nafarroako errege hura halaber izan zen Aragoiko kontea eta Hispaniako
enperadore. Testamentuan, lau semeen artean banatu zituen bere mendeko lurrrak.
Antso III.ak, Euskal Herriko ondorengotza-zuzenbidean ohitura zenez,
tronkaltasuna aplikatuta, bere seme nagusi Gartzia III.a Santxez Naiarakoari
utzi zion erreinu osoa, eta bere beste hiru semeei lurralde banaren jaurgoa. Hau
da, oraingo Nafarroa Garaia, Errioxa eta Euskal Autonomia Erkidegoa biltzen
zituen lurren agintea Gartziari zuzenean utzi zion. Gartziaren meneko izateko
baldintzarekin, Gonzalori, Sobrarbe-Ribagortzaren gobernua utzi zion eta
Ramirori, Aragoikoa. Hala ere, Antso III.ak ez zuen inoiz Gaztelako konde
titulurik hartu nahi izan, beraz, Fernandok bere amarengandik jaso zuen Gaztela.

XIII. mendetik aurrera, Gaztelako Erresumak Nafarroakoari kendu zizkion Araba,
Bizkaia eta Gipuzkoako lurrak. XVI. mendearen hasieran Albako dukeak militarki
hartu zuen Nafarroa Garaia, eta beraz Espainiako errege-erreginak Nafarroako
errege-erregina bihurtu ziren, gerratearen bidez. Nafarroa Beherea ez zuen
Espainiar armadak menderatu, eta independente gelditu zen.

Bitarte horretan bizi izan zen Xabierko Frantzisko, Jesusen Lagundian sartu eta
Asian misiolari ibili ondoren santu eta Nafarroako patroi bihurtu zena.

1589. urtean, Henrike III.a Nafarroako errege zena, Henrike IV.a Frantziakoa
bihurtu zen, katolizismoa onartu ondoren. Ondorengo Frantziako errege guztiek,
beraz, Roi de France et de Navarre titulua izan zuten.

Hegoaldean, Nafarroa Garaia erresumatzat gelditu zen, nahiz eta Espainiar
erregea edo erregina izan. 1841. urtean galdu zituen bere foruak, Lehen
Karlistaldia galdu ondoren.

Nafarroa Garaia tradizioz bost zatitan banatzen da, Nafarroako merindadeetan
alegia. Halaber, merindade bakoitza eskualdetan banatuta dago. Nafarroa erresuma
zela eta, frankismoaren bukaera arte (1979 arte, hain zuzen), merindadeak
garrantzizkoak izan ziren. Esaterako, hauteskunde barrutia izan ziren XIX. eta
XX. mendeetan. Gaur egun, ordea, merindadeek ez dute eskudantziarik, epaitegi
barrutiekin bat egiten badute ere.

1530 arte, Nafarroako Erresumak Nafarroa Beherea ere barne hartzen zuen.
Seigarren merindadetzat hartzen den arren, zehazki bailegoa zen, hau da, baile
izeneko administrariaren ardurapean zegoen. Merioa Zangozan zegoen.

Alfredo Floristani jarraikiz, Nafarroa Garaia hiru zatitan banandu izan da,
erliebea eta klima kontuan hartuta: Mendialdea (iparraldean), Erdialdea
(erdian), eta Erribera (hegoaldean).

Azken urteotan Nafarroako Foru Erkidegoko Gobernuak beste era batean sailkatu
ditu eskualdeak, Nafarroa 2000 proiektuan. Hala ere, ez dago soberan arautua
(izenak ez daude finkaturik, esaterako), eta ez du eragozten Nafarroako Foru
Erkidegoko Gobernuko departamentuek beren kasa bestelako sailkapenak egitea.
Dena dela, maiz erabiltzen da nafar administrazioan eta kanpokoan ere. Banaketa
horretan, Nafarroa Garaiak 7 eremu, 18 azpieremu eta 68 eskualde dauzka. Hona
hemen eremuak (letra lodiz) eta azpieremuak (letra arruntez):

Nafarroa Garaiko udalerrietan eredu batzuk aurki daitezke: herrigune bakarrekoak
eta herri bat baino gehiagokoak. Bigarren horiek kontzejuez osatuak dira, eta
batez ere erdialdean eta mendialdean kokatzen dira. Iruñea inguruko herrigune
anitzeko entitate batzuek zendea izena dute. Bost hauek dira: Berriobeiti (lehen
Antsoain), Galar, Itza, Oltza eta Zizur. Beste haran asko ere kontzejuz
osaturiko udalak dira. Baztan kasu berezia da, herriak kontzejuak ez direlako.

Kontzejuek ere eskumenak dituzte, besteak beste herri lurrak kudeatzeko.
Batzarra da kontzejuak gobernatzeko sistema, betiere kontzejuburu bat dutela.
100 biztanle baino gutxiago dituenean batzarra irekia da, hau da, herri osoak
hartzen du parte erabakietan. 100 biztanletik goitiko bada, kontzejuburuaz gain
beste 4 kide daude herria gobernatzeko.

Azken urteotako hazkunde eta mugimendu demografikoak kontuan hartuta, ordea,
badira beste udalerri batzuk garrantzi handia hartzen ari direnak, hala nola
Berriobeiti edo Galar.

Nafarroako Foru Erkidegoko Gobernua da botere betearazle nagusia duen organoa,
eta Nafarroako Legebiltzarrak du botere legegilea.

Autonomia eratu ondoren, Gabriel Urralburu buru zuen PSNk gobernatu zuen
Nafarroa Garaia; batzuetan, UPNren laguntzarekin. Hala ere, Nafarroa Garaian UPN
eta AP (oraingo PP) batutakoan, lehendabiziko indar politikoa bilakatu ziren,
eta Juan Cruz Alli Nafarroako Foru Erkidegoko gobernuburu bilakatu zen (1991).
Nolanahi ere, Juan Cruz Alli bere alderdi politikotik aldenduz joan zen, batik
bat Alfredo Jaime, garaiko Iruñeko alkate alderdikidearekin izandako
ika-mikengatik. Azkenean UPN utzi eta CDN osatu zuen. UPN erdibituta, 1995eko
hauteskundeek aldaketa politikoa ekarri zuten, eta PSN, CDN gehi EA alderdiek
Javier Otano presidente zuten gobernua eratu zuten, IUN-NEBaren aldizko
babesarekin. Gobernu horrek, ordea, ez zuen luze iraun, 1996an desegin baitzen
Otano Auzia zela eta. Izan ere, Javier Otano presidenteari Suitzan diru-kontu
sekretuak izatea leporatu baitzioten. Javier Otanok dimisioa eman eta politika
utzi zuen. PSN ohiz kanpoko biltzarrak kudeatzen zuen, zeinek UPNri aldizko
laguntzak eskaini zizkion gobernua osa zezan. Miguel Sanzek 1996tik aurrera izan
du boterea Nafarroa Garaian.

Alabaina, 2007ko hauteskundeetan, gobernu alternatiboa antolatzeko gehiengoa
atera zen. PSN, Na-Bai eta IUN-NEBen arteko negoziazioak hasi ziren. Posible zen
udaletan, haietako boto gehien lortu zuenak alkatetza eskuratu zuen. Honela,
PSNko hautagaiak Erriberrin edo Burlatan alkate bihurtu ziren, eta Na-Baikoak
Zizur Nagusian, Barañainen edo Atarrabian besteak beste. Nolanahi ere, Nafarroa
Garaiko udal garrantzitsuenean, Iruñean hain zuzen ere, akordioa ez zen
hitzartu, PSNk EAE-ANVrekin bat egitea nahi ez zuelako, eta Uxue Barkosek ezin
zion Yolanda Barcinari alkatetza kendu.

Nafarroako Foru Erkidegoko Gobernua osatzerakoan traba gehiago topatu zituzten
bidean. Lehendabiziko oztopoa Nafarroako Parlamentuko presidentearen izendatzea
izan zen. Na-Baik, bigarren indar politikoa izanda eta presidentetzari uko
eginda, Parlamentuko burua nahi zuen Koldo Amezketarentzat. Bozketa egunean,
aldiz, PSNko Elena Torresek erdietsi zuen postua, UPNk bere alderdiarekin bat
egin ondoren. Trukean, PSNk UPNko Javier Markotegiri eman zion botoa
Parlamentuko mahaiako bigarrena izan zedin.

Sanferminak igarotakoan, berriro bildu ziren alderdiak. Baina horko horretan,
PSNk luzatutako eskaintza guztiz irauli zen: Na-Bai eta IUN-NEBarekin gobernua
antolatzeari uko egin zion, eta alderdi guztien arteko larrialdizko gobernua
eratzea proposatu zuen. Gainerako alderdi guztiek, UPNk eta CDNk ere, errefusatu
zuten. UPNk, bere aldetik, Na-Bai izan ezik besteek osatutako gobernuaren alde
egin zuen.

Funts handirik gabeko proposamen horiek alboratuta eta hirukotearen negoziazioak
apurtuta, PSN eta UPNren egoera politikoak gero eta hurbilago zirudien. Baina
PSNko hainbat kidek, Ainhoa Aznarezek edo Jose Luis Urizek besteak beste,
zuzendaritzaren jokabidea gogor kritikatu zuten, eta Na-Bai eta IUN-NEBrekin
elkarrizketei berriro ekitea aldarrikatu zuten. Gainera, UPNk 10 baldintza
bidali zizkion PSNri bere babesa onartzeko, sozialistek onartezinatzat jo
zituztenak. Hori guztia zela eta, abuztuaren 1ean, PSNko zuzendaritzak eta
parlamentuko kideek batera eta ustekabean Na-Bai eta IUN-NEBarekin berriro ituna
hitzartzeko prest zeudela jakinarazi zuten. PSOEko zuzendaritzak, ordea, ez zuen
erabaki hori onartu, Espainian 2008ko martxoan egitekoak ziren hauteskunde
orokorretan eragin txarra izango zutelakoan. Abuztuaren 3an, PSOEko
zuzendaritzak ebatzi zuen PSN abstenituko zela UPNko hautagaiaren bozketan, eta,
ondorioz, Miguel Sanzek Nafarroako Foru Erkidegoko lehendakari izaten jarraituko
zuela.

Bi hizkuntza erabiltzen dira: gaztelania eta euskara. Gaur egun, erdi eta
iparraldeko eskualdeetan bakarrik da koofiziala euskara, Hizkuntza-eremuen
Legearen arabera «eremu euskalduna» eta «eremu mistoa» deiturikoetan. «Eremu
ez-euskaldun»ean, batere ofizialtasunik ez du hizkuntzak.

Euskalkiei dagokienez, Nafarroa Garaiak lau aldaera ditu: nafarrera,
nafar-lapurtera, ekialdeko nafarrera eta (berrikitan baina gero eta indar
handiagoz) gipuzkera.

Euskararen ezagutzari dagokionez, Nafarroa Garaian askoz gutxiago aurreratu da
Euskal Autonomia Erkidegoan baino, eskolatzeari esker hobetu egin den arren.
Euskaraz ikasten duten umeen kopurua etengabe hazten ari da, eta horrek euskara
estimatu edo balioetsi egiten dela adierazten du. Eta hori, Nafarroa Garaiko
UPNko gobernuek euskara sustatzeko eman duten laguntza publikoa urria izan den
arren..

2011eko datuen arabera, Nafarroako herritarren %13,7 dira elebidunak —%9,9
(1991)—; elebidun hartzaileak, euskara ulertu bai baina hitz egiteko gai ez
direnak, %10,4 (%7,4 1991ean) eta euskara ez zekitenak %74 dira —%82 1991ean—.
Ezagutza eremu mistoan eta ez-euskaldunean igo da. Lehenengoan %18,6 gauza dira
euskaraz hitz egin edo ulertzeko; ez-euskaldunean, berriz %11,5. Etxeko
erabileran ez dago aldaketa nabarmenik eta gazteen artean ari ezagutza igo egin
da.

Lurraldeak izen handiko euskarazko idazleak eman ditu, klasikoen artean Axular,
Arturo Kanpion, Pablo Fermin Irigarai Larreko eta Alexander Tapia Perurena
nabarmentzen direla. Garaikideak ditugu, besteak beste, Jon Alonso, Aingeru
Epaltza, Eduardo Gil Bera, Jose Angel Irigarai, Patziku Perurena, Alberto Ladron
Arana, Inma Errea, Josetxo Azkona, Anjel Erro, Hedoi Etxarte eta Jokin Muñoz.

Halaber, erdarazko idazle aipagarriak dira Yehuda Halevi eta Abraham Ben Meir
Ibn Ezra (hebreeraz) eta Antonio de Eslava eta Francisco Navarro Villoslada
(gaztelaniaz).

Euskalerria irratiak Nafarroako Foru Erkidego osorako eta euskaraz emititzen du.
Kate txikienen artean Eguzki Irratia dugu.

Aldizkarien artean Nabarra Euskal Herri osorako argitaratzen zen, baina itxi
egin zuten 2011n, arazo ekonomikoak medio. Tokian tokikoen artean, Bortziriko
Ttipi-Ttapa dugu adibide.



https://eu.wikipedia.org/wiki/Musika

Musika, bitartekotzat soinua eta isiltasuna darabiltzan artea da. Musika sortzen
duen pertsonari musikagile deitzen zaio; musika jotzen edo abesten duenari,
musikari; eta musika aztertzen duenari, musikologo.

Herri musikaren jatorria historiaurrean dago. Segur aski, hasiera batean
erlijioari oso estu loturik izango zen, eta eginkizun estetikoa baino areago
magiko-sinbolikoa izango zuen. Musika mota hori talde etniko eta kultural
guztiek dute, gehienbat ahozko tradizioz transmititzen da, eta bere garapenak
eta eboluzioak bide desberdinak jarraitu dituzte zibilizazio bakoitzean, baina,
betiere, teknikoki nahiz instrumentalki sinplea izaten da, eta gai jakin baten
inguruan bariazioak inprobisatzeko aukera ematen du. Musika horren barruan
sartzen dira, hasi tribu primitiboen abestietatik eta gaur egungo jazzeraino,
herrialde desberdinetako folklorea eratzen duten manifestazio musikal
guztietatik igarota.

Mendebaldean, musika jasoaren garapena Grezian eta Erroman hasi zen, eta handik
Europa osora zabaldu zen, bi bide erabiliz: musika profanoa eta erlijiosoa.
Azken hori, kristautasunaren hedapenari zuzenean lotua.

Gregoriar kantua VI. mendean sortu zen. Jarraian etorri zen, VII. mendean,
polifonia (grekotik dator hitza, eta «ahots asko» esan nahi du). Pentagrama edo
paper pautatuan musika idazteko modua XI. mendean asmatu zen. XII. mendeaz gero,
musika instrumentala polifonikoaren euskarritzat garrantzia hartzen hasi zen,
eta gailurrera iritsi zen Palestrinaren eta Orlando di Lassoren (XVI. mendea)
konposizioekin, Berpizkunde bete-betean.

Barrokoan (1600-1750), teknika berriak asmatu ziren, hala nola monodia lagundua,
errezitatiboa eta baxu jarraitua. Aro hartan jaio zen opera ere. Bach eta
Haendel bezalako maisuek musika polifonikoak lortua zuen perfekzioa erakutsi
zuten.

Barrokoaren handitasun-aroaren ondoren, estilo galaitsuagoko musika edo rokokoa
etorri zen, ponpoxoago eta finagoa. Gero etorri zen haren ordezkoak, Vienako
eskolak (1770-1830), sinfonia eta kamara musikaren hainbat forma bideratu
zituen. Garai hartako musika sorkuntzako ahalmen handiaren erakusgarri bikain
ditugu Haydn, Mozart eta Beethoven.

Erromantizismoko musikan (1830-1900) subjektibismoa, poesia eta irudimena
ditugu. Schubertekin hasi zen aldi hark Wagner eta Liszt izango zituen gorenean,
eta korronte nazionalista erromantikoak iristean amaitu zen.

XX. mendean, musikaren joera ohiko arau formalak eta konposizioarenak haustea
izan da, atonalitatea eta dodekafonismoa bezalako joeren bidez. Estatu Batuetan
jazza sortzearekin eta aurrerapen teknologikoekin, musika konkretua eta
elektronikoa etorri ziren. 1950eko hamarkadan berrikuntza handiak izan ziren,
eta disko jogailuaren eta irratiaren zabalkundeak maisu zahar eta konpositore
berrien obrak hedatu zituzten mundu osoan.

Amerikako musikari buruzko lehen azterketak XIX. mendearen bukaeran hasi ziren;
ordurako Europako musikaren eragin handia zuen bertakoen musikak. Dena den,
arkeologia aztarnegietan aurkituriko tresnen, XVI. eta XVII. mendeetako
misiolarien kroniken eta batez ere beste biztanleekin nahastu ez diren indiar
talde batzuen gaur egungo musikaren bidez, aztertu ahal izan da bertako
musikaren bilakaera. Europarrak heldu aurretik indiarrek ez zuten ezagutzen
musika notaziorako sistemarik, musika tresnek laguntzen zioten kantuari, eta
musika eta dantza batera egiten ziren beti.

Hinduen musikak veda testuen edo testu sakratuen irakurketan du jatorria.
Indiako musikak erabateko aldaketa izan zuen K. a. VII. mendean, budismoaren eta
heleniar kulturaren eraginez; horietatik sortu zen indiar estilo klasikoa, raga
izenekoa.

Txinako musika, Han dinastiaren garaian (K.a. 206 - K.o. 220), errituzkoa zen;
laurogeita hamar musikariz osatutako orkestrek jotzen zuten. Tan dinastiaren
garaian (618-907) garatu zen, erlijiotik landa, jaialdi eta ospakizunetako
musika. Song dinastian (960-1279) Tang dinastiako musika hobetu, eta
errepertorioa zabaldu zen; Taizong enperadoreak berak 390 doinu berri ondu
zituen. Ming dinastiaren garaian (1368-1644) hasi zen jai eta ospakizunetako
musika kodetzen eta kontserbatorioetan irakasten.

Garai hartan emakumezkoek osatzen zituzten gorteko orkestrak. Qing dinastiatik
aurrera (XVIII. mendea), Asiako beste herrietako musikak Txinakoaren gainean
zuen eragina areagotu zen. Japonian garrantzi handia izan zuen kabuki eta nô
antzerkientzat egindako musikak; XX. mendearen hasieratik japoniar musika asko
hurbildu zitzaion Europakoari. Islamak Asiako musika tradizio gehienetan izan
zuen eragina, bere erritmo berezien eta doinu hautsien bidez.

Afrikako musikari buruzko lehen aipamenak europar bidaiarien kontakizunetan
ageri dira; ezin izan da ordea musika mota honen bilakaera ezagutu. Nolanahi
ere, ahozko tradizioan oinarritzen da, eta alde handiak ditu etnia batetik
bestera.

Sartaldeko musika elizako kantuekin hasi zen, hebrearren eta greziarren
eskaletan oinarri harturik. Geroago organoaz lagundu ziren kantuak, eta,
kontrapuntua landu ahala, aberatsagoak egin ziren. Elizako eta elizaz kanpoko
polifonia XV. eta XVI. mendeetako madrigal eta moteteekin iritsi zen maila
gorenera.

XVII. mendean, berriz, tresnetarako musika izan zen nagusi (bariazioak,
suiteak); orobat, garrantzi handia izan zuten Monteverdi eta Lullyren operek,
Schützen oratorioek, eta musika idazkeraren sistema berriak. XVII. mendearen
bukaeran eta XVIII. mendearen hasieran aurrerabide handia egin zuen teklaturako
musikak.

Biolin taldeak antzina biolak izandako lekua hartu zuen sortu berri zen orkestra
egituran. Oratorioa heldutasunera iritsi zen (Bach, Haendel, Scarlatti, Purcell,
Couperin). XVIII. mendean Bachek sonata itxuratu zuen, geroago Haydn, Mozart eta
Beethovenek landu zuten sinfoniaren eta harizko kuartetoaren oinarri izan zena.

XIX. mendearen hasieran Beethovenek, bestalde, hunkigarritasun berria eman zion
musikari eta era horretan erromantizismoaren aitzindari izan zen; Schumann,
Mendelssohn, Verdi, Txaikovski, Schubert eta beste hainbat musikarik bete-betean
egin zuten musika erromantikoa. Bestalde, erromantizismoak ekarri zuen
abertzaletasunean oinarritu ziren musikagile asko, hala nola, Chopin (Polonia),
Liszt (Hungaria), Dvořák (Bohemia), Musorgski eta Rimski-Korsakov (Errusia),
Granados eta Albéniz (Espainia), Sibelius (Finlandia), Grieg (Norvegia) eta
Bartók (Hungaria).

XIX. mendearen bukaeran, Wagnerrek berrikuntza handiak egin zituen orkestran eta
harmoniaren baliabidetan, eta oro har, musikaren beraren ikuskeran. XX.
mendearen hasieran, Debussyk eta bere ikasleek inpresionismoa sortu zuten
erromantizismoaren aurkako joera gisa; harrezkero, joerak asko sortu dira;
musika atonala eta dodekafonismoa landu dira, eta abstrakziorako joerak oso
nabariak izan dira, Stravinskiren eta Hindemithen klasizismoan, besteak beste.



https://eu.wikipedia.org/wiki/Michael_Jackson

Michael Joseph Jackson (Gary, Indiana, AEB, 1958ko abuztuaren 29a - Los Angeles,
AEB, 2009ko ekainaren 25a) pop-abeslari estatubatuarra izan zen. "Poparen
Erregea" ezizenaz ezaguna zen.

Bost urterekin anaiekin batera "The Jackson Brothers" taldea osatu zuen, gerora
"The Jackson Five" izango zena.

Bakarlari moduan, ibilbide arrakastatsua eduki du, "Thriller" (1982) diskoa
izanda historiako salduena munduan (51 milioi ale), 13 Grammy Sari eskuratuta
eta 13 "number-one single" lortuz AEBetan, besteak beste. "Thriller", "Billie
Jean", "Beat It", "I Just Can't Stop Loving You", "Bad" eta "Black or White"
haren abestirik arrakastatsuenen artean daude. Abestiak plazaratzeko bideoak
bereziki zaindu zituen, sarri bideogintzako azken teknikak erabiliz, morphing
delakoaren efektua kasu.

Rock and Roll Hall of Fame-n bi aldiz sartu zen, "The Jackson 5" garaian eta
bakarlari moduan.

Bere bizitza pribatuaren azken urtetan, arazoak eduki zituen Justiziarekin, eta
2005ean epaitu egin zuten adingabeko batzuk salatutako sexu gehiegikeriak direla
eta. 2009ko ekainean bihotzeko baten ondorioz hil egin zen.

Denborarekin, Josephek bere lau semerekin (Marlon, Jackie, Jermaine eta Tito)
talde bat osatzea erabaki zuen. Garai hartan, Michael gazteegia zen taldean
parte hartzeko, baina bost urte soilik zituelarik, Jermaine abeslari bezala
ordezkatu zuen, The Jackson Five sortuz. Boskoteak urteetan zehar club
ezberdinetan jo zuten eta lehiaketa ugaritan parte hartu zuten. 1968an (Gladis
Knight eta Bobby Taylor produktoreengatik gomendatuta), Motown diskoetxearentzat
audizio bat egin zuten. Berry Gordyk bertako jabeak, berehala kontratatu zituen,
Michael gaztea eta bere anaiak Jackson Brownen abestiak bertsionatzen ikusi eta
gero. Taylorren ardurapen artistikoan, urtebete lanean eman zuten 1969eko
urrian, beren lehen singlea kaleratu zuten, "I want you back". Arrakasta handia
izan zuten, eta oso entzunak egin ziren. 1972an Michaelek bere bakarlari karrera
hasi zuen "Got to be there" albumarekin debutatuz, Jackson Fiveren abeslaria zen
bitartean. Lau urte geroago, Motown diskoetxea utzi eta Epic Recordsekin
kontratua sinatu zuten.

Quincy Jones produktorea ezagutu ondoren, 1979an Jacksonek "Off the wall" album
berria atera zuen CBS diskografiaren laguntzaz. Grammy bat irabazi zuen Rhythm &
Blues-eko abeslari honena izateagatik eta "Don´t stop ´til you to get enough"
kantarengatik. 1981.urtean bere anaiekin batera, LP bat editatu zuen: "Triumph".
1982.ean Thriller albuma atera zuen eta honekin ikuskizunaren mega izarra
bihurtu zen. Holliwooden izarren famaren pasealekuan lehenengo pertsona izan zen
bi izar lortzen. Geroztik aurrer, album hori historian gehien saldu den albuma
izan da, gutxigorabehera 104 milloi kopia, 65 Estatu Batuetan eta 55 gainerako
lekuetan. Thriller kantak bere bideokliparengatik ere ospe handia hartu zuen eta
album horren barruan "Beat it" eta "Billie Jean" kanta ezagunak agertzen dira.
1985ean, Lionel Richie eta beste ospetsu batzuekin, "Usa for Africa" reprodukzio
musikala egin zuten eta "We are the world"-ek milloi asko bildu zituen afrikako
herrialde gosetuentzat, batez ere Etiopiara, eta urte haietako diska salduena
bihurtu zen.

2001. urtean, Jacksonek bere 30. urteurrena ospatu zuen bakarlari gisa,
“Invisible” albuma kaleratuz eta irailaren 11ko atentatua baina egun batzuk
lehenago Madison Square Gardenean kontzertu bat emanez. Dena den, disko horrek
ez zuen besteek bezain beste saldu. 2002rako aurreikusita zegoen bira bat
deuseztatu zuen, beste hainbat singleren kalerakuntzarekin batera. 2001eko
urrian Michaelek beste hainbat artistekin batera "What more can I give" lan
benefikoa grabatu zuen, irailaren 11ko atentatuan hildakoen familientzat 50
milioi dolar lortzeko asmoz, baina azkenean ez zen kaleratu, Jacksonek Sony
Music utzi baitzuen. Kanta hori grabatu zuten, besteak beste, Mariah Carey,
Céline Dion, Tom Petty, Reba McEntire, Ricky Martin, Carlos Santana, Beyoncé
Knowles (Destiny's Child), Nick Carter (Backstreet Boys), Aaron Carter, Mya,
Luis Miguel, Gloria Estefan, Shawn Stockman (Boyz II Men), Shakira, Usher, Brian
McKnight, Julio Iglesias, Luther Vandross, John Secada, Billy Gilman, Alejandro
Sanz, Christian Castro, Olga Tañón, Anastacia, Juan Gabriel, Thalía, Ziggy
Marley eta 3LW-k.

Michael Jackson 2009ko ekainaren 25ean hil zen arnas gutxiegitasuna jasan
ostean. Los Angelesko bere jauregian hil egin zen. 911 larrialde zerbitzuetara
12:21etan deitu zuten, eta medikuak 9 minutu beranduago iritsi ziren. Ahal zuten
azkarren, Los Angelesko Ronald Reagan UCLA Medical Centerera eraman zuten eta
bere heriotza arratsaldeko 2:26etan ziurtatu zuten medikuek.

Handik egun batzuetara, uztailaren 7an, bere omenean hiletak ospatu ziren Los
Angelesko Staples Center estadioan. Milaka lagun bildu ziren Jacksonei azken
agurra ematera.



https://eu.wikipedia.org/wiki/Mark_Zuckerberg

Mark Elliot Zuckerberg (1984ko maiatzaren 14a, White Plains, New Yorkeko
estatua, AEB) estatubatuar programatzaile eta enpresaburu famatua da, Facebooken
asmatzailea. Egun zerbitzu horretako zuzendari exekutibo eta lehendakari da.
Aipatutako sarea korporazio pribatutzat eratu zuen Zuckerbergek 2004an Harvard
Unibertsitateko zenbait kideren, Konputazio Zientzietako koordinatzailearen eta
bere logelakide Eduardo Saverin, Dustin Moskovitz eta Chris Hughesen
laguntzarekin.

Harrezkero, mundu osoko pertsonaiarik entzutetsu eta aberatsenetakoa izan da;
izan ere, 2007an, Zuckerberg 35 urtetik beherako pertsonarik berritzaileenetakoa
izendatu zuten MITen. 2010ean urteko pertsonaia izendatu zuten Time aldizkarian,
eta, hori gutxi balitz, handik urtebetera —2011n, alegia—, bere esku 17,5 bilioi
dolar zituela kalkulatu zen. Bestalde, Vanity Fair aldizkariaren ustez,
teknologiaren munduko pertsonarik eraginkorrena izan zen urte horretan bertan,
Steve Jobs, Sergey Brin edo Larry Pageren aurretik.

Zuckerberg 1984an jaio zen White Plains udalerrian (New Yorkeko estatua, AEB).
Ama Karen, psikiatra, eta aita Edward Zuckerberg, dentista, ditu. Bere hiru
arrebekin batera (Randi, Donna eta Arielle), Dobbs Ferryn (New York) hezi zuten,
judutar giro batean; 13 urte bete zituenean, bere Bar Mitzvah deituriko judutar
erritua izan zuen; geroztik, ordea, ateoa dela adierazi izan du.

Ardsley eskolan ikasi zuen, eta gero Philips Exeter akademian. 2002an Adam
D'Angelo lagunarekin arrakasta handia izan zuen musika kantak iragartzen zituen
programa bat kaleratu zuten. Microsoft eta Applek programa horren eskubideak
bereganatu nahi zituzten, baina azkenean ez zuten lortu. Ondoren, Markek bere
aplikazioa sarera atera zuen, dohainik jaisteko aukerarekin.

Hardvarren sartu zen 2003an. Coursematch bezalako programak diseinatzen hasi
zen, eta Facemash.com sortu zuen; azken honetan, unibertsitateko nesken
balorazioa egin zitekeen eta Hardvarreko Zerbitzu Informatikoen Departamentuak
administrazioaren aurrera eraman zuen, hainbat kargu leporatuz. Zuckerbergek
informazioa librea eta irekia izan behar zela deklaratu zuen.

2004an Markek Facebook sortu zuen, eta Unibertsitatetik urtebeatez aldendu zen.
Azkenean, urte bat geroago bere ikasketak alboratu zituen.

Mark gazteak txiki-txikitatik erakutsi zituen dohain nabarmenak. Izan ere,
Ardsley High School zentroan ikasten ibili zen garaitik hasita, Zuckerberg gai
klasikoetan nabarmentzen hasi zen gainontzeko ikasleekiko. Phillips Exeter
Academy zentrora joan baino lehen, hainbat sari irabazi zituen alor zientifikoan
(matematika, astronomia eta fisika) eta gai klasikoetan ere oso aurreratua zen.
Unibertsitaterako sarrera-eskaria agirian, ingelesaz gain irakurri nahiz
idazteko gai zen hizkuntzen artean, honako hauek zerrendatu zituen: frantsesa,
hebreera, latina eta antzinako greziera. Eskriman ere primeran moldatu zen eta
eskrima taldeko kapitain izendatu zuten. Unibertsitatera heldu zenean, Iliada
bezalako poema epikoak ozen irakurtzeagatik egin zen entzutetsu ikasleen artean.

Unibertsitateko bigarren urtean, Zuckerberg kide zuen ikasleen elkarteak
antolaturiko festa batean, Priscilla Chan ezagutu zuen; 2003an, izatez Bostongo
inguruetakoa zen ikaskide txinatar-amerikarra eta Mark elkarrekin ateratzen hasi
ziren. 2010eko irailean, Markek Chani (medikuntza ikasten ari zen hau) Palo
Alton (Kalifornia) alokatu berri zuen etxean elkarrekin bizitzeko gonbita egin
zion. Hurrengo hilabeteetan, Zuckerbergek mandarinera ikasten aritu zen eta,
hedabideen ustez, ezkontzeko planak ditu dagoeneko, baina ez dago data zehatzik.

Esan daiteke, beraz, Marken bizitzak buelta asko eman dituela ikasle garaitik
hasi eta Facebookeko buru bilakatu arte, baina betiere ukituriko alor orotan
arrakasta mantenduz. Haatik, aberastasun hori ez da bere pertsonan bakarrik
gordetzen, poltsikoa ere ez baitzaio atzera geratzen; izan ere, 2011ko
maiatzean, Zuckerbergek 7 milioi dolarren truke Palo Alton bertan 5 logelako
etxea erosi zuen zurrumurrua zabaldu zen.

Zuckerberg bigarren hezkuntzan hasi zen ordenagailuak erabiltzen eta software
lengoaian idazten. Bere aitak 1990eko hamarkadan irakatsi zion Atari edota BASIC
Programming bezalako programa informatikoak erabiltzen eta, geroago, David
Newman software garatzailea hartu zuen bere tutore pertsonaltzat. Newmanek Mark
haur harrigarri gisa definitzen du oraindik ere, bere gaitasunei aurrea hartzea
oso gogorra egin zitzaiola ziurtatuz.

Batxilergoko urteetan, Synapse Media Player deituriko musika-erreproduzitzailea
sortu zuen Intelligent Media Group taldearen izenean. Programa horrek adimen
artifiziala zerabilen entzulearen entzute-ohiturak bereganatzeko eta gero abesti
horiek Slashdot gune teknologikoan argitaratzeko. Programa berritzaile honi
bostetik hiruko puntuazioa eman zion PC Magazine aldizkariak. Izan zuen
arrakasta ikusita, AOL eta Microsoft Synapse erosten eta Zuckerberg eurekin lan
egiteko konbentzitzen saiatu ziren, baina honek nahiago izan zuen bere
aplikazioa sarera kaleratu, dohainik jaisteko, eta 2002an Harvard
Unibertsitatean sartu zen.

Harvard Unibertsitateko ikasketak hasi zituenerako bere programaziorako dohainak
aski ospetsuak ziren. Alpha Epsilon Pi deituriko ikasle juduen ikasle-taldeko
kide izateaz gain, psikologia eta informatika edo konputazio zientziak ikasi
zituen.

Bere bigarren urtean, CourseMatch izena eman zion programa bat idatzi zuen,
erabiltzaileei ikasleen aukeraketaren arabera klaseak antolatzea edota
ikasle-taldeak eratzea ahalbidetzen ziena. Handik gutxira, hasiera batean
Facemash deituriko beste programa bat sortu zuen, non ikasleek hainbat ikasleren
argazkien artean ederrena bozka zezaketen. Garai hartan Zuckerbergen logela-kide
zen Arie Hasitek azaldu zuenez, gune hura dibertitzeko baino ez zuen sortu.
Honela azaldu zuen:

Guneak astebukaera oso batez jarraitu zuen martxan. Baina astelehen goiza iritsi
bezain laster, unibertsitateak berak gunea itxi egin zuen. Honetarako arrazoia
zera izan zen, Facemash gunearen bisitek Harvardeko zerbitzariak gainezka egitea
eragin zuten, ikasleak Internet erabili ezinik utziz. Gainera, ikasle askok
Zuckerbergek argazkiak euren baimenik gabe erabili zituela defendatu zuten.
Zuckerbergek publikoki eskatu zuen barkamena, nahiz eta unibertsitateko
egunkarian gertaturikoa azaldu aste hartan eta gunearen filosofia onartezin eta
desegokia salatu zen.

Facemashen garaian, bestalde, unibertsitateak ikasleen argazkiak eta kontaktuen
informazioa bilduko zituen barruko gune propio bat gara zezan eskatzen hasi
ziren. Arie Hasiten arabera:

2004ko otsailaren 4an, Zuckerbergek bere Harvardeko logelatik bertatik jarri
zuen Facebook sarearen erabiltzaile guztientzat eskuragai. Zenbaiten aburuz,
zerbitzu honen kontzepturako inspirazioa, Phillips Exeter Academy zentroan ikasi
zuen garaitik zetorkion bere sortzaile nagusiari. Azken batean, arestian
aipaturiko akademiak bere ikasleen direktorio propioa argitaratu zuen, The Photo
Address Book (euskaraz Argazki eta Helbide Liburua), ikasleen artean The
Facebook moduan ezaguna egin zena. Argazkiz hornituriko direktorio haiek
ikasleen bizitza sozialeko atal garrantzitsu bilakatu ziren berehala eskola
pribatu askotan. Hauei esker, izan ere, ikasleek euren lagunak eta hauen
telefono zenbakiak errazago identifika zitzaketen.

Behin unibertsitatera heldu zenean, Zuckerbergen Facebook Harvardeko kontu soil
bezala hasi zen funtzionatzen bere asmatzaileak, bere gelakide Dustin
Moskovitzen laguntzarekin batera, gainontzeko zentroetara zabaltzea erabaki zuen
arte. Lehenbizi Stanford Unibertsitatera hedatu zuten, eta sare sozialen
iraultza horrekin laster bereganatu zituzten Dartmouth, Columbiako
Unibertsitatea, New Yorkeko Unibertsitatea, Cornell, Pennsylvaniako
Unibertsitatea, Brown eta Yale Unibertsitatea ere.

Zuckerberg Palo Altora mugitu zen, Kalifornia, Moskovitz eta zenbait lagunekin
eta bertan etxe txiki bat bulego modura erabiltzeko prestatu zuten. Uda hartan,
Zuckerbergek Peter Thiel ezagutu zuen eta honek konpainian inbertitu zuen.
Horrela, 2004. urtearen erdialdera lortu zuten konpainiarentzako benetako
bulegoa. Izatez, taldeak Harvardera itzultzeko asmoa zeukan, baina azkenean
Kalifornian geratzea erabaki zuten. Ordurako, dagoeneko hainbat izan ziren
atzera bota zituzten Facebook erosteko eskaintzak. 2007an eginiko elkarrizketa
batean, Zuckerbergek honetarako arrazoiak azaldu zituen:

Urte horretako uztailaren 21ean, Zuckerbergek konpainiak 500 milioi erabiltzaile
zituela zehaztu zuen, eta Facebookek diru gehiago irabazteko publizitatera joko
ote zuen denbora gutxian emandako gorakada eta hazkunde nabarmenaren aurrean
galdetu ziotenean, honela ihardetsi zuen:

2010ean Steven Levyk, 1984an argitaraturiko Hackers: Heroes of the Computer
Revolution (euskaraz Hackerrak: Ordenagailuen Iraultzako Heroiak) liburuaren
autoreak, Zuckerbergek bere burua hackertzat daukala idatzi zuen. Zuckerbergek
honi gauzak apurtzea ondo dagoela esanez erantzun zion, gauzak apurtu eta hauek
hobetzea ondo dagoela esanez.

Facebookek Hackathon deituriko programatzaileen topaguneari bultzada eman zion,
6 edo 8 astero antolatzen delarik eta bertan parte-hartzaileek gau bakarra
izaten dutelarik proiektu bat osatu eta jendea honen aukerez konbentzitzeko.
Konpainiak, hain zuzen ere, musika, janari eta garagardoz hornitu zuen
hackathona, eta Facebookeko langile ugari, Zuckerberg bera barne, askotan izan
ziren bertan. Hau esan zion Zuckerbergek Levyri:

Vanity Fair aldizkariak Zuckerberg informazioaren garaiko eragin handieneko 100
pertsonen zerrendan lehena izendatu zuen 2010. urteari zegokion zerrendan, eta
23. zenbakian ikusi genuen 2009ko zerrendan beran. 2010ean, era berean, New
Statesman aldizkari politikoaren urteroko ikerketaren arabera, munduko eragin
handieneko 50 pertsonen artean 16.a zen. Hortaz, esan daiteke Facebookek
izugarrizko arrakasta izateaz gain, Mark bera ere ez zela motz geratu.

2011ko elkarrizketa batean, Steve Jobsen heriotzaren ostean, Zuckerbergek
Jobsengandik aholku baliotsu bat jaso zuela aitortu zuen; Facebooken bera bezain
gauza on eta kalitatezkoak sortzean kontzentraturiko zuzendaritza bat nola lortu
azaldu omen zion Jobsek hartan.

2004ko otsailean Facebook eskuragai jarri eta hilabete aurrerago, i2hub kaleratu
zen, Wayne Changek sorturiko eta unibertsitateetara mugaturiko beste komunikazio
zerbitzu bat. i2hub P2P dokumentuen partekatzean funtsaturik zegoen. Garai
hartan, biak, i2hub eta Facebook, bai publizitatearen alorrean eta bai
erabiltzaileei zegokienez ere, prentsaren eurekiko interesa bezalaxe, abiadura
bizian ari ziren hazten. 2004ko abuztuan, Zuckerberg, Andrew McCollum, Adam
D'Angelo eta Sean Parkerrek, aurrez aipaturiko P2P datu partekatzeari
konpetentzia egiteko asmoarekin, horrelako zerbitzu propioa sortu zuten, Wirehog
deiturikoa, Facebook Platform (euskaraz Facebook Plataforma) zerbitzuko
aplikazioen aurrekaria.

2007ko maiatzaren 27an, Zuckerbergek Facebook Platform (euskaraz Facebook
Plataforma) aurkeztu zuen, programatzaileentzako garapenerako plataforma, non
hauek Facebookerako aplikazio sozialak sor eta gara zitzaketen. Astebeteko
epean, aplikazio ugari eraiki ziren eta batzuek dagoeneko milioika erabiltzaile
zituzten. Mundu osoan Facebook Platformerako aplikazioak sortzeko lanetan
ziharduten 800.000 garatzailetik gora izatera heldu zen.

2007ko azaroaren 6an, Zuckerbergek Beacon deituriko publizitate sozialerako
sistema berria aurkeztu zuen, jendeari, beste orrietan eginiko bilaketa eta
bisitetan oinarriturik, euren Facebookeko lagunekin informazioa partekatzea
ahalbidetzen ziona. Esate baterako, eBay guneko saltzaileek euren lagunak
automatikoki jar zitzaketen jakinaren gainean bertan salgai zituzten gauzen
inguruan Facebookeko berrien eguneraketen ohartarazpenei esker. Programa hau,
ordea, erabiltzaile indibidual eta talde erabiltzaileek erakutsi zituzten
pribatutasunaren inguruko kezken aurrean, zaintza eta kontrolpean jarri behar
izan zuten. Zuckerberg eta Facebookek ez zien berehalakoan ihardetsi kezka hauei
eta 2007ko abenduaren 5ean Markek bidalketa bat argitaratu zuen bere Facebookeko
orrian. Bertan, Beaconen inguruko kezka horien inguruko ardura guztia bere gain
hartu zuela onartu zuen eta erabiltzaileei zerbitzutik kanpo geratzeko aukera
errazagoa eskaini zien.

2008ko uztailaren 23an, Zuckerbergek Facebook Connect, gunea aurkeztu zuen,
erabiltzaileentzako Facebook Platform gehigarriaren bertsio eguneratua.

Cameron Winklevoss, Tyler Winklevoss eta Divya Narendra Harvardeko ikasleek
Marki HarvardConnection.com (aurrerago ConnectU deitu zioten) gunea eraikitzeko
eskaria egin zioten, baina Markek ez zuen amaitu. Hirukoteak salatu zuen
Zuckerbergek nahita sinetsarazi ziela laguntzen ari zitzaiela.

2004an deitu zuten Zuckerberg auzitara, baina 2007ko martxoaren 28an atzera bota
zuten epaiketa eskaria. Handik gutxira, ordea, Bostongo auzitegian onetsi zuten
kasua berriro. Honi aurre egiteko helburuaz, Facebookek hirukotearen aurkako
salaketa ezarri zuen, Social Butterfly bezala ezagutzen zen proiektuan
oinarriturikoa, proiektu honetarako The Winklevoss Chang Group, taldeak,
arestian aipaturiko anaiek Wayne Changekin batera osaturiko taldea, ConnectU eta
i2hub zerbitzuen arteko partaidetza onartu zuela frogatuz. Kontua modu baketsuan
amaitu zen, ordea, 2008ko ekainaren 25ean kasua bere horretan geratu eta
Facebookek 1,2 milioi partaidetza eurekin banatzea eta 20 milioi dolar
ordaintzea adostu baitzuen.

2007ko azaroan, auzitegi konfidentzialeko dokumentu eta agiriak Interneten
argitaratu ziren. Hauek Zuckerberg beraren gizarte segurantzako zenbakia edota
bere neskalagunaren helbidea bezalako datuak zituzten bere baitan. Beraz,
Facebookek agiri haiek ezabatzea eskatu zuen. Aitzitik, epaileak web gune horren
jabearen alde egin zuen.

Eduardo Saverinek ere bideratu zuen Facebook eta Zuckerbergen aurkako epaiketa.
Haatik, hau ere bere horretan geratu zen, konpainiak berak Saverinen eskaria
onartu baitzuen eta hau Facebooken sortzaileetako bat izendatu.

2010eko ekainean, Pakistango Sidiqque jeneral boteretsuak Zuckerberg eta honekin
batera Facebooken sortzaile izandako Dustin Moskovitz and Chris Hughesen gaineko
ikerketa kriminal bat bideratu zuen Mahoma Marrazteko Eguna Facebooken bitartez
ezagutzera eman zen astean. Ikerketa bideratu zuen jeneralak bertako poliziari
Interpolekin harremanetan jartzeko eskatu zion, horrela Zuckerberg eta bere
lankideak atxilotu ahal izateko.

2010eko maiatzaren 19an, Facebook denboraldi batez blokeaturik egon zen
Pakistanen, Facebookek erabiltzaileren batek bertan publikatu zuen lehiaketa
maiatzaren amaieran gunetik ezabatu zuten arte. Hori gutxi balitz, Sidiqquek
arazoa Nazio Batuen Batzar Nagusiarekin eztabaidatzeko ere eskatu zion
herrialdeko Nazio Batuetako ordezkari nagusiari, baina kontuak ez zuen aurrera
egin.

2010eko ekainaren 30ean, New York hiritik gertu kokaturiko pellet
erregai-konpainia baten buru Paul Cegliak Zuckerbergen aurkako epaiketa bat
aurkeztu zuen, Facebooken jabetzaren %84 aldarrikatuz eta honen ondoriozko
ordainsari bat eskatuz. Honen arabera, Zuckerberg eta berak 2003ko apirilaren
28an kontratu bat sinatu zuten, non honek 1.000 dolarreko kopurua jarriko zuela
enpresari hasiera emateko eta horren truke honek enpresaren %50a jasoko zuela
adostu baitzuten, 2004ko urtarrilaren 1etik gunearen erabateko eraikuntza
bitartean igarotako egun bakoitzeko enpresariari gunearen jabetzaren %1 gehituko
zitzaiolarik. Une hartan, ordea, Zuckerberg beste proiektu batzuetan zebilen
buru-belarri, hauen artean Facemash zelarik, Facebooken aurrekaria, eta, beraz,
thefacebook.com domeinua ez zuen 2004ko urtarrilaren 1a baino lehen
erregistratu; hor hasi zen, hain zuzen ere, gunearen garapena, hilabeteak iraun
zituena. Facebookeko zuzendaritzak auzi hark ez zuela ez hanka eta ez buru
azaldu zuen une oro, eta, beraz, ez zieten Cegliaren eskariei men egin.

Kontratuak berak dio Ceglia Zuckerbergi StreetFax proiektuaren truke 1.000 dolar
ordaintzeko prest agertu zela, baita PageBook izeneko beste proiektu baterako
diru kopuru bera ordaintzeko ere. Horrez gain, kontratuan bertan agertzen da The
Face Book deituriko beste proiektu baten inguruko akordioa, 2004ko urtarrilean
osaturik egotea adostu zutena, data horretatik aurrera igarotako egun bakoitzeko
erosleari, hots, Cegliari, gunearen jabetzaren %1 gehituko zitzaiola zehaztuz.
Cegliak, izatez, kontratua sinatu eta sei hilabetera Zuckerbergi ordainduriko
1.000 dolarren ordainagiria erakutsi zuen epailearen aurrean Marki bere
lanagatik ordaindu ziola frogatuz. Aitzitik, ez zen kontratuan zehazten zen
ordainketa osoa izan, hau da, 2.000 dolar, eta akordioak ez zuen horrelako kasu
batean egin beharrekoa zehazten.

ABC World Newsek eginiko elkarrizketa batean, Zuckerbergek ezaugarri horiek
betetzen zituen kontraturik inoiz sinatu ez zuela defendatu zuen. Garai hartan,
izan ere, Zuckerbergek StreetFax deituriko proiektu batean kode garatzaile
moduan soilik egin zuen lan Cegliarentzat, ez beste ezer.

Kasuaren berezitasunen aurrean, Thomas Brown epaileak Facebooken jabetzari
zegozkion transferentzia eta finantza-egoeren datu ororen gaineko babes-agindua
eman zuen berri garrantzitsuren bat izan arte. Honen erantzun gisa, Facebookek
kasua alde batera uztea eskatu zuen, helburua arrakastaz lortuz.

Zuckerberg eta Facebooken sorrerako urteetan oinarrituriko filma, The Social
Network (euskaraz Sare Soziala) izenburua daramana, 2010eko urriaren 1ean
estreinatu zen, Jesse Eisenberg aktorea ikusi genuelarik Zuckerbergen azalean.
Benetako Zuckerbergek filma egiteko asmoen zurrumurrua entzun zuenean, honela
aitortu zuen:

Produkzio hau, izatez, Ben Mezrich idazlearen The Accidental Billionaires
deituriko liburuko istorioan ei dago oinarriturik, liburuaren publizistak
"bihurri eta dibertigarri" moduan deskribatu zuelarik, eta ez "erreportai" edo
"kritika" moduan. Filmaren gidoilarietako batek, Aaron Sorkin izenekoak, New
York magazine aldizkariari honakoa esan zion:

2011ko urtarrilaren 16an Irudirik Onenaren Urrezko Globo Saria irabazi ostean,
Scott Rudin produktoreak eskerrak eman zizkien Facebook eta Zukerberg berari
"bere bizitza eta lana elkar komunikatzeko darabilgun moduaren inguruan istorio
bat kontatzeko metafora bezala erabiltzea ahalbidetzeko prest agertu zaigulako".
Sorkinek, Gidoirik Onenaren Saria irabazi zuenak, gidoian ageri diren zenbait
atalen inguruko gogoetak azaldu zituen:

Jeff Jarvis idazle eta kazetariak, Zuckerberg elkarrizketatu ostean, filmak
kontatzen duen istorioaren gehiengoa Sorkin gidoilariak berak asmatu zuela esan
zuen. Honela esan zuen:

Filmak Facebooken sorrera kontatzen badu ere, hau Zuckerbergek inongo
ikasle-talde garrantzitsutan sartzea lortu ez izanaren ondorio bezala erakusten
digu, benetan estatus maila altua eskuratzeko bide bezala. Honen aurrean, Markek
berak adierazi zuen ez zuela mota horretako Harvardeko klub esklusiboetan
sartzeko grinarik. Beraz, filmaren ikuspuntua faltsua litzateke.

Karel Balounek, Facebookeko ingeniari izandakoak, zera dio bere lankide
izandakoaren inguruan:

Zuckerbergek bere ahotsa jarri zion Simpsondarren kapitulu batean bere buruaren
isla zen pertsonaiari, hau da, bere buruari, lehenengo aldiz 2010eko urriaren
3an estreinatu zena. Kapitulu hartan, Lisa Simpson eta bere lagun Nelsonek
Zuckerbergekin topo egiten dute ustekabez, enpresarien kontseilu batean. Honek
Lisari arrakasta izateko unibertsitateko titulurik eskuratu beharrik ez dagoela
adierazten dio beste hainbat aholkuren artean, adibide bezala, bere buruaz gain,
Bill Gates edota Richard Branson enpresaria jarriz. Horrela, Lisak bizitzarako
ikasgai garrantzitsu bat bereganatzen du.

2010eko urriaren 9an, Saturday Night Live telebista saioak Zuckerberg eta
Facebooken inguruko umorezko grabazio bat prestatu zuen, non Andy Samberg
imitatzailea Zuckerbergen lekuan jarri baitzen. Benetako Zuckerbergek, ordea, ez
zuen bere burua oso kontent erakutsi emaitzarekin.

2011ko urtarrilaren 29an, Zuckerberg Saturday Night Live telebista saioan agertu
zen ezusteko gonbidatu moduan, bertan Jesse Eisenberg aktorea, filmean
Zuckerbergen azalean jarri zena, aurkezle lanetan ari zen bitartean. Biek elkar
topo egiten zuten lehen aldia zela aipatu zuten. Horrela, Eisenbergek zera
galdetu zion Zuckerbergi, ea filma gustatu zitzaion ala ez, kontuan izanik filma
ikusi baino lehen Markek kritika gogorrak egin zituela honen aurka. Zuckerbergek
honela ihardetsi zion:

Zuckerbergek diru kantitate zabal eta esanguratsua eman zuen Diaspora zerbitzu
edo software askea sortzen dirauen gunearen onurarako. Hau "egundoko ideia"
bezala ikusten zuela adierazi zuen Markek.

Zuckerbergek, gainera, Start-up: Education foundation deituriko gunea sortu
zuen. 2010eko irailaren 22an, hain zuzen ere, Markek New Jerseyko zenbait eskola
publikori 100 milioi dolar ematea adostu zuen. Haatik, laguntza hau ez zen giro
iskanbilatsutik at geratu, jendeak, diru-laguntza hau The Social Network
filmaren estreinaldia baino zerbait lehenagoko kontua izanik, Zuckerberg bere
irudia garbitzeko ahaleginetan zebilelako zurrumurrua zabaldu baitzuen.
Zuckerbergek, ordea, kritika hauei aurre egin zien:

2010eko abenduaren 9an, Zuckerberg, Bill Gates eta Warren Buffett
inbertitzaileak Giving Pledge deituriko promesa bat sinatu zuten, denboraren
baitan euren ondasunen erdiak karitate-erakundeetara bideratuko zituztela eta
jende aberatsa euren aberastasunen %50 karitate-erakundeetara bideratzera
gonbidatuko zutela hitz emanez.

2010an bere bizitza eta Facebook sare sozialaren sorreran oinarritutako The
Social Network filma estreinatu zen.



https://eu.wikipedia.org/wiki/Lesotho

Lesotho ( /lɪˈsuːtuː/ (i · ?)) edo Lesothoko Erresuma (ingelesez: Kingdom of
Lesotho; antzina Basutoland) Afrikako hegoaldeko herrialde itsasgabea da.
Hegoafrikak guztiz inguratzen du eta, beraz, enklabe bat da bere horretan.
Commonwealtheko kidea da. Izenaren jatorria sothoera hitz egiten dutenen herria
da.

Hiriburu eta hiririk handiena Maseru da. Hiri nagusiak Maputsoe, Teyateyaneng,
Mafeteng eta Hlotse dira.

Etniak: sothoak % 99,7; besteak % 0,3. Erlijioa: katolikoak % 43,5;
protestanteak % 26; anglikarrak eta beste kristau batzuk % 19; besteak % 10.
Hizkuntza ofizialak: sothoera (bantu hizkuntzaren familiakoa) eta ingelesa.

Herrialde menditsu hau goi-ordoki batean kokatuta dago osorik, 1.400 metrotik
gorako altueran, munduan kasu bakarra izanda. Izan ere, lurraldearen %80a 1.800
metrotik gora zabaltzen da. Neguan elurra ohikoa denez, eskia praktikatzeko
estazioa dago. Mendirik altuena (Thabana Ntlenyana, 3.482 m) Hegoaldeko Afrika
osoko altuena ere bada.

Lesothori ur gaztelua deitzen zitzaion, erreserba hidrauliko handiak baititu,
Drakensbergeko amildegi basaltikoei eta Maluti mendilerroari esker. Orange ibaia
Lesothoko mendietan jaiotzen da.

Administratiboki Lesotho 10 barrutitan banatuta dago, horietako bakoitzak
barruti kudeatzaile bat du. Barruti bakoitzaren hiriburuak camptown izena
hartzen du.

Lesotho monarkia konstituzionala da, 1993ko konstituzioa onartu zenez gero
(aginte banaketa ezarri zuen eta eskubide zibilak babesten ditu, adierazpen
askatasuna, elkartzeko eskubidea, biltzeko eskubidea eta erlijio askatasuna,
besteak beste); harrezkero, monarkia hereditarioa da, baina erregea nazio
batasunaren ikur bizia da, eta ez du ez ahalmen eragilerik, ez legegilerik.
Senatuko kideek herentziaz jasotzen dute kargua, eta erregeak izendatzen ditu
horien erdiak, lehen ministroaren aginduei jarraituz. Lehen ministroa da
gobernuburua eta aginpide betearazlearen arduraduna. Nazio Biltzarra da behe
ganbera.

Biztanleriaren hazkundea oso txikia da, % 0,1ekoa, 2008ko estimazioen arabera.
Batez besteko bizi itxaropena 40 urtekoa da, eta etorkizunean are murritzagoa
izango den beldurra dago, HIESak eragindako heriotzen ondorioz. Izan ere,
biztanleen % 29 dago birusak kutsatuta edo gaixotasuna garatuta; munduko tasarik
altuenetakoa da, eta terapia antirretrobirala abian jartzeko programa antolatu
den arren, ez dago gaixo guztiei tratamendua emateko baliabide aski.

Militarren agintaldia 1993. urtean amaitu zen, konstituzio demokratiko bat
onartu zelarik; Ntsu Mokhehle, Basutoland Congress Party alderdikoa, bilakatu
zen Lehen Ministro. 1994an Letsie III.ak eta Ntsu Mokhehlek hitzarmen bat
izenpetu zuten Moshoeshoe berriz ere errege izendatzeko. Letsie III.ak abdikatu
egin zuen, eta Moshoeshoe II.a 1995eko urtarrilean ezarri zuten berriz
erregetzan. Alabaina, 1996an hil egin zen errepide istripu batean, eta semeak
hartu zuen berriz erregetza, ohiko bidetik kasu honetan. 1997an, Ntsu Mokhehlek,
bazter utzi baitzuten Basutoland Congress Party alderditik, beste alderdi bat
sortu zuen, Lesotho Congress for Democracy (LCD), eta alderdi hori izan zen
garaile 1998ko legegintzako hauteskundeetan, 80 eserlekutik 78 lortuta. Ntsu
Mokhehle ordea zahartuta zegoen ordurako; 79 urte zituen, eta oso gaixorik
zegoen, eta ezin izan zuen lehen ministro postua hartu. LCDko buru Pakalitha
Mosisilik hartu zuen kargua.

Hauteskundeen emaitzak, ordea, ez zituen onartu oposizioak, eta manifestazio
handiak antolatu zituen. Manifestazioen ondorioz, bortxa zabaldu zen, eta
kaosean murgildu zen herrialdea; gero eta nabarmenagoa zen estatu kolpearen
arriskua. Irailean, Hegoafrika eta Botswanako gudarosteek esku hartu zuten
ordena jartzeko. Behin-behineko aginte talde bat ezarri zen, estatuaren
ordezkariek eta oposizioko kideek osatua, hemezortzi hilabeteko epean berriro
hauteskundeak antolatzeko eta aldi horretan bakea gordetzeko ardurarekin. Urte
hartan bertan hauteskunde sistema berritu zen, oposizioak Nazio Biltzarrean
ordezkaritza izan zezan. Sistema berriari jarraituz, 2002an egin ziren lehen
hauteskundeak eta LCD (Pakalitha Mosisili) izan zen garaile, baina, lehen aldiz,
oposizioak ordezkaritza zabala lortu zuen eta giroa baretu egin zen.

2014ko abuztuaren 30ean, Hegoafrikara ihes egin zuen Lesothoko lehen ministro
Thomas Thabanek, militarrak Maseruko polizia etxea hartu eta bere bila ari
zirela jakin ostean. Tlali Kamoli armadako buruari estatu kolpea ematea egotzi
zion Thabanek, eta azaldu zuen ez zuela kargua utziko. Irailaren 3an, Tlali
Kamoli armadako buruak estatu kolpea emateko saio nahasi bat egin ondoren,
Lesothora itzuli zen Thomas Thabane lehen ministroa. Lau egun egin zituen
Hegoafrikan babestuta, eta armadaburu berriarekin itzuli zen.

Nabarmentzekoa da Morijako arte eta kultura jaialdia, 1999tik urtero antolatzen
duena, arrakasta handia lortu du eta gobernuak berak sostengatzen du. Musika eta
dantza arlo nagusiak ditu.

Lesotho herrialde aski pobrea da. Laborantzan (artoa lantzen da batez ere)
dihardute biztanle aktiboen % 70 baino gehiagok. Abelzaintzan ardiak eta
ahuntzak dira aipagarrienak; badira mohair ahuntzak, eta haien artilea da
herrialdearen aberastasun nagusietako bat. Nekazariak oso pobreak dira, eta
areago pobretu dira lurrak oso higatuak daudelako, sotho askok Hegoafrikara
emigratu behar izan dute, eta han batez ere meategietan dihardute lanean: haien
soldatek, Lesothora itzulita, Lesothoko NPGaren % 40 osatzen zuten 1993an.

Lesothon badira diamanteak ere, baina Letseng-La-Teraï-ko hobia, Hegoafrikako De
Beersek ustiatzen zuena, itxi egin zuten 1982an, harri horren prezioak behera
egin zuenean. Baliabide natural nagusia, edonola ere, ura da. 1986an abian
jarritako Lesotho Highlands Water Project (LHWP) egitasmoari esker, ura jaso,
bildu eta Hegoafrikara saltzen du Lesothok. Proiektua amaitzen denean, behar
duen elektrizitate guztia ekoitzi ahal izango du Lesothok, baita Hegoafrikari
zerbait saldu ere.

Bestalde, turismoa ere indartzen hasi da. 1992az gero, asko sendotu zen
ekonomia, baina 1998. urtean izan ziren kale istiluetan, Maserun eta beste
zenbait hiri handitan, merkataritza azpiegituren % 80 suntsiturik geratu ziren.
Harrezkero doitze estrukturalerako proramak gauzatu dira eta inflazioak behera
egin du, baina merkataritza defizita handia da oraindik.

Aduana eta diruari dagokionez, Lesotho, Swazilandiarekin batera, Hegoafrikarekin
lotua dago, Southern Africa Customs Union (SACU) deritzan erakundean, eta
Hegoafrikarekiko erabateko mendekotasuna du ekonomiari dagokionez.



https://eu.wikipedia.org/wiki/Katu

Katua edo etxe katua (Felis catus edo, batzuetan, Felis silvestris catus)
animalia haragijale txiki, normalki iletsu eta etxekotua da. Carnivora ordenaren
barruan Felidae familian sailkatzen da. Beste felino batzuk ere katu izena
izaten dutenez askotan etxe katua erabiltzen da desberdintzeko, nahiz eta
basakatu batetik ondo desberdintzen den. Beharrik ez dagoenean katu hitza
erabilita nahikoa izaten da. Katuak oso erabiliak dira konpainia emateko
gizakiei eta saguak zein beste animalia ez gogoko batzuk ehizatzeko duten
gaitasunagatik. Katuak gizakiekin bizi izan dira gutxienez orain dela 9.500
urtetik eta gaur egun konpainia-animalia hedatuena da. Gizakiekin batera bizi
direnez, ia edonon aurki daitezke gaur egun munduan.

Anatomiari dagokionez katuak beste felidoen oso antzekoak dira, gorputz indartsu
eta malguarekin, erreflexu handiekin, atzapar luze eta erretraktilak eta
animalia txikiak ehizatzeko gaitasuna ematen dioten hortzeriarekin.
Egunsentitarrak dira ehizarako garaian eta horregatik oso entzumen ona dute eta
ia iluntasunean ikusteko gaitasuna dute. Katuek gizakiek antzeman ezin
ditzaketen hainbat soinu entzun ahal dituzte, bai bolumenean bai eta frekuentzia
altuagoetan. Katuek ehizatzen dituzten animaliek, askotan karraskariak,
frekuentzia altuko soinuak egiten dituzte eta eboluzioan zehar gaitasun hori
garatu dute. Usaimena ere gizakiena baino hobea da.

Ehiztari bakartiak dira, baina konpainia-animali sozialak dira eta katuen
komunikazioak bokalizazio ezberdinak zein feromonak barne-biltzen ditu. Katuek,
gainera, gorputz hizkuntza berezia dute.

Katuak azkar ugaltzen dira. Ugaltze kontrolatuarekin pedigria izan dezakete, eta
erakusketak egoten dira arraza ezberdinekin. Etxeetatik alde egindako katuek,
edo alde batera utzitakoek basakatu asko sortu dituzte mundu osoan zehar.
Kontuan hartu behar da horiek ez direla basakatuaren espezie bera. Ameriketako
Estatu Batuetan kalkulatzen da 60 milioi katu basati daudela.

Katuak kultu animaliak izan ziren Antzinako Egipton eta horregatik uste da
bertan izan zirela etxekotuak lehen aldiz. 2004an gizakien eta katuen arteko
harremana orain dela 9.500 urtera eraman zen, Zipreko ume baten hilobian
katakume bat aurkitu zutenean.. Gaur egun Zipren ez dago inongo Felis
silvestrisik. 2007an egindako ikerketa genetiko batek adierazi zuen Felis
silvestris lybicaren bost emeengandik sortu direla gaur egungo katu guztiak, K.
a. 8. milurtekoan, Ekialde Hurbilean.

Emeek heldutasun sexuala 4-5 hilabete artean lortzen dute; arrek, berriz, 1-7
hilabete artean. Ernaldiak 65-67 egun irauten du eta 1-10 kume artean izan ahal
ditu. Fédération Internationale Féline-k esaten duen bezala, katakumeek
gutxienez 30 egun eman behar dituzte amarekin. Gomendagarria da katakumea bere
amarengandik banatzea 42 egun pasa eta gero, lehenago egiten badugu katakumeek
ez dituzte hartzen behar dituzten elikagaiak. Lehenago banatzea akats bat izango
litzateke, hiltzeko edo ahulagoak izateko aukera baitago.



https://eu.wikipedia.org/wiki/Judu

Juduak (hebreeratik transkripzioz: yehudim; yiddishez: yidn) talde etniko eta
erlijiosoa dira, antzinako Israelen bizi zirenen ondorengoek eta judaismoaren
jarraitzaileek osatua batez ere. Historian jasandako jazarpenengatik eta
egindako migrazioengatik, munduan zehar barreiaturiko herria da. Gaur egun,
munduan 14,5 milioi judu inguru bizi dira, batez ere AEBn eta Israelen. Juduen
artean, hebreera, haien jatorriko hizkuntza hain zuzen, eta ingelesa dira
hizkuntza nagusiak. Juduek bizitokiko hizkuntza hartu eta komunitateak
moldaturiko hizkuntzak sortu dituzte historian zehar; horietan nabarmenena egun
yiddisha da, alemanean oinarrituta, halaber, ladinoz (gaztelanian oinarrituta)
eta judu-arabieraz ere mintzo dira. Diasporak eraginda, errusiera eta frantsesa
ere juduen arteko ohiko hizkuntzak dira, beste hizkuntza askorekin batera.
Hizkuntzei dagokienean bezalaxe, juduen baitan ezberdintasun kultural nabarmenak
daude; erlijio joerez gainera, askenaziak (Europa Erdialdean historian
finkaturiko juduak, horietako asko egun Israelen bizi arren) eta sefardiak
(historian Iberiar Penintsulan finkaturiko juduak) dira talde nagusiak. 1948
urtean sorturiko Israel estatua estatu judutzat hartzen du bere burua, eta
geroztik milioika izan dira hara migratu eta Israel naziotzat eta bizitokitzat
hartu duten juduak.

XIII. mendearen bukaeran hasi zen juduen aurkako joera zabaltzen, eta 1328an
hasi zen Nafarroan juduen aurkako esetsaldia (Pedro Ollogoien fraide
frantziskotarra izan zen sarraskiaren gidaria); 1333an zuzendu zen egoera,
Evreuxko etxeko erregeen etorrerarekin. XV. mendean areagotu zen juduen aurkako
sentimendua, eta kanporatzeko agindua eman zuten azkenean Gaztelako eta Aragoiko
Errege-erregina Katolikoek 1492an. Judu askok Tutera eta Nafarroako beste leku
batzuetara jo zuten orduan. 1498an beste hainbeste egin zuen Katalina I.a
Nafarroako erreginak, baina kanporatzea ez zen erabatekoa izan 1512an Gaztelako
armadak Nafarroaz jabetu zen arte. Zapalkuntza neurri latzak hartu zituen
Inkisizioak XVI. mendetik aurrera juduen aurka. Portugaldik, Espainiatik eta
Hego Euskal Herritik egotzitako judu batzuk Baionan eta Ipar Euskal Herriko
beste hiri batzuetan (Bidaxune, Bastida) kokatu ziren XVI. mendetik aurrera.
Hasierako urteak zailak izan ziren arren, Baionako hiriak bertan gelditzeko
aukera eskaini zien, eta arian-arian gaztelania (eta portugesa) hizkuntza zuen
judu-talde indartsu bat osatu zen Saint-Esprit hirian, gero Baionako hiriaren
auzo izan zenean.

Juduek, hasieran Al Andalusen, tratu ona jaso zuten islamiar
konkistatzaileengandik, eta laguntzaile izan ziren gerran eta gobernuan. Baina
haiek ere harrapatu zituen almohadeen integrismorako joerak: askok jo behar izan
zuten, Maimonidesek bezala, erbestera, heriotzaren edo konbertsioaren dilemari
ihes egiteko. Diaspora horrekin dago lotuta kristau lurraldeetan lehenengo
aljamak agertu izana: Tuterakoa Nafarroan (1170), Zaragozakoa bost urte geroago,
eta Zorita de los Canesekoa, Gaztelan. Haiek ez ziren izan juduen lehen taldeak;
askoz ere lehenago ere baziren, baina une hartan onarpen juridikoa lortu zuten,
antolatutako komunitate gisa. Hainbat datuk adierazten dutenez, bizikidetza
elkarren arteko begirunean oinarritzen zen askotan. Baina judu askok erregeak
eta jauntxoak zerbitzatzen zituzten, errentak bilduz, eta gainera, legezko
lukurreria baliatzen zuten (astean %12koa baimentzen zuen Cuencako foruak). Hori
dela eta, juduen aurkako gorrotoa eta irainak sortu ziren, eta haiekiko
prebentziozko jarrera, ez soilik erlijio-arrazoiengatik.



https://eu.wikipedia.org/wiki/Japoniera

Japoniera (日本語, nihongo) Ekialdeko Asiako hizkuntza bat da. 127 milioi hiztun
ditu, gehienak Japonian, baina baita mundu guztian zehar ere, japoniar
jatorrikoen artean. Hizkuntza eranskaria da eta ohorezko sistema konplexua du,
igorlearen eta hartzailearen arteko harremanaren eta japoniar gizarteko mailaren
araberako hiztegia darabilena.

Japonierak eta euskarak badituzte zenbait antzekotasun fonetikan eta gramatikan.
Antzekotasun horiek, hala ere, ez dira genetikoak (bi hizkuntzek ez dute
sorburuari dagokion ahaidetasun harremanik).

Antzina, japoniarrek ez zuten berezko alfabetorik. Erdi Aroan, jakintsuek
txinera erabiltzen zuten idazki budistak eta kronikak idazteko zein irakurtzeko.
Europan latina legez, Japonian txinera zen eskolatuen hizkuntza.

Halaxe, literatura bi zatitan banatu zen: alde batetik, gizonezkoek txineraz
idatziriko testuak; bestetik, emakumeek hiragana izeneko silaba-sortaz
idatzitako japonierazko testuak. Txinatar ideogramak desegokiak ziren, ordea,
eta transkripzio fonetikoa egiteko, monje budistek katakanak (hiraganaren gisako
silabak) asmatu zituzten, kanjietatik abiatuta.

東京都 (Tōkyō-to) izenak hitzez hitz hau esan nahi du: ekialde (東) + hiriburu (京) +
metropoli (都), hots, ekialdeko hiriburu handia. Kanak (hiragana eta katakana
deitzen dira) kanjien zati sinpleetatik eratorritakoak dira eta soinuak
adierazteko erabiltzen dira. する (suru, euskaraz, egin) = す (su) + る (ru).
Jatorria japonieran edo txineran duten hitzetan hiragana erabiltzen da; eta
maileguzko hitzetan, berriz, katakana (japonierazko hiztegiaren % 11
atzerritikoa da).

Japonierazko ahoskera hizki erromatarrekin adierazteko, Hepburn
erromanizazioaren berrikusitako bertsioa erabiltzen da Wikipedian. Hepburn-en
oinarrizko arau batzuk zehatz-mehatz jarraituz, japonierazko hitzak erraz ahoska
daitezke.



https://eu.wikipedia.org/wiki/Jamaika

Jamaika (ingelesez: Jamaica, dʒəˈmeɪkə ahoskatua) Karibe itsasoko Antilla
Handietan dagoen uharte eta estatua da. Ameriketako herrialde ingeles-hiztunen
artean hirugarren populatuena da (2.731.832 biztanle), Ameriketako Estatu Batuen
eta Kanadaren atzetik. 240 km-ko luzeera eta 80 km-ko zabalera dauka, Karibe
itsasoan kokatua. 630 km-ra dago zentroamerikako azpikontinentetik, Kubatik 150
km-ra hegoaldetik eta 180 km hegoaldera Espainiako uhartetik, zeinetan Haiti eta
Dominikar errepublika dagoen.

Jamaika 234 km luze eta 80 km zabal da. Erdialdeko Amerikatik 620 km
ipar-ekialdera dago, Kubatik 150 km hegoaldera eta Haiti eta Dominikar
Errepublika osatzen duten Hispaniola uhartetik 190 km mendebaldera.

Uhartearen erdialdea mendiz osatua dago, kostaldeko zabaldi estuak inguratua.
Hori dela eta, hiri garrantzitsu gehienak itsasertzean kokatzen dira. Mendiok
(Blue Mountains) Antilletako tontor garaienetakoak dira.

Jamaikako klima tropikala da, eguraldi bero eta hezea duena. Hala ere, mendietan
epelagoa da. Euri kopurua oso desberdina da eskualde batetik bestera, haize
nagusiekiko babesaren arabera, eta gehien bat ekainaren eta abenduaren artean
izaten dira. Urakan arrisku garaia uda amaieran eta udazken hasieran izaten da.

Arawakeraz hitz egiten zuten Taino indigenek Xaymaca deitu zuten uhartea,
"basoen eta uren lurraldea" esanahi duena. Irlako lehenengo biztanleak izan
ziren, K. a. 4000 eta K. a. 1000 bitartean iritsita. Hego Amerikar jatorrizko
herri hau desagertu zen europarrak uhartera iritsi eta berehala. Gaur egun
arawak kulturaren gaineko aztarna gutxi daude irlan.

Kristobal Kolon 1494an ailegatu zen, eta Espainiarako aldarrikatu zuen, Santiago
izenpean. Britainiarrek irla 1655ean bereganatu zuten. Britainiarren menpean,
Jamaika munduko azukre-esportatzaile handienetakoa bilakatu zen. Izan ere, 1820
eta 1824 bitartean 77.000 tona azukre ekoizten zuen urtero. Horretarako,
Afrikatik era masiboan ekarri behar izan zituzten esklaboak. XIX. mendearen
hasierarako, afrikarren kopurua europarrena hogei halakotu zen irlan. Matxinadak
etengabe gertatuta, esklabotza formalki 1834an amaitu zen. Esklabotza
abolitutakoan, britainiarrek indiarrak eta txinatarrak ekarri zituzten,
merkeagoak baitziren. Gaur egun ere indiar eta txinatar horien ondorengoak
Jamaikan bizi dira.

Bigarren Mundu Gerraren ostean, emeki-emeki independentzia bereganatzen joan zen
Jamaika Erresuma Batuarekiko. 1958an, Mendebaldeko Indietako Federazioko
probintzia bihurtu zen. Independentzia osoa 1962an eskuratu zuen, federazioa
utzi ondoren.

Independentziako lehendabiziko urteetan ekonomiak batez beste %6 egin zuen gora.
Inbertsio sendoak egin ziren hainbat arlotan: turismoan, aluminio ekoizpenean
eta abarretan. Hala ere, lehen hamarkadako gorakada hori guztien artean, batez
ere hiriko txiroen artean, banandu ez zen ustea zabaldu zen. 1970eko hamarkadan,
gainera, behera egin zuen ekonomiak, hezkuntza eta osasun-sistemetan egin ziren
inbertsioak gorabehera. 1980an, nazioko produktu gordina %25 jaitsi zen
1972koarekin parekatuz. Hurrengo urteetan, halaber, ekonomiaren beherakadak
jarraitu zuen. Esaterako, Alpart eta Alcoa aluminio enpresek herrialdea utzi
zuten, eta turismoa nabarmen murriztu zen.

Jamaikaren banaketa administratiboa historikoki hiru konderritan egin da eta
gaur egun Parish edo parrokia izeneko unitate administratibotan banatzen da.
Guztira 14 dira gaur egun.

1997an Jamaikako populazio aktiboa 1.328.080 langile ziren. 1990. urtetik
Jamaikaren dibisa iturri nagusia turismoa da; ondoren, nekazaritzako produktuak
(kafea, tabakoa, banana, azukre kanabera eta piperra) eta bauxita dira
esportaziorako gai nagusiak. Bob Marley era aipatu beharrekoa da, eragin handia
baitu Jamaikako ekonomian: hark eraginda jende asko joaten da Jamaikara, eta
reggae musikaren salmentak diru sarrera handia dakar.



https://eu.wikipedia.org/wiki/Ipar_Amerika

Ipar Amerika Amerikaren barnean dagoen azpi-kontinente bat da. Ozeano Artikotik
Mexiko eta Guatemala arteko mugaraino heltzen dena. Geografikoki Erdialdeko
Amerika eta Karibeko herrialdeak ere bertan sartzen dira.

Bere eremua 24.490.000 km² da, Lurraren %4.8a, eta, 2006ko urrian, 514.600.000
biztanle zituen. Hau da, munduko hirugarren kontinenterik handiena da, Asia eta
Afrikaren ondoren, eta laugarren populatuena Asia, Afrika eta Europaren ondoren.
Ipar Amerikak, Hego Amerikarekin batera, Amerika sortzen du.

Nahiz eta adituek Ipar Amerikako jatorrizko biztanleak Asiatik etorritako
etorkinak zirela uste, Ipar Amerikako amerindiarrek Lurra sortu zenetik bertan
daudela sinesten dute.

Europarrek Amerika ikusi baino lehengo biztanleak politikoki egitamu
ezberdinetan banatuta ziren, talde txikietatik inperio handietara. Kontinentean
bazeuden zabaldi handietan bizi ziren bisonte-ehiztari tribuak eta Maia edo
Azteka inperio aurreratuak.

1492an, espainiarrak kontinentera heldu zirenean, historia goitik-behera aldatu
zen. Espainiak azteka inperioa suntsitu zuen eta Erresuma Batuak eta Frantziak
iparralderantz jo zuten 300 urte iraungo duten koloniak sortzeko.

1776an Estatu Batuek Europaren boterepean egoteari uko zutenean, eskualdeko
beste herriek hasitako ibilbidea jarraitu zuten (adibidez Mexiko 1810ean).
Hortik hasi zen egun azpi-kontinentea munduko posturik aurreratuenean jarri duen
bilakabide hedakorra.

Ipar Amerika Amerika kontinentearen iparraldeko aldean kokatzen da. Hego
Amerikarekin duen muga eztabaidatusa da oso:

Kostaldea luzea eta irregularra da. Tartean Mexikoko Golkoa, Hudsoneko badia,
San Laurendi golkoa eta Kaliforniako golkoa daude.

Baditu uharte asko ere: Uhartedi Artikoa, Antilla Handiak eta Antilla Txikiak,
Alexander uhartedia, Aleutiar uharteak, Groenlandia, etabar nagusiak izaki.
Bermudak geografikoki ez daude Ipar Amerikan.

Ipar Amerikako hizkuntza nagusiak ingelesa, gaztelania eta frantsesa dira.
Angloamerika Amerikako herrialde anglofonoak izendatzeko erabiltzen da, hau da,
Estatu Batuak, Kanada, Belize eta zenbait Karibe uharte. Latinoamerika, berriz,
Amerikako herrialde latinetiko hizkuntzak aritzen direnak izendatzeko erabiltzen
da, hau da, Erdialdeko Amerikako gehiena, Mexiko eta Karibe uharte asko, Hego
Amerikarekin batera. Frankofoniako lurraldeak Ipar Amerikan Kanada, Frantziar
Antillak, Saint-Pierre eta Mikelune, AEBetako Louisiana eta Haiti dira.

Kulturalki hizkuntza muga handia da. Angloamerikako kultura eta Latinoamerikakoa
ezberdinak dira oso.

Ekonomikoki, Kanada eta Estatu Batuak aurreratuenak dira, Mexiko garapen-bidean
dagoen herrialde bakarra izaki. Eskualdean badaude erakunde amankomunak,
adibidez Caribbean Community and Common Market (CARICOM), edo North American
Free Trade Agreement (NAFTA).



https://eu.wikipedia.org/wiki/Honduras

Honduras (gaztelaniaz onˈduɾas) ahoskatua), ofizialki Hondurasko Errepublika
(gaztelaniaz: República de Honduras), Erdialdeko Amerikako estatu bat da, Ozeano
Barearen eta Karibe itsasoaren artean kokatua. Mugakide ditu Guatemala
mendebaldean, El Salvador hego-mendebaldean eta Nikaragua hego-ekialdean.
Belize, lehen Britainiar Honduras deitua, mugetatik 75 km-ra dago Guatemala
zeharkatuz.

Iparraldeko kostaldea Karibe itsasoaren ertzean kokatuta dagoen bitartean,
hegoaldekoa Ozeano Barean dago, azken hau askoz txikiagoa delarik. Hondurasko
Golkoa izenekoa mendebaldean du, Karibean, eta Guatemala eta Belizerekin elkar
banatzen du.

Río Plátano izeneko eskualdea UNESCOk izendatu zuen Biosferaren Erreserba
1982an, herrialdeko ipar-ekialdean. Bestela, Coco ibaia Nikaraguarekiko muga
naturala da.

Badiako uharteak (Islas de la Bahía) Hondurasko iparraldean kokatuta daude, eta
guztira 261 km2-ko azaleran zabaltzen dira. Uharte nagusiak Roatán, Guanaja eta
Útila dira.

Biztanleen % 90 mestizoak dira, maien eta europarren nahasketaren ondorengoak. %
7 inguru indiarrak dira, % 2 afrikar jatorrikoak eta % 1 europarrak edo europar
jatorrikoak. Garai batean bizi ziren indiarretatik, beraz, gutxi geratzen dira:
lenkak dira talderik handiena; hispaniar kultura beretu dute eta Sierra de la
Paz mendietan, Intibucan eta Lenpiran bizi dira. Gaztelaniaz mintzatzen dira,
baina beren kultura ezaugarri batzuk gorde dituzte, hala nola jantziak, dantzak
(guanasco-a), edaria (chicha) eta abar. Pipileak gutxi dira eta Ocotepequen bizi
dira gehienak. Chorotegak talde txikitan banatuta bizi dira El Paraíso
departamenduko zenbait herritan. Xicaqueak Yoron eta Francisco Morazanen bizi
dira, Hondurasko egungo kultura molde nagusia erabat beretuta. Beren bizimoldea
eta kultura osorik gorde duten indiar bakarrak La Montaña de la Flor-ekoak dira.
Paya indiarrak Olanchon eta Colonen bizi dira, eta duela gutxi arte gorde dute
beren kultura. Sumoak talde txikietan banatuta daude, desagertzeko zorian,
Guanpu eta Patuka ibaien elkargunean, Olanchon, eta Wampusirperen hegoaldean,
Patuca ibaiaren ertzean, Gracias a Dios departamenduan. Miskitoak ere Gracias a
Dios departamenduan bizi dira; beren hizkuntza eta ohiturak gorde dituzte.
Garifunak, ihes egindako esklaboen eta indiarren ondorengoak, Karibeko kostan
eta uharteetan bizi dira. Beren ohiturak eta hizkuntza, garifuna, gorde dute.

Hondurasko hiri nagusia, hiriburuaz gainera, hauek dira: San Pedro Sula (368.000
biztanle), ipar-mendebaldeko hiri eta merkatalgune nagusia; El Progreso (81.200
biztanle), herrialdearen mendebaldeko hiriburua; Choluteca (72.800 biztanle);
hegoaldeko merkatalgune nagusia; La Ceiba (86.000 biztanle) eta Puerto Cortés
(34.000 biztanle), Karibeko portu garrantzitsuenetakoak. Hizkuntza ofiziala
gaztelania da, baina bertako hizkuntzak asko hitz egiten dira, Karibeko kostan
gehienbat.

Maia zibilizazioaren parte zen Honduras Kolon aurreko garaian. 1502. urtean
heldu zen Kristobal Kolon Honduras deitu zuten lurretara, eta 1522an hartu zuten
espainiarrek bizitokia eremu hartan. Hasieran istiluak izan ziren
konkistatzaileen artean; Hernán Cortés garaile atera zen eta haren aginduetara
ekin zitzaion, 1524an, Hondurasko indiarrak menderatzeari; 1537an menderatu
zituzten indiarrak, bakerako elkarrizketetan espainiarrek Lempira buruzagia hil
zutenean; indiarrak oso urritu ziren, gerragatik ez ezik eritasunengatik eta
esklabotasunarengatik. Honduras ez zen sekula kolonia independentea izan. 1539a
ezkero Guatemalako parte zen eta Espainiako erregeak izendatutako gobernadore
baten mende egon zen gero. Garai hartako ekonomiak zilar eta urre meatzen
ustiakuntza izan zuen oinarri; bien bitartean, zurien eta indiarren arteko
nahasketen ondorioz, eta baita meategietan edo etxeko lanetan esklabo aritzeko
ekarri ziren beltzekiko nahasketen ondorioz ere, mestizoak ugalduz joan ziren.
XVI, XVII eta XVIII mendeetan kortsario eta piratek eraso franko egin zuten,
eremu haiek espainiarrek maiz egiten zuten joan-etorrien erdian zeudela eta.
1821ean Hondurasek bat egin zuen Guatemalarekin Espainiaren aurka, eta urte bat
geroago Agustín Iturbide mexikarraren inperioaren parte bilakatu zen. 1823an
Erdialdeko Amerikako Probintzia Batuen independentzia aldarrikatu zen eta,
Hondurasek, 1838an lortu zuen berea; urte horretako azaroaren 5ean eratu zen
lehendabiziko konstituzioa. 1876an, liberalek lehendakaritza lortu eta Erreforma
deitu zen aro bati hasiera eman arte, Eliza Katolikoaren interesen alde egin
zuen alderdi politiko kontserbadorea izan zen nagusi Hondurasen, ekonomia egoera
larria, gerra zibilak eta gobernu aldaketa ugariak ezaugarritzat izan zituen
garai batean.

XX. mendearen hasieran gobernua kolokan egon zen Nikaraguarekiko istiluak zirela
eta; Estatu Batuek beren ekonomia interesak zaindu nahian itsas gudarosteak
bidali zituzten behin baino gehiagotan lurralde hartan beren legea jartzera.
1919an Alderdi Nazionala, militarren aldekoa, eta Liberala, militarren
kontrakoa, eratu zirenez gero bi talde horien arteko norgehiagoka izan du
ezaugarritzat Hondurasko politikak. 1932an Tiburcio Carías Andino jenerala
hautatu zuten lehendakari eta bere agintaldi autoritarioaren aurkako hainbat
matxinadari aurre egin behar izan zion. Carías Andinoren ondorengo gobernuek
labur iraun zuten. 1957. urtean Ramón Villeda Moralesek konstituzio berri bat
idatzarazi zuen. 1963an, Osvaldo López Arellanok estatu kolpea jo eta Villeda
Morales kendu zuen kargutik. 1965ean konstituzio berri jarri zen indarrean.
1960ko hamarkadan hainbat istilu izan zen El Salvadoren eta Hondurasen artean
(300.000 langiletik gora heldu zen El Salvadorretik), 1980. urteko bake
hitzarmenarekin amaitu zirenak. 1980ko hamarkadan Guatemalako eta El
Salvadorreko iraultzek eta Nikaraguako gerrak eragin handia izan zuten
Hondurasen.

1981eko hauteskundeen ondoren, Alderdi Liberaleko hautagaiak, Roberto Suazo
Córdobak, hartu zuen herrialdearen lehendakaritza, 1982ko urtarrilean.
Lehendakari berriak onartu zituen lehenengo neurrien artean aipagarria da
oinarrizko gai batzuen prezioa igotzea eta, terrorismoaren aurkako lege berri
baten barruan, greba egiteko eskubidea ukatzea. Garai hartan talde
paramilitarrek oztoporik gabe jarduten zuten, eta oposizio politikoaren
ordezkari asko desagertu ziren. Bestalde, Hondurasko gobernuaren onespenarekin,
Estatu Batuek eta «contra» nikaraguarrak baseak kokatu zituzten Hondurasko
lurraldean Nikaraguako iraultzari aurre egiteko. Estatu Batuetako gudarosteak
1.200 soldadu inguru eraman zituen, eta gerran zuzenean parte hartzeaz gainera,
prestakuntza militarra eskaini zuen, laguntza ekonomikoa eta logistikoa eman
zion Hondurasko gudarosteari, eta azpiegitura obrak egin zituen. Contra
nikaraguarrak 15.000 soldadu inguru zituen, eta horiez gainera, 30.000 iheslari
nikaraguar zeuden.

1985ean Estatu Batuetako gudarosteak (7.000 soldadu) maniobrak egin zituen
Nikaraguako mugatik gertu. 1985eko hauteskundeetan José Azcona Hoyo atera zen
garaile, Alderdi Liberalekoa. Lehendakari berriak laguntza eskatu zion
Washingtoni contra-k herritik atera ahal izan zitezen, eta atzerritarren
inbertsioa erakartzen saiatu zen. Estatu Batuetatik iristen zen diru laguntzaren
erabilerak erabat usteldu zuen Hondurasko gudarostea. Gastu publikoa murrizteko
ahaleginek eta pribatizazio planak porrot egin zuten; nekazaritza eta
abeltzaintzaren alorrean izugarria zen langabezia, % 90 ingurukoa. 1989an Rafael
Callejas Alderdi Nazionaleko buruak, erraz irabazi zituen hauteskundeak, iruzur
egin izanaz akusatu zuten arren. Estatu Batuen eta enpresaburuen babespean,
Callejasek ekonomiaren erabateko liberalizazioa bultzatu zuen. 1990ean,
Nikaraguako hauteskundeetan sandinistak galtzaile atera ondoren, Hondurasek
Estatu Batuetatik jasotzen zuen laguntza gutxitzen hasi zen. Urtearen hasieran
gobernuak zergak igo zituen, erregaien prezioa % 50 igo zuen eta diruaren balioa
gutxitu zuen. Abenduan gobernuak preso politikoei amnistia ematea onartu zuen.
Terrorismoaren aurkako legea ezeztatu zen, eta alderdi politiko guztien artean
hitz egiten hasi ziren. 1991ko urtarrilean ezkerreko lau buruzagi politiko
Hondurasera itzuli ziren erbestean zortzi urte igaro ondoren, eta borroka
armatuaren amaiera iragarri zuten. 1991ko urrian Fuerzas Populares
Revolucionarias Lorenzo Zelaya izeneko talde armatuak uko egin zion borroka
armatuari. Gudarosteko komandantea, Arnulfo Cantarera, giza eskubideak urratzeaz
akusatu zuten eta kargutik kendu zuten. Haren ordez izendatu zuten jenerala,
Luis Discua, aginpide militarrak bizitza politikoan esku hartzearen aldekoa zen.
Hondurasko giza eskubideen batzordeak oposizio politikoko kideak hil izana
leporatu zien militarrei. Hauen aginpidea gero eta handiagoa eta egoera
politikoa kaskarra izateaz gainera, egoera ekonomikoa ere okertuz zihoan, are
gehiago Estatu Batuen diru laguntza eten zenez geroztik. 1993ko hauteskundeetan
oposizioko hautagaia, Carlos Roberto Reina, atera zen garaile. Gobernu berriaren
aurreneko erabakietako bat derrigorrezko soldadutza ezeztatzea izan zen. Dena
dela, 1994ko abuztuan, eta militarren eskaerari amore emanez, gobernuak
soldadutzarako deialdi bat egitea onartu zuen, gudarostean hutsik zeuden 7.000
leku betetzeko.

Gobernuak, bestalde, Ikerketa Zuzendaritza Nazionala desegin zuen, atxilotuak
torturatzeaz akusatuta. Banana esportazioen beherakada zela eta, banana
konpainia nagusiak (Estatu Batuen jabetzakoa) lau lantegi itxi zituen eta hiru
mila langile kanporatu zituen. Gobernuak lantegiak zabaltzera eta langileak
berriro hartzera behartu zuen. Azkenik, negoziazio gogorren ondoren, 1.200
langile hartu zituzten berriro. Bien bitartean, Legebiltzarrean segurtasun
publikoa aginte zibilaren eskuetan uzteko prozesua hasi zen, polizia lana
gudarostearen eskuetan baitzegoen artean. Polizia zerbitzu berria, Israelgo
poliziak eta Estatu Batuetako FBIk entrenatuta, 1995eko urtarrilean hasi zen
lanean. Urte hartan bertan gobernuko goi funtzionario batzuk espetxean sartu
zituzten pasaporte ofizialen trafikoarekin zerikusia zutelakoan. 1996ko
hasieran, soldatak % 25 igotzearekin batera, oinarrizko produktuen prezioa % 30
igo zen. Soldatak igotzeko manifestazio asko egin ziren, sektore publikoan batez
ere. 1997ko urrian poliziak ez zuen utzi 400 bat lagunek espainiar
konkistatzaileei aurre egin zien indiar buruzagi Lenpiraren estatua bat jar
zezaten Tegucigalpan; leku hartan bertan Kristobal Kolonen estatua bat lurrera
eraitsi eta puskatu zuten. Azaroko hauteskundeetan Alderdi Liberalak botoen % 53
eskuratu zituen. Lehendakari berria, Carlos Flores, batasun nazionaleko gobernu
bat osatzeko prest agertu zen. 1998ko irailean Mitch urakanak sekulako
triskantza egin zuen Erdialdeko Amerikan: kalte material izugarriak sortzeaz
gainera, 24.000 pertsona hil ziren. Hondurasen 1.300.000 pertsona etxebizitzarik
gabe gelditu ziren, 6.000 pertsona hil ziren eta beste 8.000 desagertu. Ondoren,
Hondurasko Banku Zentralaren lehendakari ohia iritsi zen gobernura, Ricardo
Rodolfo Maduro Joest. Politika ekonomiko neoliberala bultzatu zuen eta Hondurasi
kanpo zorraren zati handia barkatzea lortu zuen. Hainbat lege ezarri zituen
delinkuentziari aurre egiteko, baina Manuel Zelayaren gobernuak (2006az geroztik
gobernuan) konstituzioaren kontrakotzat jo zituen.

2014ko azaroaren 19an, Miss Mundurako Hondurasko hautagaia hilik aurkitu zuten
bere ahizparekin batera. Biak azaroaren 13tik desagertuta zeuden. Azaroaren
30ean, Berrian egindako elkarrizketan, Rafael Alegria Via Campesinako
koordinatzaileak esan zuenez, Herrialdea «suntsituta» zegoela eta EB eta AEB
horren arduradun zirela esan zuen, kolpearen ondotik sortutako gobernuari babesa
emateagatik.

Nekazaritza da langile gehien hartzen dituen ekonomia jarduera, eta bananaren
produkziora eta esportaziora bideratuta dago neurri handi batean. Bananaz
gainera, kafea, tabakoa eta kokoa ere esportatzeko lantzen dira, eta arroza,
azukre kanabera, artoa, palmondoa, garia, basartoa, frutak, barazkiak eta
babarrunak bertan kontsumitzeko. Lurrik emankorrenak iparraldeko lur apalak eta
erdialdeko goi ibarrak dira. Ozeano Barearen aldeko lur apaletako sumendi eta
alubioi lurretan sesamo haziak, kotoia eta laboreak lantzen dira.

Mea baliabideak badira, baina meatzaritza ez dago oso aurreratua: antimonioa,
burdina, ikatza, merkurioa, kobrea, karea, zinka, marmola, gatza, beruna, urrea
eta zilarra ateratzen da. Industriari dagokionez, erdiko mailako enpresa asko
dago, teknologiaz ez oso aurreratuak eta baliabide urrikoak. Zementu, burdina
eta altzairu lantegiak, janari industria, ehundegiak, zura eta paper fabrikak
dira nagusiak.

Turismoa gero eta garrantzi handiagoa hartzen ari dira. Copángo hondakinak
(maien inperioko hiri nagusietako bat), Yojoa aintzira (arrantzarako eta ontziz
ibiltzeko egokia), eta iparraldeko itsasertzeko eta uharteetako hondartzak dira
turisten erakargarri nagusiak.

Hondurasko mendebalean izandako maia zibilizazioaren hondakinak Copán hiriko
Museo Regional de Arqueología Maya-n ikus daitezke, eta baita eraikuntza askoren
aztarnak ere han hurbilean. Margolaritza eta literaturak Espainiako kulturaren
eragin handia jaso du. XX. mendeko margolaririk bikainenak Carlos Garay ikuspegi
margolaria eta Antonio Velásquez izan dira. Idazleen artean, aipatzekoak dira
Rafael Helliodoro Valle eta Clementina Suárez poetak.



https://eu.wikipedia.org/wiki/Gurutzadak

Gurutzadak Erdi Aroko gerra espedizioak izan ziren, Jesusen hilobia eta Leku
Santuak musulmanen mendetik askatzeko kristauek egindakoak. Zortzi gurutzada
izan ziren denera, eta 1095etik 1270era bitartean banatu ziren.

Gurutzadak, aditu batzuen ustez, Europak Aro Berrian eta Garaikidean hedatu zuen
kolonialismoaren hasiera izan ziren; beste batzuen iritziz, berriz, musulmanen
jihad edo gerra santuaren kristau aldaera izango lirateke; azkenik, beste
batzuentzat erromesaldi armatuak besterik ez ziren izan. Nolanahi dela ere,
historialari gehienak bat datoz zenbait gauzatan. Arabiarren, magyarren eta
normandiarren erasoen ondoren Europa kristauan gertatzen ari zen demografia eta
ekonomia susperraldiaren erakusgarri dira Gurutzadak. Bestalde, aita santuek
zeresan handia izan zuten; beren nagusitasun morala eta politikoa finkatzeko eta
beren presentzia eta eragina Ekialdera hedatzeko baliatu ziren haietaz.
Bizantzioko enperadoreek turkiar seljuktarren erasoetatik babesteko egin zuten
laguntza eskaera izan zen, hain zuzen, aita santuak mugimendu hura guztia
antolatzeko erabili zuen aitzakia.

1000. urtearen inguruan, Konstantinopla zen mundu ezaguneko hiririk aberatsena
eta boteretsuena. Leku estrategikoan kokaturik zegoen, defendatzeko erraza eta
merkatari bide nagusien erdi erdian; gobernu zentralizatua zuen, enperadorea
agintari absolutu zela, eta gaitasun handiko armada profesionala. Beraz,
Bizantziar Inperioaa parekorik gabeko nazioa zen. 976–1025 bitartean, Basilio
II.a enperadorearen ekintzei esker, Inperioko mugetatik hurbilen zeuden etsaiak
garaituak eta azpiratuak izan ziren.

Basilioren heriotzaren ondoren, enperadore ezgaiagoak eseri ziren bizantziar
tronuan, erdialdeko Asiatik arrisku berri bat agertzearekin batera. Turkiar
herriak ziren, Islamera bihurtutako tribu nomadak. Tribu hauetako batek,
seljuktarrak (Seljuk buruzagi mitikoagatik horrela deituak), Konstantinopla
fedegabearen aurka jo zuen. 1071eko Manzikerteko Guduan, turkiarrek armada
inperialaren zati nagusia suntsitu zuten eta enperadorekideetako bat bahitu.
Hondamen horren ondoren, bizantziarrek eman behar izan zizkieten seljuktarrei
gaur egungo Turkiako lur eremuak. Horrezaz gainera, turkiarrek hegoalderantz ere
aurrera egin zuten; Siria eta Palestinako hiriak, bat bestearen atzetik, haien
esku gelditu ziren, eta 1070ean Jerusalem hiri santua konkistatu zuten.

Gertaera hauek kolpe latza izan ziren, bai mendebaldeko, bai ekialdeko
Europarentzat. Turkiarrek mundu kristaua irentsiko zuteneko izua hedatu zen, eta
Jerusalemera zihoazen erromesei turkiar agintariek egindako torturen
zurrumurruak zabaltzen hasi ziren. 1081ean, Alexio I.a Komneno jeneral iaoak
hartu zuen Bizantzioko koroa, eta seljuktarrei aurre egitea erabaki zuen. Baina
laster konturatu zen ezin zuela lan hau bakarrik egin, eta loturak sendotzen
hasi zen mendebaldearekin (1054tik moztua zen kristautasunaren ekialdeko eta
mendebaldeko adarren arteko harremana). Alexiok mendebaldeko mertzenarioz
osatutako gudaroste bat nahi zuen, armada inperialarekin batera turkiarrak
erdialdeko Asiara itzularazi zitzakeena. Urbano II.a aita santuari mezulariak
bidali zizkion, armada erreklutatzen lagun ziezaion. 1095eko martxoan, Urbanok
Piacenzako Kontzilioa deitu zuen enperadorearen proposamena aztertzeko, baina
bertaratuen arteko liskarrengatik, Konstantinoplaren eskaera bazterturik geratu
zen. Alexiok itxaron beharko zuen.

Clermonteko Kontzilioan, Urbano II.a aita santuak (1042-1099), «Jainkoak nahi
du!» ohuarekin, gurutzadara deitu zuenean hasi zen dena; 1095. urteko azaroaren
27a zen. Aita Santuari propaganda egiten lagunduz, apaiz asko ibilia zen jendea
sutzen. Horien artean famatuena Petri Amiensekoa izan zen, Eremutarra deitua.
Gerra santua egiteko deia berehala hedatu zen Frantzian, Alemanian eta Italian,
eta bi gurutzada desberdin antolatu ziren. Lehenengoa, Behartsuen Gurutzada
deitutakoa, anarkikoa izan zen, eta herritar xumeak eta abenturazaleak bildu
zituen; erlijioaren defendatzaile suharrak ziren hartan parte hartu zutenak,
baina ez zuten diziplinarik ez borrokarako bitartekorik; horregatik, Asia
Txikiko turkiarrek erraz menderatu zituzten, 1096an.

Beste gurutzada, Printzeen Gurutzada deitutakoa, zaldunez osatua eta hobeto
antolatua, garaile atera zen; Europako alde askotako gudariak bildu zituen:
hegoaldeko Italiako eta Siziliako zaldunak, Bohemundo Tarentokoa buruzagi
zutela; lorrenatarrak, Godofredo Bouillongoa buru zutela; Raimundo
Saint-Gilleskoaren tolosarrak; eta Flandriako, Bloisko eta Normandiako Dukerriko
gudarosteak. Konstantinoplako egonaldian, turkiarrek okupatutako lurralde oro
Bizantziar Inperioari itzultzea zin egin zuten. Printze musulmanen harridura eta
batasunik eza aprobetxatuz, Jerusalem aldera abiatu ziren gurutzatuak, Asia
Txikia eta Sirian barrena. Bidean Nizea setiatu zuten (Dorileoko Gudua, 1097ko
uztaila), Edesa hartu zuten 1097ko bukaeran eta Antiokia, asko kostata, 1098ko
ekainean menderatu zuten. Bizantziarrei itzuli beharrean, Bohemundok beretzat
hartu zuen Antiokia. 1099ko uztailaren 15ean, Jerusalem harturik eta hango
biztanleria –musulmanak eta juduak– sakailaturik, bukatu zen ekinaldia.

Ekinaldi hura ez zen, ordea, uste daitekeenaren kontra, arazorik gabe antolatu;
buruzagien artean desadostasunak izan ziren gauza askotan eta jende askok
desertatu zuen. Ekinaldiaren bukaera ere, Jerusalem hartzea, gurutzatu soilak
hala tematu zirelako egin zen, buruzagiek eta handikiek nahiago baitzuten Sirian
gelditu. Arazoak arazo, espedizio hartatik sortu ziren gurutzatuen estatuak,
latin estatuak edo estatu frankoak ere deituak, bi aldetan banatuak:
iparraldean, gaur egungo Sirian, Edesako Konderria eta Antiokiako Printzerria
eratu ziren; hegoaldean, gaur egungo Israel, Jordaniako mendebaldea eta Libano
gehiena hartuz, Jerusalemgo Erresuma eratu zen. Handik gutxira, 1102-1109
bitartean, beste latin estatu bat jaio zen: Tripoliko Konderria, iparraldeko eta
hegoaldeko lurraldeen artean. Garaipen horrek adoreturik, beste gurutzada bat
antolatu zen 1101ean, baina azken hau turkiarrek deuseztu zuten Anatolian.
Hondamen horrek gurutzadaren espiritua itzali zuen 50 urtez.

Siria eta Palestinako latin herriak lehendik zegoen biztanleriari gehitu
zitzaizkion: arabiarrak, juduak, greziarrak, turkiarrak, kurdoak eta
armeniarrak. Kostaldean eta barrualdeko zenbait tokitan, Galilean, adibidez,
lehengoan jarraitu zuen hango nekazaritza emankorrak, ureztatze sistema
arabiarra baliaturik. Laboreak, mahatsondoak, olibondoak, barazkiak eta fruitu
arbolak lantzen ziren batez ere, Mediterraneo aldeko eskualdeetan ohi den
bezala. Halaber, azukre kanabera eta kotoi-landarea lantzen ziren, baina
esportatzeko soilik, garrantzi handiko diru iturria baitziren. Ekonomiak, bere
funtsean, lehengoan jarraitu bazuen ere, merkataritzan, berriz, aldaketak izan
ziren. Kostaldeko hirietan asko aurreratu ziren Europarekiko merkataritza
harremanak; merkatarien kolonia nagusiak italiarrek sortu zituzten: genovarrek,
Akren, eta veneziarrek, Tiron.

Sartaldarrek, nolanahi ere, gutxiengoa osatzen zuten, baina gizarte maila
gorenak hartu zituzten: noblezia eta apaizteria, latin erritokoa. Aipatu diren
Italiako merkatari horiek ez ezik, nekazariak ere izan ziren, Europako beste
lurralde batzuetatik joanak; ez, ordea, bertako biztanleria ordezkatzeko adinako
sailetan. Hori dela eta, agintari berriek, erlijio fanatismoaren lehenengo
suharraldia itzalirik, menderatuekin bizitzeko modua egiten ikasi behar izan
zuten. Salbuespenak salbuespen, juduek, musulmanek eta kristau maronitek ez
zuten beren errituak praktikatzeko eragozpenik izan. Hala ere, arazoak izan
zituzten kristau ortodoxo greziar erritokoekin, gurutzatuek aitalehen eta
apezpiku katoliko propioak jarri nahi izan baitzituzten, tradizionalen ordez.

Oinarri horren gainean, erakunde feudalen multzo bat sortu zen, basailutza
harremanen sare batez osatua. Noble handiek askatasun handi samarra izan zuten
erregeari buruz eta, halaber, eskubide bereziak zituzten, dirua jotzekoa,
adibidez. Hala ere, pribilejio horiek ez ziren doan emanak. Adibidez, gudarostea
txikia izanik, basailuek ezin zioten uko egin zerbitzu militarrari, erregeak
hala eskatzen zuenean, eta ekinaldi militarretan parte hartzen eta gotorlekuak
zaintzen betetzen zuten eginbehar hura. Lur Santuan jaunek zituzten botereen
artean bat nagusitu zen: ordena militarrak. Erlijiotasuna, batetik, eta
gudaritza, bestetik, nahasten ziren ordena horietan. Aipagarriak dira, adibidez,
Tenpluko Ordena, 1129an sortua, eta Ordena Ostalaria, laguntza emateko eta
karitatea egiteko sortua, baina XII. mendetik aurrera ordenakideen parte bat
soldadu izatera behartu zuena.

Gurutzatuen estatuen iraupenari gehiago lagundu zion inguruko printze musulmanen
artean zeuden desadostasunak beren indar propioak –oso urriak– edo Mendebaldeko
laguntza noizbehinkakoak baino. Izan ere, arabiar eta turkiar gobernarien
jarrera kontrajarria izan baitzen. Batzuetan, Ekialde Hurbileko politikaren
beste faktore bat bezala hartzen zituzten europarrak, eta itunak eta guzti egin
zituzten haiekin; era horretan, estatu kristau bat estatu musulman baten lagun
izan zitekeen, eta beste estatu kristau baten etsai.

Hala ere, kristauen artean gurutzadaren espiritua itzaltzen ari zen bezala,
musulmanen artean jihadarena indartuz joan zen, batez ere herri xumearen artean.
Ezari-ezarian, Islamaren hiri gurtuetako bat –Jerusalem– mendean hartuta zuten
arrotzenganako gorrotoa nagusitu zen. Hainbat agintarik probetxu atera zion
sentimendu honi, estatu musulmanen batasuna lortu eta erresuma kristauen aurka
jotzeko.

Gurutzatuen aurkako lehen eraso gogorra Mosul eta Alepoko emir Imad ad-Din
Zengik egin zuen: Edesako Konderria suntsitu zuen 1144an. Sartaldeko
kristandadeak, larriturik, Bigarren Gurutzada antolatu zuen, eraso horri
erantzuteko asmoz. San Bernardo Clairvauxkoak predikaturik eta Frantziako errege
Luis VII.aren eta Germaniar enperadore Konrado III.aren agindupean egin zen.
Frantziarren eta alemaniarren arteko ezadostasunak etengabeak izan ziren
espedizio osoan.

Lurralde Santura heltzean, Edesa ez zela helburu garrantzitsua erabaki zuten eta
Jerusalemera joan ziren. Han, Jerusalemgo erregearen etsaia zen Nur al-Dini
eraso beharrean, Damasko eraso zuten, artean Jerusalemen aliatu zena.
Espedizioak porrot egin zuen, astebeteko setioaren ondoren, gurutzatuak
erretiratu eta beren herrietara bueltatu baitziren. Zentzugabeko eraso horren
erruz, Damasko Nur al-Dinen esku erori zen, pixkanaka estatu kristauak
inguratzen ari zena.

Musulmanen arteko desadostasunak zirela-eta, Edesako Konderria erori ondoren
geratu ziren gainerako lurralde frankoek beste hamarkada batzuk iraun zuten, ia
kalterik gabe. Jerusalemgo Erresuma Egiptoko Fatimitar Kaliferrian esku sartu
nahian zebilela eta, Nur al-Din sultanak Saladin laguntzailea bidali zuen
egoeraren kargu egitera. Berehala Saladin Egipto osoko jaun eta jabe egin zen,
nahiz eta Nur al-Din hil zen arte honen agintea errespetatu zuen. Hau hiltzean,
Egipto eta Siriako sultan izendatu zuen bere burua.

Saladin gizon jakintsua zen eta, Nur al-Din bezala, musulman fededuna eta
gurutzatuak kanporatzearen aldekoa. Alderdi musulmanen batasuna lortu zuen eta
Egiptotik Siriarainoko kontrol politiko eta militarra. Jerusalemeko Erresumari,
Saladinek inguratua eta erregea, Balduin IV.a, legenarrak jota zegoela, ez
zitzaion denbora asko geratzen.

Jerusalemgo Erresumaren amaiera Renaud de Châtillonek eragin zuen. Bere hitza
errespetatu gabe jokatzen zuen zaldun horrek karabanak eta Mekara zihoazen
erromesak erasotzen zituen. Saladinen arreba omen zihoan karabana bat eraso
zuenean, sultanak gerra santurako deia egin zuen. Gurutzatuen gudarostea,
tenplarioekin batera, Saladinen aurka borrokatu zen Hattingo Adarretan, 1187an.
Kristau armada suntsitua izan zen, Jerusalemgo Erresuma babesgabe utziz.
Hitzemana zuen bezala, Saladinek bere eskuekin hil zuen Renaud de Châtillon.
Hainbat gurutzatu hilaraziak izan ziren arren, beste asko preso hartu eta gerora
askatu zituzten. Ondoren, Saladinek erreinuaren zati gehiena okupatu zuen,
kostaldeko hiriak izan ezik, eta 1187ko urrian Jerusalem hiria konkistatu zuen;
1099koaren aldean, hiriaren hartzea ia odolgabea izan zen. Era horretan,
Jerusalemgo Erresuma desagertu egin zen.

Hattingo hondamendiak gogor kolpatu zuen berriro sartaldetarren kontzientzia.
Gregorio VIII.a aita santuak deiturik, Hirugarren Gurutzada antolatu zen,
Germaniar enperadore Frederiko I.a Bizargorria, Ingalaterrako errege Rikardo
Lehoi Bihotza eta Frantziako errege Felipe II.a Augustoren gidaritzapean.
Federiko Bizargorria zen talde indartsuenaren buru, baina Siriara iristean ibai
batean itota hil zen; gudarostea sakabanatu eta zati txiki bat soilik heldu zen
Palestinara.

Ingeles eta frantziar armadak, berriz, itsasoz joan ziren. Harakoan, Zipre
uhartea Rikardo Lehoi Bihotzaren mende geratu zen, bizantziarrei 1191n kendurik.
Palestinara iritsirik, Donibane Akrekoaren konkista izan zen haien garaipen
bakarra. Hiria hartu ostean, Rikardok milaka preso hilarazi zituen. Filipe II.a
Frantziara itzuli zen, bere herrialdeko arazoengatik eta Rikardorekin zuen
lehiarengatik kezkatua. Rikardok hala-holako arrakasta izan zuen. 1192an
Jerusalemera heldu eta bakea izenpetu zuen Saladinekin, erromesei Palestinara
sartzeko baimena ematen ziena. Ondoren, Jerusalemgo Erresuma berreraiki zuten,
baina lurraldearen eremua murriztuta, Beirut eta Askalon arteko kostalde
zerrenda besterik ez baitzen orduan frankoen mendean. Bake akordioen arabera,
herrialde haren barrenaldea eta hiri santua bera musulmanen esku geratu ziren.
Paradoxa bitxia, baina Jerusalemgo erreinu berriak ez zuen kontrolatzen izen
ofiziala ematen zion hiria. Saladin 1193ko martxoan hil zen, eta Rikardo 1199n,
gezi zauri batez, Europara itzultzean.

1192an sinatu zen akordioari eta Saladinen heriotzari esker, urte batzuk bakean
igaro ziren. Gurutzatuen estatuak, itsasbazterreko zerrenda estu batean
kokatuak, aberatsak ziren ekonomiaren aldetik baina oso ahulak erakunde
militarren aldetik. Aberastasuna itsasaldeko hirien bidez egiten ziren
salerosketei zor zitzaion gehienbat: Akre zen, esate baterako, Mediterraneo
Sortaldeko merkatu nagusietako bat; eta halaxe bizi ziren hango buruzagiak,
handizki eta esne mamitan. Ahultasun militarra, berriz, giza baliabideen
urritasunak eta muga defendagarririk ez izateak eragina zen; europarren laguntza
militarra hutsa izan baitzen.

Horiek horrela, 1198an Inozentzio III.a aita santuak Laugarren Gurutzadarako
deia egitea erabaki zuen, estatu kristau haien egoera hobetzeko. Erantzunik
hoberena Frantzian izan zuen, Tibalt Xanpainakoa, Balduin Flandriakoa eta Luis,
Bloisko kondea buruzagi zirela. Tibalt 1201ean hil zenean, Bonifazio
Montferratekoa bihurtu zen gurutzadako buru. Espedizioan ez zuten erregeek parte
hartu eta helburua Egipto zen.

1200ean gudaroste gurutzatua Venezian bildu zen, bidea itsasoz egiteko asmoz.
Bertan, Enrico Dandolo duxak, Bonifazio Montferratekoak eta Alexio IV.a Angelo
bizantziar usurpatzaileak elkar hartu zuten, gurutzadaren helburua aldatu eta
Konstantinopla erasotzeko, hiruren nahia baitzen Alexio III.a Angelo, bizantziar
enperadorea, kargutik kentzea. 1202ko azaroan, gurutzatuek Zadar hiri katolikoa
setiatu eta arpilatu zuten; hori dela eta, Inozentzio III.ak eskumikatu zituen.
1203an Bizantzio eraso eta Alexio IV.a enperadore jartzea lortu zuten. Horrek
liskar asko eragin zituen, eta 1204ko apirilean gurutzatuek hiria hartu zuten.
Erasoa izugarria izan zen. Gurutzatuek milaka kristau hil zituzten, emakumeak
eta haurrak barne. Elizak eta jauregiak lapurtu eta txikitu zituzten, hiriko
artelan guztiak ostuz. Gertaera hauekin amaitu zen Bizantziar Inperioa, hainbat
estatutan banatu baitzen, eta Balduin Flandeskoa bilakatu zen Konstantinoplako
Inperio Latindarra sortu berriaren enperadore.

Konstantinoplako arpilatzea gertatu ondoren, Erromako eta Bizantzioko elizen
artean harreman onak izateko itxaropenak eten egin ziren, Aita Santuak soldaduak
gaitzetsi zituen arren. Palestinako estatu kristauentzat, berriz, kolpe bikoitza
izan zen; batetik, espero zuten laguntza ez zen iritsi eta, bestetik,
Konstantinoplan zaldunentzako erakarpen polo bat sortzeak, Lurralde Santuetan
zeuden asko bertara joatea ekarri zuen.

Laugarrenaren porrotarekin, gurutzadaren espiritua ia erabat itzali zen
Mendebaldean, errege eta aita santu batzuk berpizten saiatu ziren arren.
Palestinako estatu kristauek 1291 arte iraun ahal izan zuten, mongoliarrek
Ekialde Hurbila inbaditu baitzuten, musulmanen arreta osoa berenganatuz.

1210eko hamarkadaren hasieran, gurutzatuen xalotasun faltari egotzi zitzaion
gurutzaden porrota, eta Jerusalem bihotz garbiek bakarrik konkista zezaketelako
sinesmena zabaldu zen. 1212an, hamabi urteko predikatzaile batek Haurren
Gurutzada delakoa antolatu zuen. Gertakizunaren bertsio tradizionalaren arabera,
40.000 haur inguru abiatu ziren Alemaniatik fedegabeen aurka borroka egiteko,
eta Frantziatik igarotzean beste 30.000 haur batu zitzaizkien. Baina Italian
engainatuak izan ziren, eta ia denak esklabo saldu zituzten. Gaur egungo
ikerlarien iritziz, ordea, egia eta elezaharra nahasirik daude kontakizun
horretan, eta parte hartu zuten erromes gehienak helduak omen ziren.

Bosgarren Gurutzada (1217-1221) ere Inozentzio III.ak deitu zuen, Egipto
konkistatzeko asmoz, eta frantziar eta germaniar soldaduek parte hartu zuten.
Niloren ahoan dagoen Damietta hiria hartu ondoren, 1221ean Kairo erasotu zuten;
han, ordea, Al-Kamil sultana buru zuen armada nagusitu zitzaien, eta ordura arte
konkistatutako guztia galdu zuten. Aita Santuek eratutako azken gurutzada izan
zen hori. Seigarren Gurutzadan (1228–1229), Germaniar enperadore Federiko II.ak
Jerusalem, Betleem, Nazaret eta itsasbazterra bitarteko lur zerrenda estu
zehaztezin bat berreskuratu zituen. Baina gurutzada berezia izan zen, lurraldea
ez baitzen armen indarrez eskuratu, musulmanekin negoziatu ondoren baizik.

1244an, turkiarrek Jerusalem hartu zuten egiptoarren laguntzarekin. Frantziako
errege Luis IX.ak Zazpigarren Gurutzadarako deia egin zuen 1248an. Huts egin
zuten eta erregea, bere armadarekin batera, Egipton espetxeratu zuten. 1270ean
Luis erregea bera izan zen Zortzigarren Gurutzadaren buru, baina Tunisian
lehorreratu ondoren, soldadu asko, eta erregea bera ere, gaixotu eta hil egin
ziren.

Aita Santu batzuk gurutzada gehiago deitzen saiatu arren, ez ziren gehiago
antolatu. Handik hara, Egiptoko sultan mamelukoek, Baibars eta Al-Ashrafek,
hartu zuten geratzen ziren estatu gurutzatu guztiak suntsitzeko ardura. Haien
azkeneko ekinaldia Akre, gurutzatuen Palestinako azken jabegoa, setiatu eta
hartzea izan zen (1291ko martxoaren 18an). XV. mendea arte lurralde horietan
erasoak izan ziren arren, gurutzaden aroa orduan amaitu zen.



https://eu.wikipedia.org/wiki/Goierri

Goierri Gipuzkoa hego-ekialdean kokaturik dagoen eskualdea da, ia 70.000
biztanle dituena. Beasain, Ordizia eta Lazkao dira herri nagusiak, biztanleriari
dagokionez, 5.000 biztanletik gora zituzten XX. mendearen azkenean, gaur egun
administratiboki Urola Garaia den eskualdea ere Goierrikoa zen; eta gaur egun
ere hala da, neurri handi batean, kulturaren aldetik, nahiz eta geografikoki
beste arro hidrologiko batekoa izan, Urola ibaikoa, alegia. Gainerakoan, Oria
ibaiaren haranekoa da Goierri.

Eskualde honen zatirik handiena Bizkaiko antiklinorioko ekialdeko ertzean
txertatzen da, E-W norabide orokorreko tolesdura antiklinalen lerro batez
osaturik. Harriak batez ere kareharri jurasiko eta urgoniarrak dira, oso
sakoneraino karst bihurtuak. Horixe da hain zuzen Aralarko mendien formazioa
(Txindoki edo Larrunarri, 1.341 m; Irumugarrieta, 1.427 m; Artubi, 1.265 m),
baita Altzaniarena edo Aizkorrirena ere (1.544 m). Eskualdearen hegoaldea guztiz
betetzen duen mendilerro horrek Kantauri eta Mediterraneo itsasoen arteko ur
isurialdeen banakuntza egiten du, Urola eta Oria ibaien buru. Isurialdearen
iparraldeko mendietan lur azala leunagoa da (Arrolamendi 910 m; Itzaspi 973 m;
Murumendi 868 m), kare harrien ordez nagusi dira hareharriak, buztinak eia
konglomeratu albense-zenomanenseak.

Garaienak gehienetan kare harriak dira, era haitz bigunagoek berriz sakonuneak
eratzen dituzte. Eskualdearen iparraldea Bizkaiko sinklinorioaren barruan
sartzen da; nagusi da bertan flysch erako formazioa, tarteka sumendi harriak ere
ikus daitezkeen arren. Urola eta Oria ibaiek jasotzen dituzte eskualdeko urak.
Urola ibaia Aizkorriko mendietan sortzen da, Arbelaitzen (1.513 m) inguruan;
Legazpi, Urretxu eta Zumarraga zeharkatu ondoren, irten egiten da eskualde
honetatik. Oria ibaia, berriz, Otsaurte aldean sortzen da, eta eskualdeko
lurretan barrena Itsasondoraino doa; bidean, Mutiloa, Eztanda, Santa Luzia,
Arriaran (urtegia dauka), Urtsuaran, Agauntza (Lareoko urtegia dauka) eta
Zaldibia erreken urak biltzen ditu. Aizkorripean sortzen da Oria ibaia, Latsaon
eta Otsaurte erreken bilgunean. Urtsuaran errekaren ura hartzen du Zegama eta
Segurako udalerrietatik igaro eta gero, eta Eztanda errekaren eta Ataun-Lazkao
herriak zeharkatzen dituen Agauntza ibaiaren ura bildu ondoren zeharkatzen du
Beasain, Goierriko hiri handiena. Iparralderanzko norabidea hartu ondoren,
Ordizia, Itsasondo eta Legorreta igaro eta Tolosaldean barneratzen da.
Aipaturiko ibaiadar guztiak eskuinaldetik biltzen ditu Oria ibaiak;
ezkerraldekoak, Murumendiko mendialdean sortzen direnak, txikiak eta ur emari
gutxikoak dira (Arriaran, Marriaras).

Goierriko landaredia batez ere larreek eta pagadiek osatzen dute ur isurialdea
erabakitzen duten mendietan; Aralar, Altzania, Urkilla eta Aizkorri; 600 metroz
behera, ordea, hariztiak daude pinu sailekin barera; behe lurretan, pinudiak eta
belardiak dira nagusi.

Interesekoak dira: hegoaldean, Aralar eta Aizkorri-Aloña-Leintzeko Gune Natural
Babestuak; iparraldean, Murumendiko Gune Naturala.

Gipuzkoa osoan bezala, Goierriko klima ozeanikoa da, epela eta hezea, neguak
kostaldean baino hotzagoak diren arren (18 batez beste udan eta 7 neguan).
Eskualde euritsua da: 2.000 mm urtean batez beste mendialdeetan eta 1.500 mm
behe eremuetan.

Iparraldean Urola Garaia eta Urola Erdiako eskualdeak ditu mugakide;
ipar-ekialdean, Tolosaldea; mendebaldean, Debagoiena; hegoaldean Asparrenako
udalerria (Araba), Goierrirekin Altzaniako mendilerroak banatzen duena eta
hego-ekialdean Sakanako eskualdea (Nafarroa Garaia).

Hemeretzi udalerrik osatzen dute eskualdea, Beasain izanik jendetsuena eta
Altzaga biztanle gutxien dituena. Eskualdean biltzen da Gipuzkoako
biztanleen % 10 gutxi gorabehera. Urola Garaian ere beste horrenbeste gertatzen
da: Zumarraga eta Urretxu (6.134 biztanle) ia elkartu direlarik, halako
konurbazio txiki bat sortu dute; esan daiteke eskualdeko bigarren burua dela
hori, eta bere eraginpean bizi direla Legazpi (9.723 biztanle), Gabiria (431),
Ezkio (451) eta Itsaso (158). Baserri giroko azken bi herri horiek ere
eskualdeko buruaren eragina jasotzen dute. Legazpi, Zegama eta Idiazabalgo
herrien hegoaldean Araba eta Gipuzkoako Partzuergoa dago (Urbiako ordokia eta
Ataungo ekialdean dagoen Enirio-Aralar hartzen ditu), Goierriko biztanleria oso
bizkor hazi zen 1950etik 1960ra bitarteko hamarkadan, baina 1970etik aurrera
hazkundea oso moteldu zen (20.000 biztanle 1900. urtean; 26.196 biztanle
1930ean; 35.958 biztanle 1960an; 42.970 biztanle 1986an).

Goierriko herrien artean, Legazpi, Zumarraga, Beasain, Ordizia, Lazkao eta
Olaberria hazi dira gehien, eskualdeko gainerako herrietako eta kanpoko
etorkinei esker. 1981ean egindako erroldan biztanleriak beheranzko joera hartu
zuela ageri zen, eta handik aurrera joera bizkortu egin dela esan daiteke.
Debabarrenekoak bezala, biztanleak galtzen ari dira Goierriko herri guztiak;
hala ikusten da bereziki 1985etik 1991ra bitarteko estatistiketan.

Goierriko ekonomia industriaren gainean dago antolatua; sektore horretan 11.000
pertsona dabil lanean (langile guztien %51). Beasain, Ordizia, Lazkao eta
Olaberria dira industria herri nagusiak eta altzairugintza, tren-makineria,
papergintza eta industria kimikoa jarduera nagusiak.

Construcciones y Auxiliar de Ferrocarriles (CAF) da eskualdeko enpresa handiena,
eta zatirik handiena Beasainen du, nahiz eta Lazkaoko eta Ordiziako lurrak ere
hartzen dituen, hiru herriek bat egiten duten tokian baitago kokatuta. Orobat,
nabarmentzekoa da Irizar autobus fabrika, egoitza Ormaiztegin duena.

Langile gehienak metalgintzarekin lotutako jardueretan ari dira, nagusiena
Arcelor Mittal (garai batean Aristrain) izanik, Olaberrian. Lantegi handi
horietako batzuk herri barrenean daude. Jakina, lantegi nagusi horien inguruan
enpresa txikiagoak sortu dira, metalaren transformazio lanetan espezializatuak:
Indar eta Fundiciones del Estanda, Beasainen; Ampo, Idiazabalen; Jaso garabiak
Itsasondon; ULMA eta Ezarri Lazkaon. Lehen sektorean 2.500 bat baserri edo
nekazari ustialeku daude, guztira 36.000 ha lantzen dituztenak; horietatik
herena belardiak dira, eta erdiaz goiti basogintzarako erabiltzen dira.
Abeltzaintzan, 10.000 behi eta 30.000 ardi inguru dira. Aipatzekoa da Ordizian
astero egin ohi den azoka.

Industriak, XX. mendean, lantegi jakin eta handi batzuei lotua egon da
gehienetan, horietako lantegi asko eta horien itzalpean sorturiko industria
laguntzailea altzairugintzari emana zegoenez, 1980ko hamarkadako krisiak eragin
zuzena izan zuen hainbat herriren egoeran. Hala eta guztiz ere, industria
askotarikoa du Goierrik, eta areago azken urteotan, jarduera berri ugari sortu
baita gainera. Garai batean langabeziak jotako eskualdea izan arren, 2000.
urteko laugarren hiru hilekoan batez besteko langabezia tasa ez zen % 9ra
heltzen. Horretaz gain, turismo berdeari eta ingurumenaren ustiapenari lotutako
ekimen ugari abiarazi dira, tradizionalki nekazariak ziren herriak
biziberritzeko edota, zenbait kasutan, jarduera industrialek utzitako hutsuneak
betetzeko.

Azkenik, aipatzekoa da abeltzaintza eta artzaintzarekin oso lotuta dagoen
Idiazabal gaztaren inguruko ekonomia jarduera, 1987tik jatorrizko deitura duena.

1996ko datuek adierazten dutenez, urte horretan biztanleen erdia baino gehiago
euskalduna zen: 37.589 euskaldun zeuden eskualdean, 8.845 ia-euskaldun eta
16.936 erdaldun. Herri guztietan dira gehiago euskaldunak euskara hitz egiteko
gai ez zirenak baino, baina herri industrial jendetsuenetan, belaunaldi gazteak
neurri handi batean euskaldundu diren arren, handia da erdaldunen kopurua.
Herririk txikienetan, berriz, euskaldunak dira nagusi.

Tradizioz, Goierri oso ingurune euskalduna izan da, azken mendean hizkuntzaren
erabilerak beherantz egin badu ere. Bertako hizkera erdialdeko euskara edo
gipuzkeraren aldaera bat da.

D eredua da nagusi eskualdeak dituen lehen eta bigarren hezkuntzako
ikastetxeetan, eta Ordizian kokaturiko Goierri lanbide eskola pribatuan
(unibertsitaterik ez dago Goierrin). Sare publikoko ikastetxe ugariez gainera,
sare pribatuko hiru ikastola ditugu, Beasainen (Andramendi), Lazkaon (San
Benito) eta Ordizian (Jakintza). Halaber, Kilometroak lehenengo jaia Gipuzkoa
osoan antolatutakoa Beasainen burutu zuten 1977an. Atzetik 1993koa Ordizian,
2001ekoa berriro Beasainen eta 2003koa Lazkaon etorri ziren.

Azkenik, Maizpide euskaltegia erreferentziazkoa da Euskal Herria osoan. Lazkaon
kokatutakoa, barnetegirik ezagunenetarikoa antolatzen dute.

Bestela, Ordizian bertso-eskola bat ere badago. Eta bertsolaritza arloan
nabarmendu behar da Lazkao Txiki klasikoa, eta garaikideen artean Aitor Sarriegi
eta Amaia Agirre ditugu. Literaturan, Tere Irastortza eta Xabier Mendiguren
Elizegi idazleak ere aipatu behar ditugu gaur egunekoen artean.

Halaber, Lazkaoko Beneditarren Fundazioan dokumentu askotako bilduma jasota
dago, bereziki 1970eko hamarkadatik aurrerakoak, hizkuntzarekin oso lotutakoak
gehien-gehienak.

Eskualdeko ardatz nagusia Madrildik Irunainoko N-1 enepidea da; gaur egun karril
bikoitzekoa da norabide bakoitzean, eta Nafarroa Garai nahiz Araba aldera
(Etzegarateko gaina, 658 m) lotzeko bidea da, Artsuaranen barrena. Beasaindik
GI-120 errepidea abiatzen da, Nafarroa Garaiarekiko lotura egiteko (Lizarrustiko
gaina, 822 m), Zumarraga eta Debagoienarekiko lotura (Deskargako gaina, 587 m)
GI-632 errepidearen bitartez egiten da.

Zumarragatik Urola-Kostaldera jotzeko GI-631 errepidea erabil daiteke, eta
Legazpi eta Debagoienera jotzeko (Udanako gaina, 617 m), berriz, GI-2630
errepidea. Trenbideak ere garrantzi handia izan du eskualdearen bizitza era
egitura sendotzeko.

Oriako haranetik sartzen da Gipuzkoara trenbidea, Urolan barrena Urretxu eta
Zumarragara heltzen da, eta handik ostera Oria aldera jotzen du, Irungo bidean
Beasain eta Ordizia zeharkatuz. Abiadura handiko trenak Goierri E-W norabidean
zeharkatuko du, gutxi gora-behera gaur egungo bidean Urretxuraino; handik
Antzuola eta Elorriora joko du, Gasteizetik eta Bilbotik datozen adarrekin elkar
lotzeko. Ezkio-Itsason bazterbide bat egiteko asmoa dago.



https://eu.wikipedia.org/wiki/Gerrilla

Gerrilla etsaia ahultzea helburu duten ekintza barreiatuetan oinarrituriko gerra
mota da. Armada erregularretik at, gerrilla historikoki herritar xumeez osatua
egon da eta bere ekintzarik ohizkoenak komunikazio lineak saboteatzea eta
bakarkakoei edo talde txikiei erasotzea da. Gerrilla erresistentzia talde eta
iraultzaileekin lotu ohi da.

Historian zehar, hainbat autorek teorizatu du gerrillaren funtzio, izaera eta
egitekoen inguruan. Horietatik ezagunenak Mao Zedong txinatarra eta Che Guevara
argentinar-kubatarra dira. Era berean, Alemaniako RAFeko kide zen Ulrike
Meinhofek hiriko gerrilla ereduaz teorizatu zuen.

Hauetaz gain, gaur egun hainbat gerrillak ondoko herrialdetan dihardute, besteak
beste: Irak (gerrilla nazionalistak nahiz islamistak), Sri Lanka (LTTEko
tamilak), India (Indiako Alderdi Komunista Maoista), Nepal (Alderdi Komunista
Maoista, 2007tik su etenean), Txetxenia (Errusia), Afganistan (talibanen
gerrilla, batez ere), Iran (Kurdistango PJAK alderdia), Filipinak (hainbat
gerrilla islamista, nazionalista eta komunista), Darfur (Sudan) eta Afrikako
hainbat herrialde.



https://eu.wikipedia.org/wiki/Franz_Kafka

Franz Kafka (Praga, Txekia, 1883ko uztailaren 3a - Viena, Austria, 1924ko
ekainaren 3a) ama-hizkuntza alemana zuen idazlea zen. Hau Pragan, Bohemian
(garai hartan Austria-Hungariako Inperioaren zati), jaio eta bizi izan zen.

Kafka uztailaren 3an jaio zen, Pragan, Bohemian —garai honetan
Austria-Hungariako Inperioaren partea zena— alemanez egiten zuen erdi mailako
familia judu baten barnean. Bere aitak Hermann Kafka zuen izena (1852-1931) eta
txikizkako merkataria zen. Bere amaren izena Julie Kafka zen (1856-1934), honen
ezkongai abizena Lowy zelarik. Bi anaia izan zituen, Georg eta Heinrich, Kafkak
sei urte bete baino lehen haur zirelarik hil zirenak; hiru arreba ere izan
zituen, Elli, Valli eta Ottla izenekoak.

Bere ama-hizkuntza alemana izan bazen ere, Kafkak txekiera ere ikasi zuen, bere
aita Písek-etik hurbil dagoen Osek izeneko hirikoa baitzen. Hiri honetan,
Kafkaren aita txekieraz egiten zuen komunitate judutarraren kidea zen ("Kavka"
izenak "erroi" esan nahi du) eta, honek bere semeak bai alemana, bai txekiera
ondo menperatzea nahi zuen. Kafkak frantsesa eta Frantziako kultura ere
ezagutzen zituen. Izan ere, bere autorerik gustukoenetariko bat Flaubert izan
zen; Kafkak Napoleon ere estimatzen zuen.

1889tik 1893ra, Kafkak lehen mailako irakaskuntza (alemanez Deutsche
Knabenschule delakoa) egin zuen Masná St. kalean (Fleischmarkt), Pragan, eta,
geroxeago, institutura joan zen Staroměstské náměstí-ra (Kinský Jauregian
kokatuta), non 1901. urtean Batxilerreko azterketa egin zuen. Jarraian,
Carolina-ko Unibertsitatean, Pragan, zuzenbidea ikasi zuen eta legeetan
doktoretza lortu zuen 1906. urtean. Ondoren, urte batean zehar dirurik irabazi
gabe seguru enpresa batentzat lan egin zuen lan istripuen agente bezala. Orduan
idazten hasi zen. Askotan lan hau "Brotberuf"-tzat jo zuen —dirua baino ez
lortzeko lanbidea.

1917an, tuberkulosia izan zuen eta honek sarritan susperraldiak izatera behartu
zion, familiaren babesa eduki zuelarik, batez ere, bere arreba Ottlarena,
zeinarekin oso ondo konpontzen zen.

Bere ikasle garaian ekintza literario eta sozialen erakundean parte hartu zuen.
Bere adiskide minen errezeloak jaso izan bazituen ere, Max Brod-enak esaterako,
zeinak normalean bere alde egiten zuen, Kafkak, bertan, antzerki
judu-alemanarentzat antolakuntza eta ekitaldien sustapena bultzatu zuen.
Fisikoki eta mentalki modu higuingarrian jasoko zuten beldurra bazuen ere,
jendea txunditu egiten zuen bere ikuste txukun, zorrotz eta bere
ume-itxuragatik, bere jokamolde lasai eta idorragatik eta bere adimenagatik,
baita bere humoreagatik ere.

Kafkaren obran garrantzi handiko gaia da bere aita autoritarioarekin zuen
harremana. 1920. urtearen hasieran, Milena Jesenská idazle eta kazetari
txekiarrarekin eragin handiko harreman bat izan zuen eta 1923an Berlinera joan
zen aldi labur batez, bere familiaren eraginagandik urruntzeko eta bere obran
zentratzeko asmoz. Hiri honetan, Dora Diamant ezagutu zuen, 19 urteko gaztea,
familia judu ortodoxa batekoa, zeina bere iraganean ghettotik alde egiteko gai
izan zen. Dora bere maitale bihurtu zen eta eragin handia izan zuen Kafkak
Talmud delakoagatik izan zuen interesaren inguruan.

Guztiak datoz bat Kafkak bere bizitza osoan zehar depresio klinikoa eta
antsietate soziala jasan zuela baieztatzerakoan. Honekin batera, migrainak,
logabezia, idorreria, erlakaiztenak eta beste gaixotasun batzuk ere jasan
zituen, denak estresak eta gehiegizko tentsioak eragindakoak zirelarik. Kafka
tratamendu naturisten bitartez ahalegindu zen gaixotasunoi aurre egiten, besteak
beste, landare-dieta eta esne pasteurizatu asko kontsumitu zituen. Azken hau
izan zitekeen bere tuberkulosiaren sortzailea.

Honez gain, Kafkaren osasunak txarrera jo zuen tuberkulosia zela eta. Pragara
itzuli zen eta beranduago Vienatik hurbil zegoen gaixotegi batetara joan zen
tratamendu bat jasotzeko. Bertan hil zen 1924ko ekainaren 3an ahulezia zela eta.
Bere arazo fisikoen eraginak kalteak sortu zizkion eztarrian eta ondorioz jakiak
irensterakoan min eragiten zion. Orduan zainpeko terapia garatu gabe zegoenez,
ezin zuten elikatu (Metamorfosia liburuko Gregor pertsonaiarekin antzekotasun
kutsua du, baita Un artista del hambre kontakizuneko pertsonai nagusiarekin
ere). Bere gorpua Pragara eraman zuten 1924ko ekainaren 11n Praga-Žižkov-eko
Hilerri Judu Berrian.

Bere bizitza osoan lan labur batzuk baino ez zituen publikatu, bere laneko parte
txiki bat besterik ez; beraz, bera hil arte bere lanak oharkabean egon ziren.
Bera hil orduko, Max Brod zuen lagunari ohar batzuk eman zizkion, bere
eskuizkribuak desagerrarazteko. Bere maitalea izan zen Dora Diamantek hein
batean baino ez zituen bere nahiak bete. Dorak isilean gorde zituen Kafkaren
idatzi gehienak, hogei koaderno eta hogeita hamabost karta barne. 1933. urtean
berriz, Gestapo-k konfiskatu zituen. Egun, mundu osoan zehar Kafkaren idatziak
aurkitzeko lana martxan dago. Brod-ek ez zion bere lagunari kasurik egin eta
Kafkaren obra guztiaren argitalpena berak eraman zuen aurrera, eta ondorioz,
autore interesgarri bihurtu zen, baita kritikoentzat ere.

Bere lanak oinarri ezezagunetan oinarritzen dira eta protagonista sarri mundu
konplexu bati aurka dabikio. Lan guztiak, Milenari zuzendutako batzuk izan ezik,
alemanez idatzita daude.

Kritiko askok Kafkaren lanari zentzua aurkitu ahal izateko ahalegina egin dute
eta bidea kritika literariodun eskola batzuen arabera interpretatzea izan da
—esate baterako modernista, errealismo magikokoa etab. Bere obran nagusi diren
itxurako etsipen eta zentzugabekeria existentzialismoaren enblematikotzat
hartzen dira. Batzuek eragin marxista aurkitu nahi izan dute burokraziaren
satirizazioan honelako obra batzuetan: zigor-kolonian (en la colonia
penitenciaria), prozesua (el proceso) eta gaztelua (el castillo). Beste batzuek,
ordea, anarkismoa iradokitzen dute inspirazio oinarritzat Kafkaren
indibidualismo antiburokratikorako. Hala ere, beste batzuk, bere lana
aztertzerakoan, Judaismoaren ikuspuntutik abiatu dira (izan ere, Kafka judutarra
zen eta kultura judutarrarekiko interesa agertu zuen, nahiko heldua zela landu
zuen arren) —Jorge Luis Borges-ek honi buruzko hitz zorrotzak eman zituen; lana
interpretatzeko beste bide bat Freudismoa izan da (izan zituen familia-arazoak
zirela eta); edota jainkoaren bilaketa metafisikoaren alegoria bezala (Thomas
Mann-ek proposatu zuen teoria hau). Sarritan garrantzi handia ematen zaio
alineazio eta jazarpenari, eta enfasi horrek —Marthe Robert-en obran, nagusiki—
lotura handia zuen Gilles Deleuze eta Félix Guattari-ren kontra-kritikarekin.
Kafkak angustiaren eraginez idazten zuen irudi bakartiaren estereotipoa baino
gehiago zela eusten zuten bi hauek, eta bere lana jakinaren gainean egindakoa
zela, subertsiboa eta, ordea, itxuraz ematen zuena baino “alaiagoa”. Biografoek
diote Kafkak bazuela bere lagun hurbilenei idazten ari zen liburuko kapituluak
irakurtzeko ohitura. Irakurketa hauek Kafkaren alderdi umoristiko jarrai, baina
askotan ezezagunean, jartzen zuten gogoa. Milan Kundera-k Kafkaren humore guztiz
surrealistari egiten dio erreferentzia geroagoko beste artista batzuentzako
aurrekari nagusi bezala hartzerakoan: Federico Fellini, Gabriel García Márquez,
Carlos Fuentes eta Salman Rushdie. Márquez-i, berak esan bezala, Franz Kafkaren
Metamorfosia lana irakurtzeak “era desberdinean idatz zitekeela” erakutsi zion.



https://eu.wikipedia.org/wiki/Francisco_Franco

Francisco Franco y Bahamonde (Ferrol, Coruña, 1892ko abenduaren 4a – Madril,
1975eko azaroaren 20a) espainiar militar eta diktadorea izan zen. Espainiako
Bigarren Errepublikaren gobernu demokratikoaren aurka estatu-kolpe militarra jo
eta Espainiako estatuburu izan zen 1939tik eta 1975 arte, frankismo deritzon
aldian.

1907an Toledoko Infanteriako Akademian sartu zen. Hiru urte geroago, teniente
zela, Marokoko gerrara joan zen. Rifeko Gerran (1912) nabarmendu zen. Abd
el-Krimek Marokoko gerra berriro piztu zuenean, Espainiar Legioako Tertzioko
Lehen Banderaren buru zela, ekintza nagusietan hartu zuen parte: Xauen hartzea,
Melillaren defentsa, Gurugu hartzea eta Dar-Drius berriro eskuratzea
(1921-1922), eta talde beraren buru zela Al-Hoceimako lehorreratzean eta
Afrikako gerraren amaian (1923-1925).

Miguel Primo de Riverak Zaragozako Akademia Militarreko zuzendari izendatu zuen
(1928-1931). Garai hartan jadanik Europako jeneral gazteena zen. 1931n
Errepublika eratu berriak Balear Uharteetako Komandantzia militarrera bidali
zuen. Gerrako ministroaren aginduz, 1934an, Asturiasko iraultza sozialista
zapaldu zuen. Hurrengo urtean, Estatu Nagusi Zentraleko buruzagitza hartu zuen,
eta Gerrako Kontseilu Goreneko lehendakaritza bere esku gelditu zen. Herri
Fronteak gaina hartu zuenean (1936ko otsailaren 16a), Kanarietako Komandantzia
militarrera bidali zuten. Hala ere, harreman oso estuak gorde zituen
marxismoaren garapena eragotzi nahi zuten gainerako buruzagiekin.

Afrikako osteak gobernu errepublikanoaren kontra altxatu zirenean (1936ko
uztailaren 17a), hegazkinez Marokora heldu eta haiekin batu zen. Espainiako
Itsas Armadak gobernu demokratikoari leial jarraitzen zuenez, ezin zuten Iberiar
penintsulara igaro, eta estatu kolpe faxista porrot egitear izan zen,
penintsulan matxinatu faxistek ez baitzuten indar militar handirik. Francok,
ordea, laguntza eskatu zien Adolf Hitler eta Benito Mussolini diktadore
faxistei, eta haiek hegazkinak bidali zizkioten. Halaxe, penintsulara igaro zen
Francoren armada. Han, konkistaturiko herri bakoitzean, ezkertiarra zen edo
ezkertiartzat salatutako herritar oro hilarazi zuen Francok, bere helburua
Espainia «garbitzea» baitzen.

Bere tropek laster egiten zutenez aurrera eta Toledoko alkazarra hartu zutenez,
ospe handia lortu zuen Francok, eta 1936ko irailaren 28an gobernuburu eta
generalísimo izendatu zuten gainerako jeneral matxinatuek. Gero berak bere burua
estatuburu izendatu zuen, bai eta Caudillo ere. Hitlerren eta Mussoliniren
laguntzaz, matxinatu faxistek gerra irabaziko zuten 1939ko ekainaren 5ean; nahiz
eta militarki faxisten indarrak gobernu militarrarenak baino askoz ahaltsuago
izan, badirudi Francok nahita luzatu zuela gerra, edozein oposizio
zanpatzearren. Txikituta utzi zuen estatu osoa.

Espainiako Gerra Zibila bukatu zenean, Bigarren Mundu Gerrak iraun zuen
bitartean eta ondorengo urteetan, Espainiako erregimen berriaren kontrako
blokeoa izan zen beste estatu gehienen aldetik, mundu gerra hura galdu zuten
Alemaniako eta Italiako erregimen faxistekin izandako lankidetza zela kausa.
Erregimen totalitarioen gisara antolatu zuen Espainia. Gorteak eratu zituen,
Espainolen Forua ezarri, eta erreferendum-legea eman zuen. Era askotako
gobernuak antolatu zituen, frankismoaren oinarrizko joerak aldatu gabe izan
arren, une bakoitzeko gorabeheren arabera (militarrenak, teknokratenak...).
Atzerriko harremanei dagokienez, Espainia beste herrialdeetatik independente
gorde nahi izan zuen autarkiaren ideiari jarraituz; Hitlerekin negoziazioetan
huts egin ondoren, Bigarren Mundu Gerran ez sartzea erabaki zuen, Errusiara
Dibisio Urdina bidali zuen arren.

1950eko hamarkadan Estatu Batuekin eta NBErekin negoziazioak hasi zituen, eta
poliki-poliki beste herrialde batzuekin ere harremanetan sartu zen, ekonomiak
hala eskatzen baitzuen. Baina Espainiaren ortodoxia bereziaren ideiari eutsi
zion betiere. Alderdi politiko bakarra onartu zuen beti, bera alderdi horren
buru zela: Falange Española Tradicionalista y Juntas de Ofensiva Nacional
Sindicalista (FET y JONS).

1966an Estatuaren Lege Organiko berria eman zuen. Bere ondorengo izateko Joan
Karlos Borboikoa izendatu zuen bere ondoren Espainiako estatuburu eta errege
izateko. 1973an gobernuburu-kargua Carrero Blanco almirantearen esku utzi zuen.
1973ean, ordea, ETAk Carrero Blanco hil zuen, eta era horretara Francoren
ondorengo erregimenaren jarraipena zalantzan jarri zen. Franco 1975aren azaroan
hil zen; lehentxeago, ETAko bi kide eta FRAPeko hiru hiltzera kondenatu eta
hilarazi zituen. Franco hil eta berehala hasi zen erregimen-aldaketa, lehendik
ere prestatzen hasia baitzegoen.



https://eu.wikipedia.org/wiki/Flickr

Flickr, plataforma desberdinetan, argazki eta on-line komunitatea elkarbanatzeko
webgune bat da. Orokorrean Web 2.0-ko nabigazio adibide berri bat bezala
kontsideratzen da. Flickr-ek aukera ematen du argazkiak munduko beste
edozeinekin partekatzeko eta blogari askok erabiltzen dute argazki biltegi
bezala. Flickr-ek ere, Web 2.0ko beste programa askok bezala, etiketak
erabiltzen ditu argazkiak izendatzeko.

Flickr-ek hiru mila eta seirehun milioi bat argazki ditu gaur egun (2009ko
ekaina). Minuturo 5.000 bat irudi berri igotzen omen dira.

Zerbitzu hau gehien bat blogariek erabilia da argazki biltegi bezala. Flickr
sistemak etiketa (tags), data eta lizentzia Creative Commons bidezko bilaketak
egitea ahalbidetzen du.

Beste erabilerak RSS kanalak etaAtom dira, eta baita API bat ere, garatzaile
desberdinei norberaren zerbitzu eta aplikazioak sortzea ahalbidetzen die.
Zerbitzua HTML eta HTTP-ren ezaugarrietan oinarritzen da, edozein plataforma eta
nabigatzailetan erabilgarri izatea ahalbidetuz. Etiketatze interfazea eta testu
edizioa erabiltzen ditu AJAX. Nabigatzaile gehienekin ere bai bateragarria da.

Webguneko osagai ez oinarrizko bat, “Organizr”, Macromedia Flash teknologian
oinarritzen da, zeina oso erabilgarria den baina ez guztiz irekia. Argazkiak edo
irudiak, emailez ere bidal ditzake. Flickr Macintosh erabiltzaileen artean oso
ezaguna da.

Flickr Ludicorp-ek garatua izan zen, Vancouvereko enpresa bat, 2002an sortua.
Ludicorp-ek Flickr 2004ko otsailean argitaratu zuen.

Flickr-en lehengo bertsioak, txat baten oinarritzen ziren, argazkiak
partekatzeko aukerekin, FlickrLive deitua.

2005ean Yahook erosi zuen. 2007ko uda ondoren zera iragarri zuen Yahook: Bere
zerbitzuko argazki guztiak ezabatuak izango zirela. Horrela, erabiltzaileek
beraien argazkiak Flick-era migratu behar izan zituzten.

2006ko abuztuaren 24tik aurrera, Yahoo-ko zenbait bilaketak Flickr-tik jasotzen
dituzte irudiak, adibidez “Argazki barregarriak” edo “Oñatiko argazkixak”.



https://eu.wikipedia.org/wiki/Fermin_Muguruza

Fermin Muguruza Ugarte (Irun, Gipuzkoa, 1963ko apirilaren 20a) euskal
musikagilea, abeslaria eta ekoizlea da.

Iñigo Muguruza anaiarekin eta Mattin Sorzabalbererekin ( gerora Treku Armendariz
sartuko zen) 1982an Kortatu punk-ska musika taldea sortu zuen. 1989an taldea
desegin zen, baina Fermin eta Iñigo, Kaki Arkarazorekin elkartu ziren berriro
1990ean, Negu Gorriak osatzeko. 1997an Dut taldearekin aritu zen. Hala ere
hainbat disko atera ditu bakarlari gisa.

Musikatik kanpo, zinema arloan nabarmentzen ari da azken urteotan,
dokumentalgile moduan.

1983. urtean sortu zuen Fermin Muguruzak bere lehen musika taldea, 20 urte
besterik ez zuela: Kortatu. Iñigo Muguruza anaia txikia eta Javier Armendariz
Treku izan zituen bidaide lau urte iraun zuen abentura hartan. Talde mitiko
harekin punk, rock eta ska giroak jorratu zituen, nerabezaroaren sukarraz
dibertsioa eta aldarrikapena uztartuz.

Kortatu desegin eta gero, 1989. urtean, Negu Gorriak sortu zuen, berriz ere
Iñigorekin, baita Kaki Arkarazo (M-ak) gitarrista eta soinu hartzailearekin ere.
Geroago, Mikel Kazalis (Anestesia) eta Mikel Abrego (BAP!!) batu zitzaizkion
hirukoari. Sekulako astindua ekarri zion taldeak euskal rockari, eta eragin
handia izango zuen geroago sorturiko hainbat talderen artean. Negu Gorriak
aitzindaria izan zen mestizajearen bidetik musika era ezberdinak nahasten eta
teknologia berriak erabiltzen.

Taldea maila gorenean zela, 1996. urtean, Negu Gorriak desegiteko erabakia hartu
zuen bostekoak, eta bakarkako bideari ekin zion Muguruzak. Lehen saioa Dut
hiruko taldearen alboan egin zuen. Negu Gorriaken hainbat kontzertutan
aritutakoa zen Dut, eta bi disko zituen kalean, Esan Ozenki diskoetxearen
eskutik. Isiltasunean eta sekretupean landuriko proposamen hori Muguruzak
gustukoak dituen efektu kolpe horietako bat izan zen. Musikalki, Negu Gorriaken
gogortasunaren jarraipen gisa har daitekeen arren, ñabardurak eta berezitasunak
zituen elkarlan berriak. Nagusiki rock indartsu eta hardcore giroetan murgildu
zen Muguruza, Joseba Ponce (baxua), Galder Izagirre (bateria) eta Xabi Strubell
(gitarra) musikariekin batera. 1997. urtean, Xabi Pery (Itoiz) soinu
teknikariaren estudioan Ireki ateak (Esan Ozenki) grabatu zuten, eta nazioarteko
kontzertu bira abiatu zuten diskoa aurkezteko: Kuban, Argentinan, Uruguain,
Kolonbian, Venezuelan, Espainian (Madrilgo Festimad jaialdian, besteak beste)
eta, noski, Euskal Herrian aritu ziren, baita New Yorkeko CBGB areto mitikoan
ere. Gaitzerdi antzerki taldeak landutako eszenografia ikusgarria erabili zuten
Euskal Herriko emanaldietan.

Fermin Muguruza eta Duten arteko elkarlanak iraungitze data zeukan, eta
kontzertuekin amaitu eta gero, bakarkako bideari ekin zion Muguruzak. Ordutik
aurrera, bide horretan bidelagun asko izan dituen arren, horien artean baten bat
nabarmentzekotan, Jamaikako sustraiko musika nabarmendu behar da. Izan ere,
reggaea eta haren aldaerak (ragga, roots, dub, rock-steady, dance-hall...)
jorratu ditu Muguruzak azken hamarkadako lan guztietan. Reggaea presente egon da
Muguruzaren ibilbidean Kortaturen lehen garaietatik ("Sarri, Sarri" kantua,
Toots & The Maytalsen moldaketa bat da), eta Negu Gorriaken "B.S.O." kantuan
aldarrikatzen zuenez, bere sustraiak "rock, rap, reggae" ziren.

Brigadistak Sound System diskoak (Esan Ozenki, 1999) ederki islatzen du
Muguruzaren filosofia. Nazioarteko hainbat lekutan grabatu zuen (Los Angeles,
Erroma, Montreal, Habana, Paris, Bartzelona...), hainbat urtetako biretan
harreman estua izandako tokian tokiko musikariekin: Todos Tus Muertos, Hechos
contra el Decoro, Angelo Moore (Fishbone), Amparanoia, Manu Chao... Hizkuntza
eta kulturen bat-egitea ekarri zuen lan horrek, eta geroztik kaleratu dituen
disko guztiek brigadistaren espiritua eraman dute modu batera edo bestera
barneraturik.

Hurrengo lanak, FM 99.00 Dub Manifest izenekoak (Esan Ozenki, 2000), sendotu
egin zuen Muguruzaren bide berria, eta horren karira nazioarteko bira handietara
itzuli zen irundarra. Mundu zabaleko musikariz osatutako taldea eratu zuen, Dub
Manifest izenekoa, non haize atalak hartzen zuen garrantzia eta teklatu
jotzailearen presentzia nabarmendu zitezkeen. Diskoari izena ematen dion kantu
ezagunean islatu zuen Muguruzak taldearen izaera eta norabidea: "Emangailu FM-a,
uhinetan barrena duintasuna musikatuz irratia, hitzen Internazionala, Sound
System Mundiala, zeharkatzen isiltasun itsasoak...".

In-komunikazioa diskoan (Metak-Kontrakalea, 2002) trikitiaren sonoritatea
erantsi zion Muguruzak bere musikari. Diskoa Euskal Herrian grabatu zen, lagun
zahar bat soinu teknikari zuelarik, Kaki Arkarazo, eta musikarien artean Joseba
Tapia eta Gorka Benitez zeuden. Zuzenekoetarako, Kontrabanda taldea osatu zuen,
Begoña Bang Matu, Sorkun Rubio (Kashbad), Eva Reina, Jon Elizalde, Aritz
Lonbide, Igor Ruiz, Zigor Lampre DZ (Selektah Kolektiboa), Xabi Solano
(Etzakit), Andres Belmonte, Alfonso Arias eta Mikel Abrego musikariekin.
Horietatik, Sorkun eta Abrego bakarrik aritu ziren Dub Manifesten, eta
Muguruzaren ondorengo proiektu guztietan ere parte hartu dute.

Nazioarteko bira luzea prestatu zuen diskoa aurkezteko (Uruguai, Txile, AEB...),
eta zenbait jaialdi ospetsutan parte hartu zuen; Japoniako Fuji Rocken eta
Roskilden (Danimarka), esate baterako. Euskal Herrian, besteak beste, Bizi Gara
makrojaialdian eta Artozki herrian (Nafarroa) jo zuen, Itoizko urtegiak azpian
hartu aurretik. Kontrabandarekin eginiko birako azken emanaldia Bilboko Aste
Nagusian egin zuen Muguruzak, eta haren ostean kontzertu birak eskaintzeari
utziko ziola adierazi zuen. Alta, ez zuen hitza bete, eta urte batzuk geroago
itzuli zen taula gainera.

Brigadistak Sound System diskoak bezala, nahasketa berriz eginiko diskoa ekarri
zuen In-komunikazioak ere. Oraingoan, Bristol hiriko (Ingalaterra) musikariek
hartu zituzten Muguruzaren kantuak, haien gaineko ikuspegi berria eskaintzeko
Irun meets Bristol Komunikazioa diskoan (2003). Lanaren lehen tirada Euskaldunon
Egunkaria itxi ondoren sortutako Egunero egunkariarekin batera saldu zen, eta
bildutako dirua euskarazko kazeta berriaren proiektua (Berria) laguntzeko
erabili zen.

Tartean, lagun zaharrei kasu egiteko denbora ere atera zuen Muguruzak.
Kortaturen garaietatik landuriko laguntasun harremanak zirela medio, Manu Chao
musikariarekin batera Jai-Alai Katumbi Express egitasmoa sortu zuen. Radio Bemba
Sound System taldea lagun zutela, areto txikietan kontzertu bira egin zuten
Chaok eta Muguruzak. Kortatu, Negu Gorriak, Mano Negra eta bi musikarien
bakarkako kantuak modu bero eta sutsuan nahasten zituzten taula gaineko emanaldi
luzeetan. Jai-Alai Katumbi Expressen biran hasi ziren Espainiako zenbait
komunikabide eta talde ultraeskuindarren presioa nabaritzen Muguruza eta Chao.
Izan ere, Malagan (Espainia) eman behar zuten kontzertua bertan behera geratu
zen. Geroago, Kontrabandaren biran, zentsura pairatu zuen berriz ere Muguruzak,
beste zenbait euskal talderen aurka (Berri Txarrak, Soziedad Alkoholika, Su Ta
Gar) antolatutako kanpaina mediatikoaren barruan. Baina Bartzelonako bi
emanaldiak bertan behera uzteko saioak porrot egin ostean, hiri horretako Apolo
aretoan emandako kontzertuak aukeratu zituen Muguruzak zuzeneko diskoa
grabatzeko, Komunikazioa Tour (Metak-Kontrakalea, 2004).

Kontrabanda geldirik zegoela, gertuko zenbait musikari lagun harturik (Sorkun,
Xabi Solano, DZ eta Mikel Abrego), Basque Fire Department talde akustikoa osatu
zuen. Gaztetxe, leku txiki eta erdi tamainako aretoak izan dira suhiltzaile
horien jomuga, nahiz eta Argentina eta Italiara ere eraman duten proposamena.
Era berean, disko jartzaile saioak eskaini izan ditu Muguruzak, DJ Laia
izenpean.

Euskal Herria Jamaika Clash diskoan (Talka, 2006) gorena ukitu zuen Muguruzak.
Jamaikako sustraiak inoiz baino argiagoak diren lan hori, hain zuzen, Jamaikan
bertan sortu zen. Jon Elizaldek, Xabier Solanok eta Xabi Peryk lagundu zuten
Karibeko uharte mitikora, eta han grabatu ziren disko berriaren kantuak.
Horretarako, gonbidatu asko bildu zituen Tuff Gong International estudioetan,
Euskal Herriaren eta Jamaikaren arteko musika senidetze horretan. Diskoan parte
hartu zuten, besteak beste, U-Royk, I Threes hirukoak, Lucianok eta Fermin
Muguruzaren bidean garrantzi handia izan duen Toots Hibbert-ek. Kantu
zerrendaren barruan, "La línea del frente" kantuaren reggae moldaketa zekarren
disko horrek, Kortatuk kantua idatzi eta 20 urte geroago. Metak diskoetxea
desagertu ostean, Talka Records zigilua sortu zuen Muguruzak bere lanak
argitaratzeko.

Hasieran diskoaren zuzeneko aurkezpenik ez zela egongo adierazi bazuen ere,
18/98 sumarioan auzipetuen aldeko kontzertuaren karira hamabost laguneko talde
bat osatu zuen Muguruzak, Kuba, Jamaika eta Euskal Herriko musikariekin.
Emanaldi gogoangarri hura 2006ko azaroaren 11n ospatu zen, Barakaldo BEC
aretoan. Kontzertu horretarako bakarrik osatu zen taldea, baina hilabete batzuk
geroago munduko bira bati ekin zion Afro-Basque Fire Brigadek. Bi ordu eta
erdiko kantu zerrenda prestatu zuen Muguruzak, Kortatu, Negu Gorriak eta
bakarkako bideari errepaso zabala egiteko.

Fermin Muguruzaren azken diskoa 2008an atera zen argitara: Asthmatic Lion Sound
Systema (Talka). Mundu osoko hainbat hiritan -Tokio, New York, Berlin, Kuala
Lumpur...- eta hainbat musikarirekin -Dave Hillyard, Manu Chao, Maria de
Medeiros, Palestinako DAM taldea, Dana Leong...- teknologia berritzailea
erabiliz grabaturiko kantuak jaso zituen Muguruzak. Bere azken lana ordea,
Checkpoint Rock. Canciones desde Palestina (2009) film dokumentala zuzentzea
izan da. Javier Corcuera zuzendari perutarraren laguntzaz, road-movie bat
filmatu zuen Muguruzak, Palestinako kantariak eta musikariak ezagutzera emateko.
Filma Donostiako Giza Eskubideen Zinema Jaialdian estreinatu zen 2009ko
apirilean, eta egun berean filmean parte hartu zuten musikari palestinar
batzuekin kontzertua eman zuen Muguruzak Donostian.

Komunikazio tresna gisa euskara aukeratu zuen Muguruzak bakarkako bideari
ekitean. Kortaturen hasieran, gaztelania izan zuen hizkuntza. Alta, euskara
ikasteko konpromisoa argia zen, eta maila bat lortu bezain pronto, euskara eta
Euskal Herria mundu zabalera zabaltzea izan du xede. Euskararekin izan duen
konpromisoa beste hainbat alorretara ere zabaldu du bere ibilbide
profesionalean. Ildo horretan, ugariak izan dira Muguruzaren ibilbidean arrazoi
jakin baten alde eskainitako emanaldiak edo babestutako ekimenak: euskal preso,
Jarrai, Haika eta Segi gazte erakundeetako auzipetu, Iparraldeko ikastola eta
18/98 makro-sumarioko auzipetuekiko elkartasuna musikatu izan du Ferminek.
Kantuak egin ditu Milaka Bilaka herri ekimenaren alde ("Milaka bilaka"),
Korrikarako ("Big Beñat"), 2004ko Itsasondoko Gazte Topagunerako ("Bideak") eta
AHT Gelditu! Elkarlana taldearentzat ("Gelditu AHT"). Halaber, hamaika
kantariren diskoetan kolaboratu du: Anje Duhalde ("Bakezaleak" kantuan), Oskorri
("Euskaldun berriaren balada"), M-ak, Tijuana in Blue, Albert Pla, Amparanoia,
Reincidentes, KOP, Peret, Fundamental, Radici Nel Cemento, Desorden Publico...
batzuk aipatzearren. Halaber, kantuak eta hitzak idatzi ditu Anestesia, Sorkun
eta Afrika abeslarientzat, besteak beste. Horietako asko 1984-1998 Amodio eta
gorrotozko kantak disko liburuan (Esan Ozenki, 1998) eta Fermin Muguruza 99-04
CD-DVD bilduman (Metak-Kontrakalea, 2004).

Azken urteotan, zinema eta antzerkira zabaldu du Muguruzak musika sorkuntzarako
esparrua. Hain zuzen, Ane Muñozen Basurdea eta Beamon jauzia film laburretako
eta Mirant al cel (Jesus Garay) film luzeko musika ondu du, baita Xomorroak
antzezlanerako ere.



https://eu.wikipedia.org/wiki/Faxismo

Faxismoa mugimendu politiko autoritario ultranazionalista izan zen. Faxismoaren
beste ezaugarri batzuk antikomunismoa, antiliberalismoa, agintaritza bakar eta
absolutua, demokraziaren aurkakoa eta populista aldi berean, eta indarkeriaren
erabilera sistematikoa ere izan ziren. XX. mendean garatu zen, Lehen Mundu
Gerratik Bigarren Mundu Gerrara bitartean eta Europan bereziki, non Benito
Mussoliniren agintaritzapeko Italia eta Hirugarren Reich Alemanian izan ziren
erregimen politiko faxista nagusiak. Hain zuzen, erregimen faxista horiek izan
ziren Bigarren Mundu Gerraren eragile nagusiak eta milioika pertsonaren
heriotzenak, zuzenean. Hori dela eta, faxista hitza adiera gaitzesgarrian eta
irain politiko moduan ere erabiltzen da egun, aurkari politikoak agintekeriaz
jokatzen duela eta indarkeria helburu politikoekin erabiltzen duela adierazteko,
faxismoaren adiera hertsi eta jatorrizkoari itzuri eginez. Hain zuzen, bi mundu
gerren arteko aldi historikora mugatuta, jarraipenik gabeko fenomeno
politikotzat jo da; hala eta guztiz ere, geroztik faxismoaren ideologia jasotzen
duten alderdi eta mugimenduak izan dira, baina aurreko mugimendu nagusitik
bereizteko, neofaxismo izenpean bildu dira.

Mugimendu elitista eta hierarkikoa da. Oinarrian, zelula paramilitarrak daude,
eta ezinbesteko elementua da diziplina. Eginkizun nagusia buruzagiarena da; hark
sortzen eta interpretatzen du nazioaren doktrina (parlamentua duten sistemetan,
berriz, parlamentuak betetzen du eginkizun hori), eta haren erabakiak
eztabaidaezinak dira. Hala, Italian Mussolini, Ducea, eta Alemanian Hitler,
Führerra, figura gorenak dira, supergizakiak. Probidentziak jarri ditu herriaren
aitzindaritzan, eta herriak obedientzia erabatekoa eskaini behar die.

Propaganda politikoaren erabilera masiboa egiten da faxismoan, horma-irudiak
buruzagien aurpegiak erakutsiz nonnahi eta herri-bilkura jendetsuak antolatuz.

Bortxaren arrazoia argudio metafisikoetan aurkitzen du, berriro ere. Inongo
planteamendu arrazionalik gabe, indarraren erabilera zilegitzen du, nazioa eta
arraza babesteko eta garbitzeko. Hau da, ideologiaren elementu bat da bortxa.
Hitlerrek bere Mein Kampf lanean azaldu zuenez, “mundua gizaki indartsuena da,
irtenbide erabatekoak erabiltzen dituztenena, eta ez neurriaren mendean jokatzen
duten ahulena”. Gizarte-darwinismo arriskutsua, inondik ere.

Alemanian kultura-planteamendu berriek ez zioten aurre egin behar ideologia
nazionalista nagusiari, dagoeneko bazutelako ideologia-egitura bat, planteamendu
horiek bere barnean hartzeko gai zena: nazionalismo erromantiko alemaniarra zen,
gogo biziz arbuiatzen baitzuen liberalismo burges ortodoxoa. Eta alemaniar
kulturaren gailentasunaren ideia ordurako sartuta zegoen nazionalismo
germaniarrean; orain, ideia hori autonomo bihurtzea izan zen hurrengo pausoa.
Horretarako, teoria arrazista bat landu zuen, gizarte darwinismo batean eta
antisemitismoan oinarrituta. Haren funtsezko ideiak hauek ziren: arraza arioaren
gailentasunarena eta indarraren eta bortxaren gorespena. Alemanian,
antisemitismoak aukera eman zion faxismoari kapitalismoaren kontrakotzat
agertzeko, industrializazioak ekarritako gaitz guztiak juduen kapitalismoaren
ondorioa direla baieztatuz (edonola ere, XIX. mendeko nazionalismo askotan
jasota dagoen ideia da). Faxismoa antisemitismoan oinarrituko da sozialismo
iraultzaileari aurre egiteko, iraultza sozialista juduen iraultza dela
adieraziz; beraz, langileen iraultzaren kontrako agertuko da faxismoa.

Faxismo italiarra Benito Mussoliniri hertsiki loturik dago. Hau, Lehen Mundu
Gerra amaitu aurretik, Italiako Alderdi Sozialistako kide zen. 1919an Alderdi
Nazional Faxista sortu zuen, liberalismoaren zein alderdi komunistaren aurka
eginez. 1921ean dagoeneko masa-alderdi bat zen, 700.000 militante ingururekin.
Langileen ereba iraultzailea egiteko azken ahalegina 1922an izan zen, baina
atarramentu txarrez amaitu zen, ez estatuaren ekintzengatik, baizik eta alderdi
faxistaren eraso-eskoadren jardueragatik. Une horretatik aurrera, patronalak eta
burgesiak bat egingo zuten alderdiarekin. 1922an faxistak indarturik zeuden, eta
Italiako errege Victor Manuel III.a boterea Mussoliniren esku uztera behartu
zuten (handik aurrera Duce -buruzagi- bihurtuz).

Lehen Mundu Gerra Alemania inbaditua izan gabe amaitu zen, frontea erortzean
errendizioa heldu baitzen. Armadaren barneko sektore indartsu batzuk ez zetozen
bat erabaki horrekin, artean irabazteko aukera bazutela uste baitzuten; traizio
politiko baten biktima izan zirela uste izan zuten. Horrekin batera, hiri
nagusietan hainbat ahalegin izan zen iraultza sozialista gauzatzeko, monarkia
erbestean zen, eta Weimar Errepublika demokratikoa sortu zuten, oso ahula
hasieratik. Erdi-mailako klaseak oso bizkor pobretu ziren 1921etik 1923rako
epean, Italian baino pobretze latzagoa izan zen gainera, eta inflazio-puntuak
milaka kontatu behar ziren, hilean. 1924tik aurrera, ekonomiak suspertu egin
zen, Estatu Batuetatik heldutako maileguei esker batez ere, baina 1929ko
krisialdiak izugarri laztu zituen Estatu Batuekiko mendekotasun horren
ondorioak, eta langabetuak milioika ziren. Iraultza proletarioa gertatuko ote
zen beldurra zabaldu zen.

Gauzak horrela, faxismoa, Alemaniako Langile Alderdi Nazionalsozialistan
gorpuztuta eta Adolf Hitlerren lidergopean, sendotzen joan zen. Horren kide eta
jarraitzaileei nazi zeritzen. Alderdi naziak Italiako faxismoaren ezaugarri
nagusiak atxikitzen zituen, baina arrazismoa eta antisemitismoa ere bazituen
lerro ideologiko nagusitzat. Ideologiaren horren funtsa Hitlerrek 1925 urtean
plazaratu zuen Mein Kampf (Nire Borroka) liburuan azaltzen da. Alemaniako
faxismoaren ezaugarri berezi horiek direla eta, nazismo izen berezia erabiltzen
da hango faxismoa adierazteko. Alderdi naziak 1931n eskuratu zuen boto-kopururik
handiena. Hortik aurrera ospatu ziren hauteskundeetan boto gutxiago eskuratu
arren, Hitler agintera heldu zen 1933 urtean, eskuineko sektore batzuen
laguntzarekin. Berehala diktadura ezarri eta demokrazia arrasto oro aienatu
zuen. Berehala oposizioa zeharo desegin zuten naziek; horretarako, Gestapo
izeneko polizia politikoa sortu zuten. 1934ko hauteskundeetan kandidatura
bakarra izan zen, erresistentzia-mota guztiek errepresio latza pairatu zuten,
eta estatua erabat zentralizatu zen. Hurrengo urtean, 1935ean, lege berriak
iritsi ziren, “alemaniar odola eta ohorea babesteko”. Horixe izan zen juduak
kontzentrazio-esparruetan jasandako errepresio eta sarraski edo erabateko
suntsitze-politikaren abiapuntua. Nazismoaren ezaugarri berezietako bat
pangermanismoa ere bazen. Horrela, 1939ko irailean, Polonia inbaditu zuen, eta
Ingalaterra eta Frantzia haren kontrako gerran sartu ziren. Ekainean dagoeneko
mendean zuen Frantzia. 1941eko otsailean, Errusiaren inbasioa abiatu zen. 1943an
aldatu egin zen gerraren martxa. 1945eko maiatzean, estatubatuarrak, ingelesak
eta errusiarrak Berlinen sartu ziren. Hitlerrek bere buruaz beste egin zuen
maiatzaren 8an, eta Alemaniaren errendizioa heldu zen.

Hitlerren arrazialismoa darwinismoaren gizarte interpretazio batetik eratortzen
da. Haren politikaren oinarri nagusiak borroka (Kampf-ek «borroka» baino askoz
ere esanahi gogorragoa dauka), arraza eta desberdintasuna dira
–bakezaletasunari, nazioartekotasunari eta demokraziari kontrajarririk–.
Arrazialismoa ideia berria ez bazen ere, nazionalsozialismoan, Mein Kampf ageri
den moduan, edo Alfred Rosenbergek XX. mendeko mitoa obran azaldu zuen moduan,
berezia zen: «Beren arrazaren garbitasunari uko egiten dioten herriak beren
arimaren batasunari ere uko egiten diote aldi berean… Odol-garbitasunaren
galerak barne-zoriona deuseztatzen du, betiko gutxiesten du gizona, eta galera
horrek betiko aztarnak uzten ditu gorputzean zein moralean». Ideologia horrek
ario arraza garbikotzat hartzen ez zirenak sistematikoki jazarri eta erailtzea
ekarri zuen 1945era arte, milioka hildako eraginez judu eta ijitoen artean.

Nazionalsozialismoaren beste ideia bat, pangermanismoaren oinarri bilakatu zena,
«bizi-eremua» (Lebensraun) zen, zeinaren arabera, herriaren eta arrazaren
ideiarekin loturik, alemaniar herriak, organismo bizia izaki, bizitzeko eremua
behar du. Baina Hitlerren pangermanismoa ez dator 1914 aurreko urteetako
pangermanismoarekin bat. Gilen II. Alemaniakoaren garaiko Alemanian,
pangermanismoaren helburua merkatu berriak eta salgaientzako irteerak bilatzea
zen, ekonomia nazionalen arteko lehia bizia zela eta. Hitlerren pangermanismoa,
aldiz, ez dago errealitate ekonomikoen azterketa sakonean oinarriturik;
politikoa da ekonomikoa baino gehiago, autarkikoa da, eta ez du zabalkundea
ekonomiaren bidez bilatzen. Hitlerrek 1932an adierazi zuenez, mundua ez da
ekonomiaren bidez konkistatzen; estatuaren boterea da merkataritzarako
baldintzak ezartzen dituena, eta ez merkataritza zabalkunde politikoa bideratzen
duena. Bizi-eremuaren doktrina politiko, militar, mistiko eta antiekonomikoa da
nazismoan: Hirugarren Reichean bildu nahi ditu haren parte izan behar duten kide
guztiak, baita pobreak badira ere, nahiz eta norberaren bizi-mailak behera egin
dezakeen horren eraginez; horretan kopurua garrantzizkoagoa da ongizatea baino,
eta boterea aberastasuna baino. Ideia hori Hirugarren Reicharen estrategia
militarrean gidalerroa izan zen, inguruko lurraldeak indarrez bereganatuz. Hura
izan zen, finean, Bigarren Mundu Gerra piztuko zuena.



https://eu.wikipedia.org/wiki/Euskal_Herria_Zuzenean

Euskal Herria Zuzenean (EHZ) urtero uztailaren 1etik hurbilen dagoen asteburuan
egiten den hiru eguneko musika jaialdia da, euskal kultura eta hizkuntza ardatz
dituena. 1996an sortua, Arrosan (Nafarroa Beherea) antolatu zen 2003 arte,
Idauze-Mendira (Zuberoa) aldatu zen 2008 arte, eta Heletara (Nafarroa Beherea)
2009tik 2012ra. 2013tik goiti Lekornen (Lapurdi) antolatzen da.

Jaialdiak kalitatezko kontzertuak proposatu nahi ditu, denentzako prezio
merkean. Festibal militantea den aldetik, populuaren parte hartzea bilatzen du,
aldezten dituen ideia eta balioen inguruan: euskal kultura eta hizkuntza
garatzea; borroka antikapitalista eta altermundialista; ekologia; eta garapen
iraunkorra. Hiru egunez festibaleko publikoak Euskal Herrian eta munduan egiten
diren borrokak ezagutzen ahal ditu mintzaldien bitartez, entzunez eta parte
hartuz.

EHZ, gaur, Frantziako 1901 Legearen pean den elkartea da, irabazi asmorik
gabekoa, eta ezein alderdi politiko, sindikatu, enepresa edo erakunde
publikorekiko independentea da.

1996: Def Con Dos, Regg'lyss, Etsaiak, Su ta gar, Sustraia, Kashbad, Joxe
Ripiau; Fabulus Trobadors, Anje Duhalde, Terry O'neill

1997: Zebda, Massilia Sound system, Oskorri, les naufragés, Exkixu, Ixo
Rai ! Potato, E.V, Marousse, Zpeizurdiak, Edgar de l'Est, Joxe Ripiau,
Zaldibobo, Aire Ahizkak, Monica Bargallo, Rigor Mortis, Buruko Mina, Os
diplomaticos, De Monte Alto, Bawawa Son

1999: Fermin Muguruza Brigadistak, Bad Manners, Sergent Garcia, La Ruda
Salska, Gnawa diffusion, Charanga, Sai Sai, Steppin'Jogo, L'Imposture, Habeas
Corpus, Rakoto, Pi-Lt, Skunk, Anparanoia, Haurtzarrak, Bigeniel Droch, Pier Paul
Berzaitz, Nomadas, Batzaldi, Tapia, Leturia eta Patxi

2000: Mix up, Lo Mumba, Laurel Aitken & The Bask ska all stars, Doktor Deslai,
Lion Sound System, Todos Sus muertos, Mass Hysteria, Anestesia, Portbello
Bones, Seven hate, Damon Jee, Chjami aghjalesi, Niko Etxart, Rageous
Gratoons, Macaco

2001: Sergent Garcia, 100 % collègues, Le Maximum Kouette, Carotone, Txapelpunk,
DJ Alf, SO clan, N, Assassin, Macka B, Baobab, Tonino  Baobab, Alma,  Empalot,
Kolpe-K,  Sutagar,  DJ Kino, Lluis Llach, o beber, Flor del Fango, Kepa
Junkera, Celtas Cortos

2002: Amparanoia, Mahamudra, K2Rriddim, Piarres, Pi-Lt, Selektah Kolektiboa,
Kuraia, DJ Magid, Les hurlements de Léo, Max Roméo, Sonoma, Canta u populu
corsu, Okabe, X syndicate, Root system, Anje Duhalde, Aire ahizpak, Victims
Family, Eraso, Bad f line, DJ Jack freddy, Noir désir, Marcel & son orcheste, Le
peuple de l'herbe, Unama, Tapia Leturia ta Patxi, Zurartean, Xabaltx, Danyel
Waro, Zpaze banako

2003: Okabe, Skunk, Burning Heads, Zebda, Hamlet, International Karate Punks, DJ
Magid, Golgoth13, Sagarroi, Marakooja, Steppin'jogo, Lagony,
Sorkun, Skatalites, Lofofora, Punish yourself, Kaophonic tribu, DJ
Krishna, Unama, Dantzapiko, Kuatuor, Hegalka, I Muvrini, Oskorri, Les tontons
flingueurs, Banda Bassotti, Lou seriol

2004: Vaguement la jungle, Swad, Sleepers, Fabulous Troubadors, Gari, Gojira,
 Amaren alabak, Niko Wayne Toussaint, AK, Sally Nyolo, Kuraia, New York Ska Jazz
ensemble, Ruby Steiner, DJ Pirate, Cheveu, Rubin Steiner, Samary lail, Anari,
Mix6T, Paco ta Marieder, Mardi Grass Brass Band, Ceitre cinn, Java, Les motivés,
Elaudi, Fermin Muguruza, The Witch

2005: Amaren alabak, Che Sudaka, Svinkels, Daniel Hélin, Luke, Izate, Skunk,
Maksagar taldea, Marc Perrone, Bertso et slam o féminin, Mal de Ojo, Zea
Mays, Okabe, Sinclair, BKBO, Watcha, Willis Drummond, Bikini Machine, Elisa Do
Brasil, Karidadeko Benta, Niko Etxart, Maceo Parker, Didier Super, Wolfundkind,
Pinel, High Tone

2006: Groundation, Manimal, Femmouzes T, Babylon Circus, , Ken Zazpi, Berri
Txarrak, Elefunkman, Ras Daniel Ray, Holako, Otxalde, L'Arcusgi, Shaolin Temple
defenders, Debout sur le zinc, La Kinky beat, Missil, Stu, Zibool, Garazi
Philantropik orchestra, Dyonisos, Têtes Raides, Yann Tiersen

2007: Skatalites, Gojira, La Phaze, Pich, La fin de la société, Lehendakaris
muertos, Lisabo, DJ John Lord Fonda, Anestesia, Fermin Muguruza, Les ogres de
Barback, Delorean, Gozategi, Karidadeko benta, Familia Arthus, La rue des
Pavots, I love Ufo, Willis Drummond, DJ Moule, Kepa Junkera, Mouss et Hakim,
Tokyo Ska Paradize, All Jazz Era, Ekintza

2008: Keny Arkana, Ojos de brujo sound system, Obrint Pas, Borrokan, Ultra
Vomit, DJ Loo & Placido, Txikan, Clawfinger, MAP (Ministère des Affaires
Populaires), Bauchklang, Latzen, Alamo Race Track, Pib all star, Sister Simone &
the holy balls, Inserta, Potato, Orkresta, Restons calmes, Toot’s & the
Maytals, Ruper Ordorika, Tonino Carotone, Esne beltza, Booze
brothers, Akerbeltz, Amaren Alabak, Iron eta Maider

2009: Zura,  Borrokan, The Bellrays, Safaa Arapiyat, Manu Chao, Willis
Drummond, Emir Kusturica, Kalash l'Afro, Miss DJ Blue, Wankin Noddles, Che
Sudaka, Deabruak teilatuetan, We are standard, Deskontrol, Puppetmastaz, Beat
Torrent, Dj Madgic Baraka Music, IceBerg, The Congos, Sebastien Schuller, Seun
Kuti, DJ Moustic, Bost Gehio, Milsup

2010: Gojira, The Jim Jones Revue, Le catcheur et ka pute, 2 Many DJ's, Broken
Social Scene, Elenes, Alpha Blondy, Casey, Izia, Hint, Ez3kiel, Rinôçérose, The
Subs, Berri Txarrak, Zea Mays, Moi-Moi, ça-i, Le Peuple de l'Herbe, La Pegatina,
Mister Saguak, Balkan Beat Box, Bizardunak, Rachid Taha, Mikel Urdangarin,
Musikherria

2011: Morcheeba, IAM, Goran Bregovic, Nasser, Killers, Mopa, Le Prince Miiaou,
Estricalla, Le catcheur et la Pute, Anari, Ken Zazpi, Jim Jones
Revue, Shakaponk, Chineese Man, Goose, Split 77, The rodeo idiot engine, Atom
rhumba, Drunken balordi, IPK, Tiken Jah Fakoly, La Phaze, Betagarri,
Prowpuskowic, ZEP, Norte Apache, Bongo Botrako, Ardibeltza, Musikherria, Auras

2012: Public Ennemy, Gojira, Danakil, We Are Standard, Cobra, Matxura, Miyavi,
MoiMoi, Islaia, Anai Arrebak, If Renaud was a Punk, Bilau, Mobydick,
Sepultura, The Bloody Beetroots DJ Set, Youssoupha, 17 Hippies, Esne Beltza,Su
Ta Gar, Bebe, Raggasonic et The Abyssinians, HK et les Saltimbanks, Vendetta et
Laket,  IPK Prod, Chakaraka

2013: Fermin Muguruza, Skandalue, Zuloak, Alice Francis, Aguxtin, Xutik, Keny
Arkana, Willis Drummond, Viva Bazooka, Piano Chat, Anestesia, Etienne de Crécy,
Polygorn, Jimmy Cliff, Herri Oihua, Iheskide, Kocani Orkestar, Belako,Black
Lips, Casey, Gull, Le Mutant, Capsula, Misteur Valaire, L'Hereu
Escampa, Concrete Knives, Elisa Do Brasil, Miss Trouble, Archive, Motxila 21, If
Renaud was a Punk, Les Ogres de Barback, Bal 2 Vieux, Hola a todo el mundo,
Itziarren Semeak

2015: Anje Duhalde, Aguxtin Alkhat, Maialen Errotabehere eta Petti, Anestesia,
Berri Txarrak, Bertsu , Battle, Bilbomatiks, Boris Brejcha, La Compagnie du
Petit Monsieur, Cotton Claw, Cumbian’Bero, De Luxe, Elektro de Luxe,
Elektrotxaranga-TTEK, Erotic Market, Garaztarrak, Goliath, Il Muro del Canto,
Iron Skulls, Jim Jones and the Righteous Mind, Joseba Lenoir Gang, Kasernarat,
Kolinga, Kuma No Motor, Last Fair Deal, Last Train, Martin Mey, Massilia Sound
System, Mutxikoak, Old School Funky Family, Oreka, Pelax, Bonbon Noir et Crotte
de Bique, Polygorn, Random Recipe, Rouge Elea, Skakeitan, Skip and Die, Tania de
Sousa, The Ofenders, Txoborro & Tor, Un Gos Robant, Woods,..



https://eu.wikipedia.org/wiki/Eleberri

Eleberria edo nobela prosan egindako narrazio luzea da, orokorrean fikziozko
gertaerak kontatzen dituena. Dena den, zaila da mota guztietako generoak eta
formak batzen dituen definizioa eratzea.

XVIII. mendera arte, nobela amodiozko eta intrigazko narrazio motza izaten zen,
erromantze epiko luzeari kontrajarria. Baina mende horretan, erromantzearen
ezaugarriak hartzen joan zen, literaturako genero nagusia bihurtu arte.

Esan ohi da Europako eleberria Miguel de Cervantesen On Kixote Mantxakoa
lanarekin (1605) hasi zela, bai gaiari dagokionez (jarrera kontrajarriak:
zaldunaren ezinezko idealismoa eta zerbitzariaren izaera lurtarra), bai
teknikari dagokionez (egilearen persona-ren erabilera).

Gero, Ingalaterran errotu zen aurrenekoz eleberria: Daniel Defoe, Samuel
Richardson eta Henry Fielding, denek bateratsu, XVIII. mendearen hasieran idatzi
zuten, eta Ingalaterrako genero irakurriena bihurtu zen haien lana. Joera hori
azkar hedatu zen, eta XIX. mendean eleberri bikainen iturburu izan zen,
Britainia Handian, Frantzian, Errusian eta Estatu Batuetan batez ere.

Garai horretakoak dira, gutxi gorabehera, Charles Dickens, Mark Thackeray eta
George Eliot Ingalaterran; Honoré de Balzac, Gustave Flaubert eta Emile Zola
Frantzian; Ivan Turgenev, Leon Tolstoi eta Fiodor Dostoiesvski Errusian, eta
Nathaniel Hawthorne eta Herman Melville Estatu Batuetan.

XX. mendean eleberria behinolako segurtasuna galtzen hasi zen, lehenagoko ustea,
literatura hizkuntzak eta teknikak giza bizikizunak adieraz zitzakeela alegia,
zalantzan jarri baitzen. James Joyce, besteak beste, errealitateak literatura
adierazpenari uko egiten dion alderdiak aztertzen hasi zen. Bide horretatik,
irakurle arruntarengandik aldendu zen eleberria; prozesu hori mendearen erdi
aldeko anti-eleberrian gertatu zen (Frantziako nouveau roman, etab.).
Esperimentu horiek zenbaitetan interes handiko lanak eragin badituzte ere,
eleberri "literarioaren" eta herrikoiaren arteko tartea handitu egin dute.
Zenbait eleberrigilek, Graham Greenek esate baterako, bien arteko zubia egitea
lortu dute, baina tarte hori XX. mendearen azkenaldiko eleberriaren ezaugarri
nagusietako bat da, hala ere.

Euskal eleberria berandu sortua da. Euskaraz idatzitako aurreneko eleberria,
generoaren arau guztiak betetzen zituena, 1898an argitaratu zen: Txomin
Agirreren Auñemendiko lorea. Hala ere, badira ia ehun urte lehenagotik eleberri
saiotzat edo eleberritzat har daitezkeenak. Horien artean aurrena, Juan Antonio
Mogelek idatzi zuen: Peru Abarka (1802an idatzia, 1881ean argitaratua). Bertan,
nekazari baten eta kirurgialari baten arteko elkarrizketa ageri da.

Jean Baptiste Azkonagerrek Atheka gaitzeko oihartzunak (1870) argitaratu zuen,
kontrabandista baten istorioa kontatuz, baina jatorriz frantsesez zegoen
idatzita. Joan Batista Elizanburuk Piarres Adame idatzi zuen (1889) eta Duvoisin
kapitainak Baigorriko zazpi liliak (1884). Guztietan ere baserri giroa ageri da
nagusi. Txomin Agirreren Joanes artzaina pertsonaia (1912, Garoa) da horren
eredu garbiena. Gizon tolesgabea, osoa eta prestua da, kaleko giro nahasiarekin
harremanik nahi ez duena. Ohiturazko eleberriak dira guztiak. Literatura egiteko
jarrera hori ez zen oso berandu arte erabat eten.

Hala ere, Yon Etxaidek, Espainiako gerra ondorenean, Joanak joan argitaratu zuen
(1955); Etxahun koblakariaren bizitza kontatzen du bertan, era berriago batean
baina etenik sortu gabe. Urte berean agertu zen lehen euskal polizia eleberria,
Hamabost egun Urgainen, Jose Antonio Loidik egina eta irakurleengan arrakasta
handia lortu zuena.

Baina eleberrigintza modernoaren benetako zantzuak Txillardegirekin etorri ziren
(1957, Leturiaren egunkari ezkutua). Lehenengo aldiz baserri girotik aldenduta,
gizaki modernoaren arazoak ukitzen ditu egileak. Munduan egiten zen
literaturarekin lotura handia du, Sartreren bidetik, existentzialismoaren
ezaugarriak jasotzen baititu Txillardegiren lanak.

1969an Ramon Saizarbitoriak Egunero hasten delako argitaratu zuen, Frantziako
mugimenduen ildo beretik. Aro berri bat zabaldu zuen liburu hark euskal
eleberrigintzaren barruan, Europako joerekiko irekiagoa. Handik hara idazle
askoren jarduna lotuago ibili bada ere nazioarteko idazkerarekin,
esperimentalismo saioak sakonduz, baserri girora bueltatzeko joera hedatua izan
da, Txomin Agirreren kontrako bidetik ordea. Baserriaren kontraesanak azaltzen
dituzte kontakizun hauek, pertsonaia eta egoera benazkoagoak ispilatuz. Bernardo
Atxaga eta Anjel Lertxundi izan dira bide horretan aitzindari.

XIX. mendetik aurrera, eleberriko hainbat genero garatu dira. Kritikoek
gutxiesten baitituzte ere, irakurle arrunten artean arrakasta handia lortu dute,
gehienetan adituek goraipatutako eleberriek baino arrakasta handiagoa. Azken
urteotan, generoko nobela hoberenak "literatura ontzat" jo izan dituzte.

XI. mendean idatzitako Genji Monogatari, lehenengo eleberritzat hartzen den
japonierazko liburu hartatik, ehunka dira literaturaren historian garrantzitsuak
izan diren lanak, besteak beste Dekamerona, On Kixote, Robinson Crusoe,
Gulliverren bidaiak, Frankenstein, Madame Bovary, Gerra eta Bakea, Denbora
galduaren bila, Ulises, 1984 edota Bakardadeko ehun urte.



https://eu.wikipedia.org/wiki/Donbasseko_gerra

Donbasseko gerra Ukraina ekialdeko eskualdeetan 2014ko apirilaren 12tik gertatu
diren gatazka armatuak dira eta Euromaidan mugimenduaren ondorio dira. Ukrainako
ekialdean, errusiazaleen protesten ondoren eta Donetskeko eta Luhanskeko
eskualdeetan «Herri Errepublikak» aldarrikatu ondoren gertatu dira.

Apirilaren 13an, Kieveko agintariek Ukrainaren ekialdean operazio militar berezi
bat abian jarri zuten Indar Armatuen parte hartzearekin. Viktor Janukovitx
presidente ohiak adierazi zuenez, ekintza horiek Ukraina «gerra zibilaren
ertzean» jarri zuten, eta agintariei «euren herritarren aurkako hilketak»
gelditzeko eskatu zien baita Ukraina ekialdeko biztanleen alde bilerak abiatzeko
ere.

Maiatzaren 1erako, Ukraina ekialdeko 16 hiri eta herri Errusiaren aldeko talde
armatuek menpe edo ia menpe zituzten. Hurrengo egunean, Ukrainak publikoki
Donetskeko eta Luhanskeko oblasten kontrola galdua zuela aitortu zuen.
Maiatzaren 2an, Kieveko agintariek Indar Armatuen laguntzarekin beste operazio
militar bat jarri zuten martxan Sloviansken.

Gatazkaren erdian, Europar Batasuna behin behineko Ukrainako gobernuarekin bat
egin du. Estatu Batuek, berriz, zigorren zerrenda handitu egin dute Errusia dela
independentistekiko tentsioen erantzule bakarra argudiatuz. Erresuma Batuak,
halaber, antzeko salaketa jarri zuen abian Errusiaren aurka. Gainera, Errusiak,
Kieveko gobernu berriaren aurkakoek eta Bild bezalako mendebaldeko
komunikabideek CNI eta Academi erakundeen parte hartzea salatu dute Kieveko
militarrei armekin eta gizonekin lagunduz . Bestalde, NATOk gatazkari
erantzunez, bere indarrak Errusiarekin muga egiten duten estatuetan (Polonia,
Errumania eta Estatu Baltikoak) ezarri ditu.

Ukrainiako gobernuburu ohi Julia Tymoxenkok Errusiari leporatu dio krisia,
matxinada «Errusiako zerbitzu sekretuek Ukrainiako biztanleria zatitzeko eta
maiatzaren 25eko hauteskundeak ez egiteko helburuarekin» sortu zuela
argudiatuta. Era berean, «herri errepublika» direlakoek independentzia lortzeko
erreferenduma antolatu zuten maiatzaren 11rako.

2014ko otsailaren 23an, manifestazio europeisten erdian, Ukrainako Parlamentuak
epaiketa politikoa eginda Janukovitx lehendakaria kargutik bota zuen, eta
Ukraina ekialde eta hegoaldeko herritarren artean ondoeza sortu zen, errusiar
hiztunak nagusi diren eskualdeetan hain zuzen.

Martxoaren 13an, Ukrainaren erregimenaren defendatzaile bat hil zen Donetskeko
kontzentrazioaren ondorengo istiluetan, militante errusiazaleen esku.
Manifestari errusiazale bat hil zen ere eta hainbat zauritu egon ziren.

Bi pertsona gehiago hil ziren martxoaren 14an Kharkiven, ukrainar nazionalisten
tiroketen ondorioz. Ondoren, polizien eta errusiazale ekintzaileen artean
istiluak sortu ziren, bi pertsona hilik eta bost pertsona zauritu suertatuz
ekintzaile eta polizien artean. 30 errusiazale armadun ere atxilotu zituzten
istilu hauetan.

Apirilaren 7an, Donetsk hiriko eskualdeko administrazioaren eraikina okupatu eta
manifestariek Donetskeko Herri Errepublika aldarrikatu zuten. Errepublika
berriak Errusiari Ukraina babesteko eskatu zion. Bitartean, Kharkiveko diputatu
batzuek aginte-instituzioak hartu eta Kharkiveko Herri Errepublika aldarrikatu
zuten. Ukrainak eraikina hartzeko operazio militarra martxan jarri zuen. Rada
Gorenean lege proiektu bat aurkeztu zen Luhansk, Donetsk eta Kharkiveko
lurraldeetan larrialdi egoera ezartzeko. Gainera, Kievek gatazka-eremura
militarrak bidali zituen.

Luhansken Ukrainako Segurtasun Zerbitzuen eskualdeko administrazio eraikin bat
hartu zuten. Bertan 60 bahitu zeudela zioten eta baita, eraikinean zeuden
errusiazaleek lehergailuak zituztela, zehazki, 300 metraileta. Apirilaren 10ean,
erresistentziaren buruzagi Aleksei Mozgovoik Mosku bisitatu zuen, eta eskuin
muturreko Vladimir Zhirinovski eta Sergei Mironovekin batu zen, haiei laguntza
eskatzeko.

Donetskeko Herri Errepublikako agintariek apirilaren 10ean «Herri Armada» sortu
zutela aditzera eman zuten. Egun berean, Donetsko independentistek bozketa egin
zuten Errusiarekin, Kazakhstanekin, Bielorrusiarekin eta Nazio Batuekin
harremanetan jartzeko eta Ukrainarekiko lotura hausteko.

Apirilaren 12an, Donbassko Herri Armadako kideek, Donetskeko Herri
Errepublikaren babesarekin, gobernu exekutiboaren, polizia departamentuaren eta
Slovianskeko fiskaliaren bulegoen egoitzak hartu zituzten Donetsk eskualdearen
iparraldean. Kramatorsk hirian tiroketak egon ziren eta Krasnin udaltzaingoaren
aurkako erasoa egon zen errusiazaleen partetik. Sloviansken mugikorren
komunikaziorako torrea suntsitu zen. Donetsken Berkut Krimeako unitateak,
errusiazaleen alde jarri ziren.

Maiatzaren 9an, gerrako tankeak eta Guardia Nazionaleko tropak Mariupol hirian
sartu ziren eta errusiazaleek barrikadak eraiki zituzten. 20 errusiazale eta
soldadu bat hil ziren, eta polizia etxeari su eman zioten. Ukrainaren gerra
tanke bat bereganatu zuten hiritarrek.

Maiatzaren 11ean, autodeterminazio erreferenduma egin zen Donetskeko eta
Luhanskeko oblastetan. Parte hartzea % 74,87 izan zen Donetsken, eta % 81
Luhansken. Krasnoarmiisk hirian Ukrainako Guardia Nazionaleko komando batek
hautes-eskola bat gelditu zuen. Donetskeko oblastean, % 89,7 Donetskeko Herri
Errepublikaren alde agertu zen; eta Luhansken, % 96,2 agertu zen
independentziaren alde. Ondorioz, Donetsk eta Luhansk «Herri Errepublika»
aldarrikatu ziren. Ondoren, Errusiara batzeko negoziazioak hasi zituzten.

Maiatzaren 14ko gauean, helikoptero baten laguntzarekin 10 ibilgailu blindatuko
zutabe bat Solntsevo herrira sartu zen eta ordu erdiko tiroketa bat gertatu zen.
Ukrainar iturrien arabera, operazio horretan errusiazaleek bahitutako soldaduak
askatu nahi ziren. Hiru errusiazale atxilotu zituzten.

Maiatzaren 15ean, Starovarvarivka hirian hiru pertsona hil eta beste hiru
zauritu ziren. Ukrainako armadak zibilen ibilgailuen aurka tiro egin zuen eta
hiru pertsona hil eta beste hiru zauritu ziren. Kramatorskeko errusiazaleen
arabera, ibilgailuan emakume bat bere familiarekin zihoan eta emakumea, buruan
tiroa jasota, hil egin zen. Ruptly agentziako kazetarien aurka ere tiro egin
zuen armadak baina ez zen zauriturik suertatu . Maiatzaren 15ko arratsaldean,
Sloviansk kanpoaldeko Andréevka, Semenivka, Krasni Limán inguruetan eta Kargun
mendietan errusiazaleen eta Ukrainako militarren arteko tiroketa gertatu zen.
Guardia Nazionalak Sloviansk eta Kramatorsk arteko errepidea oztopatu egin zuen
.

Pável Gúbarevek, Donets Herri Errepublikako gobernatzaileak, maiatzaren 15eko
gauerdian Ukrainako indar armatuak bertatik alde egiteko epea bukatzen zela
adierazi zuen. Kievek hurrengo orduetan militarrak ez kanporatzekotan,
errusiazaleek «ukrainar okupatzaileen» aurka ofentsiba hasiko zutela adierazi
zuen .

Maiatzaren 17an, Valeri Bolotov Luhanskeko gobernatzailea atxilotu zuten, jasan
zuen atentatuko zauriak sendatzeko Errusiatik itzultzen ari zenean. . Ordu
batzuk geroago, ehundaka miliziano errusiazaleek gobernatzailea askatzea lortu
zuten. .

Maiatzaren 18an, Kharkoveko Askatasunaren Enparantzan «Ekialdeko Mugimenduak»
deituta manifestazioa egin zen. Mugimenduaren koordinatzaile zen Yuri Apujtinenk
Kharkoveko oblastean Donetsk eta Luhansken egin zen erreferenduma egingo zela
adierazi zuen eta 2014ko maitzaren 25ko hauteskunde presidentzialetan ez parte
hartzeko deia zabaldu zuen. .

Maiatzaren 18an, milizien informazioaren arabera, Donetskeko auzo periferikoetan
Ukrainako indarren 7 militar hil ziren eta miliziano bat zauritu zen. Guardia
Nazionalaren arabera, soldadu talde bat desertatu eta Donetskeko Herri
Errepublikari zin egin zion.

Egun berean, Energodar hiriko poliziak Pravy Sektor taldeko 20 kide atxilotu
zituen,Zaporozhieeko (Zaporiyia oblasta) zentral nuklearra bereganatzeko asmoa
zutelako. Ukrainako Guardia Nazionala aireportutik Kramatorsk hirigunera
joaterakoan eraso bat abiarazi zuen eta borrokak sortu ziren hiriaren
kanpoaldean . Ukrainako guardiak LifeNewseko hainbat kazetari atxilotu zituen.
Bestalde, Ekialdeko Ejerzito Batuak Kievetik Luhanskera zihoazen Pravy Sektor
taldeko 18 kide atxilotu zituen.

Maiatzaren 20an, Rinat Ajmetovek, Ukrainako oligarkiarik aberatsenak, Donetskeko
Herri Errepublikaren aurkako manifestazioa deitu zuen. Bere fabriketan sirena
hotsa jarri zuen eta ondoren, «Bakerako Martxa» izeneko karabana bat antolatu
zuen, hiriko kaleak zeharkatu zituelarik ukrainar sinboloekin .

Egun berean, Ukrainako Rada Gorenak «Bake eta Konkordia memorandoa» onartu zuen.
Honen arabera, Ukraina ekialdetik tropek alde egingo zuten eta ukrainierak
estatus konstituzionala izan arren, Ukrainak errusieraren estatusa ere bermatuko
zuen, baita beste hainbat hizkuntza gutxituena ere. Armen erabilera ilegala ere
gaitzesten zuen memorandoak, baita presidentziarako hauteskundeak babestea,
armak uzten dituztenentzat amnistia legea onartzea eta gatazkan parte hartzen
direnek ekintza mingarriak eta gorrotoa utzi eta elkarrekin lanean hastea

Maiatzaren 21ean, Graham Phillips RTko kazetaria askatu zuten Kieven, nahiz eta
bere LifeNewseko lankideak ukrainiarren eskuetan atxilo jarraitzen duten .

Maiatzaren 21eko gauetik aurrera, ukrainiar indar armatuen ofentsiba abiarazi
zuten Luhanskeko oblasta eskualdean eta Luhanskeko Herri Errepublikako
buruzagiek gerra-legea ezarri zuten maiatzaren 22ko goizetik aurrera .
Beranduago, Lisichansk herrian Luhanskeko milizianoek Ukrainiar Armadaren
borrokarako hiru BMP-2 ibilgailu blindatu lortu zituztela aditzera eman zen.
Bitartean, militarrek tiro egin zuten Luhanskeko milizianoen aurka eta eraikin
batean kalteak izan ziren . Ukrainako Energia Ministerioak errusiazale armatuek
egun berean Luhansk eskualdeko lau ikatz hobi hartu zituztela adierazi zuen .

Maiatzaren 22an ere, ukrainiar armadaren 51. brigadaren kontrol bat, Volnovaja
etaBlagodátnoe artean, Donetskeko oblasta eskualdean, PrivatBank ibilgailu
blindatuekin eta bi basotatik etorritako pertsona armatuek erasotu zuten eta
hamazazpi militar hil ziren . Beste 30 zauritu ziren. Erasotzaileek
helikopteroen laguntza jaso zuten . Ukrainako komunikabideek erasoa Igor Bezler
independentistaren taldeari egotzi diote . Baina, Donetskeko Herri Errepublikako
agintariak erasoa Eskuin Sektorea talde ultranazionalistako kideei eragotzi
zien. Erasotik gertu bizi zirenek esan zutenez militarrek eurak erasotzeko asmoa
zuten baina ez zuten egin eta horren mendekua izan zen militarren aurkako erasoa
. Arseni Yatseniukk, Ukrainako lehen ministroak, ONU Segurtasun Kontseilua
biltzea eskatu zuen berehala eta Errusiari Ukrainako presidentzia hauteskundeak
sabotatzea eragotzi zion .

Dnipropetrovskn Armadaren, Guardia Nazionalaren, Ukrainako Segurtasun
Zerbitzuaren eta Barne Ministerioatren hainbat bataloi berezi eta unitate batzen
ziren tokian, ofizialen eta soldaduen artean, Donetsken aurkako ofentsiba egingo
zela zabaldu zen igandeko hauteskundeen ondoren.

Maiatzaren 23an, ukrainar boluntarioren bataloi batek ,Dnipropetrovsketik
etorritakoak eta Pravy Sektor taldeko kideak zituenak . Donetskeko Herri
Errepublikako milizianoen postu bat erasotu zuen Karlivkan (Donetsk),
Donetsketik 30 kilometrotara. Milizianoen arabera, erasoa neutralizatu egin
zuten eta 10 gizon armatu hil ziren . Ukrainako komunikabideek bederatzi
soldaduk larritasun ezberdinetako zauriak jasan zituztela adierazi zuten.
Bitartean, Sloviansk hiriaren inguruan artilleriaren sua eta erasoak egon ziren.

Maiatzaren 24an, Andrea Rocchelli kazetari italiarra , Censuralab kolektiboaren
sortzailea eta kidea eta Andrei Mironov bere interpretatzaile errusiarra hil
egin ziren eta William Roguelon zauritu egin zen, Sloviansk ondoko Andréevka
herrixkan morterozko jaurtigai batek euren kotxea jo ostean . Italiak azalpenak
eskatu zizkion Kievi kazetari italiarraren heriotzaren inguruan .

Maiatzaren 24an ere, LifeNewseko kazetari errusiarrak, maiatzaren 18tik
atxilotuta zeudenak, Oleg Sidiakin eta Marat Sáichenko, Ukrainako agintariek
askatu egin zituzten eta Groznyra bidaiatu zuten, Txetxeniako lehen
ministroak,Ramzán Kadýrovk, lagunduta .

Egun berean Donetsken, Novorossia (Errusia Berria) estatuaren sorrera sinatu
zuen. Gertaera hau Ukrainako hego-ekialdeko eskualdeen Batzarrean gertatu zen,
Oleg Tsariov politikari ukrainarrak bultzatuta. Novorossia sortzeak ez zuen esan
naho Donetsk eta Luhansk Herri Errepublikak batu egingo zirenik, Valeri Bólotov
Luhanskeko Herri Errpublikako agintariaren ustez. Bi estatuak «autonomoak eta
independenteak» zirela esan zuen. Bi eskualdeen batzeari buruzko dokumentua
Alexéi Kariakink, Luhansk Herri Errepublikako buruak eta Alexánder Borodaik,
Donetskeko Herri Errepublikako buruak sinatu zuten.

Batura kontseilu berezi batek kontrolatuko edu eta herri errepublika' bakoitzak
hiru ordezkari izango ditu. Pável Gúbarevk estatu berri honetan Ukrainako beste
sei eskualde sartzeko asmoa zegoela adierazi zuen: Dnepropetrovsk, Zaporozhie,
Odesa, Mykolaiv, Jersón eta Kharkov. Eskualde hauetan, hala ere, aurretik
erreferendumak egingo lirateke .

Maiatzaren 26an, intentsitate handiko borrokak sortu ziren Donetskeko
aireportuan eta inguruetan. Donetsk Errepublikako milizianoek aireportuaren
kontrola eskuratu nahi zuten indar ukrainarrek aireportuan Sloviansk erasotzeko
jasoko zuten material militarra ez lortzeko. Errusiazaleen ordezkaritza bat
aireportura joan zen miliatarrekin hitz egiteko eta hauek joan zitezen eskatzeko
baina eskaerari uko egin zioten. Gero, enfrentamendu armatuak hasi ziren eta
hegazkin eta helikoptero militarrek parte hartu zuten. Miliziek Ukrainaren bi
helikoptero militar eraitsi zituzten eta aireportuaren kontrola eskuratu zuten .
Egun berean, Gurutze Gorriaren ikurra zeraman kamioi bat, borroketan zauritu
zirenak zeramatzana, jaurtigai batek jo zuen eta 35 pertsona hil ziren .

Donetskeko aireportua berreskuratzeko Ukrainako aire indarrek bi Su-25 hegazkin,
bi MiG-29 hegazkin eta lau Mil Mi-24 helikoptero erabili zituzte eta milizianoen
guneak erasotu zituzten. Milizianoen aireko erasoen aurkako plataforma suntsitu
zuten. Hegazkinek jaurtitako misil batek Tochmash fabrika jo zuen. Aireportuan
Ukrainako abiazioaren erregai-biltegiak erasoa jaso eta su hartu zuen, ke-laino
bat zabalduz. Halaber, tren geltokian borroka indartsuak gertatu ziren eta bi
pertsona hil ziren . Putílovskiko zubiak beste borroka bat gertatu zen eta Pravy
Sektor taldeko kideek granada-jaurtigailuak erabili zituzten.

Mariupolen, maiatzaren 27ko lehen orduetan, beltzez jantzitako gizon armatu ez
identifikatuek Donetskeko Errepublikako kuartelak tirokatu zituzten .
Sloviansken ukrainiar artilleriaren eraso batek lau zibilen heriotza eragin zuen
.

Maitzaren 27an ere, Donbasseko 6 ikatz-meategietako langileak mugagabeko greban
jarri ziren Ukrainiako tropak Donetsk eta Luhansk eskualdeetatik alde egiteko
eskatuz . Meategi hauetako bat, Skochinskykoa (Kiroveko raiona), Ukrainako
handiena da eta egunean bi mila tona baino gehiago sortzen ditu . Besteak
Abakumov, Chelyuskintsev, Trudovskaya eta Makiivkako bi dira. Maiatzaren 28an,
hiru mila meatzarik manifestazio bat burutu zuten Donetskeko kaleetan, ukrainiar
tropek alde egin zezten eskatuz .

Bitartean, maitzaren 28an, Donetskeko aireportuan borrokek jarraitzen zuten eta
ukrainiar agintarien arabera euren tropen menpe zegoen. Baina errusiazaleek
"autodefentsako indarrek orain aireportuaren lurren erdia menperatzen zutela"
esan zien kazetariei . Iturri berberek errusiazaleek Donetsken gainetik hegan
egiten zuen gidaririk gabeko hegazkin bat suntsitu zutela adierazi zuten .
Ukrainako agintarien bozeramaileak aditzera eraman zuenez, Danimarka, Suitza,
Estonia eta Turkiatik zetozen OSCEko lau kide aurkitu zituzten. Antolakundeak
maiatzaren 26tik ez zuen bere kideen harremanik, talde errusiazale batek
atxilotu baitzituen . Bestalde, Slovianskeko autodefentsek OSCEko kideak euren
jarduera momentu batez aztertzeko hartu zituztela esan zuten.

Egun berean, Luhansken, 80 soldadu ukrainiarrek autodefentsen aurrean amore eman
zuten eta euren jatorrizko lekuetara joan ziren.

Maiatzaren 29an, milizianoek Ukrainakoa armadaren Mi-8 helikopteroa lurrera bota
zuten Slaviansk kanpoaldean. Ukrainako behin-behineko presidenteak, Oleksandr
Turchínovek, 12 militar ukrainiar, tartean jenerala, hil ziren esan zuen .
Erantzunez, Ukrainiako artilleriak eta abiazioak Slaviansk eta Kramatorsk
bonbakatu zituen.

Maiatzaren 30ean, ukrainiar artilleria obus eta morteroekin Artiom auzoa eta
Slaviansk hirigunea bonbakatu zituen, baita Semenivka herrixka ere hainbat
biktima eraginez. Autodefentsek Ukrainako armadaren Hummer bat suntsitu zuten .

Maiatzaren 31ean Donetskeko Aireportu Internazionalaren aurrean 6 miliziano
errusiazale hil ziren ukrainiar armadak tirokatuta, aurreko egunean hildako
kideen gorpuak eskuratzera zihoazenean . Egun berean, borrokak egon ziren
Kramatorsken eta Semenivka eta Cherevkivkako Chervonni Molochar herrixkan.
Bestalde, Slaviansken bi zibil tiroz hil ziren .

Halaber, maiatzaren 31ean, Slaviansk hiriko eta Donetsk eskualdeko zenbait
herritako 200 haur Krimeara joan ziren segurtasun ezagatik . Errusiara
zeramatzan autobusa (21 haur eta 17 emakumeekin) mugako ukrainiar zaintzak
geldiarazi eta bertakoak atxilotu zituen Izvarinen eta baina taldeak oinez igaro
zuen muga .

Ekainaren 1ean, Slaviansken aurkako artilleriazko erasoek jarraitzen zuten
bitartean , Donetsk hirian mila pertsona baino gehiagok kartelekin manifestazioa
egin zuten. Kartelek hau zioten: «Salba itzazue haurrak Ukrainiar armadaren
bonbetatik!».

Ekainaren 2an, Mirnyn 100 miliziano errusiazaleek Ukrainako Mugetako Zaintza
Zerbitzuaren gunea erasotu zuten . Milizianoen arabera, hainbat zaintzaile
zauritu ziren eta Pravy Sektor taldeko kideen ere borrokan parte hartu zuten.

Ekainaren 2an ere, Ukrainako Aire Indarren hegazkin batek Luhansk eskualdeko
egoitza erasoti zien eta bertan bost lagun hil ziren eta hamar lagun zauritu
ziren. Hildakoen artean Luhansk Herri Errepublikako Osasun ministroa zegoen.
Ukrainiako agintariek ukatu egin zuten eraikinera eroritako S-8 koheteak euren
hegazkin militarrek bota zituztenik. Bestalde, OSCEk "ikusitakoaren arabera"
"hegazkin batetik gidatu gabeko koheteak" izan zirela esan zuen. Beste aire
eraso batean, Luhansketik gertu autodefentsek zeukaten gune bat erasotu zen eta
zibil bat eta bi miliziano hil ziren.

Ekainaren 3an, Ukrainako Aire Indarrek eta ibilgailu blidantuek Sloviansk
erasotu zuten eta autodefentsen arabera borroka hauetan bi miliziano hil ziren.
5 helikoptero militarrek Semenivka eta Vostochni ere erasotu zituzten.
Kramatorsken borroka bortitzak egon ziren Ukrainiako armadaren eta milizianoen
artean, aireportuaren inguruetan . Krasni Liman suzko morteroekin erasotu zuten.
Ukrainiar agintarien arabera, abiazioak Sievierodonetsk iparreko Voyevodivka
herrian zegoen milizianoen kanpamendua txikitu zuten. Slovianskeko miliziek
Su-25 hegazkina, borrokarako helikopteroa eta lau ibilgailu blindatu suntsitu
zituztela adierazi zuten. Ukrainiar agintariek, ordea, ukatu egin zuten
hegazkinik galdu zutenik eta esan zutenez, euren ibilgailu blindatu bat eta bi
militar hil ziren operazioan.

Ekainaren 4ean, bi eguneko borroken ondoren, Luhansk Herri Errepublikako
milizianoek Ukrainako Mugako Zaintza Zerbitzuaren eraikin bat hartu zuten Mirnyn
eta bertan zeuden ukrainair eta zaintzaile militarrak askatu zituzten. Egun
berean, Su-25 borrokarako hegazkinek Sloviansken aurkako tiroketa burutu zuten,
baita Nikolaievka eta Semenivka herrien aurka ere. Krasni Limanren aurkako eraso
batean, ospital bat erasotu zuten eta 25 pertsona hil ziren. Ukrainako Armadak
esan zuenez, Slaviansk eta Krasni Limaneko borroketan autodefentsetako 300
miliziano hil ziren. Miliziek borrokako hegazkin bat airean suntsitu zuten
adreilu-fabrika batetik gertu.

Pavel Astajovek, Errusiako Presidentearen haurren eskubideen bozeramaileak,
ekainaren 4an 8.386 errefuxiatu ukrainiar iritsi zirela Rostoveko oblastera esan
zuen. Eskualde hau, Ukrainako Donetsk eta Luhansk oblastekin mugan dago.

Ekainaren 6an, Zvezdá telebista-kateko bi kazetari, Andréi Sushenkov eta Antón
Málishev, Ukrainako Zaintza Nazionalak atxilotu zituen Sloviansk kanpoaldean eta
errepideko ukrainiar kontrol bat grabatzeagatik espioitzat jo zituzten.
Sloviansk hiriaren aurkako erasoek jarraitu egin ziten eta autodefentsek An-30
garraio militarrerako hegazkina airean suntsitu zuten. Hiru ukrainiar hil ziren
erasoan. Luhansken miliziek hirian hegan zebiltzan bi Su-27 hegazkinen aurka
eraso egin zuten.

Ekainaren 7an, Zaintza Nazionalak Artemivsk hiriko miliziak erasotu zituen.
Ondoren, hainbat ordutako borroka sortu zen eta hainbat hildako utzi ondoren
Zaintza Nazionalak alde egin zuen. Luhansken, 10 zibil eta 3 miliziano hil ziren
bonbaketan. Slovianskeko autodefentsek gidaririk gabeko ukrainiar hegazki bat
bota zutela adierazi zuten. Hiri horretako Artoim, Mashmet eta erdigunearen
aurkako bonbaketak egin ziren kohete bidez ekainaren 7an eta ekainaren 8an eta
gutxienez bost lagun hil ziren, tartean haur bat. Jaurtigai batek erdiguneko
eliza ortodoxoa jo eta su hartu zuen. Bitartean, Krasni Limaneko autodefentsek
hiri horretako sarrerako kontrolgune bat berreskuratu zuten. Mariupolen
aireportuaren ondoko eraikinean sute bat gertatu zen arrazoi ezezagunengatik.

Ekainaren 8an ere, bi egun lehenago atxilotu zituzten Zvezdá telebista-kateko bi
kazetariak aske utzi zituzten agintari ukrainiarrek.

Ekainaren 9an, Slovianskeko miliziek hiri horren aurkako erasoak egiteko
erabiltzen den misil-jaurtigailu plataforma bat suntsitu zuten. Sloviansk guztiz
suntsituta zegoen egun honetan, ehundaka eraikin suntsituta zeuden edo sutan
zeuden artilleriaren suak, koheteek eta aire-bonbaketek eragindako
eztandengatik.

Ekainaren 11ean, milizianoek Slaviansk kanpoaldean indar ukrainiarrek fosforo
zuria zeramaten suzko lehergailuak erabili zituztela salatu zuten. Ginebrako
hitzarmenaren arabera, bere erabilera debekatuta dago jendea bizi den lekuetan.

Ekainaren 13ko gauean, Ukrainako Zaintza Nazionalak eta unitate bereziek
Mariupolen aurkako erasoa hasi zuten eta hirian autodefentsetako bost miliziano
hil ziren. Ukrainarren ibilgailu blindatu bat ere suntsitu zen.

Egun berean, ukrainiarren infanteriaren borrokarako ibilgailu bat Rostov
oblastaren (Errusia) lurretan sartu zen. Iblgailua lur errusiarren matxuratu
zen. Beste ukrainiar blindatu batek matxuratu zen ibiligailuko kideak hartu
zituen, Errusiako Mugako Zaintzak atxilo hartzea eragotziz. Matxuratutako
ibilgailua Errusiako lurretan geratu zen.

Ekainaren 14an, Luhanskeko autodefentsek ukrainiarren garraio militarrerako
Il-76 hegazkina lurrera bota zuten, indar ukrainarren menpe zegoen Luhanskeko
aireportuan lurreratu nahian zebilela. Eraso honen ondorioz, hegazkinean
zihoazen 49 militar hil ziren (20 paraxutista eta 9 tripulatzaile). Donetsk
eskualdean, miliziek Su-24 bonbaketa hegazkina lurrera bota zuten eta pilotua
hartu zuten.

Egun berean, Ukrainako agintariek airez Kramatorsk inguruak bonbakatu zituzten
eta 50 miliziano errusiazale hil ziren. Egun berean, Schastie herriko 100
biztanle hil zituzten soldadu ukrainiarrek. Valeri Bolotovek, Luhanskeko Herri
Errepublikako agintariak, esan zuenez, soldaduek ikusten zuten edonorren aurka
tiro egiten zuten.

Ekainaren 14 eta ekainaren 15a bitartean, Rostov oblasta eskualdera (Errusia),
15.536 errefuxatu ukariniar iritsi ziren. Mijail Kovalek, Ukrainako Defentsa
ministroak esan zuenez, ekainaren 14 eta 15 bitartean 250 matxinatu errusiazale
hil zituzten indar ukrainiarrek.

Ekainaren 17an, VGTRK errusiar telebista-kateko kazetari bat, Ígor Korneliuk,
Mirne eta Metalist hiriak batzen zituen errepide batean (Luhansketik gertu) hil
zen, errusiar artilleriaren tiroen ondorioz. Anton Voloshin soinu-teknikaria ere
tiroketa berdinaren biktima izan zen eta desagertu egin zen.

Ekainaren 18an, Donbasseko 10.000 meatzarik Donetskeko Leninski ibilbidean
manifestazio bat egin zuten eraso ukrainiarren aurka eta gero hiri bereko Lenin
plazan bildu ziren. Esan zutenez, bi egun baino lehen Kieveko agintariek
operazio militarra ez bazuten bertan behera uzten, armak hartuko zituzten.

Ekainaren 19an, tropa ukrainiarrek eraso bortitz bat egin zuten 20 tanke, 50
ibilgailu blindatu, infanteriako 2 bataloi, Su-25 hegazkinak eta zehaztasun
handiko artilleria erabiliz. Erasoaren jomuga errusiazaleak izan ziren, Yampol,
Zakitne eta Siversk herrietan zeudenak. Kieveko bozeramaile baten arabera, eraso
honetan 7 militar ukrainiar hil ziren eta 30 zauritu. Eraso berean 300
errusiazale hil ziren. Errusiar agintarien arabera, Ukrainako Zaintza Nazionalak
artilleriazko jaurtigaiak Errusiarekin muga egiten zuen kontrol-gune batera bota
zituen, Novoshajtinsk herrian.

Ekainaren 20an, Piotr Poroxenkok, Ukrainako presidenteak, tropa ukrainiarren
su-etena aldarrikatu zuen. Su-etenak zazpi egun iraungo zituen. Su-etenaren
ondoren, armak uzten ez zituzten errusiazaleak hil egingo zituztela adierazi
zuen. Ekainaren 24ean, su-etena hautsi egin zen Mi-8 helikopteroa botatzearekin
eta Slaviansk eta Snezhni hirietan gertatutako tiroketekin. Egun horretan,
guztira 11 lagun hil ziren.

Ekainaren 25ean, Gurutze Gorriaren Batzorde Internazionalak Ukraina
hego-ekialdeko autodefentsak "gatazkaren parte" bezala onartu zituen.

Ekainaren 26ean, 7 orduko borroken ondoren, Ukrainako Zaintza Nazionaleko 400
kide errenditu egin ziren Donetskeko milizien aurrean. Milizianoek base
militarra hartu zuten eta armak eta gailuak hartu ostean basetik alde egin
zuten.

Ekainaren 27ean, Ukrainako gobernuak eta Donetsk eta Luhansk eskualdeko
errusiazaleek su-etena 72 orduz luzatzea erabaki zuten.

Ekainaren 29ean, Donetskeko autodefentsek Ukrainiako armadari arma kimikoak
erabili izana egotzi zioten, zehazki Semevnika herrixkan miliziek jasan zuten
erasoan. Bi miliziano larriki zauritu ziren fosforozko intoxikazioarekin.
Ukrainiako armadak Slaviansk kanpoaldea bonbakatu zuen 240 milimetroko kañoi
bidez eta horren eraginez hainbat sute sortu ziren. Slaviansk kanpoaldeko
erasoaren ondoren, ekainaren 30ean, ospitaleetara hainbat pertsona joan ziren
kloroz kutsatu izanaren sintomak baitzituzten.

Ekainaren 30eko gauean, Donetsken, 68 urteko Anatoli Klian argazkilaria,
Errusiako Lehen Katea telebistakoa, hil zuten. Kilian eta beste hainbat kazetari
soldadu ukrainiarren amen talde batekin batera autobusez egoitza militar batera
bidaiatu zuten. Autobusean, «Seme, itzul zaitez zure etxera» kartelez josita
zegoen, euren semeak gerran ez erabiltzeko eskatuz. Egoitza militarraren aurrean
autobusa geratu zenean, ukrainiar militarrek autobusa tirokatu zuten eta
kazetarua eta autobusaren gidaria hil ziren.

Uztailaren 1ean, Alexánder Turchínovek Radako presidenteak ekainaren 20 eta 30
bitartean egon zen su-etena bukatu egin zela adierazi zuen Piotr Poroxenko
Ukrainiako presidentearen aginduz. Ukrainiako tropek Donestk, Donetsk ondoko
Karlivka, Luhansk eta Izvarineko muga erasotu zituzten. Milizia errusiazaleen
arabera, bost hegazkin ukrainiarrek Luhanska herrixka erasotu zuten eta bost
hegazkinetatik eurek bi lurrera bota zituzten. Hegazkinetako bat Su-27 zen.

Uztailaren 2an, Ukrainiako armadak Sloviansk inguratu zuen eta hiri horren eta
Mykolaivka herriaren arteko errepideak itxi zituen, Sloviansken azken konexioa.
Ukrainiako tropek blindatuak, morteroak eta Grad jaurtigailuak jarri zituzten
hiriaren inguruetan eta airean An-30 hegazkina ibili zen. Slovianskeko
alkatetzaren arabera, erasoak egon ziren eta errusiazaleek Su-25 hegazkina eta
Ukrainako borrokarako helikopteroa bota eta lau ibilgailu blindatu suntsitu
zituzten.

Uztailaren 2an ere, Su-25 hegazkin batek Luhansk eskualdeko Kindrashivka
herrixka suntsitu zuen. Herrixkaren kanpoaldean zazpi hildako egon ziren,
zibilak, tartean haur bat. Gainera, beste zortzi zauritu ziren.

Uztailaren 3an, Ukrainiako armadaren erasoetan, Slovianskeko gune
termoelektrikoa guztiz suntsituta geratu zen. Uztailaren 4ean, Slovianskeko
eraikin baten aurka artilleriazko jaurtigaiekin egindako eraso batean sei
pertsona hil ziren.

Uztailaren 5ean, milizia errusiazaleak Sloviansk hiritik alde egin eta
Kramatorskera joan ziren. Ondoren, tropa ukrainiarrek Sloviansk hartu zuten.
Egun berean, Ukrainiarren borrokarako bi hegazkinek Donetskeko aireportutik
gertu zituzten helburuak erasotu zituzten.

Egun berean, tropa ukrainiarrek Luhansken aurka egin behar zuten eraso batek
huts egin zuen. Milizia errusiazaleen prentsa zerbitzuaren arabera, Ukrainako
armadako bi obus, mortero bateria bat eta 30 gizon galdu zituen operazio militar
batean. Gero, miliziek tropa ukrainiarren menpe zegoen aireportua erasotu zuten,
Il-76 hegazkin bat, mortero bateria bat, aire defentsarako sistema, zazpi
ibilgailu blindatu eta bost ibilgailu militar suntsituz. Borroka horietan, 100
soldadu ukrainiar hil ziren Luhanskeko prentsa zerbitzuaren arabera. Kieveko
agintarien arabera, ordea, bederatzi soldadu hil ziren eta hamahiru zauritu.

Uztailaren 6an, Ukrainiako armadak Druzhkivka eta Artemivsk herriak hartu
zituen. Egun berean, Ukrainiako hegazkinek Luhanskeko Kamianobridskiko raioa
bonbardatu zuten, milizien mortero bateria bat suntsituz. Olevsandrivkan,
Luhansketik gertu, hegazkinek radar bat suntsitu zuten desertatu zuten
ukrainiarrek utzi berri zuten eraikin batean. Koodinazio akats honen ondorioz,
basean zeuden 10 ofizial ukrainiar hil ziren.

Uztailaren 8an, Luhansk Errepublikako ehunka milizianoek Popasna hiria hartu
zuten gauez.

Uztailaren 9an, Sloviansk eta Kramatorsk hirien inguruetan borrokak izan ziren
Ukrainako armadak eta miliziano errusiazaleen artean. Kramatorskeko
aerodromoaren ondoan hemezortzi lagun hil zituzten; Sloviansken, berriz, lau.
Inguruan zegoen Seversk hiriak errusiazaleen menpe jarraitzen zuen. Kieven
arabera, bi aldeen arteko borroka hasi zenetik 478 zibil hil ziren. Rostoven,
Volgograden, Astrakhanen, Stavropolen, Kalmikian eta Sebastopol hirian larrialdi
egoera ezarri zuen Errusiak, eta Belgorod eta Voronezh eskualdeetan, berriz,
alerta egoera ezarri zuten, Ukrainatik ihesi iristen ari ziren milaka
errefuxiatuak zirela eta. 20.000 iheslari inguru zeuden Errusia hegoaldeko 306
errefuxiatu guneetan.

Uztailaren 10ean, Izvarino hiritik gertu izan zen erasoa. Niliziano
errusiazaleek gobernuaren segurtasun indarren kontra tiro egin zuten gauez,
baita kanporatu zituzten hainbat hiriren kontra (tartean [Raigorodok]] ere).
Erasoan Ukrainako segurtasun indarretako hiru agente hil eta hamabi zauritu
zituzten. Gero, Kievek aire erasoa egin zuen eta gutxienez 50 miliziano
errusiazale hil zituzten. Bahiketei zegokienez, Ukrainako Barne Ministerioaren
arabera, apirila eta ekaina artean ia 500 bahiketa izan ziren; Nazio Batuen
Erakundeak zioen azken hiru hilabeteetan 222 izan zirela..

Uztailaren 11 gauean, 30 lagun hil ziren Donetsken, Ukrainako armadaren
bonbardaketa batean, zibilak ziren hildako guztiak. Aurreko egunetan baino
gogorragoak izan ziren aurreko gaueko bonbardaketak bertan eta miliziek 100.000
lagun inguru ateratzeko asmoa zuten hiritik. Bestetik, Luhansk eta Donetsk
inguruan gutxienez zazpi soldadu ukrainar hil eta 33 zauritu zituzten miliziek.
Armadak ohartarazi zuenez hiltzen zuten soldadu bakoitzeko "ehunka" miliziano
hilko zituzten.

Uztailaren 13an, Kieven soldaduek 30 miliziano hil zituzten Alexandrovkan.
Handik Luhansken aurkako erasoak egiten ari zirela salatu zuten miliziano
errusiazaleek. Donetsk inguruaren aurka ere erasotu zuen armadak eta Izvarinonen
borrokak zeuden. Hiri hori aurreko astean lortu zuen armadak. Luhanskeko
aireportuaren kontrola berreskuratu zuen ere Ukrainako armadak baina miliziano
errusiazaleak zeuden inguru horretan. Borrokak zirela eta, 30.400 ukrainarrek
eskatu zioten formalki Errusiari aldi baterako har zitzala.

Uztailaren 16ean, miliziano errusiazaleek etxeratze ezarri zuten Donetsken.
Gerra legea ere aldarrikatu zuten, Ukrainak hiriaren hainbat gune berreskuratu
ondoren. Etxeratze agindua 23:00etatik 06:00etara egongo zen indarrean, hiriaren
kanpoaldean borrokak baitzeuden. Azken 24 orduetan Ukrainako 11 soldadu hil
zituzten gutxienez. Tentsio guneak Donetsk, Luhansk, Lisichansk, Antratsit,
Severodonetsk eta Krasnodon zeuden. Gobernuaren indarrek miliziano errusiazaleen
menpe zeuden hainbat hiri berreskuratu zituzten azken egunetan, tartean,
Sloviansk eta Kramatorsk. Erresuma Batuak eta Alemaniak ez zuten baztertu
Moskuri zigor gehiago ezartzea.

Uztailaren 17an, Donetsk eskualdeko miliziek mugatik gertu zegoen Marinivka
herria hartu zuten. Egun berean, tropa ukrainiarrek Sabivka, Govoruja eta
Georgivka, Luhansketik gertu eta Rozkishnie herria utzi zituzten. Errusiako
Segurtasunerako Zerbitzu Federalak artilleria ukrainiarraren eraso baten ondoren
ukrainiarren 15 munizio Errusian lehertu zirela adierazi zuen. Beste bost
lehergailu ez ziren zartatu.

Egun berean, Malaysia Airlineseko Boeing 777 jet komertziala, 295 bidaiarirekin,
erori zen Grabovo herrian, Torez hiritik gertu, Donestk eskualdean. Ukrainiar
agintariek milizia errusiazaleei egotzi zien errua eta milizia errusiazaleek
Kievi. Donetskeko Herri Errepublikaren arabera, miliziek ez zituzten 10 mila
metrora iris zitezkeen misilak. Luhansk Herri Errepublikako ordezkarien arabera,
hegazkin ukrainiar batek lehertu ziren hainbat misil bota zituen airean.
Ondoren, leherketa handi bat entzun zen eta malasiar hegazkinaren hondakinak
erortzen hasi ziren.

Uztailaren 18an, hogei pertsona hil zituzten Luhansk bonbardatuta eta zibilak
ziren Luhansken aurkako bonbardaketan hildako guztiak. Bestalde, zortzi pertsona
hil ziren Ukrainako gerra hegazkinek jaurtitako obus bat pasabide baten gainean
erorita. Gainera, Luhansken edateko urik gabe geratzen ari ziren, eta argindar
mozketak etengabeak ziren.

Uztailaren 20an, armadak erasoaldiarekin jarraitu zuen Luhansken. Armadak
Luhansk hiriaren zati bat «berreskuratu» zuen. ESLAren arabera, uda hasi zenetik
250 zibil hil zituzten Luhansk eskualdean.

Uztailaren 21ean, borrokak indartu ziren Donetsken. Lau pertsona hil ziren
borrokak berpiztu zirenean, horietatik bi etxebizitza eraikin bat jo zuen
jaurtigai batengatik. Tren geltokiaren inguruan eta aireportura zeraman
errepidean gertatu zen eraso hori. Donetskeko aireportua zen gatazka eremu
garrantzitsuenetako bat; bertan, errusiazaleek leku ugari galdu zituzten
ekainaren 28an su-etena amaitu zenetik. Bestalde, errusiazaleen menpe zeuden
hiru hiri Ukrainako armadaren kontrolpean geratu ziren: Rubezhnoe eta Latuguino,
Luhanskeko eskualdean; eta Dzerzhinsk.

Uztailaren 22an, hamahiru soldadu ukrainar hil zituzten matxino errusiazaleek.
Hiru atentatu batean hil zituzten. Bestalde, bost zibil hil eta beste 16 zauritu
ziren Luhansken. Gainera, erasotzaile suizida batek lehergaiz betetako furgoneta
bat eztandarazi zuela kontrolgune batean. Severodonetsk eta Lisitxansk lortu
zituen armadak, Donetsk hiriaren aurkako presioa handitzeko balio zutenak.
Donetsk hiriburua isolatzeko, Horlivka hiria hartu nahi zuen armadak.

Uztailaren 23an, miliziano errusiazaleek Ukrainaren bi hegazkin bota zituzten
Donetsken. Malaysiako hegazkina erori zen lekuaren ondoan izan zen erasoa. Hiru
egun lehenago beste bi gerra hegazkin bota zituzten, baina Kievek ez zuen hori
onartu. Donetsk eskualdeko matxinoak hiriburura joan ziren, inguruan kontrolpean
zeuzkaten guneak utzita. Donetskeko aireportua ere utzi zuten. Horlivka hiritik
eta Netailovo eta Pervomaiskoie herrietatik Donetsk hiri erdigunera joan ziren
milizianoak. Uztailaren 5ean eskualdearen iparraldeko Sloviansk hiria galdu
zutenetik, matxinoak guneak etengabe galtzen ari ziren Donetsken. Hala ere,
Errusiako mugako bi postu hartu zituzten, Kozhevnian eta Txervonaia Zarian.
Kieven, bestalde, Ukrainako agintariek bukatu zuten KPU Ukrainako Alderdi
Komunistaren parlamentuko taldea desegiteko prozesua.

Uztailaren 24ean, Lisitxansk hiri lortu zuen Ukrainak aurretik erasotu ondoren.
Miliziano errusiazaleek setiotik ihes egin zuten. 24 orduetan gutxienez 17 zibil
eta 13 soldadu hil zituzten enfrentamenduetan. Armadak matxinoen gotorlekuen
setioarekin jarraitu zuen eta borrokak izan ziren Donetsk hiriko sarreran.
Luhansk artilleriarekin bonbardatu zuten, eta, gutxienez, hiru zibil hil
zituzten. Eskualde bereko Lisitxansk hirian lau soldatu hil zituzten. Gainera,
Ukrainako lehen ministro Arseni Jatseniukek dimisioa eman zuen. UDAR eta Svoboda
alderdiek gobernua babesten zuen koalizioa utzi ondoren eman zuen dimisioa.

Uztailaren 28an, borrokak izan ziren eraitsitako hegazkinaren inguruan. Luhansk
eta Donetsk hiriak gotortuta zeuden arren, borrokak hegazkinaren ingurura
zabaldu ziren. Herbehereetatik eta Australiatik joandako adituek bertan behera
utzi behar izan zuten hegazkinaren guneko azterketa. Aurrera egiten ari zen Kiev
inguru horretan. Soldaduak Debaltseve hirian sartu ziren. Savur-Mogila gune
estrategikoa ere hartu zuten baita Xakhtiorsk eta Torez hiriak ere, Boeing-777
hegazkina eroritako inguruan. Bestalde, armadako Aidar batailoiko 20 kide hil
zituzten matxinoek Lutugino herrira sartzen saiatzen ari zirela, Luhansk
hiriburutik hamar kilometrora. Guztira, 1.129 heriotza kontatu zituzten
ekainetik; 3.442 zauritu gatazka honetan.

Uztailaren 30ean, aurreko egunetan bezala, MH17 hegaldiko biktimen gorpuzkiak
berreskuratzen saiatzen ari ziren nazioarteko ikertzaileek ezin izan zuten
istripuaren lekura joan, inguruko borroken ondorioz. Gainera,
Errusiak“arduragabetzat” jo zituen Estatu Batuek eta Europar Batasunak
onartutako zigor berriak Errusiako buruzagien eta erakundeen aurka. Bestalde,
Ukrainako armadak Avdiivka hiria hartu zuen, matxinoen esku zegoen Donetsk
hiritik hamar kilometro iparraldera. Horlivka hiria hartzen saiatzen ari zen
Kiev. Bestalde, Errusiak Mendebaldeari ohartarazi zion bere buruari ere zigor
ekonomikoek kalteak ekarrizko zizkiola.

Uztailaren 31ean, Nazioarteko adituak hegazkina erroritako gunea aztertzen
hastear zeuden eta horretarako, Ban Ki-moonek egun bateko su-etena egiteko
eskatu zien bi aldeei. Ondorioz, Ukrainako armadak 24 orduko su-etena iragarri
zuen. Bestetik Europako Batasunak zabaldu egin zuen "Ukrainarentzako mehatxu"
zirenen zerrenda beltza. Zerrendan zeuden Errusiako presidente Vladimir Putinen
gertuko hainbat buruzagi eta armak egiten zituzten Estatuko hainbat enpresa.
Ukrainako armadako hamalau militar hil zituzten matxinoek eta gainera, beste 31
zauritu zituzten. Ehun zibiletik gora hil ziren Luhansken azken egunetan eta
Donetsken egoera ere oso antzekoa zen. Armadak bakartuago utzi zuen inguruko
herriak hartuta zegoen. Hiru egun lehenago, gutxienez, hemeretzi lagun hil
zituzten hirian. Horlivka hirian ere borrokak gogorrak izan ziren, izan ere,
estrategikoa zen hiriburuko matxinoak erabat bakartzeko. Halaber, Ukrainako
Parlamentuak gerra finantzatzeko zerga onartu zuen. Arseni Jatseniuk lehen
ministro izango zen aurrerantzean ere, parlamentuak haren dimisioa baztertuta.

Abuztuaren 1ean, Shajtiorsk herriaren inguruan izan ziren borrokak, Malaysian
Airlines konpainiako hegazkina eraitsi zuten tokitik gertu. Gutxienez hamalau
zirela hildakoak, hamar soldaduak, eta zaurituak, berriz, askoz gehiago.
Shajtiorsk, Torez eta Snezhnoe hirien aurkako erasoaldi militarra hasi zuen
Ukrainako armadak, hegazkinaren hondakinak zeuden ingurua "baketzeko" asmoa
aitzakitzat jarrita. Inguru hori, milizien kontrolpean zegoen. Bien bitartean,
nazioarteko aditu talde bat hasi zen hegazkinaren hondakinak aztertzen.

Abuztuaren 2an, AEBetako Gobernuak 19 milioi dolar (15 milioi euro inguru)
inbertitzeko asmoa zuela iragarri zuen, Ukrainako armada entrenatzeko; hala
adierazi zion Barack Obama presidenteak Kongresuari. Europar Batasunak ere
bertan behera utzi zuen Kiev armaz hornitzeko debekua, eta Errusiak kargu hartu
zion horregatik: neurria «isilpean» onartzea egotzi zion Europako Kontseiluari.

Abuztuaren 4an, Errusiak korridore humanitario bat zabaldu zuen Ukrainako 400
soldadu baino gehiagorentzat eta Errusian sartzeko baimena eman zien. Muga igaro
zutenen artean Ukrainako mugako 160 zaindari baino gehiago zeuden. Ukrainako
soldaduak Matveyev Kurgan muga-pasabidera eramateko asmoa zegoen bertatik
Ukrainara pasatzeko.

Abuztuaren 5ean, "Luhanskeko 464.000 biztanleetatik 250.000 inguru geratzen
dira", adierazi zuen Alexander Savenko alkatetzako bozeramaileak. Gainera bertan
zeudenak "giza hondamendi baten baldintzetan" zeudela adierazi zuen, eta
"hainbat arrazoirengatik" ezin zutela hiritik atera. Hirugarren eguna zuten
argindarrik eta ur edangarririk gabe. Ukrainako segurtasun indarrek hiria
inguratuta zuten; baina, miliziano errusiazaleek kontrolatzen jarraitzen zuten.
Iheslarientzako Nazio Batuen Goi Mandatariak esan zuenez, borrokak hasi
zirenetik 730.000 lagunek ihes egin zuten Ukrainatik Errusiara. Egunero izaten
ziren Ukraina ekialdeko Donetsk eta Luhansk hiriburuetan armadaren eta matxinoen
artean, armada prestatzen ari zelako bi hirietan sartzeko. Egun berean,
Donetskeko kanpoaldean borroka gogorrak izan ziren.

Abuztuaren 7an, Ukrainako Gobernuak utzi egin zion Malaysiako hegazkineko
gorpuzkinak bilatzeari, inguruan zeuden borrokengatik. Aurretik zegoen su-etena
hautsi egin zuten eta bilaketa lanei berriro ekiten zienean jarriko zuen berriz
indarrean. Herbehereetako lehen ministroak azaldu zuen Ukrainako segurtasun
indarren eta matxino errusiazaleen arteko borrokek arriskuan jartzen zituztela
hegazkinekoen gorpuzkinak bilatzen ari ziren adituak. Donetsken gutxienez zibil
bat hil zuten ospitale baten kontra egindako erasoan. Ukrainan gobernuak
jakinarazi zuen azken 24 orduetan matxinoek hemezortzi soldadu hil zituztela..

Abuztuaren 8an, Errusiako mugaren eta matxinoen artean harrapatuta zeuden
Ukrainako soldaduek setioa haustea lortu zuten. Hamabost soldadu hil ziren
matxinoekin izandako borroketan.

Abuztuaren 9an, Ukrainak Donetsk hiriaren aurkako erasoaldia hasi zuten; matxino
errusiazaleek, ordea, eutsi egiten zioten. 06:00etan Kievski barrutiaren
kontrako erasoa egin zuen Kievek; kalte material eta pertsonalik eragin gabe.
Bitartean, Ukrainako ekialdeko beste zenbait gunetan ere borrokek jarraitzen
zuteneta azken 24 orduetan Ukrainako 13 soldadu hil ziren.

Abuztuaren 11ean, ehun preso baino gehiagok ihes egin zuten gauez Donetskeko
espetxe batetik bonbardaketa batek espetxea jo ostean. Hiria errusiarren aldeko
miliziek kontrolatzen zuten. Erasoaren ondorioz, hildako bat eta 18 zauritu egon
ziren. Presoen zati bat espetxean aurkeztu ziren berriro ere goizean. Donetsk
hiria errusiarren aldeko miliziek kontrolatzen zuten, baina Kieveko Gobernuko
tropek inguratuta zuten. Errusiarren aldeko milizietako askok Errusiara alde
egin nahi zuten. Bestalde, errusiarren aldeko separatistek indarrak biltzen ari
ziren Errusiarekin mugan zegoen Sverdlovsk hirian, errefortzuak bidali ahal
izateko Donetsk eskualdeko Torez, Snézhnoe eta Rovenki herrietara.

Abuztuaren 11ean ere, Ukrainako ekialdera konboi humanitario bat bidaltzeko
asmoa zuela adierazi zuen Vladimir Putin Errusiako presidenteak, nahiz eta AEB
eta Europar Batasuna konfiantzarik agertu; izan ere, esku-hartze armatua aurrera
eramateko Moskuren aitzakia izan zitekeela uste baituzten. Laguntza
humanitarioaren helmuga Luhansk hiri matxinoa zen; Kieveko indarrek inguratuta
zutena. Asteak inguratuta zeramatzan eta ez zegoen argindarrik, urik, ezta
gasik. Gainera, elikagai gutxi zeuden zen. Giza laguntzarako korridore bat
ezartzea onartu zuten Errusiak eta Ukrainak, eta AEBak ere laguntzeko prest
agertu ziren.

Abuztuaren 12an, abiatu zen Errusiatik iragarrita zegoen "giza laguntza
konboia". Moskuk zioenez, 280 kamioiek laboreak, azukrea, haurrentzako
elikagaiak, botikak, lotarako zakuak eta argindar generadoreak zeramatzaten.
Gurutze Gorriak, bestalde, ukatu egin zuen Moskurekin akordioa egin zuenik.

Abuztuaren 13an, Errusiak bidalitako giza laguntzaz beteriko konboiari oniritzia
eman zion Kievek. Laguntza Ukrainaren ekialdeko Donetsk eta Luhansk eskualdetara
bideratu zuten. Moskuk onartu zuen bidalitako kamioietan Ukrainako, Gurutze
Gorriko eta Nazio Batuen Erakundeko ordezkariak joatea.

Egun berean, Ukrainako armadak Vuhlehirsk herria bonbardatzean (Donetsk
eskualdea) dozenaka zibil hil zituen. Bestalde, matxinoek 11 soldadu eta Eskuin
Sektorea (Pravy Sektor) alderdi neonaziaren hamabi kide hil zituzten.

Abuztuaren 14ean, Donetsk eskualdea erasotu zuten Ukrainako Gobernuko indarrek
artilleria astunarekin. Eskualdeko kale gurutze batean proiektil bat erori eta
zibil bat hil eta beste hiru oinezko zauritu ziren. Beste proiektil ugari ere
jaurtiki zituzten hiriko beste zonalde batzuetan, tartean ospitale bateko
patioan eta txaletez osatutako zonalde batean. Bi merkataritza-guneek, gainera,
kalte larriak jasan zituzten. Hiriko alkateak kalera ez irtetzeko deia egin zien
herritarrei, izan ere, Donetsk eskualdean osoan eztandak entzuten baitziren.

Tankeek Donetskeko erdiguneari egin zioten eraso: misilek etxebizitza bloke
batzuk eta merkataritza gune bat jo zituzten, eta gutxienez bi lagun hil ziren.
Abuztuaren 11z geroztik 74 zibil hil ziren Donetsk eskualdean, eta beste 116
zauritu ziren erasoen ondorioz. Okerrera egin zuten Ukraina ekialdeko milizien
eta gobernuko tropen arteko borrokek. Donetsk eta Luhansk eskualdeetan «Herri
Errepublikak» aldarrikatu zituzten autodefentsa taldeek aginteari eusten zioten
gune nagusietan, baina armada gogor oldartu zitzaien. Bestalde, kargua utzi
zuten Donetskeko milizietako buruzagiak eta Valeri Bolotovek, Luhanskeko Herri
Errepublikako buruak; azken horrek, ordea, aldi baterako bakarrik, gerrak
eragindako zauriak sendatu arte. NBEren Giza Eskubideetarako bulegoaren arabera,
Ukraina ekialdean hildako herritarren kopurua bikoiztu egin zen azken bi
asteetan, eta 2.000 baino gehiago ziren denera hildakoak. Zaurituak 5.000 inguru
zirela kalkulatzen zuten.

Abuztuaren 15ean, Errusiako ibilgailu blindatuek muga igaro zutela salatu zuen
Ukrainak. Kieven arabera, ez ziren ibilgailu asko igaro, eta Malogvardeisk
hirirantz zihoazen; Luhansketik 20 bat kilometrora zegoen hiria zen eta
Ukrainako ekialdeko errusiazaleak nagusi ziren lekuetako bat. Errusiako
Atzerriko Arazoetarako Ministerioak arratsaldean jakinarazi zuenez, indar
ukrainarrak Ukrainako ekialdera zoan laguntza gizatiarraren konboia suntsitzen
ari zen. Halaber, Carl Bildt Suediko Atzerriko Arazoetarako Ministroa kritiko
azaldu zen ibilgailu militar errusiarrak Ukrainan sartu ostean.

Abuztuaren 22an, giza laguntza iritsi zen Luhanskera. Kieven baimenik gabe, eta
Gurutze Gorriaren laguntzarik gabe gurutzatu zuen muga Errusiako kamioien
ilarak. Konboia osatzen zuten 262 kamioik. Ukrainako presidente Petro Poroxenkok
Errusiari leporatu zion «nazioarteko legea urratzea». Halere, Ukrainako
Segurtasun Zerbitzuko (SBU) buruak baztertu egin zuen konboiaren aurka indarra
erabiltzea. Dozenaka mugazain bidali zituen Kievek mugaldeko Donetsk
igarobidera, kamioiak miatzeko. EB Europako Batasunak Errusiari eskatu zion
atzera egiteko.

Bien bitartean, abuztuaren 19tik kalez kale borrokatzen zuten armadak eta
matxinoek hirian Luhansken. Kieven parte militarraren arabera, artilleriak eta
aire erasoek bi tanke, hiru auto blindatu eta misil jaurtigailu bat suntsitu
zituzten. Horrez gain, matxinoek hiriburutik hego-ekialdera dauden hainbat
herriri eraso zioten, Errusiako mugatik gertu. Snizhne hirian, Donetsk
eskualdean, ehun «errusiar mertzenario» hil zituen Ukrainako armadak. Horrez
gain, hainbat auto blindatu eta ibilgailu suntsitu zituen. Matxinoek, bestalde,
Ukrainako abiazioaren borroka helikoptero bat eraitsi zuten abuztuaren 21ean.

Abuztuaren 23an, Ukraina berreraikitzeko 500 milioi euro agindu zizkion Merkelek
Kieveko gobernuari, baina gatazka negoziazio bidez konpontzeko eskatu zion.
Berlinek 500 milioi euroko baino gehiagoko kreditua hartzeko bermea eskaini zion
Kievi; horretarako, funts berezi bat sortuko zuen, eta gerraosteko
berreraikuntza lanetarako erabiliko zuten. Beste 25 milioi euro iheslarientzat
izango ziren. Bestalde, Giza laguntza zeraman konboia Errusiara itzuli zen
osorik. Nazio Batuen arabera, 2.000 pertsona baino gehiago hil ziren, eta
400.000 inguruk ihes egin behar izan zuten etxetik. Itar-Tass agentziak
argitaratu zuenez, erasoak izan ziren egun horretan ere, eta 70 lagun inguru
zauritu zituzten.

Abuztuaren 24ean, Poroxenkok 'Ukrainak babesteko ahalmena duela erakutsi duela'
adierazi zuen. Ukrainako presidenteak iragarri zuen 4.000 milioi dolar
bideratuko zituela Armada berritzeko.

Abuztuaren 25ean, Petro Poroxenko Ukrainako presidenteak dekretu bat sinatu
zuen, Parlamentua desegiteko. Horrela, hauteskundeak izateko bidea erraztu nahi
zuen. Hauteskundeak urriaren 26an izango ziren.

Egun berean, matxino errusiazaleek beste talde militar ukrainar bat inguratu
zuten, hirugarrena. Aurretik beste bi blokatu zituzten, 7.000 soldaduz
osatutakoak guztira. Bestalde, Ukrainako agintaritza militarrak adierazi zuen
«250 mertzenario errusiar» hil zituztela. Halaber, Ukainako armadak esan zuen
Errusiatik ibilgailu korazatuak bidali zituztela. Ukrainako ekialdera bigarren
aldiz giza laguntzako konboi bat bidaltzeko asmoa zeukala adierazi zuen Moskuk.
Donetskeko Herri Errepublikako indar armatuek bermatuko zuten konboiaren
segurtasuna.

Abuztuaren 26an, Ukrainan atxilotuta zeuden soldadu errusiar batzuk erakusten
zituen bideo bat zabaldu zuten. Ukrainako Gobernuaren arabera, atxilotutako
soldadu horiek ez zuten muga "nahi gabe" zeharkatu, Moskuk esaten zuenez, baizik
eta misio berezi bat egiteko. Ukrainaren arabera, muga zeharkatu zuten hamar
paraxutista ziren, eta infanteriako zenbait ibilgailurekin batera igaro omen
ziren Ukrainara. Bestalde, Minsken batzartu ziren Petro Poroxenko Ukrainako
presidentea, Vladimir Putin Errusiako presidentea eta Europako Batasuneko
ordezkariak. Putinen eta Poroxenkoren urratsa su etena erdiesteko helburuarekin
izan zen. Kievek "bide orria" egingo zuen, errusiazaleekin tregoa adosteko.
Putin, halaber, laguntzeko prest agertu zen eta gas horniduraren inguruko
negoziazioei berrekingo zietela esan zuen.

Egun berean, borrokarik latzenak Ilovaisk eta Khryashchevatoyen izan ziren. Eta
matxinoek jakinarazi zuten ekialdeko kostako lurraldeak hartu zituztela eta
Ilovainsketik gertu ukrainar tropak inguratuta zituztela.

Abuztuaren 27an, Ukraina ekialdean laster su etena lortzea baztertu zuen Kievek.
Errusiazaleek indarkeria alboratzea jarri zuen akordioa lortzeko baldintza gisa
Poroxenkok. Egun horretan, Donetsken, matxinoek Novoazovsk kostaldeko hiria
hartzeko erasoaldia hasi zuten. Hiria artilleriarekin bonbardatu zuten
matxinoek. Errusiazaleek Donetsk eskualdean armadaren setioa hegoalderantz
hausten saiatu ziren, eta aurrera egitea lortu zuten. Starobexeve herrian 129
polizia eta militar errendiarazi zituzten, eta beste 94 Kuteinikoven. Eskualdeko
Ilovaisk eta Horlivka hirietan ere borroka gogorrak izan ziren. [[Ukraina]ko
armadaren bozeramaile Andrei Lisenkoren arabera, azken egunetan berrehun
errusiazale hil eta hainbat tanke eta misil jaurtigailu suntsitu zituzten.
Bestalde, Lisenkok beste behin leporatu zion Errusiako armadari herrialdean
sartzea.

Abuztuaren 28an, Ukraina ekialdeko Novoazoysk hiria, Errusiarekin muga egiten
zuena, blindatu errusiarren bi zutabek hartu zutela salatu zuen Kievek.
Lehenago, Errusiatik jaurti zituzten misilak, armadaren arabera. Herria babesten
zuten tropak Mariupol herrira erretiratu ziren, haien «bizitzak salbatzeko».
Fronte berri bat ireki zuten matxinoek Novoazovsk hartuta. Azov itsasoaren
kostaldean zegoen herria eta Mariupol kostaldeko hiriari erasotzeko kokagune
estrategikoa zen. Lehenago Xirokino herria hartu beharko zutenAzken asteetan
aurrera egin du Ukrainako armadak, eta matxinoak Donetsk eta Luhansk
eskualdeetako hiriburuetan bakartzea lortu zuen. Mariupol defendatzeko, baina,
beste fronteetatik soldaduak erretiratu behar zituen. Kievek uste zuen Ilovaisk
eta Xakhtiorsk zonaldean erasoaldia hasiko zutela matxinoek. Hiri horietan
borroka gogorrak izan ziren azken egunetan. Bestetik, armadak Donetsk hiriburuko
bonbardaketei eutsi zien, eta hamabost zibil hil zituztem. Bestalde, Donetsk
hiritik ekialdera errusiazaleek Savur-Mogila gailur estrategikoa berreskuratu
zuten. 280 metroko garaiera zuen, eta Donetsk eta Luhansk hiriburuak lotzen
dituen errepidearen zati handi bat kontrolatzeko aukera ematen zuen.

Ukrainako Segurtasun Nazionaleko eta Defentsako Kontseiluak, gainera, matxinoak
zeuden fronte ia guztietan Errusiako tropak zeudela salatu zuen. Ukrainak salatu
zuen Starobexeve eta Novoazovsk arteko eremua hartu zutela Errusiako armadak eta
matxinoek, mugatik gertu. NATOren kalkuluen arabera, Errusiako mila soldadu
baino gehiago zeuden Ukraina ekialdean, errusiazaleen aldetik eraso egiten.
Kremlinak, ordea, gezurtatu egin zuen. Ukraina ekialdean tropa errusiarrak sartu
izanaz arduratuta agertu zen Europar Batasuna, eta areriotasunak "berehala"
albora uzteko eskatu zion Errusiari, Ukrainara militarrak bidaltzea barne.
Europar Batasunak Ukrainako krisiari erantzuna ematearen "beharra" azpimarratu
zuen. Egun berean jakinarazi zen ehun soldadu errusiar baino gehiago zendu
zirela abuztuaren 13an, Ukraina ekialdean izandako eraso batean, Vladimir Putin
presidente errusiarraren Giza Eskubideen Kontseiluko bi kidek onartu zutenez.

Abuztuaren 29an, Serguei Lavrov Errusiako Atzerriko Arazoetarako ministroaren
esanetan, Errusiak tropak Ukrainan zabaldu zituelako akusazioak "usteak baino ez
dira". Ukrainak eta NATOk egin zituzten akusazio horiek. Bestalde, Ukrainako
Gobernuak lege proiektu bat aurkeztu zuen Ukrainako Parlamentuan, NATOn zuen
neutraltasun estatusa utzi eta aliantzako kide izateko. Hala iragarri zuen
Arseni Jatseniuk Ukrainako lehen ministroak. Viktor Yuxenko herrialdeko
presidente zeneko garaian ekin zion Ukrainak NATOko kide izateko prozesuari.
Gerra egoeran, NATOk ateak ireki zizkion Ukraina aliantzako kide izateko
aukerari.

Egun berean, Vladimir Putin Errusiako presidenteak matxinoen kontraeraso
"militar-humanitarioa" legeztatu zuen. Bere ustez, Ukrainako ekialdeko
biztanleria zibila defendatzea zen helburua. Halaber, Poloniak bere lurraldearen
gainetik hegan egiteko baimena ukatu zion Sergei Shoigu Defentsa ministro
errusiarraren hegazkinari. Poloniak ez zuen begi onez ikusten Errusiaren
Ukrainako esku hartzea. Bestalde, NDF Nazioarteko Diru Funtsak beste 1.060
milioi euro emango zizkion Ukrainari, apirilean onartutako erreskatearen
barruan. Guztira, 12.682 milioi euro jasoko zituen bi urtean, «egonkortasun
makroekonomikoa berrezartzeko».

Abuztuaren 30ean, Petro Poroxenko Ukrainako presidenteak Ukraina eta Errusia
«erabateko gerratik oso gertu» zeudela esan zien Europako Batasuneko agintariei.
NATOk frogatutzat jo zuen Errusiako armadako mila soldadu inguru Ukrainan sartu
zirela, eta matxinoekin batera ari zirela Ukrainako armadaren aurka borrokan.
Errusiako Gobernuak informazio horiek gezurtatu zituen. Bestalde, kontraerasora
jo zuten azken egunotan matxinoek eta Mariupolera zihoazen orain; Azoveko
Itsasoan Ukrainako Gobernuak kontrolatzen zuen hiri garrantzitsuena. Matxinoek
zioten kontrolpean zutela, baina halakorik ukatu egin zuen Kievek. Hala ere,
Ukrainako Gobernuak aitortu zuen Luhansk probintziako bi herri galdu zituela,
eta Errusiako tankeek horietako bat (Novosvitlivka) txikitu zutela. Gainera,
milaka soldadu ukrainar inguratuta zeuden Ilovaisk hirian. Matxinoak prest
zeuden handik ateratzen uzteko, betiere armak uzten bazituzten. Kiev aurka
agertu zen.

Abuztuaren 31ean, Ukrainak astebete lehenago muga zeharkatu zuten 10 soldadu
errusiarrak askatu zituen, Alexei Ragozin Errusiako Aireko Indarren
komandanteondokoak iragarri zuenez. Egun berean, Ukrainako segurtasun indarren
bozeramaile batek jakinarazi zuenez, soldaduei Luhanskeko aireportua uzteko
agindu zieten. Gainera, Errusiak ziurtatu zuen ez zuela Ukrainan esku hartze
militarrik egingo. Sergei Lavrov Atzerri ministroaren arabera, soilik "irtenbide
baketsu bat" babestuko zuten. Egun berean, Putinek estatu ereduari buruzko
eztabaida abiatzea eskatu zion Kievi. Errusiako presidentearentzat ezinbesteko
baldintza zen hori Ukraina ekialdeko gatazka konpontzeko.

Irailaren 1ean, matxinoek prest zeudekeela Ukrainaren lurralde osotasuna
errespetatzeko adierazi zuen, beren eskakizunak kontuan hartzekotan. Minsken
bildu ziren lau orduz Ukrainako Gobernuaren eta matxinoen ordezkariak,
Errusiaren eta ESLA Europako Segurtasun Lankidetzako Antolakundearen
bitartekaritzarekin. Ez zuten independentzia eskatu, «estatus berezi bat»
baizik. Horrez gain, Kievek erasoaldia amaitzea nahi zuten, eskualdean
hauteskundeetara deitzeko. Estatus bereziaz gainera, bazituzten beste hainbat
eskari: errusiera ofiziala izatea Donetsk eta Luhansk eskualdeetan; autonomia
ekonomikoa izatea, Errusiarekin eta Aduana Batasunarekin harremana sakontzeko;
eta gatibu hartutako milizianoak eta preso politikoak askatzea. Trukean,
errusiazaleek «bakea mantentzeko eta Ukrainako espazio ekonomikoari, kulturalari
eta politikoari eusteko esfortzu handiena» egingo zuketeen. Egun berean,
Luhanskeko aireportutik eta Georgievka hiritik erretiratzeko agindua eman zion
armadari Kievek, ordu luzez borroka egin ostean. Kievek salatu zuen Errusiako
tanke unitate baten aurka egin zutela borrokan. Militarrek jakinarazi zute
erretiratu aurretik «Errusiako zazpi tanke» suntsitu zituztela. Latuginon
—Luhansk hiriburuko sarreran— eta Stxastie hiriko kanpoaldean ere «Errusiako
soldadu asko pilatu» zirela adierazi zuen Kievek. BBC telebistak zioenez,
Errusiaren esku hartze zuzenarekin lotu zuen matxinoen arrakastak. Errusiako
laurehun bat militarrez osatutako lau batailoi zeuden matxinoen kontrolpeko
eremuan. Gainera, Ukrainako armadako gerraontzi bat suntsitu zuten matxinoek,
artilleriarekin jota. Eskifaiako zortzi kide erreskatatu zituzten, eta beste
biren bila zebiltzan. EBk, ordea, Errusiari ohartarazi zion zigor gehiago
jarriko zizkiola. Angela Merkel Alemaniako kantzilerrak gaitzetsi egin zuen
Moskuk «mugak aldatzeko nazioarteko legeak urratzea».

Irailaren 2an, Errusiak NATOrekiko estrategia militarra moldatuko zuela adierazi
zuen, «mehatxu eta arrisku militar berriak» zirela eta. Bestalde, Ukrainako
armadak jakinarazi zuen borroka gogorrak izan zirela Luhansk eta Donetsk
eskualdeetan. Kievek zioem 50 bat matxino hil zituztela. Hala ere, Andrei
Lisenko militarren bozeramaileak esan zuen hamabost soldadu hil eta beste 49
zauritu zituztela borroketan. Ia 800 ziren apiriletik hil zituzten militarrak.
Zauritutako beste hogei soldadu Alemaniara iritsi ziren, eta han artatuko
zituzten. Bestalde, EB Europako Batasunak Errusiaren aurkako jarrera gogortuko
zuen, eta zigor gehiago jarriko zizkion.

Irailaren 3an zabaldu zenez, Ukrainako armadaren eraso batek hil zuen Andrei
Stenin argazkilaria. CIR Errusiako Instrukzio Batzordeak eginiko ikerketaren
arabera, abuztuaren 6an errefuxiatu talde batean zihoan Stenin Snezhnoye eta
Dmitrovka artean, Ukraina ekialdean. Talde horri eraso egin zion Ukrainako
armadak. Errefuxiatuak sei miliziano errusiazalerekin zihoazen ustez Ukrainako
armadako 79. brigadak eraso egin zienean. Abuztuaren 27an milizianoek CIRen esku
utzi zituzten eraso hartan hildako bost lagunen arrastoak.

Egun berean, su-eten bat adosteko aukerez hizketan jardun zuten telefonoz
Vladimir Putin eta Petro Poroxenko Errusiako eta Ukrainako presidenteek, eta
ados jarri zirela jakinarazi zuen Ukrainako presidentetzak ohar batean.
Hizketaldiaren berri eman zuen Kremlinek ere, akordio bat lortu zutela
jakinarazi aurretik. Gero, ordea, Kremlineko iturriek ukatu egin zuten ados
jarri direla, argudiatuta Errusia ez zela gatazkaren parte. Ondoren, Errusiako
presidenteak zazpi puntu zituen bake plan baten berri eman zuen, eta adierazi
zuen espero zuela irailaren 5erako su-etenerako akordio bat lortu ahal izatea
Ukrainako Gobernuaren eta matxino errusiazaleen artean. Plan horrek bi aldeei
eskatzen zien erasorik ez egiteko, eta Ukrainako armadari hiri inguruetatik
aldentzeko deia egiten zion. Nazioarteak su-etena ikuskatzea, errefuxiatuentzako
korridoreak irekitzea, bi aldeek preso hartu zituztenak aske uztea eta laguntza
humanitarioa bidaltzea ziren planean jaso zituzten eskakizunetako batzuk.

Egun berean, NATOn sartzeko lege proiektua onartu zuen Ukrainako Gobernuak. Hala
ere, oztopo bat zuen NATOn sartzeko: Aliantza Atlantikoaren araudiaren arabera,
herrialde batek ezin zuen kide izan, lurralde bat eskuratzeko gatazkaren batean
parte hartzen ari bazen. Eta Ukraina gatazka militar betean zegoen. Halaber,
pertsona batzuk etxera itzultzen hasi ziren , erasoak amaitu gabe zeuden arren.
Aireportuan istiluak gertatu ziren, baina Donetskeko beste gune garrantzitsu
batzuk libre zeuden soldaduz. .

Irailaren 4ean, NATOko 28 herrialdeek Ukrainari 15 milioi euro ematea adostu
zuten, segurtasun indarrekin zerikusia zuten erreformak egiteko. Egun berean,
Donetsk hiriburua bonbardatu du armadak. Irailaren 3ko gauean hasi zuten
erasoaldia, baina egun horretan ere artilleriarekin jo zituzten hiriburua eta
inguruak. Matxinoen kontrolpeko aireportuan izan ziren borrokarik gogorrenak.
Donetskeko errusiazaleek azaldu zutenez, gutxienez 130 lagun hil ziren.
Bestalde, Mariupol hiritik gertu ere borrokak izan ziren, Azov kostaldean.
Ukrainako armadak defentsak indartu zituen errusiazaleek hiria hartzeko saialdia
zapuzteko. Bestalde, Kievek eta matxinoek su-etenaren aldeko adierazpenak egin
zituzten. Alde biko su-etena, ordea, Minskeko bileraren menpe zegoen.

Irailaren 5ean, Kieveko Gobernuko eta errusiazaleen ordezkariek su-etena adostu
zuten. Su-etena Minsken egindako bilera batean sinatu zuten, indarrean sartuko
zen 18:00etatik aurrera, Kieven (15:00etan GMT). Bestalde, su-etena indarrean
sartu bezain laster, hiru leherketa izan ziren Donetsken. Hala ere, su-etena
Bielorrusiako hiriburuan sinatu baino lehen borrokek jarraitu zuten Mariupol
portu estrategikotik hurbil eta Donetsk hiriko aireportuan.

Protokoloaren arabera, nazioarteak su-etena betetzen ote zen ziurtatuko zuen,
eta bi aldeek gatibu hartutakoak trukatuko zituzten, besteak beste. Horrez gain,
giza korridoreak irekiko zituzten, laguntza banatzeko. Bestalde, politika arloan
deszentralizazio prozesua hasiko zuen Kievek, eta «hizkuntza eta kultura
eskubideak» errespetatuko zituzten, Poroxenkoren hitzetan. Su-etena
egiaztatzeko, ESLAk 500 behatzaile hedatuko zituen gatazka eremuan. Kremlinek
akordioa txalotu zuen, Vladimir Putin presidenteak proposaturiko bake planak
aurrera egingo zuelakoan. Mendebaldeko mandatariak zuhurrago agertu ziren.
Bestalde, Azov itsasaldeko Mariupol hiritik oso gertu ere borrokatu ziren
su-etenaren aurretik. Donetsk eskualdeko bigarren hiria da. Ukrainako armadaren
esku zegoen, baina errusiazaleek estu hartu zuten azken egunetan. Defentsak
hautsi eta hirian sartzea lortu zutela esan dute matxinoek, baina Ukrainako
armadak gezurtatu egin zuen hori.

Irailaren 6an, akordioa izenpetu eta biharamunera, elkarri egotzi zioten
su-etena hautsi izana. Errusiazaleen buruzagiak esan zuen akordioa ez zela
"guztiz" errespetatzen eta "goiz" zela borrokaldiak eten zirela esateko. Izan
ere, jakinarazi zuen Ukrainako armadak Amvrosievka hiriari eraso egin ziola.
Bestetik, Ukrainak salatu zuen Ukrainako armadaren posizio ugariri eraso egin
zietela irailaren 5eko gauean, baina aitortu zuen su-etenaren agindua ez zela
oraindik unitate guztietara iritsi.

18:00etan —17:00ak Euskal Herrian— behar zuen indarrean su-etenak. Haatik,
aldeek ez zuten segituan errespetatu, su egiteari uzteko agindua ez baitzen
unitate guztietara ailegatu. Kieveko indarrek hainbat hiri bonbardatu zituztem:
Donetskeko aireportua, Mariupol ingurua, Horlivka, Amvrosievka, Makivka eta
Jasinuvata, denak Donetsk eskualdean. Kirovskoe herrian tiroketa batzuk izan
ziren, Donetsk eskualdeko ekialdean. Su-etena hautsi nahi zuten saboteatzaile
taldeek liskarrak eragin nahi zituzten matxinoen arabera. Gutxienez lau matxino
hil zituzten guztira. Gertakaririk larriena Aidar batailoiko boluntarioek
sufritu zuten. Ukrainako armadarekin batera ari ziren borrokan eta matxinoen
segada batean erori eta 11 lagun hil zituzten. Bitartean, Petro Poroxenko
Ukrainako presidentea Vladimir Putin Errusiakoarekin mintzatu zen telefonoz.
Su-etenaren nondik norakoak izan zituzten hizpide.

Irailaren 7an zabaldu zenez, Minsken duela sinatu zen 12 puntuko bakerako
protokoloak "autogobernu estatus berezia" aurreikusten zuen eta Donetsk eta
Luhansk eskualdeetan tokian-tokiko hauteskundeak egitea. Berehalako su-etena
ezartzea eta presoen aldaketa ("guztiak guztien truke" formulapean") zen
"Donetsk eta Luhansk eskualdeetan aldi baterako autogobernua ezartzeko
erregimena" zelakoak proposatzen zuena. Errusiazaleek adierazi zuten ez zeudela
independentziari uko egiteko prest. Halaber, Minskeko akordioak "indar armatu
ilegalak, gerrilariak eta mertzenarioak Ukrainako lurraldetik kanporatzea"
eskatu zuen.

Egun berean, AEBk eta NATOko lau herrialdek (Frantzia, Italia, Polonia eta
Norvegia) armak eta aholkulari militarrak bidaliko zizkioten Kievi, Ukrainako
Presidentetzak iragarri zuenez. Arma bidalketa horri esker, Ukrainak arma
modernoagoak eskuratuko zituen. AEBko, Italiako, Poloniako eta Norvegiako
gobernuek gezurtatu egin zuten. Frantziak ez zuen adierazpenik egin. Goizaldean
berriro hasi ziren enfrentamenduak, Donetsk eskualdean. Artilleria erasoak izan
ziren Mariupol hirian, eta Mariupoleko herritarrak kalteak konpontzen saiatzen
ibili ziren. Gutxienez emakume bat hil zen eta beste hiru lagun zauritu ziren
gauean Mariupolen izandako liskarretan. Istiluak Donetsk hirira heldu ziren.
Tiroketak izan ziren hiriko auzo guztietan, gau osoan zehar.

Irailaren 8an, Ukrainak eta matxinoek su-etena urratzea egotzi zioten elkarri.
Gutxienez bost eraso egin zituzten miliziano errusiazaleek, su-etena indarrean
sartu zenetik. "Gerra legea" ezar zezaketela ohartarazi zuen lehen ministroak.
Gatibu hartutakoen trukatzea prestatzen ari ziren bi aldeak. Europako Segurtasun
Lankidetzako Antolakundearen arabera, ordea, su-etena betetzen ari zen "oro
har", baina "balantzatu" egiten zen.

Egun berean, errusiazaleek 1.200 preso aske utzi zituztela iragarri zuen
Poroxenkok. Bestalde, errusiazaleek inguratuta zituzten Ukrainako 33 soldadu
erreskatatu zituztela jakinarazi zuen presidenteak. Bestalde, EBko gobernuak
Errusiaren aurkako zigor berriak atzeratzea edo su-etenak indarrean jarraitzen
baldin bazuen bertan behera uztea eztabaidatzen ari ziren.

Irailaren 9an zabaldu zenez, Ukrainako ekialdeko estatus bereziaren inguruko
desadostasunek bake prozesua atzeratzea ekar zezaketeen. Estatus berezia
matxinoen eremuan soilik ezartzea nahi zuen Kievek. Errusiazaleek Luhansk eta
Donetsk eskualdeen «osotasuna» aldarrikatu zuten. Horrez gain, beste
herrialdeekin akordioak egiteko eskumenak nahi zituzten. Errusiazaleek ez ezik,
Ukrainako oposizioak ere gogor kritikatu zuen Petro Poroxenko presidentea puntu
horren inguruan. Julia Timoxenko Batkivstxina alderdiko buruak eta lehen
ministro ohiak Donetskeko eta Luhanskeko Herri Errepublikak aitortzea leporatu
zion. Egun horretan, berriro, elkarri leporatu zioten akordioa hautsi izana.
Ukrainako armadak esan zuen zaintza postuen aurka su egin zutela matxinoek.
Armadaren arabera, ostiraletik, su-etena indarrean sartu zenetik, bost soldadu
hil eta beste 33 zauritu zituzten. Halaber, matxinoen 89 eraso zenbatu zituzten.

Irailaren 10ean, Petro Poroxenko Ukrainako presidenteak lehenbailehen itxi nahi
zuen Ukraina ekialdeko Donetsk eta Luhansk eskualdeen estatusaren auzia.
Zetorren astean bertan aurkeztuko zion lege proposamena parlamentuari.
Proiektuak bermatuko zuen eremu horiek modu baketsuan itzultzea Ukrainaren
agindupera. Poroxenkok, ordea, lege proiektua matxinoen iritzia kontuan hartu
gabe egin zuen, eta horiek argi utzi zuten ez zutela onartuko. Ukrainako
presidentearen arabera, «Errusiako tropen %70 mugaz bestaldera erretiratu dira».
Poroxenkok Errusiako 64 enpresa eta norbanakoren kontrako zigor ekonomikoak
ezartzeko legea sinatu zuen, «ekintza terroristak» sustatu zituztelakoan, eta
Ukrainako armada hasi zen harresia eraikitzen Errusiarekiko mugan. EB Europako
Batasunak, ordea, atzeratu egin zuen Errusiaren aurka onartutako zigorrak
aplikatzen hasteko erabakia, desadostasunengatik.

Irailaren 12an, preso hartutakoak trukatzen jarraitzen zuten bi aldeek. Su-etena
hitzartu zutenean, akordioak biltzen zuen puntuetako bat preso hartutakoak
askatzeari zegokion. Hori betez, trukatze hori gauzatzen ari ziren bi aldeak.
Matxinoek 57 lagun aske utzi zituzten Donetsk hiriaren iparraldean dagoen
kontrolgune batean, eta zetorren astean beste 500 izango ziren. Errusiazaleek
1.200 gatibu askatu zituzten azken egunetan. Donetskeko Herri Errepublikak truke
hori baieztatu zuen, eta jakinarazi du Ukrainak ere aske utziko zituela
matxinoetako batzuk. Irailaren 13an espero zen trukatzea amaitzea. Poroxenko
baikor agertu zen bi aldeak izaten ari ziren negoziazioen gainean.

Irailaren 13an, laguntza humanitarioa zeraman beste konboi errusiar bat
Luhanskera iritsi zen. Bestalde, OSCEk esan zuenez, 68 preso askatu zituzten
errusiazaleek eta Ukrainako Armadak. Horietatik, 31 Donetskeko soldaduak ziren,
eta beste 37ak Ukrainako Indarreko gudariak. Bestalde, Ukrainako aginte
militarrak Errusia zaleek Donetskeko aireportuaren aurka egindako erasoak salatu
zituen Irailaren 12ko gauean, “hainbat gerrillarik hiriko aireportuaren
inguruetan zeuden Ukrainako soldatuen kokalekuei eraso egin zieten”. Aginte
militarrak ez zuen heriotzen berri eman, eta irailaren 13ko goizean eraso
berriak izan zirela gaineratu zuen. Donetsken ez ezik, Debaltsevo hirian ere
erasoak izan zirela salatu zuen.

Irailaren 15ean, Petro Poroxenko Ukrainako presidenteak ekialdeko Donetsk eta
Luhansk eskualdeentzako autonomia legearen proiektua aurkeztu zion
parlamentuari. Eskualde horien eremu batzuetan hiru urterako autogobernu
erregimen bat ezartzea proposatu zuen, gerra bukatzeko.

Irailaren 16an, matxinoen menpeko hainbat gunetan hiru urterako autogobernua
ezartzea onartu zuen Ukrainako Parlamentuak. Donetsk eta Luhanskeko hainbat
eremutan jarriko zuten indarrean. Horrekin batera, Europako Batasunarekiko
elkartze akordioa berretsi zuen parlamentuak. Azaroan sartuko zen indarrean,
baina ez zen erabat ezarriko 2016ra arte.

Egun berean, NATOk Ukrainako mendebaldean ariketa militarrak hasteagatik,
Errusiako Defentsa ministroak jakinarazi zuen Krimeako presentzia militarra
areagotuko zutela.

Irailaren 17an, matxinoek Luhansken eta Donetsken kontrolpean zeuzkaten
eremuetarako Ukrainako Parlamentuak onartutako hiru urterako autogobernua ontzat
jo zuen Errusiak. Matxinoek pauso baikortzat jo zuten Kieven proposamena, baina
ez zuten independentzia aldarrikapena alboratu. Donetskeko aireportutik gertu
berriz hasi zituzten borrokak. Donetskeko matxinoen arabera, armadaren
bonbardaketetan bi zibil hil zituzten.

Irailaren 18an, Ukrainako presidenteak Washingtoni eskatu zion herrialdeari
«segurtasun eta defentsa estatus berezi bat» ezartzeko, NATOz kanpoko aliatu
batekin zuen harreman handiena eskuratzeko. Kanadako lehen ministro Stephen
Harperrekin bildu zen Poroxenko Ottawan ere, eta hari ere laguntza militarra
eskatu zion. Horrez gain, Mendebaldea hauspotu zuen Poroxenkok Moskuren aurkako
zigor ekonomiko gehiago jartzeko. Putinen ustetan, Mendebaldeak MME Munduko
Merkataritza Erakundearen arauak hautsi zituen Errusiaren aurkako neurriak
ezartzean. Bestalde, Donetsk hiriburutik gertu izan ziren liskar gehien. Su-eten
ondorengo lehen hamar egunetan 16 lagun hil eta beste 98 zauritu zituzten, ESLA
Europako Segurtasun Lankidetzako Antolakundearen arabera. Gainera, oso motel
zihoan adostutako gatibuen trukaketa. Ukrainako armadaren bozeramaileak salatu
zuenez, matxinoek soldadu eta arma gehiago jasotzeko baliatu zuten su-etena.
Halere, militarrak onartu zuen armadak posizioak eta defentsak indartu zituela
tregua bitartean.

Irailaren 19an, negoziazioekin segitzeko elkartu ziren, Minsken, Ukrainako
Gobernuaren eta matxinoen ordezkariak. «Espero dugu agiria gure baldintzekin
onartzea. Noski, independentziaz ari gara hizketan», adierazi zion Interfax
agentziari Aleksei Kariakin Luhanskeko matxinoen ordezkariak. Beren helburua
«gerra bukatzea» zela esan zuen.

Irailaren 20an, bake plana hitzartu zuten Kievek eta Moskuk. Adostutako puntuen
artean zeuden alde bakoitzak 15 kilometro atzera eraman beharko zituela armak,
30 kilometroko segurtasun eremua sortuz; aireko militarrek ezin izango zutela
segurtasun eremutik igaro; nazioarteko begirale taldeari ateak zabalduko
zizkiotela; eta "atzerriko mertzenarioak" erretiratuko zituztela. Hitzarmenetik
kanpo geratu ziren, hala ere, matxino errusiazaleen kontrolpean zeuden Luhansk
eta Donetsken estatusa. Hala eta guztiz ere, Minskeko bigarren hitzarmenak ez
zituen borrokak eten. Bi jaurtigaiek Donetsk hiriburuan jo zuten. Matxinoek
ziotenez, giza laguntza kamioietatik ateratzen ari zirela eraso die armadak.
Izan ere, eskualdeko hiriburura iritsi zen Errusiatik abiatutako hirugarren giza
konboia, 200 kamioi inguruz osatutakoa. Ukrainako armadak, berriz, Donetskeko
aireportuaren aurkako erasoak salatu zituen.

Irailaren 21ean, lurralde ukrainarrean etenik ez zuten bi aldeen erasoek
atzeratu egin zuten hastekoa zen segurtasun eremua Ukrainako ekialdean sortzea
eta, hortaz, arma astunak kentzea. Akordioaren "ardatzetako bat su etena da.
Momentuz, lehenengo baldintza hori ere ez da betetzen ari", esan zuen Segurtasun
nazionala eta Defentsa Kontseiluko bozeramaleak. Bitartean, errusiazaleek
Errusiako hedabideei baieztatu zietenez, Kiev ez zen arma astunak kentzen hasi.

Irailaren 22an, liskarrek zaildu egin zuten Ukraina ekialdean eremu
desmilitarizatua sortzea. Bi aldeek azaldu zutenez, hasi ziren arma astunak
hamabost kilometro atzera erretiratzen, Minsken sinatutako bake akordioari
jarraikiz. Hala ere, militarren bozeramaileak onartu zuen matxinoak hasi zirela
artilleria erretiratzen, baina «ez oso azkar». Bestalde, errusiazaleek zioten
armadako artilleriak ez ziola utzi Donetsk hiriburuari su egiteari. Lisenkok
jakinarazi zuen bi soldadu hil zituztela azken egunetan. Edonola ere, gatibuen
trukeak aurrera zihoazen. Petro Poroxenko Ukrainako presidenteak irailaren 5ean
adostutako su-etena tropak berrantolatzeko baliatzen ari zela armada esan zuen.
Bestalde, Europako Batasunak hil horretan eztabaidatuko zuen Errusiari
ezarritako zigorrak kenduko ote zituen.

Irailaren 23an zabaldu zen, su-eteneko akordien arabera, urriaren 26an herrialde
osoan legebiltzarrerako bozak egin eta Donetsk eta Luhansken matxino
errusiazaleen esku zeuden eremuetan tokiko agintariak aukeratzea abenduaren 7an
egin behar ziren. Donetskeko Herri Errepublikako buruzagia, baina, azaroaren 2an
«parlamentua eta errepublikako burua» aukeratuko zituztela adierazi eta boikota
iragarri zuen.

Irailaren 27an, Ukrainako matxinoek bertan behera utzi zuten presoen trukea
Donetsken. Ukrainako Gobernuak Kieven zeuden Donbass eskualdeko hainbat herritar
atxilotu zituen, matxinoek preso hartutako militarrekin trukatzeko. Donetskeko
Udalak zioenez, armadak hiria bonbardatu zuen.

Irailaren 29an, Ukrainako matxinoek salatu zuten 400 gorpu topatu zituztela
lurpean. Donetsken aurkitu zituztela adierazi zuten, eta hildako gehienak
zibilak zirela. Gorpuak identifikatzeko «laguntza» eskatu zioten Moskuri.
Bestalde, bederatzi soldaduren «hilketa» salatu zuen Kievek. Milizia
errusiazaleek, berriz, erantzun zuten soldaduak «gogor» oldartu zitzaizkiela eta
bost matxino hil zituztela tankeak erabilita. Ekintza armatuek Donetskeko
inguruetan gertatu ziren «gutxienez» hiru zibil hil, eta bost zauritu ziren.
Gainera, Vladimir Leninen bi estatua bota zituzten dozenaka manifestarik.

Urriaren 1ean, Donetsk hiriburuko eskola baten jolastokira jaurti zuten bonba
bat, eta gutxienez bi lagun hil ziren. Irakasle bat eta haur baten gurasoetako
bat zirel hildakoak. Gaztetxo guztiak onik atera ziren. Halaber, ondoko kale
bateko autobus geltoki batean zortzi lagun hil zituzten jaurtigai batek autobus
txiki bat jotzean. Matxinoek eta Ukrainako agintariek elkarri leporatu zioten
erasoen ardura. Bestalde, Ukrainako Gobernuak salatu zuen matxinoek zibil bat
hil zutela Luhansk eskualdeko bonbardaketa batean.

Urriaren 2an, Donetsk hiria bonbardatu zuen Ukrainak, matxinoek aireportuari
eraso egin ostean.

Urriaren 6an, Ukrainako armadak Donetsk ingurua bonbardatzen jarraitzen zuen,
herri miliziekin lehian aireportua kontrolatzeko. Luhansk inguruan ere, borroka
gogorra zegoen bi aldeen artean, eta armadaren hegazkinek bonbak jaurtitzen
jarraitzen zuten. Askok jaioterria utzi eta Errusiara ihes egin zuten eta bertan
geratu zirenak, lanbidea utzi eta armak hartuta, gerrara abiatu ziren. Milizien
osaera askotarikoa zen: batailoian, esaterako, anarkistak, komunistak eta
kosakoak zeuden, besteak beste.

Urriaren 7an, Ukrainako Gobernuak eta Donetsk eta Luhanskeko matxino
errusiazaleek borrokak erabat eteteko akordioa egin zuten, eta arratsaldeko
seietan indarrean jarri zuten. Hilabete bat lehenago sinatutako su-etena azken
egunetan sarritan urratu zutela ohartarazi zien Kontaktu Taldeak eta bi aldeek
menia betetzeko konpromisoa hartu zuten. Petro Poroxenkok 1.500 behatzaile
eskatu zizkion ESLAri.

Urriaren 10ean, irailaren 5ean sinatutako su-etena bermatzeko, indar militarren
arteko banaketa lerro bat adostu zuten Ukrainako agintariek eta matxino
errusiazaleek. Ukrainako presidenteak, bestalde, Donetskeko gobernadore ofiziala
kargutik kendu zuen, eta Aleksandr Kikhtenko jenerala izendatu posturako.

Urriaren 11ean, Petro Poroxenko Ukrainako presidenteak jakinarazi zuen Vladimir
Putin Errusiakoarekin Milanen (Italia) elkartuko zela zetorren astean. Ukraina
ekialdeko gerrari buruz negoziatuko zuten. ASEM Asia-Europa Bilkuraren harira
—hilaren 16-17an—prestatu zuten bilera.

Urriaren 14an, matxino errusiazaleek eta gobernuak irailaren 5etik su-eten bat
sinatuta zeukaten arren, bi aldeek ia egunero eman zuten hildakoen berri. Kieven
arabera, Mariupol hiriaren ondoko herri batean bost zibil hil zituzten
bonbardaketa batean. Matxinoei egotzi zien hori.

Urriaren 16an, Donetsk eta Luhanskeko hainbat eremutan estatus berezia ezartzea
onartu zuen Poroxenkok. Ukrainako presidenteak lege bat sinatu zuen. Egoeraren
normalizaziorako baldintzak sortzea, ordena juridikoa berrezartzea, ihes
egindakoen itzulera eta lurraldeon garapena aipatu zituen, besteak beste.
Matxinoek Luhansk eta Donetsk eskualdeen "osotasuna" aldarrikatzen zuten; Kieven
proposamena, ordea, eskumenak soilik matxinoek kontrolatzen duten eremuari
ematea zen. Vladimir Putin Errusiako presidentearekin Milanen elkartu bezperan
egin zuen hori. Andrei Purgin Donetskeko matxinoen lehen ministrordeak urriaren
14an adierazi zuen legea indarrean jartzea «gertakari positibo bat» izango zela.

Urriaren 17an, Ukrainako gatazka konponbidean jartzeko bileran ez zuten lortu
aurrerapenik. Poroxenko eta Putin bat etorri ziren Kievek eta matxinoek Minskeko
bake hitzarmena indarrean sartzeko premiari buruz. Gasari buruzko akordiorik ez
zen egon, baina hurbilketa bat bai.

Azaroaren 2an, beste urrats bat egin zuten Ukrainatik urrundu eta Errusiara
lotzeko. Donetskeko eta Luhanskeko herri errepubliketan gobernua eta
parlamentariak hautatu zituzten. Nazioarteak ez zituen emaitzak onartuko,
Errusiak salbu. Hauteskundeak egin bezperan, bi aldeek elkarri leporatu zioten
erasoak egin izana. Ukrainako armadak esan zuen matxinoek gutxienez sei soldadu
hil zituztela Donetsk eskualdean. Gainera, Luhansk eskualdeko Krimske herria
bonbardatzea leporatu zien. Bestalde, Donetskeko Udalak ohartarazi zuen hirian
hainbat leherketa entzun zirela. Azken hamar egunetan bakarrik 300 lagun hil
zituzten NBEren arabera. Azkenik, Zakhartxenko eta Plotniski aukeratu zituzten
Donetsk eta Luhanskeko gobernuburu. Bozkatzera joan zirenen %70 eta 63,8k eman
zieten babesa, hurrenez hurren, orduko gobernatzaileei. Nazioarteak ez zituen
hauteskundeak onartu, Errusiak salbu.

Azaroaren 3an, hauteskundeek errusiazaleen proiektua egonkortu zuten Ukrainan.
Zakhartxenkok eta Plotnitskik aise irabazi zituzten Donetskeko eta Luhanskeko
herri errepubliketako bozak, hurrenez hurren. Nazioarteak Errusiaren aurka egin
zuen, emaitzak onartu zituelako. Hauskorra zen oso Minsken sinatutako su-etena.
Jakin zenez, azaroaren 2an bonba auto bat zartarazi zuten Mariupolen, Donetsk
eskualdean, eta bi soldadu hil zituzten. Eskualdeko hiriburuko aireportuan ere
borrokak izan ziren.

Azaroaren 4an, Minskeko protokoloa desegiten ari zen. Poroxenkok bertan behera
utzi nahi zuen Ukrainako matxinoen kontrolpeko eremuentzat onartutako autonomia
legea, horien hauteskundeei erantzuteko. Tentsio politikoak arlo militarrean
eragina izan zuen. Poroxenkok armadari agindu zion ekialdeko lau eremutara indar
gehiago bidaltzeko. Horietako bi gatazka eremuetan zeuden: Luhansk iparraldea
eta Donetskeko Mariupol hiria. Beste biak, gatazka eremuetatik kanpo: Azov
itsasoko Berdiansk hiria, eta Kharkiv, Ukrainako bigarren hiria. Bestalde,
Luhanskeko hiru hiritan armadak bonbardaketetan hogei zibil hil zituela salatu
zuten.

Azaroaren 8an, AEBetako eta Errusiako elkarrizketaren alde agertu ziren, baina
gatazkarekiko jarrera ez zuten aldatu. Ukrainak salatu zuenez, Errusiako 32
ibilgailu militar sartu ziren matxinoen lurretan.

Azaroaren 10ean, BERRIAko erreportai batean azaldu zenez, abuztuan Ukrainako
armadak Luhansk setiatu ondoren eta biztanle askok ihes egin ondoren,
herritarrak bueltatzen hasi ziren, nahiz eta gerra bukatu eta bonba artean
bizitzera ohitu ziren.

Azaroaren 11ean, BERRIAko erreportai batean azaldu zenez, Luhansk iparraldeko
frontean borrokan jarraitzen zuten. Luhansk hiriburutik etengabe entzuten ziren
bonba eta artilleria eztandak. Bestalde, Ukrainaz mintzatu ziren Obama eta
Putin, Pekinen.

Azaroaren 12an, Errusiako tropak Ukrainan sartu zirela salatu zuen NATOk. ESLAk
ziurtatu zuen Minskeko bake plana ez zirela ari betetzen. Kieven ustez, gerra
beste eraso fase batean sartuko zen aurki.

Azaroaren 13an, Kieveko gobernua beste erasoaldi baterako prest zegoen.
Horretarako, Errusiaren presentzia militarra argudiotzat zuen. Bestalde, NATOk
adierazi zuen Errusiako ibilgailu militarrak Ukrainan sartu zirela, hala ere,
Kremlinak ukatu egin zuen. AEBek ez zuen horren «informaziorik».

Azaroaren 15ean, Ukrainak hazkunde ekonomikoari buruzko G20aren bilera tristetu
zuen. Egun berean, autogobernua kentzeko asmoa adierazi zuen Kievek Luhansk eta
Donetski. Hiru urteko autonomia ematen zuen legea bertan behera utzi nahi zuen
dekretu bidez Petro Poroxenko Ukrainako presidenteak.

Abenduaren 2an borrokek jarraitu egiten zuten eta horregatik, beste su-eten bat
jarri zuten Kievek eta matxinoek. Donetsk hiriburuko aireportuan egun horretan
sartu zen beste su-eten bat indarrean eta Luhanskeko Herri Errepublikan
abenduaren 4an ezarriko zen.

Abenduaren 4an, beste su-eten bat sinatu zuten Ukraina ekialdean, abenduaren 9an
indarrean sartuko zena.

Abenduaren 9an, Ukrainan armadaren eta matxinoen arteko su-etena indarrean sartu
zuten. Bi aldeek negoziaziatu nahi zuten baina datarekin ez eziren ados jarri.
Egun berean jakin zenez, hurrengo egunetan hasiko ziren bi aldeak
elkarrizketetan.

Egun berean, su-etena beste behin ezarri arren, urraketak salatu zituzten.
Bestalde, Errusiak gas emaria ireki zion Kievi honek zorrak kitatu ostean.

Abenduaren 11ean, matxinoek arma astunak kendu zituzten eta hiru soldaduren
heriotza salatu zuen Ukrainako Gobernuak.

Abenduaren 15ean, NBEk milioika pertsonen egoera «etsigarriaren» eragile izatea
leporatu zion Kievi.

Abenduaren 16an, Oleksandr Turtxinov izendatu zuten Ukrainako Segurtasun eta
Defentsa Komiteko buruzagi ekialdeko gatazkari aurre egiteko.

Abenduaren 23an, Kieven zibil boluntarioak gerrarako pest zeuden. Donbasseko
frontera joateko gogoarekin zeuden batzuk, baina gehienek errusiazaleak «eta
Putin» Kieveraino iristeko beldurra zuten. Halaber, jakin zenez gastu militarra
handituko zuen Poroxenkok.

Abenduaren 26an, eten egin ziren Ukrainako Gobernuaren eta matxinoen arteko bake
negoziazioak eta ondorioz, Donetsk eta Luhanskeko errusiazaleek adierazi zuten
ez zirela bilerara joango. Hala ere, presoak trukatu zituzten. Kievek 222
miliziano itzuli zizkien matxinoei eta hauek 150 soldadu gobernuari. Gatazka
hasi zenetik egindako truke handiena izan zen.

Abenduaren 27an jakin zenez, Kievekin berriz elkarrizketak nahi zituzten
matxinoek. Matxinatuak 2015a aurretik bilera erronda irekitzearen alde zeuden.

Abenduaren 29an jakin zenez, Petro Poroxenko eta Putin Astanan elkartuko ziren
bake prozesua desblokeatzeko. Gainera, Ukrainako, Errusiako, Alemaniako eta
Frantziako agintariak ere elkartuko ziren urtarrilaren 15ean.

Abenduaren 31ean, bake negoziazioak berriz hasiko zirela esan zuten
errusiazaleek. Luhansken egingo zuten bilera, matxinoek kontrolatzen zuten
lurraldean. Aurreko batzarra bertan behera utzi zuten.

2015eko urtarrilaren 13an, Ukrainako gatazka konpontzeko bilera bertan behera
geratu zen.

Urtarrilaren 18an, armadaren eta errusiazaleen arteko borrokak indartu egin
ziren Ukrainan. Lau zibil hil ziren, tartean bi haurrak, Ukraina ekialdean.
Ukrainak bonbardaketari ekin zion milizia errusiazaleen aurka Donetsken.

Urtarrilaren 21ean, gatazka honen inguruan, Munduaren agintari nahi izatea
leporatu zion Errusiak Barack Obamari.

Urtarrilaren 22an,trolebus geltoki bati erasotu Donetsken eta ondorioz, eta
gutxienez 13 pertsona hil ziren. Ukrainako Gobernuak Donetskeko aireportuan
egondako borroken ondorioz, bertako zati gehiena galdu zuela onartu zuen.
Bestalde, Donetsken zehar oinez ibiltzera behartu zituzten armadako gatibuak.

Urtarrilaren 23an, matxinatuen eraso batean hogeita hamar lagun hil eta
hogeninaka zauritu ziren Mariupoleko merkatu batean, tartean bi haur.

Urtarrilaren 24an, Mariupolen 15 hil pertsona hil ziren eraso batean.
Urtarrilaren 26an, Donetsk eta Luhansk larrialdi egoeran ezarri zituzten Ukraina
osoa «alertan». Gainera, Kievek beste 60.000 erreserbista mobilizatu eta
«larrialdi batzorde bat» osatu zuen.

Urtarrilaren 27an, Ukrainako Parlamentuak Errusia «herrialde erasotzaile»
izendatzeaz gain, Donetskeko eta Luhanskeko herri errepublikak «erakunde
terrorista» izendatzeko eskaera egin zuen. Bestalde, Europako Batasuna Moskuri
zigor gehiago ezartzeko aukera aztertzen ari zen. Gainera, Donetskeko
Errepublika negoziatzen jarraitzeko prest agertu zen baina "beste formatu
batean", izan ere, Minskeko protokoloa "hilda" zegoen.

Urtarrilaren 30ean, Donetsken trolebus bat eta giza laguntza jasotzeko ilara bat
erasotu zituzten. Gainera, Minskeko negoziazioa utzi zuten matxinoen
ordezkariek, Kiev ez zelako agertu. Egun berean, Ukrainako Gobernua eta
matxinoak negoziazio mahaira itzuli ziren. Bestalde, Greziak ez zuen onartu
Europako Batasunak Errusiari zigor gehiago ezartzea.

Urtarrilaren 31ean, erantzukizuna elkarri botata, bertan behera geratu ziren
Ukrainari buruzko bake negoziazioak.

BERRIAren erreportaian argitaratu zenez, herrialde ugaritako brigadistak joan
ziren Donbassera gatazka hasi zenetik, herri milizietan borrokatzeko
helburuarekin. Euskal herritar bi zeuden Luhanskeko Herri Errepublikako Unitate
Kontinentalean.

Apiriletik abuztuaren 29ko astera arte, 2.593 lagun hil ziren Ukraina ekialdeko
lurraldeetako gatazkan Nazio Batuen Erakundeak, argitaratutako txosten batean
azaltzen zenez. Liskarrak ugaritu egin dira azken sei asteetan, eta uztailaren
16tik abuztuaren 17ra 36 lagun hil ziren egunean; aurreko hilabeteetan
baino %300 gehiago. Txostenean ez zituzten kontuan hartu uztailaren 17an
Malaysian Airlines konpainiako hegazkinean zihoazela hildako 298 lagunak.
Ekialdeko matxinoek nahiz Errusiako armadak eginiko giza eskubideen urraketak
salatu zituen NBEk. NBEk kalkulatu zuen 468 lagun zeuzkatela bahituta. Ukrainako
armadari egotzi zion, berriz, "gehiegikeriak" egin izana errusiazaleen
kontrolpean zeuden lurraldeak berreskuratzeko.

Irailaren 3an matxinoek zabaldu zutenez, Donetsken, abuztuan, «hildako eta
zaurituen artean, 3.600 tropa» galdu zituen gobernuak. Hamalau hegazkin militar,
hamar drone eta berrehundik gora tanke ere suntsitu zituzten miliziek.

Irailaren 8an, NBEk emandako datuen arabera, 2.729 lagun hil ziren Ukrainako
gatazkan. Irailaren 9n zabaldu zenez, Malaysia Airlines hegazkineko 298
hildakoak kontuan hartuz, 3.000 lagunetik gora hil zituzten jada Ukraina
ekialdeko gatazkan apiriletik, ESLAk argitaratutako txostenaren arabera.
Lehenengo hilabeteetan batez beste 11 lagun hil ziren egunean. Azken bi hiletan,
36.

Azaroaren 2an jakin zenez, NBEren datuen arabera, guztira, 4.000tik gora ziren
hildakoak.

Azaroaren 20an jakin zenez, Ukrainako gatazka armatuak 4.317 hil eta 9.921
zauritu aortu zituen eta barne desplazatuak 466.000 baino gehiago ziren.

Gerrak Ukraina barruan mugitu behar izan zutenak eta Errusiara joandako
errefuxiatuak milaka izan ziren. Ekainaren 16an, ONUk 19.000 eta 34.000
pertsonek euren bizilekutik alde egin behar izan zutela kalkulatu zuten.
Errusiak errefuxiatuak hartzeko berrehun gune baino gehiago jarri zituen
denboraldi batean eta ekainaren 20an, jada 9.700 pertsona joan ziren guneetara,
tartean 5.300 haur. Beste 12.000 pertsona ezagunen eta familikoen etxean babestu
ziren. Egun horietan, egunera 10.000 ukrainiar iristen ziren Rostov oblastara
(Errusia). Gainera, aurretik beste 400.000 ukrainiar joan ziren Errusiara 2014
hasieratik, batez ere 2014ko martxotik. 1.000 pertsonek errefuxiatu estatusa
eskatu zuten eta 6.000 pertsonek behin-behineko babesa eskatu zuten giza
arrazoiengatik.

Abuztuaren 5eko datuen arabera, Ukrainako armadak menpean hartu zuen matxinoek
hartutako lurraldearen %75, eta, ondorioz, 20.000 bat lagun etxera itzuli ziren.
Dena den, asko falta ziren itzultzeko; Sloviansk hiriko 120.000
biztanleetatik %70 ez ziren itzuli. Uztailaren 5ean berreskuratu zuen hiria
armadak. Ohartarazi zutenez hiri horietan zibilen azpiegitura asko suntsituta
zeuden. Hainbat lekutan, etxebizitzen %60 hondatuegi zeuden bizitzeko. Iheslari
gehienek Errusiara jo zuten. Moskuk zioenez, 730.000 iheslarik gurutzatu zuten
Ukrainako muga. UNHCRk kopuru hori berretsi zuen. Haatik, soilik 168.000 lagunek
eskatu zuten babesa. Oro har, errefuxiatuek ez zuten izenik eman nahi izaten,
etxera itzultzean erasoak sufrituko zituzten beldur. Bestalde, gutxiengo
etnikoek ere ez zuten babes eskaera egin nahi izaten, ez baitziren agintariez
fio. Halaber, beste 117.000 iheslari zeuden Ukrainan bertan. Ukrainako 400
soldadu inguruk armak utzi eta Errusiako muga gurutzatu zuten astelehenean.
Asteak zeramatzaten bakarturik, matxinoen eremuaren eta Errusiako mugaren artean
harrapatuta. Munizioa eta elikagaiak bukatzean hartu zuten erabakia. Ria Novosti
albiste agentziak zioenez beste 4.000 soldadu egon zitezkeen egoera horretan..

Abuztuaren 22ko datuen arabera, ia 800.000 lagunek gurutzatu zuten Errusiako
muga. Horietatik 100.000 lagunek eskatu zuten babes politikoa..

Irailaren 2ko datuen arabera, milioi batetik gora ukrainarrek etxetik ihes egin
behar izan zuten eta baztertu edo errefuxiatu gisa zeuden euren herrialdean
bertan, edo asiloa eskatu zuten beste herrialde batzuetan. Iheslari gehienak, %
94, Ukraina ekialdekoak ziren, Donetsk, Kharkiv eta Kyiv ingurukoak. Bestalde,
bi milioi pertsona inguru zeuden gatazkak gogorren jotzen zuen lekuetan.
Gainera, batzuek edateko urik ere ez zuten, eta Luhansken, ur eskasiaz gain,
argindar mozketak izaten zituzten. Gainera, 800.000 lagunetik gora Errusian
sartu ziren eta bertan geratzeko izapideak hasi zituzten.

Urriaren 18an jakin zenez, krainako ekialdean gatazka hasi zenetik, 222.800
ukrainarrek eskatu zuten errusiar iheslari estatutua edo aldi baterako babesa,
eta Moskuk 193.800 laguni eman zien iheslari estatutua.

Abuztuaren 13an, Ukrainako armadak ekialdeko Novosvetlivka herria hartu zuen.
Jendeak ihes egiteko aukerarik ez zuen izan, eta giza ezkutu moduan erabili
zituen Aidar batailoiak.

Hil ukrainian politikari eta udaletxeko kidea Volodymyr Rybak eta ikasleak Yuriy
Popravka.

Apirilak 18 auto-aldarrikatutako Slovians`k Vyacheslav Ponomarev alkateak
herritar batek deitu susmagarrien guztien berri emateko hirian, "batez ere
Ukrainian hizkuntza hitz egiten duten". 18 gauean apirilaren 19ra separatistak
Slovians`k konprometitua sarraskiak eta tokiko roma.

Abuztuaren 28an, Barack Obama AEBko presidenteak eta Angela Merkel Alemaniako
kantzillerrak Errusiari egotzi zioten Ukrainan indarkeria areagotzeren
erantzukizuna. Kieveko Gobernuak soldadu errusiarrak Ukrainan sartzea salatu
izana jarri zuten indarkeria oldearen froga gisa.

Egun berean, NBEren Segurtasun Kontseiluaren bilera egin zuten, Ukrainak hala
eskatuta. «Inbasio zuzena» salatu zuen Kievek kontseiluan, eta exijitu zuen
tropak herrialdetik ateratzeko. Salaketa guztiak ukatu zituen Errusiako Defentsa
Ministerioak. Bide beretik jo zuen Donetsk eskualdeko matxinoen buruzagi
Alexandr Zakhartxenkok, eta gezurtatu egin zuen Errusiako armadaren laguntza
jaso izana. David Cameron Erresuma Batuko lehen ministroak Moskuri ohartarazi
zion «ondorioak» izan zitzaketela bere ekintzek. NATOk Errusiako mugan indarrak
gehituz gero, erantzun egingo zuela adierazi zuen Moskuk. Polonia, Estonia,
Letonia eta Lituanian gehiago hedatzea aztertzen ari zen aliantza.
Segurtasunerako arriskutzat jo zuen Errusiak.

Abuztuaren 30ean, Jose Manuel Durao Barroso Europako Batzordeko presidenteak
esan zuen, posible zela Ukrainan konponbide politikoa izatea, baina, ohartarazi
zuenez, gerta zitekeen gatazkak "atzerabueltarik" ez izatea Errusiak Ukrainako
ekialdean tentsioa areagotzen jarraituz gero.

Irailaren 4ean, Vladimir Putin Errusiako presidenteak Ukrainako gatazka
konpontzeko bake plana iragarri arren, Ukraina ekialdea ezegonkortzea egotzi
zion Anders Fogh Rasmussen NATOko idazkari nagusiak Vladimir Putin Errusiako
presidenteari.

Irailaren 5ean, su-etena "fede onez" ezar zedila espero zuela adierazi zuen
NATOk. Irailaren 6an, Errusiak ohartarazi zuen EBren zigor berriei erantzungo
ziela. Gobernu errusiarrak tamalgarritzat jo zuen 28ek Errusiaren kontrako
zigorra handitzea erabaki izana, Ukrainan bake prozesua adostu zuten egunean.

Urriaren 1ean, Kremlinek gogor egin zuen Kieven aurka, eta nazioarteko giza
eskubideen legea urratzea egotzi zion. Bestalde, Sergei Lavrov Atzerri
ministroak «gerra krimenak eta genozidioa» leporatu zizkion Ukrainako armadari.
Bestalde, Errusiako Instrukzio Komiteak auzibidea ireki zuen Ukrainako Gobernuko
indarren aurka, Donetsk eta Luhansk eskualdeetako errusiar hiztunen aurka
genozidioa egin zutelakoan.

2015eko urtarrilaren 29an, Mikhail Gorbatxovek AEBei leporatu zien «Gerra
Hotzaren» errua.

Donbass eskualdeko herritarrenganako elkartasuna adieraziz, 2014ko apirilean,
EH★Donbas Komitea (Euskal Herria-Donbass Elkartasun Komitea) sortu zen. Komiteak
hainbat ekimen burutu zituen, tartean, irailaren 4ean, Barakaldoko BECen
ospatutako Munduko Saskibaloi Txapelketan egindako kontzentrazioa. Bere
webgunean, gerrako parteak ere azaltzen dira.[erreferentzia behar]



https://eu.wikipedia.org/wiki/Budismo

Budismoa Iparraldeko Indian K. a. V. mendean Siddhartha Gautamak edo Budak
emandako irakaspenetan oinarritutako erlijio eta filosofia da.

Buda ez da jainkoa, ezta Jainkoak bidalia, ezta profeta ere, eta budismoak ez du
sortzaile bati buruz hitz egiten. Buddha berba pali eta sanskrito antzinako
hizkuntzetatik dator, eta “iratzarri dena” esangura du. Budismoan ez dute
erabiltzen Buda hitza pertsonaia historikoa aipatzeko bakarrik, baizik eta
Siddharthak baino gauza bera lortu duen edonor aipatzeko. Budistek ez dituzte
hartzen budismoaren irakaspenak ez jainkozko agerkaritzat, ezta fede-dogmatzat
ere, ikergaitzat baizik.

Irakaspen hauen xedea ezbetetasuna eta sufrimendua erauztea da. Budismoaren
arabera, azken buruan sufrimendu horren zergatia ilusioa edo ezjakintasuna da,
hots, existentziaren benetako izatea oker ulertzea. Horregatik egoera honen
behin betiko amaierari Iratzartzea deitzen diote. Maila berri horretara
iristeko, budismoak buruzko entrenamendua, diziplina etikoa eta ikastea lantzen
eta xedatzen ditu.

Berezitasun filosofikoetan oinarrituz, budismoaren eskolak hegoaldekoak
(Theravada) ala iparraldekoak/ekialdekoak (Mahayana) dira. Erabilitako teknika
motan oinarrituz, Mahayana-tik hirugarren eskola bat, Budismo Tantrikokoa
(Vajrayana) aipa liteke.

Siddhartha Gautama Sakya tribuko printze indiarra zen, budismoaren fundatzailea
(K. a. 563-483). Oinazea eta heriotza ezagutzeak jauregiko bizimodu erosoa utzi
eta bizitzaren egiaren bila abiarazi zuen. Gogarte-aldi luzeen ondoren giza
izatearen misterioa argitu zuelakoan, Buda izena eman zioten ("Argitua"
sanskritoz). Bere mezu osoaren muina, "lau egia jatorretan" bildu zuen.

Budismoa jarraitzaile kopuruaren arabera munduko laugarrena da, 380 miloi inguru
(txinatar erlijio tradizionala barneratuz gero, 700 milioi inguru), horietako
gehiengoa Asian: Txina, Japonia, Korea, Singapur, Tibet, Nepal, Sri Lanka,
Myanmar, Laos, Thailandia, Kanbodia, Vietnam, Malaysia eta Bangladesh.



https://eu.wikipedia.org/wiki/Bero

Fisikan, beroa (Q ikurraren bidez adierazten dena), gorputz edo sistema batetik
beste batera tenperatura-diferentzia baten ondorioz transferitzen den energia
da. Termodinamikan, beroaren neurri adierazgarri gisa TdS kantitatea erabiltzen
da, alegia, objektu baten tenperatura absolutua bider sistema baten entropiaren
kantitate diferentziala, objektuaren mugan neurtua. Objektu batetik besterako
bero-transferentzia, bigarrena tenperatura berean edo altuagoan dagoenean,
bero-ponpa baten bidez egin behar da. Tenperatura altuko gorputzak,
bero-transferentzia altuagoak eduki dezaketenak, erreakzio kimikoen bidez sor
daitezke (esaterako errekuntza erabiliz), erreakzio nuklearren bidez (esaterako,
Eguzkian gertatzen den fusio nuklearra), erradiazio elektromagnetikoaren
disipazioaren bidez (berogailu elektrikoetan bezala), edo modu mekanikoan
(esaterako, marruskaduraz). Bero-transferentzia, berriz, erradiazio termiko
bidez, kondukzio bidez edo konbekzio bidez gerta daiteke.

Tenperatura barne-energiaren (entalpiaren) neurri gisa erabiltzen da. Beroa
tenperatura ezberdina daukaten bi objekturen (edo objektu beraren bi arearen)
artean transferituko da soilik, termodinamikaren zero legeak dioen bezala.
Bero-transferentziaren pean dagoen objektu baten tenperatura eta fasea bero
sorraren eta bero-ahalmenaren araberakoa da. Badago beroaren inguruko beste
kontzeptu bat ere, energia termikoa, hau da, gorputz baten tenperatura igotzean
gorputz horrek irabazten duen energia.

Gorputzen tenperatura neurtzeko termometroa erabiltzen dugu. Gizakiok, azalean
sentitzen dugu beroa. Termometroa: Gorputzen tenperatura neurtzeko tresna da.
Gorputzen artean gertatzen den beroaren transmisioan eta beroak sortzen duen
dilatazio-efektuetan oinarrituta dago. Termometroak honako osagai hauek ditu:

Termometroaren funtzionamendua:Gorputzen tenperatura neurtzeko, termometroaren
biltegia gorputza ukitzen jarri behar da. Une horretatik aurrera hasten da
beroaren transferentzia, gorputzaren eta merkurioaren tenperatura berdindu arte.
Merkurioa dilatatu egiten da, zilindroa gora edo behera, eta azkenean
gorputzaren tenperatura adieraziko digu eskala graduatuan. Orduantxe lortzen da
oreka termikoa. Azala:Azalari esker, hainbat eta hainbat sentsazio jaso
ditzakegu, zenbait estimulu hautematen dituzten errezeptore sentikorrak
ditugulako. Azalean bi geruza desberdintzen dira: epidermisa eta dermisa.
Epidermisean minaren errezeptoreak daude, eta, dermisean, beroarenak,
presioarenak eta ukipenarenak. Errezeptoreak suspertu egiten dira ukipenaren edo
bero-iturri baten hurbiltasunaren ondorioz, eta jasotako informazio burmuinera
igortzen dute bizkarrezur muinaren bitartez. Azalean, gainera, barne-tenperatura
konstante iraunarazten duten beste elementu batzuk ere baditugu: ileak,
gorputzaren beroa gordetzen dutenak; bilgor guruinak; ileari eta azalari
elastikotasuna emateko gantz bereziak dutenak; eta izerdi guruinak, gorputzaren
tenperatura erregulatzeko izerdia sortu eta jariatzen dutenak.

Beroa puntu batetik bestera lekualdatzen den energia termikoa da, eta materialek
hainbat modutan transmititzen dute bero hori: kondukzio, konbekzio eta
erradiazio bidez.

Solidoetan gertatzen da. Berotu egiten den objektu zatian, handitu egiten da
partikulen energia zinetikoa, eta beren higiduraren zati bat transmititzen diete
aldameneko partikulei. Horrela, beroa objektu osora hedatzen da.

Fluidoetan gertatzen da. Tenperatura igotzean, txikitu egiten da fluidoen
dentsitatea, eta gorantz egiten dute; partikulak hozten direnean, aldiz,
jaisteko joera dute. Horren ondorioz, higidura zirkularrak sortzen dira, eta
higidura horiek fluido guztia berotzen dute.

Materiarik behar ez duten energia transmititzeko modu bakarra da. Gorputz
guztiek igortzen dute beroa erradiazio bidez beren tenperaturaren arabera:
zenbat eta handiagoa tenperatura, orduan eta handiagoa erradiazioa. Eguzkiak
beroa hedatzen du espazio hutsean barrena. Hain zuzen, gorputz guztiek igortzen
dute erradiazio termikoa, eta erradiazio hori proportzionala da
tenperaturarekiko: zenbat eta handiagoa izan tenperatua, orduan eta handiagoa
izango da irradiatutako beroa. Gorputz beroek infragorria deritzon erradiazioa
sortzen dute.



https://eu.wikipedia.org/wiki/Arroka

Geologian, harria edo arroka mineral bat edo gehiagoz osatutako agregatu
naturala da. Agregatu horiek solido kohesionatuak dira. Harriak, oro har,
hainbat mineralez osaturik daude, baina badira mineral bakarra dutenak ere.

Harriak euren osaera kimiko eta mineralaren arabera sailkatzen dira eta baita
ere euren osagaiak diren partikulen testuragatik. Honen arabera harri igneo,
harri sedimentario eta harri metamorfikoak bereizten dira. Harri mota bat beste
batean eralda daiteke ziko geologikoaren barne.

Harri igneoak (harri magmatikoak ere deituak) magma likidotik sortutako harriak
dira. Bi motatakoak dira: plutonikoak eta bolkanikoak. Plutonikoak intrusiboak
dira, magmak oso geldo kristalizatzen da lurrazalen barruan, eta bolkanikoak edo
estrusiboak gainazalera heltzen den magmatik sortzen dira, edo labaren aireko
zatietatik. Harri intrusiboek milaka urte behar dituzte hozteko eta estrusiboek
oso denbora gutxi, orduetatik asteetara.

Harri metamorfikoak edozein harri mota (aurretik harri metamorfikoak zirenak
barne) sortu zireneko tenperatura eta presio kondizio ezberdinetan egoten
direnean sortzen dira. Presio eta tenperatura hauek beti dira lurraren
gainazalean daudenak baino altuagoak, eta nahiko altuak izan behar dute mineral
originalak eraldatu eta birkristaltzeko.

Harri sedimentarioak sedimentu, materia organiko edo prezipitazio kimikoaren
metatzeaz sortzen diren harriak dira. Metatze honen ondoren konpaktazioa eta
zementazioa gertatzen da diagenesian. Harri sedimentarioak Lurraren gainazalean
sortzen dira. Higadurak sedimentuak bata bestearen gainean jartzen ditu eta
zementuak elkartzen ditu.

Harriek ziklo bat osatzen dute, litogenesia izenekoa, faktore fisiko, kimiko eta
biologikoek parte hartzen dutena. Denbora geologikoak harriek aldaketak jasaten
dituzte faktore eta prozesu ezberdinak direla eta, hala nola meteorizazioa,
higadura, garraioa eta sedimentazioa lurrazalean. Hasierako harri horiek
sedimentarioak, igneoak edo metamorfikoak izan daitezke.

Meteorizazioa atmosferak egiten duen ekintza geologikoa da, degradazioa,
fragmentazioa eta oxidazioa eragiten du. Meteorizazioa jasandako harriek
higadura eta garraioa jasan dezakete. Grabitateak mugiarazitako harri zatiek
metakinak sortzen dituzte. Garraioa gelditzen denean arro sedimentarioetan
metatzen dira estratu izeneko kapa horizontaletan.

Sedimentu horiek prozesu batzuk jasaten dituzte (diagenesia), eta horien bidez
harri sedimentario bilakatzen dira. Harri horiek batez ere itsasoan sortzen
dira. Trinkotzeak harriek dituzten hutsuneak deuseztatzen ditu, gainean dauden
harrien pisua dela eta.

Harriek presio eta tenperatura aldaketa handia jasaten badute metamorfismoa
jasango dute, eta harri metamorfiko bilakatuko dira. Harri metamorfikoak
hasieran metamorfikoak edo igneoak ere izan daitezke.

Azkenik, plaken tektonika dela eta, harri horiek fusionatu daitezke eta berriro
atera, harri igneotan bilakatuta.

Hominido desberdinek duela 2'5 milioi urtetatik hona erabili izan dituzte
harriak. Dena dela aurrerapenik handiena meatzaritzak ekarri dio gizakiari,
arrokek gordeta dituzten mea ateratzea baimendu baitio. Metalak, harri bitxiak,
ikatza, uranioa, petrolioa eta karea lortu ditu horrela, besteak beste.

Harrobiak ere eraikitzen dira, marmola, granitoa, kareharria eta arbela lortzen
dira horrela, gero eraikuntzan erabiliko direnak gehienbat.



https://eu.wikipedia.org/wiki/Argazkigintza

Argazkigintza, argazkilaritza edo fotografia argiari sentikor den gainazal
batean irudi finkoak grabatzeko prozesu eta arteari deritzo. Horretarako kamera
ilun (camera obscura) deritzan printzipioa erabiltzen da, zeinarekin gainazal
batean egindako zulo txiki batekin jasotako irudia proiektatzea lortzen den,
honen tamaina txikituz eta gardentasuna handituz. Irudi hauek gordetzeko
pelikula sentikorrak erabiltzen ziren orain gutxi arte, baina gaur egun CCD eta
CMOS sentsore digitalak erabiltzen dira.

Ez da erraza teknikaren asmatzailea zein izan zen zehaztea, aurrekari asko izan
baititu, baina orokorrean esan dezakegu argazkigintzak Joseph Nicéphore Niépce
zor diola bere garapena, eta Louis-Jacques-Mandé Daguerrek egin zuela publiko
aurkikuntza, teknika hau perfekzionatu ostean. Hasiera batean argazkigintzaren
teknika daguerrotipia zen ezaguna.

Argazkigintza, gizartea aurre industria garaitik industria garaira igarotzean
eman zen. Garai hauetan, filosofía positibistaren kontzeptua garatu zen,
zeinetan naturako edozein elementu empirikoki egiaztatua egon behar zen.
Honetan, Burgesia zen nagusi eta argazkilaritza autoerreprezentazio gisa erabili
zuten, gizartean zuten goi postua erakusteko asmoz.

Historiako garai hauetan, argazkigintza gero eta ohikoagoa izaten hasi zen.
Antzinaroko garaietatik, hain zuzen ere IV eta V. mendeetan, Ibn al-Haytham-ek,
kamera iluna aztertu baitzuen. Lehenik eta behin, brontzezko plakak erabili izan
ohi zituzten eta irudiak, ur lurrunez errebelatzen zituzten gero iodo bidez
brontzezko plaka horietan agertzeko asmoz. Hala eta guztiz ere, prozesu hau
nahiko garestia izaten zelarik, argazki makinak pisu asko izanik eta ur lurruna
osasunarentzat kaltegarria suertaturik, aldatu beharra zegoela agerian geratu
zen. Hori dela eta, 1840. urtean, William Henry Fox Talbot-ek, Kalotipo izeneko
negatibo-positibo bidezko prozesua asmatu zuen. Hau, paper negatibo bat positibo
baten gainean jartzea oinarritzen zen eta papera bustiz, argazkia errebelatzen
zen. Honen bidez, argazkigintzaren kopia sortu zen, negativo batetik hainbat
positibo irtetzen zirelako.

1842. urtean, John Frederick William Herschel astrónomo eta kimiko ingelesak,
Zianotipia izeneko prozesuari ekin zion. Honetaz gain, 1819. urtean Herschel-ek
sodio hiposulfatoaren teknika aurkitu zuen, honen bidez argazkiaren oinarria
sortuz. Ondoren, Talbot eta Daguerre, hain zuzen ere 1839. urtean, lehenengo
beirazko negatiboa sortu zen. Argazkien kalitatea hobetzeko asmoz, 1950. urtean
Blanquart Evrard albumina papera erabili zuen, material honen gainean arrautza
erabiliz eta argazkiaren fibra kalitatea hobetuz.

Bestalde, 1888. urtean, George Eastman-ek Kodak kamera asmatu zuen eta 1907.
urtean, kolorezko argazkiak merkaturatu ziren Lumière lantegiaren bidez, era
honetan beirazko plakak ordezkatuz. Hariari jarraituz, 1931.urtean flash-a sortu
zen, argitasun gabezia zegoen uneetarako. Gainera, 1948.urtean, uneko argazkia
plazaratu zen Polaroid zeritzona. Funtsean, argazkia atera eta errebelatu egiten
zuen 60 segundotan.

Aireko argazkigintzak, lurraren azaleko ikerkuntza egiteko balio duen tresna
bezela ezagutzen da, hau bideratzeko aire bidezko garraiobideetan argazki kamera
jartzen delarik. Honek, arkeologia edo ta geología bezelako ikerketa eremuetan
lagundu ohi izan du, lurraren dimentsioak eta materialak ikerturik. Arkeologian,
lur azpia analizatzeko erabiltzen da, induskatzeko beharra izan gabe. XXI.
mendearen hasieratik, aireko argazkigintzak hegazkin eta helikoptero-ei bidez,
aurrerapen izugarriak pairatu ditu. Bestalde, argazkigintza orbitalak irudiak
garaiera handitik ateratzea bideratzen du, satelitetan kokatuaz.

Argazkilaritza digitalak XXI. mendea menderatzen du. Munduan ateratako
argazkien %99 a kamera digitalen bitartez ateratakoak dira, gero eta gehiago
smartphonen bitartez.



https://eu.wikipedia.org/wiki/Ardi

Ardia, (Ovis aries) etxekotu eta eskuratu izanaren ondorioz, bere generoko
espezierik ugariena da.

Ardiaren erabilera ekonomikoaren ondorioz, eta Nazio Batuen Janari eta
Nekazaritza (FAO) zerbitzuak emandako datuen arabera, 2003an 1.073.000.000 ardi
zeuden munduan. Haietatik 143.800.000 ale Txinan eta 99.500.000 Australian.
Europar Batasunak 106.600.000 ardi zituen txosten hari kasu eginez gero.

Ardiaren etxekotzea Ovis orientalis espezietik etorri omen zen. Hura Turkia eta
Irango mendietan bizi da. Hainbat aztarna aurkitu dira Iraken K.a. 9.000.
urtekoak eta haiei ADN analisia eginda gaur egungo ardien antzekoak zirela
ondorioztatu dute.

Euskal Herrian artzaintza indar handiko aktibitatea izan da. Haren lekuko bertan
mantendu diren bertako ardien arraza ugari. Haiei buruzko informazioa:

Ardien inguruan berba eta ele asko sortu izan ditugu haien adin eta sexuaren
arabera. Besteak beste, ardia, aharia, arkumea, arkaztea, ardiantxa, bildotsa
eta axuria dira ezagunenak euskaldunon artean.

Betutsa hiru urteko ardiari deitzen zaio. Beti hutsa esapidetik dator, alegia,
hirugarren urtera iritsi eta antzu gelditu den aberea. Hala ere, izen hau ez da
gehiegi erabaltzin.

Oro har ardiei euskaraz abelxuriak esaten zaie, behiei abelgorriak (bertako
arraza gorriei behintzat), eta zaldi-behorrei abelbeltzak.



https://eu.wikipedia.org/wiki/Antzerki

Antzerkia (greziera klasikoz "theatron", θέατρον, edo "ikusteko lekua") arte
eszenikoa da non publikoaren gainean istorioak kontatzen diren antzezpen baten
bidez, hau da, hitzez eta imintzioz egindako ikuskizunaren bidez, batzuetan
musikaz eta dantzaz lagunduta edo txotxongilo bezalako osagaiekin.

Azkenik, antzokiak dira arte mota hau eskaintzeko leku fisikoak, kalean ere
emankizunak burutzen diren arren.

Hiru genero klasikoak Drama, Tragedia eta Komedia dira, Antzinako Greziatik
datozenak.

Gaur egun, beste azpigenero batzuk ere lantzen dira, hala nola Mimoa,
txotxongiloen antzerkia edo lan musikalak.

Antzinako Grezian, azpimarratzekoak dira besteak beste Aristofanes eta Sofokles
moduko egile ezagunak.

Aro modernoan, William Shakespeare handia, Victor Hugo eta Jean de La Fontaine
frantziarrak eta Henrik Ibsen norvegiarra aipatzekoak dira beste askoren artean.

Euskal Herriko aktoreak ordezkatzen duen elkartea, hala antzerkikoak nola
zinemakoak, Euskal Aktoreen Batasuna sindikatua da

Antzerki konpainia edo lagunarte ezagunak Compañía Nacional de Teatro Clasico,
Els Joglars, Teatre Nacional de Catalunya eta Tricicle ditugu espainiar
estatuan, eta Euskal Herrikoen artean Antzerkiola Imaginarioa, Deabru Beltzak,
Ez Dok Hiru Bikoteatroa, Kukubiltxo, Markeliñe eta Maskarada Tanttaka Teatroa
daude besteak beste. 2010ean Euskal Herriko Antzerkizale Elkartea (EHAZE) sortu
da euskal eta euskarazko antzerkiari bultzada eman asmoz.



https://eu.wikipedia.org/wiki/Alaves

Deportivo Alavés edo Glorioso 1921. urtean sortutako Euskal Herriko futbol
taldea da, Gasteizko nagusia. Espainiako futbol ligako lehen mailan 12
denboraldiz aritu da gaur egun arte, eta bigarren mailan 34 guztira. 2001ean
UEFA Kopako txapeldunordea izan zen; huraxe izan zen taldearen lorpenik
handiena.

2009an, ordea, bigarren B mailara jaitsi zen; 2013an, atzera bigarren mailara
igotzea lortu zuen eta 2016an Lehen mailara itzuli zen eta hurrengo urtean
ibilbide osoko bigarren markarik onena erdietsi zuen, Kopako finalera iristea
alegia.

Deportivo Alavés futbol taldea, Arabako probintzia mugakideetan zegoen futbol
zaletasunari esker jaio zen. Bere lehendabiziko urteetan Sport Friends zuen
izena baina 1921. urteko urtarrilaren 21an izenez aldatu zen, Deportivo Alaves
deitzeko. Taldea sortu zenetik orain arte, Alavesen lorpenik handiena 2001.
urteko UEFA Koparen txapeldun-ordea izatea da.

Talde "Babazorroak" 1920/21 denboraldian, B seriean egin zuen debuta talde
profesional bezala. Hurrengo urtean, Ciriaco, Quincoces, Antero, Roberto eta
Modesto jokalariak fitxatu zituen. Hauek gainera talde honetako lehenengo
nazioarteko jokalariak izan ziren, Amsterdamgo Olinpiar Jokoetan jokatu zuten.

Liga txapelketa berreskuratu zenean bigarren mailan ezarri zuten taldea baina
hirugarren mailara jeitsi zen. Dena dela, aipatzekoa da 1939ko Errege Kopan
berriz ere Erre Kopako final erdiak jokatu zituela eta Sevillak ozta-ozta
garaitu zuela, Andaluzian 6-5 galdu baitzuten arabarrek eta etxean 1-1 berdindu.
Hurrengo urteetan hirugarren mailan jokatu zuen eta 1946an talde apalek jokatzen
zuten Federazioaren Kopa irabazi zuen finalean SD Suecari 3-2 irabaziz.

1951ean bigarren mailara igo eta 1954an berriz igo zen lehen mailara. Bi urtez
egon zen bertan, lehenengoan 10. postuan bukatu zuen eta bigarrenean 14. egin
eta jeitsi egin zen. Hurrengo hiru hamarkadak bigarren maila eta hirugarren
mailan aritu zen. Garairik eskasena 1964 eta 1974 arteko hirugarren mailako
denboraldiak izan ziren. 1974an berriz bigarren mailara igo eta kategoria
honetako talde klasikoa bihurtu zen, baina inoiz ez zen aurreko postuetan
sailkatu, posturik onena 8.a izan zuen. Urte horietan jokalari garrantzitsuak
izan zituen Alávesek, Jorge Valdano, Ortigosa, Pavón, Urquía, Uriona eta Sánchez
Martín besteak beste. 1983an bigarren B mailara jeitsi zen. 1986an 5. egin zuen
baina arazo ekonomikoengatik hirugarren mailara jeitsiarazi zuen Federazioak.
Taldea desagertzear egon zen berriz ere.

1989-90 denboraldian, enpresaburu talde batek Alaves futbol taldea erosi zuen
eta 5 urtez jarraian bigarren mailara igotzeko Play off-ak jokatu ondoren,
1995eko ekainaren 21ean lortu zuen, Txutxi Arangurenek taldea bere aginduetara
zuelarik. Hiru urte geroago, 1998an, lehenengo mailara igo zen berriz. Urte
honetan Errege Kopan txapelketa bikaina egin zuen, tartean Real Madril eta
Deportivo de La Coruña kanporatu baitzituen. Finalerdietan ordea RCD Mallorcak
utzi zuen finala jokatzeko aukerarik gabe.

Lehenengo mailako aurreneko denboraldian mantentzea lortu zuen baina azken
partida arte itxaron behar izan zuen. Hurrengo denboraldian, ligan 6. postuan
gelditu zen. San Mamesen jokaturiko azken partida galdu ez balu laugarren ere
egingo zuen Deportivo Alaves-ek. Lorturiko postuari esker UEFA Kopara sailkatzea
lortu zuen. Gaziantepspor, izan zen Alaves-en lehenengo aurkaria UEFA-n.
Ibilbide arrakastatsua izan zuen txapelketan, Lillestrøm SK, Rosenborg BK,
Milango Inter, Rayo Vallecano eta FC Kaiserslautern kanporatuz. Azkenean
finalera iritsi zen eta ez zen partidu makala izan, Liverpool FC-ren aurka
jokatu eta 5-4ko emaitzaz galdu zuen, luzapenean sarturiko "urrezko golak"
erabaki zuen txapelduna. Baliteke Alaves-ek bere historian zehar eginiko
partidurik onena izatea. Egia esan, talde biek UEFA irabaztea merezi izan zuten,
baina tamalez txapelduna talde bakarra izan daiteke. 2001. urte hartan
erabakigarria izan zen Javi Moreno aurrelariaren lan bikaina. Taldeak ere
hainbat meritu izan zuen, UEFA txapelketan historian gol gehien sartu zuen
taldea izan zen (36 gol), eta finalera iritsi zen lahan talde debutaria ere izan
zen. Azkenik "zale onenen saria" ere eman zion UEFAk. UEFA-ko partidu guztietan,
Alavesek bazkide guztien izenak zeramatzan kamiseta janzten zuen bazkideak
omentzeko asmoz. Bitxikeria gisa aipatuko behar da kolore arroxa erabili zuela
eta Europan "Pink team" izenaz ezagutu zen.

Urte hartako partidu ugarien eraginez ligan 10. egin zuen baina 2002an berriz
ere 7.a izan zen eta berriz Europan aritzeko aukera izan zuen. Ez zen ordea hain
arrakastatsua izan eta Beşiktaş JK-ek bigarren itzuliak kanporatu zuen,
Gasteizen 1-1 berdindu eta Istanbulen 1-0 galdu baitzuten arabarrek. Hurrengo
urtean 17. postuan gelditu eta bigarren mailara jeitsi zen. Bigarren mailako
lehen denboraldian laugarren egin zuen eta Errege Kopako finalerdietara iritsi
zen berriz. Oraingoan Zaragozak kanporatu zuen.

Arazo ekonomiko larriak zituen Alavések eta 2004an Dmitry Piterman ukrainarrak
taldearen akzioen %51 erosi zituen. Fitxaje handiak egin eta berriz lehen
mailara itzuli zen baina denboraldi bakarra egin zuen bertan. Sentimiento
Albiazul zale taldeari "gentuza" deitu eta udaletxearen aurka epaitegietara
joateko mehatxuak egin zituenean zale, jokalari eta instituzioekin eralzioak
nabarmen okertu ziren. Nominak ez ordaintzen hasi zenean egoera asko okertu zen.
Azkenik 2007an Pitermanek taldea utzi zuen. Hiru urte hauetan taldearen zorra 3
milioi eurotatik 23 milioitara pasa zen. 2009an bigarren B mailara itzuli zen.
Lau urte egin zituen bertan.

2012an liga irabazi eta play-offetan Real Jaén garaituz lortu zuen bigarren
mailara itzultzea. Lehenengo denboraldia ez zen erraza izan eta azken partida
erabakigarria berriz ere Jaénen jokatzea egokitu zitzaion. Talde bientzat zen
erabakigarria, irabazten zuena salbatu eta galtzailea bigarren B mailara
jeitsiko baitzen. Partida zoroa izan zen azken zortzi minututan 1-0tik 2-3ra
aldatu baitzen markagailua. Guzmánek luzapenean sarturiko golak salbatu zuen
Alavés. Hurrengo denboraldia lasaiagoa izan zuen eta une batzutan igoera
play-offari begiratzen egon zen arren azkenean erdialdean amaitu zuen. 2016an
berriz Lehen Mailara igotzea lortu du azken aurreko jardunaldian Numanciari 2-0
irabazita. Bigarren mailako txapelduna ere izan da gainera.

2017an, Futboleko Espainiako Errege Koparen finalerako sailkatu zen, historia
osoko bigarren balentriarik handiena.

Alavesen ereserkia Alfredo Donnay gasteiztar musikariak 1950eko hamarkadan
idatzi zuen, gaztelaniaz. Abian ipini zuten ereserkia euskaraz egiteko
proiektua, Dmitry Pitermanek antolatu baitzuen lehiaketa. 10.000 euroko saria
emango zen, eta zaleek sakelako telefonoaren bitartez bozkatuko zuten, baina
azkenean bertan behera gelditu zen asmoa.

Mendizorrotzeko futbol zelaia, 1924. urteko apirilaren 27an inauguratu zutena,
Cervantes Pasealekuan kokaturik dago, udal-igerilekuak eta Estadio Fundazioaren
ondoan. Hala ere, Alavesek UEFA Kopan parte hartu zuen urtean birmoldatu zuten,
105x67 metro eta 19.981 zaleentzako zelaia utziz.

2005. urtearen hasieran inauguratu zuten bere barrukaldean trofeoak erakusgai
egon zitezten. Hantxe, UEFA-ren txapeldun orde eta Alaveseko zaletuei Europako
zalegorik hoberena izateagatik eskaini zizkieten trofeoak daude, Dmitry
Pitermanen Salvador Daliren koadroez gain.

Iraultza 1921 taldea eratu zen 2014ko martxoan Alavés taldeko zaleak batu (batez
ere Alavés Gare) eta piztu asmotan. Mi Taberna dute egoitza ofiziala eta hasiera
batean 800 bazkide inguruk osatzen dute. Abesti berriak atera dituzte eta
gogotsu aritzen dira Alavés animatzen, hala Mendizorrotzan nola kanpoko
estadiotan.

Ekintza bereziak ere antolatzen dituzte, bai Alavés bultzatzen dutenak baina
baita elkartasun ekintzak ere, esate baterako gerra eremuetan dauden
errefuxiatuentzako arropak bidaltzeko ere.



https://eu.wikipedia.org/wiki/Walt_Disney

Walter Elias Disney (1901eko abenduaren 5, Chicago, Illinois - 1966ko abenduaren
15, Burbank, Kalifornia) Ameriketako Estatu Batuetako zinema ekoizle, zuzendari,
gidoigile eta ahozko aktorea izan zen. Roy O. Disney anaiarekin batera Walt
Disney Productions enpresa eratu zuen, gaur egun The Walt Disney Company
izenekoa, munduko ikuskizun konpainia handienetakoa.

Walt Disneyk eta haren langileek munduko marrazki bizidun famatuenetakoak sortu
zituzten, haien artean Disneyren alter egoa omen den Mickey sagua. Bere lanek
sari andana jaso zuten. Guztira, 59 aldiz nominatu zuten Oscar sarietarako eta
horietatik, 26 irabazi zituen, urte batean 4 sari irabaztera ere iritsiz.
Gainera, 7 Emmy sari ere jaso zituen. Baina horretaz gain, urrats berriak eman
zituen umeentzako parkeetan, Disneyland eta Walt Disney World sortuz besteak
beste.

Disney biriketako minbiziarekin hil zen, bere ametsetako proiektua zen Floridako
Walt Disney World Walt Disney World Disneylad Disneyland Resort abian jarri
baino urte batzuk lehenago.

Walt Disney 1901eko abenduaren 5ean jaio zen eta garai hartako abeltzainen
semeek izan ohi zuten haurtzaroa izan zuen. Elias Disney (1859-1941), bere aita,
zeinak arbaso irlandarrak zituen, Kanadatik iritsi zen Estatu Batuetara. 1888an
Flora Callekin (1868-1938) ezkondu zen, eta handik gutxira Chicagora joan ziren
bizitzera. Walt, bikoteak eduki zuen laugarren haurra izan zen. Esamesen
arabera, 1906an Marcelinetik (Missouri) hurbil zegoen abeletxe batera joatea
erabaki zuten, Chicagoko kriminaltasun handia zela eta. Bai Disney eta baita
bere arreba txikia Ruth abeletxeko lanetan laguntzeko txikiegiak zirenez,
jolasean aritzen ziren gehienetan. Garai honetan hasiko zaio hain zuzen ere
marrazkietarako eta trenetarako zaletasuna. Gainera, geroago Disneyk egin zituen
adierazpenen arabera, urte horiek izan ziren bere bizitzako zoriontsuenak.

Hala ere garai zoragarri horiek 1909an Elias Disney sukar tifoidearekin
gaixotzearekin batera amaitu ziren. Izan ere, bere seme zaharrenen laguntza
eduki arren, ezin zituen abeletxeko lanak burutu. Ondorioz, gogoz kontra saldu
zuen abeletxea eta alokatutako etxe batean bizi behar izan zuen familiak.
1910ean Kansas Cityra aldatu ziren. Walt txikiarentzat oso gogorra izan zen
aldaketa hau.

Kansas Cityn, Kansas City Star egunkariak banatzen hasi zen Elias. Oraingoan
ordea, Walti bere anaia Royrekin batera, aitari laguntzea egokitu zitzaion. Lan
gogor hau egiteko, gaueko hamabietan jaiki behar izaten zuten.

Kansas City barrutiko eskola publikoko artxiboen arabera, 1910ean Benton Grammar
Schoolera hasi zen joaten eta 1911ko ekainaren 8an graduatu zen. Ez zen oso
ikasle ona izan, lanaren ondorioz arreta jartzea kosta egiten baitzitzaion eta
gainera, lo ere askotan hartzen omen zuen. Esna zegoen bitartean aldiz,
ametsetan egotea eta zirriborroak egitea gustoko zuen.

Eliasek egunkari banatzailearen lana utzi eta edari karbonatatuak egiten zituen
Chicagoko O'Zell Companyko nagusietako bat bilakatu zen. Familia hiri hartara
aldatu zen eta Disneyk Chicagoko McKinley High Schoolen jarraitu zituen
ikasketak. Bere aitarentzat lan egiten jarraitzeaz gain Chicagoko Artearen
Institutoko klaseetara ere joaten zen.

15 urterekin, udako lan bat lortu zuen. Lana, Santa Feko trenean litxarreriak
eta egunkariak saltzean zetzan, baina trenak lana baino gehiago interesatzen
zitzaizkionez, birritan lapurtu zioten merkantzia.

Instituto garaian, The Village Voice izeneko institutoko egunkariko istoriogilea
izan zen. Bere komikiak gai aberkoi eta politikoei buruzkoak ziren, batez ere
Lehenengo Mundu Gerran oinarritutakoak. Bere anaiak, Royk, marinan izena eman
ostean, bere pausoak jarraitu nahi izan zituen Waltek 1918an, baina ez zuten
onartu gazteegia zelako. Gurutze Gorrikoek 17 urteko mutikoak hartzen zituztela
jakin zuenean, jaiotza-ziurtagiria faltsutu zuen eta 1900. urtean jaio zela
jarri zuen anbulantzi gidari gisa lanean hasteko.

Onartua izan bazen ere, ez zuen parte hartzerik izan guduan. Entrenamendua
bukatutakoan Europara eraman zuten, baina Alemaniak armistizioa sinatuta zuen
jada eta ondorioz, gerra amaitu egin zen. Frantziako Gurutze Gorrian anbulantzia
gidari lanak egiten jardun zuen, ofizialak leku batetik bestera garraiatuz.
Badirudi anbulantzia marrazkiz betetzeaz gain, erretzen ere hasi zela. Azken hau
bizitza osoan eduki zuen ohituretako batean bilakatu zen. 1919an eginkizun
militarretan ordezkatua izatea eskatu eta Estatu Batuetara itzuli zen.

Karrera artistikoa burutzeko erabakia hartu zuen eta Kansas Cityra joan zen.
Bere anaia Royk ere inguru horretako banku batean lana egiten zuen, eta honen
lagun bati esker, Pesemen-Rubin Art Studion lana lortu zuen Waltek. Bertan
egunkari, aldizkari eta zineetarako iragarkiak egiten zituen. Ubbe Iwerks
marrazkilaria ezagutu eta lagunak egin ostean, bien artean negozio bat sortzea
erabaki zuten.

Disney eta Iwerksek "Iwerks-Disney Commercial Artists" izeneko enpresa eratu
zuten 1920ko urtarrilean, baina bezero gutxi lortu zituztenez, bertan behera
utzi behar izan zuten proiektua. Hala ere, Kansas City Film Aden lana lortu eta
animazio primitiboetan oinarritzen ziren iragarkiak egin zituzten herrian
herriko zineetarako. Disneyri animazioen gaia asko interesatu zitzaion eta
ondorioz, Kansas Cityko liburutegi publikoko anatomia eta mekanikari buruzko
liburuak irakurtzen igaro zituen egun batzuk. Film Aden lanean aritu zenean,
animazio eta teknika zinematografikoekin saiakuntzak egiten aritu zen. Hain
zegoen interesatuta non enpresatik kamara bat etxera eramaten utzi zioten,
saiakuntzak egiten jarraitzeko.

Film Aden bi urte egon ondoren, negozio berri bat hasteko nahikoa esperientzia
zuelakoan Laugh-O-Gram Films, Inc. enpresa sortu zuen 1922an. Enpresa honen
helburua jadanik haurrentzat zeuden kontakizun eta alegien film laburrak egitean
zetzan, hala nola, Mari Errauskin edo Botadun katua. Bertan, besteak beste
Iwerksek, Hugh Harmanek, Rudolph Isingek, Carmen Maxwellek eta Friz Frelengek
lan egiten zuten. Film labur hauek Kansas Cityn arrakasta izan zuten arren,
diru-sarrera produkzio gastua baino txikiagoa izan zen.

1923ko ekainean Alice's Wonderland film laburra produzitzen ari zirenean,
enpresak lur jo zuen. Orduan, Disneyk industria zinematografiko handienera
joatea erabaki zuen, hots, Hollywoodera. Beraz, bere kamera salduz lorturiko
diruarekin Kaliforniara trenez joateko txartela erosi eta bertara abiatu zen
bere lagun eta langile ohiak atzean utzita. Berarekin eraman zuen gauza bakarra,
Alice's Wonderlanden pelikula izan zen.

Los Angelesera patrikan 40 dolar eta maletan amaitu gabeko film batekin soilik
iritsi zen. Hasiera batean, animazioa baztertzea pentsatu zuen New Yorkeko
estudioekin lehiatu ezingo zuelakoan, eta ekintzazko filmen zuzendari bilakatzea
erabaki zuen. Baina ezin izan zuenez lanik aurkitu, animaziora itzuli zen.

Hollywoodeko bere lehenengo lantokia, bere osaba Roberten garajea izan zen.
Alice's Wonderland filma, Margaret Winkler newyorkarrari bidali zion eta honi
asko interesatu zitzaionez, animazioa eta irudi errealak nahastuko zituen filmak
egiteko kontratu zuen Disney.

Waltek Los Angeleseko ospitalean tuberkulositik errekuperatzen ari zen bere anai
Royerrengana jo zuen eta estudioaren kudeaketa ekonomikoaz arduratzeko eskatu
zion. Honek onartu bezain laister, Alice's Wonderlandeko pertsonai nagusia
izango zen Virginia Davis eta Iwerks (bakoitza bere familiarekin) eraman
zituzten Kansas Citytik Hollywoodera. Guzti honek Disney Brothers' Studioa
sortzea suposatu zuen eta baita The Walt Disney Companyren hastapena ere.

"Alice Comedies" izeneko filmek arrakasta izan zuten. Disneyk Virginia Davisen
gurasoek eskaturiko soldata igoera ukatzean, Dawn O'Day, Margie Gay eta Lois
Hardwick bezalako beste aktore batzuetaz baliatu zen. 1927an amaitu zen film
bilduma eta ordurako, pertsonai animatuek errealek baino garrantzi gehiago
hartua zuten, horien artean nabarmentzekoa Felix katua gogorarazten zuen Julius
katua zen.

1927an Margaret Winklerrekin ezkonduta zegoen Charles B. Mintzek animazioan
oinarrituriko film bat eskatu zuen, momentu horretan bera baitzen bere
emaztearen karrera aurrera eramateaz arduratzen zena. Film bilduma berri honek
Oswald Untxi Zorteduna izena zuen eta Carl Laemmleen Universal Pictures izango
zen hau ekoiztearen arduraduna. Iwerksek sortu eta marraztutako pertsonaiak
ikaragarrizko arrakasta izan zuen. Honela, lehen Kansas Cityn gelditu ziren
Harman, Ising, Maxwell eta Freleng eraman ahal izan zituen Waltek Hollywoodera.

1928ko otsailean, Disney Mintzekin akordio ekonomiko batera iristeko asmoarekin
New Yorkera joan zenean, ezusteko desatsegin batekin egin zuen topo. Mintzek
film bakoitzarengatik diru gutxiago ordainduko ziola esan zion eta Disney
honekin ados egon ezean bere estudio propioa eratuko zuela. Izan ere,
animatzaile garrantzitsuenak (Harman, Ising, Maxwell eta Freleng ez ordea
Iwerks) kontratatuak zituen eta Oswalden eskubideak Universalenak zirenez eta ez
Disneyrenak, bera gabe ere molda zitezkeen film bilduma aurrera eramateko.

Disneyk Mintzen inposaketari uko egin zion eta estudioko langileen gehiengoa
galdu zuen. Alde egindakoak, Mintz eta bere aitaginarreba George Winklerrek
zuzenduriko Winkler Studioko nukleora pasa ziren. Aitzitik, Universalek Oswald
untxiaren produkzioa Walter Lantz arduraduna zen bere enpresako beste atal baten
gain utzi zuen. Ondorioz, Mintzek Krazy Kat izeneko film laburrak egiteari ekin
behar izan zion. Harman, Ising, Maxwell eta Frelengek Oswald untxiaren antzekoa
zen Bosko izeneko pertsonai bat asmatu zuten Leon Schlesinger eta Warner
Brosentzat. Handik gutxira, Looney Tunes izeneko film bildumaren lehenengo
atalak egiten hasi ziren.

Disneyk 78 urte beranduago arte, hau da, 2006 arte (hil eta 40 urtetara) ez
zituen Oswalden eskubideak berreskuratu.

Behin Oswalden eskubideak galduta, beste pertsonai bat sortzea otu zitzaion
Disneyri, Mickey sagua. Sagu animatu honek Oswalden antza handia du,
desberdintasun bakarra batek belarri luzeak dituen bitartean besteak borobilak
dituela da. Bestalde, pertsonai honen sorrerari buruz beti izan da zalantza,
batzuk ideia Disneyrena izan zela esaten badute ere, beste batzuk Iwerksena izan
zela diote. Kontuak kontu, biek hartu zuten parte pertsonai honen sorkuntzan.
Hala ere, lehenengo filmeak, bertako kredituetan agertu bezala, Iwerksek
animatuak izan ziren. Hasieran saguari Mortimer izena jartzea pentsatu zuten
arren, Disneyren emazteak, Lillian Disneyk, Mickey sagua jartzea proposatu zuen
eta denei gustatu zitzaienez, berau jartzea hitzartu zuten.

Mickeyren lehenengo agerraldi zinematografikoa 1928ko maiatzaren 15ean izan zen
Plane Crazyn. Ordura arteko Disneyren film labur guztiak bezala, film mutua izan
zen. Zoritxarrez, Plane Crazyri ez zitzaion batere interesatu filma eta ez zuten
bigarren zatia, The Gallopin' Gaucho bota. Porrot horren ostean, Steamboat
Willie izeneko lehenengo film soinuduna egin zuten. Pat Powers enpresaria
arduratu zen filmeen banaketaz eta hori gutxi balitz, Cinephonea ere (soinuak
sinkronizatzeko makina) eskuratu zuen Disneyrentzat. Steamboat Williek arrakasta
handia izan zuen eta orduz geroztik egin zituzten film guztiak soinudunak izango
ziren. Disney bera izan zen Mickeyri ahotsa jarri ziona, eta bera izan zen 1947
arte hortaz arduratu zena.

Mickey saguak pixkanaka arrakasta ikaragarria lortu zuen. Hainbestekoa izan zen
arrakasta hau non 1935ean Nazioen Ligak urrezko domina eman baitzion, beraien
esanetan, Mickey "borondate onaren sinboloa" baitzen. 1930eko urtarrilean
Disneyren gidoi eta Iwerksen marrazkiekin komikira moldatua izan zen. Gainera,
30. hamarkadan pertsonai honekin erlazionaturiko produktu pila bat merkaturatu
ziren, hala nola, jostailuak, ordulariak eta Cartierrek diseinaturiko
diamantedun eskumuturrekoa. Pertsonai publiko anitzek sagu honekiko zuten
miresmena ere adierazi zuten, horien artean Mary Pickford (aktoresa), Franklin
Delano Roosevelt (Estatu Batuetako presidente ohia), Benito Mussolini (diktadore
italiarra) eta Jorge V (Ingalaterrako erregea) daude.

Mickey saguaren film laburrez gain, Silly Symphonies (Sinfonia tontoak) izeneko
film musikalak hasi zen egiten 1929an. Film horietan lehena The Skeleton Dance
(Eskeletoen dantza) izan zen. Iwerks izan zen hain zuzen ere film hori eta 1928
eta 1929an Disneyk produzitu zituen filmeen sortzailea. Bi film bilduma hauen
arrakasta nabarmena izan bazen ere, Disneyren estudioak lorturiko etekinak Pat
Powersekin banatzea ez zuten batere gustoko, beraz Columbia Picturesekin
kontratu berri bat sinatu zuten.

Bien bitartean, Iwerksek Fiddlesticks deituriko lehenengo koloretako soinudun
animazioa argitaratu zuen. Film arrakastatsu horretan Flip the frog izan zen
pertsonai nagusia. Horretaz gain, arrakasta izan zuten beste bi film bilduma ere
sortu zituen: Willie Whopper eta Comicolor. Disneyk azken urteetan marrazki
bizidunetan lorturiko nagusitasuna kinka larrian jartzen hasi zen Iwerks.

1932an Silly Symphonies film bildumako Flowers and Trees filma estreinatu zuen.
Berau Disneyren koloretako lehenengo pelikula izan zen. Urte horretan bertan,
film laburrik onenaren Oscarra (Flowers and Treesengatik) eta ohorezko Oscarra
(Mickey saguaren sorkuntzarengatik) jaso zituen. Azken honen film laburrak
koloretan egiten hasi ziren 1935etik aurrera. Gainera, handik gutxira, bertatik
eratorritako film bildumak egingo zituzten Donald ahatea, Pluto eta Goofy
bezalako pertsonai berriekin.

1925ean Lillian Bounds kontratatu zuen Disneyk marrazkiak tintaztatu eta
margotzeko. Harreman labur baten ostean, urte hartako uztailaren 15ean ezkondu
egin ziren. Hainbat saiakera eta gero, Diane Marie Disney jaio zen 1933an,
beraien lehen eta azken alaba biologikoa. Ezin zituztenez haur gehiago eduki,
bigarren alaba bat adoptatu zuten 1936an, Sharon Mae Disney. Lillian 1997ko
abenduaren 16an hil zen eta Sharon berriz, 1993an. Sharonek 1988an Catherine
Spitcktip Disney alaba izan zuen.

Disneyrentzat estudioaren irabaziak ez ziren nahikoak, hori dela eta 1934an film
luze bat egitea otu zitzaion. Animazioaren industriakoek ordea, Disneyren
zoramena ezizena ipini zioten Disneyk sortu nahi zuen Edurne Zuri izeneko film
luzeari. Izan ere, estudioa hondamendira eramango zuelakoan zeuden. Gauzak
honela, Lillian eta Royk Walti ideia hori burutik kentzeko ahaleginak egin
zituzten.

Edurne Zuri eta zazpi ipotxen ("Snow White and the Seven Dwarfs") produkzioa
estudioari dirua bukatu arte luzatu zen (1935-1937 artean). Behin dirua
xahututa, Bank of American mailegua eskatu zuten eta horretarako, bertako
zuzendariei Edurne Zuriren aurrerapen bat erakutsi behar izan zieten. Hasiera
batean, 250.000 dolarreko aurrekontua bazuen ere, 1.488.000 dolar gastatu
zituzten azkenean. Filma Carthay Circle Theateren estreinatu zen 1937ko
abenduaren 21ean, eta beronen amaieran, ikaragarrizko txalo zaparrada jaso zuen.

Edurne Zuri ingelesez egindako animaziozko lehenengo film luzea izateaz gain,
Technicolor erabili zuen lehenengoa ere izan zen. Azken hau, 1938ko otsailaz
geroztik RKOk banatua izan zen. 1938ko filmik arrakastatsuena izan zen eta 8
milioi dolarreko (egungo 98 milioi) irabaziak lortu zituen estreinako
emankizunean.

Edurne Zuriren arrakastak, Burbanken estudio berriak irekitzea ahalbidetu zion
Disneyri 1939ko abenduaren 24an. 1940an Pinotxo eta Fantasia izeneko beste bi
film luze estreinatu ziren. Bigarren honek garrantzi berezia izan zuen musika
klasikoko zortzi pieza irudi animatuekin isladatzen baitzituen inongo argumentu
baterakoirik gabe. Pieza horiek, besteak beste Beethoven, Bach eta
Stravinskirenak izan ziren. Emaitzak nahiko irregularrak izan ziren.

Bien bitartean, estudioko beste izarren (Mickey, Donald, Goofy eta Pluto) film
laburrak egiten jarraitzen zuten. Horien artean, Mickeyren Jostun ausarta (1938)
eta The Pointer (1939) film laburrak izan ziren nabarmenenak. Hala ere, 1939an
"Silly Symphonies" serieko film laburrei amaiera eman zitzaien.

1938an Screen Cartoonists Guild (SCG) sortu zen, hots, animazio industriako
sindikatua, zeina pixkanaka animazioko langileak elkartzen hasi zen. Animazio
estudio gehienetan aintzat hartua izan bazen ere, Disneyk ez zien bere langileei
bertan izena ematen uzten. Langile hauek, ordainsari handienetarikoak jasotzen
zituztenak ziren arren, film luzeak egiten pasa zituzten aparteko orduak
aurretik hitzarturiko hobariekin ez zetozela bat zioten. Edurne Zuriren filmaren
etekina esaterako, Burbankeko estudioak irekitzeko eta Pinotxo eta Fantasia
filmak sortzeko erabili zuen Disneyk, eta hori gutxi balitz, zenbaki gorrietan
gelditu zen. Beraz, langileek ez zuten etekin horren zatirik jaso. Horretaz
gain, filmeen amaierako kredituetan ez ziren agertzen berau produzitzen lagundu
zuten hainbat langileren izenak.

1941ean Herbert Sorrellek, Disneyren langileen artean lider sindikala zenak,
SCG-a onartzeko negoziazioa egiten saiatu zen baina ez zuen ezertarako balio
izan. Estudioan lanpostu garrantzitsua zeukaten hainbaten babesa jaso zuten
langileek, hala nola, Art Babbitt eta Will Tytlarena, baina Disneyk babes hori
labankada baten moduan ikusi zuen eta Babbitt eta beste 16 langile kaleratzea
erabaki zuen. Guzti honek, maiatzaren 28ko greba mobilizatzeko balio izan zuen
eta ondorioz, Disney goiz hartan lanera iristean, piketez josita aurkitu zuen
estudioa.

Grebak aurrera egin ahala urduritasuna areagotzen joan zen. Estudioko langilegoa
zatitu egin zen eta hainbat tirabira ere egon ziren. Zurrumurruen arabera,
Disney berak eta Babbittek ia borrokan amaitu zuten. Greba amaitzear zegoenean,
Disney, Nelson Rockefellerren aholkua jarraituz, Hego Amerikara joan zen
borondate oneko enbaxadore bezala eta horrek, laneko giro petral hori baretzeko
balio izan zuen.

Azkenean, gizartearen iritziaren, gobernu federalaren eta presioa egin zioten
hainbat talderen (besteak beste Bank of America) ondorioz, sindikatua onartu
egin behar izan zuen Disneyk. Beraz, uztailaren 29an greba amaitutzat eman zen
eta langileek ordainsarien hobekuntza eta filmeen amaierako kredituetan parte
hartu zuten langile guztiak irteteko akordioa lortu zuten. Aitzitik, Disneyk ez
zien barkatu inoiz 9 astetako greba horretako partaideei. Langile asko kaleratu
zituen legalki aukera izan orduko eta beste batzuk berriz, lana utzi behar izan
zuten lantokian nagusitzen zen giro txarrarengatik. Garai hartan estudioa utzi
zutenen artean, Vladimir William Tytla, John Hubley, Stephen Bosustow, Dave
Hilberman eta Walt Kelly zeuden.

Tirabira guzti honek 30eko hamarkadan Walt Disney Companyk lortu zuen irudi ona
zikindu bazuen ere, publikoaren marka honekiko onarpenak bertan iraun zuen.

1941ean langile asko greban bazeuden ere, Dumbo estreinatu zen eta ikaragarrizko
arrakasta izan zuen. Estudioaren diru sarrerarik garrantzitsuena bilakatu zen.
Handik gutxira, abenduan zehazki, Estatu Batuak Bigarren Gerrate Mundialean
sartu zen eta Disneyren estudioa gobernuarekin elkarlanean aritu zen.
Horretarako, film hezitzaileak, formakuntza militarrarekin erlazionaturikoak eta
erretaguardiarako morala igoko zutenak sortu zituzten, hala nola, Der Fuehrer's
Face ("Führerraren aurpegia"), Education for Death ("Heriotzarako hezkuntza"),
Reason and Emotion ("Arrazoia eta emozioa"), eta Victory Through Air Power film
luzea ("Airetiko indarraren bidez garaipena", 1943) non gerra irabazteko
bonbardaketa gehiago egin behar zirela defendatzen zen.

Aitzitik, arlo ekonomikoan ez zeuden momenturik onenean, izan ere, propagandazko
film horiek ez zuten diru sarrera handirik suposatzen. Gainera, 1942an
estreinatu zen Bambi film luzeak uste zutena baino arrakasta txikiagoa izan
zuen. Ondorioz, 40ko hamarkadan dirua aurrezteko asmoarekin ez zituzten film
luze gehiago egin, bai ordea film laburrak biltzen zituzten pelikulak. Horien
artean garrantzitsuenak Saludos Amigos (1942), aurrekoaren jarraipena den The
Three Caballeros (1945), Song of the South (1946), Jolas eta Irudimena (1947)
eta Ichabod eta Apo Jaunaren abenturak (1949) izan ziren. Azken hau bi ataletan
banatzen zen, lehenengoa Washington Irvingen The Legend of Sleepy Hollowean eta
bigarrena Kenneth Grahamen The Wind in the Willowsean. Disneyk produkzioak
errentagarriagoak egiteko 1944an Edurne Zuri estreinatu zuen berriro. Orduz
geroztik, zazpi urte beranduago film luze bat bigarren aldiz estrenatzeko
ohitura hartu zuen.

Gerra ondorengo garaian Estatu Batuek oparotasun handia zuten eta horrek zinean
aldaketa batzuk eragin zituen. Lehen zineetan pelikula aurretik jarri ohi ziren
film laburrek garrantzia galdu zuten eta film luzeak bakarrik eskatzen hasi
ziren. Horregatik, Disneyk produkzioa moldatu eta haurrentzako irudi errealeko
pelikulak egiteari ekin zion. Garai horretakoak dira hain zuzen ere 1948an
estreinatu zen True-Life Adventures film bilduma, naturari buruzko dokumentalak
eta baita hainbat telebista saio ere.

40ko hamarkadaren amaierarako, estudioak gerra garaian galduriko dirua
berreskuratzea lortu zuen eta film berri gehiago ekoiztu zituen: Errauskine
(Walt Disneyren film gustokoena), Aliceren abenturak Lurralde Miresgarrian
(1951) eta Peter Pan (1953). Azken bi hauek halaber kritikak jaso zituzten Lewis
Carrollek eta James M. Barriek (bi istorio horien jatorrizko sortzaileak
hurrenez hurren) sorturiko istorioak elementu asaldagarriak baztertuz
eztitzeagatik.

1941az geroztik Disneyk sindikatuekiko ikaragarrizko mesfidantza zeukan. Hori
zela eta, 1947an Gerra Hotzaren lehenengo urteetan, House Un-American Activities
Committeeean (Ekintza Antiamerikarren Batzordea) eman zuen testigutza eta bere
langile izan ziren ekintzaile sindikalak, hots, Herbert K. Sorrell, David
Hilberman eta William Pomerance zalapartari komunistak zirela baieztatu zuen.
Disneyren esanetan, 1941eko greba, Estatu Batuetako Alderdi Komunistaren
estrategietako bat izan zen Hollywooden eragin gehiago izateko.

Gainera, badirudi 40ko harmakadako lehenengo urteetatik aurrera Disney FBIko
agente gisa ibili zela egiazta dezaketen hainbat agiri daudela eta 1954an
zehazki, Hooverren agindu baten ostean, "kontaktu bereziko agente" (special
agent contact) bilakatu zela.

Horretaz gain, arestian aipaturiko agiri horien arabera, FBIk Disneyren
pelikulen gidoi batzuk aldarazi egin zituen. Izan ere, erakunde honek garrantzi
handia ematen zion pelikuletan berari buruz ematen zuten irudiari (adibidez,
1965eko That Darn Cat! pelikula). Bestalde, agiri horietan komunista izateagatik
ikertu ziren pertsonen artean, Disney bera agertzen zen.

1949an Disneyk Los Angeleseko Holmby Hills barrutian lursail asko zituen
etxaleku bat erosi zuen. Bertan, aspalditik nahi zuen trenbide pribatua
eraikitzea erabaki zuen. Horretarako, bere adiskide Ward eta Betty Kimballen
laguntzaz trenbide horren planoak burutu zituen eta baita plano horien arabera,
miniaturazko trena ere. Trenari Carolwood Pacific Railroad deitu zion Disneyk
lehenago bizi izan zen Carolwood Drive kalearen omenez. Roger E. Broggiek
diseinaturiko lurrunezko tren-makinari aldiz, Lilly Belle deitu zion bere
emaztearengatik.

40ko hamarkadaz geroztik, Disneyk estudioko langileek aisialdian beraien
familiarrekin ondo pasatzera joateko jolas-parkea irekitzea pentsatuta zeukan.
Ideia apal hau pixkanaka handitzen joan zen Disneylanden bilakatu arte.

Dirudienez, 1950ean Oaklanden (Kalifornia) eraiki zen Children's Fairylanden eta
Kopenhageko (Danimarka) Tivoli parkean oinarritu zen Disneyland egiteko.
Bestalde, zurrumurruek diote, Manuel B. Gonneten (Argentina) dagoen República de
los Niños ere aintzat hartu zuela, baina batzuen esanetan, kondaira besterik ez
da hau.

Hasiera batean estudiotik gertu eraikitzea pentsatu bazuen ere, segituen
deuseztatu behar izan zuen ideia hori. Izan ere, bertako lursailak nahikoak ez
izateaz gain, Burbankeko hiriak ez zion eraikuntzarako baimena eman. Hori zela
eta, Anaheimen (Orange konderrian, Los Angelesen inguruan) laranjondoz eta
intxaurrondoz josiriko 160 akreko (730,000 m²) lursaila erosi zuen.

1952an WED Enterprises izeneko enpresa sortu zuen jolas-parkea planeatu eta
eraikitzeko helburuarekin. Horretarako, estudioko hainbat langile, ingeniari eta
diseinugile gisa aritu ziren lanean. Beronen izena, bere inizialetatik abiatuz
sortu zuen, hau da, Walter Elias Disney (WED). Bere enpresaren harrobitzat hartu
izan zen enpresa hau.

Disneylanden eraikuntza 1954ko uztailaren 21ean hasi zen, eta 1955eko uztailaren
18an ireki zuten lehenengo aldiz.

Walt Disney Productions Disneyland eraikitzen hasi zenean, Disney
entretenimenduko industriaren beste arlo batzuetaz ere hasi zen interesatzen.
Altxorraren uhartea (1950) esaterako, estudioaren lehenengo pelikula akzioduna
izan zen. Ondoren, antzeko beste hainbat pelikula egin zituzten, hala nola,
20,000 Leagues Under the Sea (1954an CinemaScopen), The Shaggy Dog (1959) eta
The Parent Trap (1960).

Era berean, telebista pixkanaka hartzen ari zen garrantziaz jabetuta, 1950an One
Hour in Wonderland izenpean lehenengo programa egin zuten telebistan. ABC
kanalean halaber, Disneyland sustatzeko asmotan, jolas-parke berriari buruzko
saio bat burutu zuten. Bertan, pelikula zaharren sekuentziak ere ematen
zituzten. Hala ere, Mickey Mouse Club izan zen egunero bota zuten Disneyren
telebista programa, izenean aldaketa batzuk jasan bazituen ere, 90ko hamarkada
arte luzatu zena.

Estudioa hedatzen joan ahala eta lan arloak ere gora egin ahala, animazioaren
departamentuko ardurak pixkanaka konfidantzazkoak zitzaizkion animatzaileei, edo
Disneyk zioen bezala "Bederatzi zaharrei", uzten joan zen. Disney bizirik zegoen
bitartean produzitutako film luze eta arrakastatsuen artean Lady and the Tramp
(1955 CinemaScopen), 101 dalmaziar (1961), Loti ederra (1959 Super Technirama
70mmn) eta Ezpata Harrian (1963) dauzkagu.

Film laburrei dagokionez, 1956 arte jarraitu zuten egiten. Izan ere, urte
horretan departamentu hori ixteko erabakia hartu baitzuen. Orduz geroztik
eginiko film laburrak oso urriak eta noizbehinkakoak izan dira.

70ko hamarkadako lehenengo urteetan, Disneyren inperioa ikaragarria zen eta Walt
Disney Productions entretenimendu familiarra burutzen zuen munduko enpresarik
garrantzitsuena zen. Hainbat hamarraldiren ostean, botere magikoak zituen
haur-hezitzaile bati buruzko P.L. Traversen liburu baten eskubideak eskuratu
zituen Disneyk eta 1964an Mary Poppins estreinatu zuen. Pelikula honek,
animazioa eta akzioa bateratzen zituen eta Disneyren beste arrakastetako bat
bilakatu zen (pelikula onenaren Oscarrerako ere nominatu zuten, baina My Fair
Ladyk irabazi zuen azkenean). Urte horretan bertan, New Yorkeko Munduko Ferian
Audio-Animatronic panpin batzuk aurkeztu zituen. Panpin horiek halaber,
Disneylanden erabiliko ziren geroago eta baita Ekialdeko Kostaldean eraiki nahi
zuen jolas-parkean ere. Azken proiektu hau, Disneyland irekiz geroztik ari zen
planeatzen Disney baina ofizialki 1965ean eman zuen berria. Disneyworld deitu
zen parkea eta Orlandon (Florida) eraiki zuten Disney zendu eta handik gutxira.

1966ko azkenengo hilabeteetan ezkerreko birikako minbizia diagnostikatu
ziotenean (erretzaile porrokatua baitzen), Disneyworld proeiktuaren garapena
alde batera utzi behar izan zuen. 65 urte bete eta handik 10 egunetara, 1966ko
abenduaren 15ean, estudioen ondoan zegoen St. Joseph ospitalean osasun-azterketa
egitean, geldialdi kardiobaskularra jasan eta hil egin zen. Disneyren gorpua
abenduaren 17an Forest Lawn Cemeteryn (Glendale, Kalifornia) erre zuten.

Jolas-parkeari dagokionez, Royk (Walt Disneyen anaiak) garatu zuen proeiktua eta
bere anaiaren omenez, Walt Disney World izendatzea erabaki zuen. 1971an ireki
zen estreinekoz jolas-parke hau eta handik hiru hilabetera, Roy bera ere hil
egin zen.

1923an Walt eta Roy Disneyk sortu zuten animazio estudioa entretenimendu arloko
egungo enpresarik garrantzitsuena da. The Walt Disney Companyk 18 jolas-parke,
39 hotel, 8 estudio zinematografiko, 11 telebista kanal eta beste lurtar bat
(ABC kanala) kudeatzen ditu. Gainera, urtean 30.000 milioi dolarreko diru
sarrera dauka.

Enpresaren estudio zinematografiko garrantzitsuena den Walt Disney Picturesek,
urtean behin gutxienez film luzeren bat egiten du. Hori gutxi balitz, 2006ko
maiatzan Pixar izeneko animazio estudioa eskuratu zuen. Izan ere, aurreko
urteetan, Walt Disney Picturesek produzitutako filmeek baino arrakasta gehiago
izaten baitzuten.

Walt Disneyk animazioaren historian eragin handia izan zuen. Aurrerapen tekniko
asko bultzatzeaz gain (soinua, kolorea edota kamera planoanitzak) animaziozko
marrazki gutxietsiak adierazpen artistiko sofistikatu izatea lortu zuen 12
urteko epean (1928tik 1940ra).

Walt Disneyren ideologia, bere pelikuletan isladatua izan dena, "american way of
life"-ean ("Bizitza amerikarra") datza. Disneyren pelikuletan zeharka agertutako
ideologia neokolonialista, besteak beste Ariel Dorfman eta Armand Mattelartek
azpimarratua izan da.

Bigarren Gerrate Mundiala baino urte batzuk lehenago, erregimen faxista
europearrekiko afinitateren bat zuelako susmoa dago. Izan ere, erreferentzi
batzuen arabera 30ko hamarkadan Mussolinirekin pare bat aldiz egon zen Erroman.
Nazismoarekiko hurbiltasunaren frogei dagokionez, badirudi enpresako abokatua
zen Gunther Lessingekin German American Bunden (Estatu Batuetako antolakuntza
pro-nazia) mitinera joan zela. Hala ere, azken honen lekuko nagusiena Art
Babbitt zen, 1941eko greba ospetsu hori hasi aurretik estudiotik kaleratu zuen
langileetako bat hain zuzen ere. Beraz, esames horien fidagarritasuna ez dago
bermatua. Horretaz gain, 1938an Leni Riefenstahl alemaniarra Hollywoodera
joandakoan, Disney izan zen aktoresari ongi etorria eman zion enpresari
zinematografiko bakarrenetarikoa.

Nolanahi ere, Disneyk erregimen faxistekiko nolabaiteko afinitaterik bazuen,
Estatu Batuak gerratean sartu orduko erabat baztertu zuen. Garai haietan
gobernuaren onurarako propaganda filmak egin baitzituen. Honen adibide garbia
Der Fuehrer's Face da, non Hitler, Mussolini eta Hirohitoren karikaturak egin
eta demokraziaren abantailak azaltzen dituen.

Disneyri antisemita (juduen aurkakoa) izatea ere egotzi zaio. Batez ere 30ko
hamarkadako film laburretan agertzen diren juduak pertsonai estereotipatu eta
maltzurrak baitira (adibidez, Hiru txerritxoak, 1933). Hala ere, garai haietan
bai Europan eta baita Estatu Batuetan ere juduen irudi hori nahiko hedatua
zegoen.

Oraindik ezin izan da frogatu alderdi politikoren bateko kide izan zen ala ez,
baina 50ko hamarkadan, Alderdi Errepublikarrari ekonomikoki lagundu zion.
Gaztetan halaber, DeMolay Ordena delako antolakuntza masonikoaren kide izan zen.
Bere esanetan, antolakuntza honetan ikasitakoa bere formakuntzaren muina izan
zen.

Erlijio arloan aldiz, ezin izan da gauza askorik jakin. Bataiatua izan zen eta
bere izena, bertako apaizaren (Walter Parr)), omenez jarri zioten. Fededuna ez
zela uste bada ere, erlijioa asko errespetatzen zuela dirudi. 1963ko Roland
Gammonek idatziriko Faith is a Starrerako hainbat lerro idatzi zituenean
behintzat, balore erlijiosoek gizartean eta bizitzan zuten garrantziaz jardun
zuen. Beraz, Disneyk erlijioaren inguruan izan zezakeen iritziaren froga bakarra
horixe da.

Hala ere, ez zuen inoiz film luze onenaren saririk irabazi nahiz eta Mary
Poppins nominatua izan 1965ean (Disney hil baino zertxobait lehenago). Izan ere,
2001 urte arte ez zen sortu animazioko film luze onenaren saria. Beraz, sarituak
izan ziren Disneyren film luze klasikoen artean Edurne Zuri (1939) eta Fantasia
(1942) bakarrik daude, baina ez film luze onenagatik, ohorezko Oscar sariagatik
baizik.

1945ean Disneyko estudioak Salvador Dalí margolari espainiarrarekin kontaktatu
zuen bere lan piktorikoan oinarritutako film labur bat egiteko. Armando
Domínguezen bolero mexikar batekin batera animazio irudiak emititu nahi
zituzten, ametsetako irudi batzuen gainetik maitasunezko olerkiak konposatzen
ziren bitartean. Aitzitik, proeiktua bertan behera gelditu zen diru faltagatik.

2003an berriz, 7 minutuko film labur bat moldatzea lortu zuten garai hartan egin
zituzten irudi urriez baliatuz. Dominique Monferyk zuzendua izan zen eta
Festival Internacional de Annecyn aurkeztu zuten Patua izenpean.

Disney hil eta handik gutxira (1969ko aldizkari batean zehazki) Disneyren gorpua
krionizatuta zegoela zabaldu zen. Esamesen arabera, aurrerapen zientifikoek
bizitza itzultzeko gai izan arteko kontua izango zen. Baina kondaira bat
besterik ez da, izan ere, bai bere heriotzaren eta baita gorpuaren errausketaren
frogak ere badaude. Nolanahi ere, esames horren jatorria ez da oso ondo
ezagutzen, berau sortzearen arrazoia Disneyren bi biografok bere azkenengo
urteetan krionizazioaren inguruko interesa azaldu zuela idaztea izan daiteke.
Leonard Mosley (Disney's World: A Biography, 1985) eta Marc Eliot (Walt Disney:
Hollywood's Dark Prince : A Biography, 1993) izan ziren hain zuzen ere biografo
horiek. Hala ere, ez dute interes horren inongo frogarik azaltzen, beraz ezin da
ziurtatu ea interes hori benetakoa zen ala ez. Bestalde, errausketa esparru oso
pribatuan egiteak eta Disneyk aurrerapen teknologikoetan zeukan interesak ere
kondaira horri indarra ematen zioten.

Disney jatorri espainirrekoa zela zioen beste kondaira bat ere badago. Honen
arabera, Disney Chicagon jaio beharrean Mojácarren (Almería) jaio zen eta
sendagile baten eta garbitzaile baten sasikumea izan zen. Ustezko ama, Estatu
Batuetara joan eta adopzioan eman zuen haurra. Elias eta Flora Disneyk adoptatu
zuten José Guirao Zamora txikia, geroago Walt Disney bezala ezagunagoa izango
zena. Zurrumurruak hala ere ez dira hor amaitzen, Disneyk Mojácarrera herriko
parrokiko fitxategiak aztertzeko hainbat pertsona bidali zituela baitio.



https://eu.wikipedia.org/wiki/Unibertso

Unibertsoa existitzen den materia eta energia guztia eta horiek existitzen diren
espazioaren eta denboraren batasuna da. Unibertso hitza antzinako frantseseko
univers-etik dator, zeina latineko unus («bakarra») eta versus («buelta»)
erroetatik eratorria den.

Gizakia gizaki denetik bere ingurua, hau da unibertsoa, ulertzen saiatu da eta
horretarako metodo eta teoria ugari asmatu du. Horrela denbora joan ahala
diziplina ezberdinak garatu ditu, zeinetako bakoitzak unibertsoaren atal bat
aztertzen duen. Existentzia berbera aztertzen duen diziplina filosofia dugu eta
existentziaren izateaz kezkatu gabe ikus eta neur litekeen unibertsoaren
zatiaren edo unibertso ikusgarriaren obserbazioaren bidez ondorioak lortzen
saiatzen diren diziplinei zientzia esaten diegu. Zientzien artean unibertsoaren
osotasuna aztertzen duen zientzia fisika dugu. Fisikariek espazio-denbora
jarraitua eta haren baitan den materia eta energia deskribatzen ahalegintzen
dira matematika eta logikaren bidez. Gainontzeko zientziak ere fisikaren ildotik
ikusi, neurtu eta bermatu litekeenaren bidez unibertsoaren atal konkretuak
aztertzen dituzte metodo zientifikoaren bidez. Giza aktibitatea aztergai duten
zientziei zientzia sozial edo gizarte zientzia deritze eta fisikaren bidez
objektu eta ekintzak aztertzen dituzten zientziak zientzia aplikatuak direla
esaten da.

Galaxiak eta argizagiak, izaki bizidunak eta materiaren osagai diren atomo eta
bestelako oinarrizko partikulak unibertsoaren baitan existitzen dira, gauza
guzti horiek filosofiak eta fisika eta gainontzeko zientziek dituzte aztergai.



https://eu.wikipedia.org/wiki/Tsunami

Tsunamia olatu erraldoi bat edo olatu erraldoien talde bat da, itsasoko ur
kopuru handia bertikalki eta laster desplazatzen denean sortua. Fenomeno natural
hau lurgaineko zein itsaspeko lurrikara, luizi, sumendi erupzio zein meteorito
handien talka batek sortua izan daiteke. Itsaspeko eztanda atomikoek ere sortu
omen ditzakete. Horregatik, nahiz eta olatu erraldoi itxura izan, ez dira
egiazko olatuak, hauek haizeak eragindakoak baitira.

Izena japonieratik dator, eta bi hitz batuz sortua da: «portu» (tsu, 津) gehi
«uhin» edo «olatu» (nami, 波 edo 浪). Grafiari dagokionez euskarak hitza maileguan
hartu du, ohiko forma hartuz: tsunami bat, tsunamia, tsunamiak; japonierazko
ahoskerari dagokionez, hasierako soinua euskarazko tz-tik hurbilago dago.
Japoniako arrantzaleek sortu zuten hitza, noizean behin portura itzultzean kaiko
inguruak urak suntsituta aurkitzean, nahiz eta haiek olatu bakar bat ere ez
nabaritu itsasoan zeudenean. Tsunamiek uhin garaiera (anplitude) txikia dute
itsaso barruan eta uhin luzera handia (maiz ehunka kilometro luze); horregatik,
nabarigaitzak dira itsasoan, pasatzen den konkortxo samurtzat ageri baitira.

Fenomeno hau sarrien pairatzen duen eskualdea Ozeano Bareko kostak dira, bertan
kokaturik baitago Suzko Eraztuna edo aktibitate sismiko handien duen bi plaka
tektonikoen talka lerroa, batez ere Asiako ekialdea.

Garrantzitsua da jakitea ez dela nagusiki tsunamiaren garaiera suntsitzaile
egiten duena, baizik-eta ur mailaren igoeraren iraupena eta honek desplazatutako
ur kopurua: hainbat metro garaierako olatuak, agian hamar metro ingurukoak,
sarri agertzen badira ere Ozeano Bareko kostetan, ez dute nahiko ur eramaten lur
barnera sartzeko haina. Kontrakoa, olatuak bi metro eskas izanik ere, ur kopuru
handia badu, suntsitzailea izan daiteke oso, ehunka metro lur barnera sartuz
leku laua eta oztopo naturalik gabea bada. Halaxe gertatu zen Indonesiako Banda
Aceh estatuan 2005eko abenduan, itsasoa lehorrean hainbat kilometro sartuta.

Edozein fenomenok eragin dezake tsunamia, ur kopuru handi bat laster
desplazatzen badu: lurgaineko zein itsaspeko lurrikarak, luiziak, sumendi
erupzioak zein meteorito handien talkak. Hala ere, lurrikarek sortzen dituzte
tsunami kopuruaren %90a (tsunami tektoniko deritzatenak). Tsunami bat sortzeko
txikiegia den lurrikara batek itsaspeko luizi handi bat sortu dezake, eta honek
tsunamia.

Itsaspeko plaka ozeanikoa bortizki igotzen edo jaisten bada, plaka tektonikoen
talka dela eta, gainean duen ur masa desplazatzen du. Grabitatearen eraginez, ur
masa handi honek oreka bilatzen du eta alboetara hedatzen da, putzuan botatako
harri koxkorrak bezala. Lurrikara eragile hauek batez ere sortzen dira plaka
ozeaniko bat plaka kontinental baten azpian irristatzen denean, subdukzio
izeneko prozesuan. Ur desplazamendua hurbildik hurbilera lekualdatzen da eta
uhin luzera handiko (askotan ehunka kilometro luze) eta periodo handiko (hamarka
minutu) mugimendua sortzen.

Itsaspeko luiziek pentsa baino ur kopuru handiagoa desplaza dezakete, tsunamia
sortzeraino. Sumendi erupzioek eta meteorito talkek sortutakoak bezala, energia
kontzentrazio erraldoia izatea irits daitezke, baina lurrikarek sortutakoak
baino lasterrago sakabanatzen dira, urrutiko kostetara iritsi gabe. Hala ere,
iturburutik gertu talka-uhin erraldoiak (solitoiak) altxa ditzakete, hala nola
Lituya Badiako (Alaska) megatsunamia, zeinek 50–150 metro inguruko olatua sortu
baitzuen, inguruko 524 metroko mendietara iritsi zelarik.

1650 eta 1600 K.a. tartean (oraindik eztabaidagai), Greziako Santorini
sumendi-uharteak eztanda egin zuen, uhartearen bi herenak ur azpian jaurtiz.
100-150 metroko tsunamia sortu zuen eta Kretako kosta suntsitu (70 kmra),
kultura minoikoa ia ezabatuz. Gertaera hau jotzen da Platonek Atlantisen mitoa
idazteko Kritias bere libururako erabilitako iturburutzat.

Milaka lisboatar hil ziren, 1755eko Lisboako lurrikararen ondoren sortutako
tsunamiak. Lurrikarak sortutako txikizio eta anabasak milaka portugaldar
bultzatu zituen Lisboako kostara, sutetik ihesi. Han, lurrikarak eragindako
olatu erraldoiak harrapatu zituen. Katastrofe hartan Lisboako Baixa auzo guztia
deuseztatu zen, Pombal markesak berreraiki zuelarik.

2004ko abenduaren 26an Indonesiako mendebaldean dagoen Banda Aceh hiritik
kilometro batzuetara epizentroa zuen 9,2 Richter eskalako lurrikarak sortua.
320.000 hildako (210.000 Indonesian bakarrik). Ozeano Indioko kosta guztietan
pairatu zuten: Indonesian, Malaysia, Thailandia, Bangladesh, India, Sri Lanka,
Somalia, Kenia, Tanzania. Ozeano Barean ez bezala, Indiako ozeanoko herrialdeek
ez zuten tsunami alerta zerbitzu garaturik.



https://eu.wikipedia.org/wiki/Texas

Texas Ameriketako Estatu Batuetako hegoaldeko estatu bat da. Alaskaren ondoren,
AEBetako estaturik handiena da, eta Kaliforniaren ostean, bigarren populatuena.
Austin du hiruburua, eta Houston, hiririk handiena. Texasek 691.027 km2-ko
azalera du, eta 24,3 milioi biztanle inguru.

Mugak: ipar-mendebaldean, Mexiko Berria; iparraldean, Oklahoma; ipar-ekialdean,
Arkansas; ekialdean, Louisiana; hego-mendebaldean, Mexikoko estatua;
hego-ekialdean, Mexikoko golkoa.

Mexikoko golkoaren ondoan lautada emankor bat zabaltzen da, estatuaren heren bat
hartzen duena. Kostaldeko behe-lautadetan itsas aintzirak daude, eta
barnealderago, 200-700 m-ko garaierako lautada zabalak. Mendebaldean eta
ipar-mendebaldean daude lurraldeko mendi garaienak, Mendi Harritsuetan (2.666 m
Guadalupe mendian).

Ibai askoren urek ureztatzen dituzte Texasko lurrak, iparraldeko Llano Estacado
izan ezik. Rio Grande del Norte edo Rio Bravo ibaiak Mexiko herrialdearekin muga
egiten du, eta Rojo eta Sabine ibaiek Oklahoma, Arkansas eta Louisianarekin.
Aipagarriak dira, halaber, mendebaldetik ekialdera, Pecos, Colorado, Nueces,
Brazos eta Trinity ibaiak.

24,3 milioi biztanle 2008. urteko erroldaren arabera. Gaur egun, Texasko bost
biztanletik bat hispanoamaerikarren ondorengoa da, eta Mexikotik hurbil dauden
hirietan mexikar arkitektura eta gaztelania dira nagusi. Bertako amerindiarrak
oso gutxi dira gaur egun; amerindiar gehienak hirietan bizi dira, eta
gainerakoak Alabama-Coushatta (estatuaren ekialdeko mugan) eta Tiguako
erreserbetan (mendebaldeko muturrean, El Pasotik hurbil).

XIX. mendeko ingelesen kolonizazioa oso sakona izan zen, eta, Texas Mexikotik
bereizi zenerako, Estatu Batuetatik joandako 40.000 kolono bizi ziren.
Alemaniarrak, poloniarrak, txekiarrak, suediarrak eta irlandarrak joan ziren
ondoren, lur emankorrez jabetzeko zeuden erraztasunak zirela eta. Estatu
Batuetako kolonoek esklabo beltzak eraman zituzten; gerra zibila amaitu ondoren,
aske geratu ziren. Demografia oso bizkor hazi da XX. mendearen erdialdetik
aurrera.

Laborantzak (kotoia, garia, garagarra, fruta-arbolak, arroza, barazkiak, artoa,
lekadunak) eta abere-hazkuntzak (behi- eta ardi-azienda) garrantzi handia dute,
baina petrolio- eta gas-hobien ustiapena da diru-iturri nagusia, industria
oparoa ekarri duena: petrolio-findegiak, kimika industria, informatika,
hegazkingintza, nekazaritzarako makineria, altzairugintza, janari-industria,
ehungintza, tresneria elektrikoa eta mekanikoa. Ehunka aireportu daude estatuan,
eta errepide eta burdinbideek estatuko hiri garrantzitsuenak elkarren artean eta
alboko estatuekin lotzen dituzte. Itsas portuak ere (Houston, Port Arthur,
Corpus Christi, Beaumont) sartu-irten handikoak dira (Houstongoa munduko
handienetakoa da).

Europar kolonoak iritsi aurretik amerindiarren herri txikiak bizi ziren
lurraldean. 1528an hasi ziren espainiarren lehen espedizioak. 1685. urtean
frantsesek Matagordako badian kokatzeko asmoa zutela hartu zuten aintzat
lurraldea Espainia Berriko agintariek. Urte gutxiren buruan, misio ugari sortu
ziren (1718an eraikitako San Antonioko misioa izan zen garrantzitsuena).

1820. urtean Virginiako Moses Austinek baimena eskatu zien espainiar agintariei
Texasko lurraldean bizitokia hartzeko. Hurrengo urtean, haren anaia Stephen
Austini eman zioten baimena, eta harekin batera hasi zen ingelesa erabiltzen
zuten kolonoen sarrera. Mexiko independentearen egonkortasunik eza ez zen
Texasko kolonoen gustukoa, Antonio López de Santa Ana jenerala aginpidera iritsi
zenetik batez ere. 1836. urtean armak hartu eta, mexikar jenerala garaitu
ondoren, hamar urteko independentzia lortu zuten texastarrek. 1845. urtean,
Estatu Batuetako 28. estatua bihurtu zen. Ameriketako Estatu Batuetako Gerra
Zibila hasi zenean, bereizi egin zen Estatu Batuetatik eta 1869. urtean berriro
lotu zen.



https://eu.wikipedia.org/wiki/Teknologia

Teknologia, grezierazko τεχνολογος-tik, tekne (τεχνη, "zientzia, arte, edo
lanbide") eta logos (λογος, "jakintza-multzoa") hitzez osatuta dago. Hainbat
definizio dituen arren, kontzeptu zabalenean, espezie batek tresnak sortu,
erabili eta ingurunea bere nahi eta beharretara aldatzeko duen
jakintza-multzoari deritzo teknologia. Teknologia hain zuzen, objektu horiek
guztiak diseinatzeko eta fabrikatzeko teknikak, makinak eta prozesuak aztertzen
dituen diziplina da teknologia.

Teknologiek modu nabarmenean aldatzen dute gizakiak zein beste animalia-espezie
batzuk beren ingurune naturala kontrolatu eta moldatzeko duten ahalmena.
Gizakiaren kasuan, teknologiaren erabilera natur baliabideak tresna sinple
bihurtzean hasi zen, historiaurrean. Sua kontrolatzeko abilezia jauzi
garrantzitsua izan zen, janari-iturriak asko zabaldu baitzituen, eta gurpilaren
asmakizunak ondasunak urrutiago garraiatzeko eta mugikortasuna handitzeko aukera
eman zuen. Berrikiago izandako garapen teknologikoek, esaterako telefonoak,
hedabideak edo interneta, komunikaziorako mugak asko txikitu dituzte eta eskala
planetarioko elkarrekintzak sortzea ahalbidetu dute.

Hala ere, teknologia guztiak ez dira helburu baketsuetarako garatu: gero eta
ahalmen suntsitzaile handiagoa duten armak sortu dira, adibidez.

Teknologiak gizartean eta ingurumenean eragiten du hainbat moduz. Zenbait
gizartetan teknologiak ekonomia aurreratuagoak sortzen lagundu du (gaur egungo
ekonomia globala barne). Prozesu teknologiko askok nahi ez diren azpiproduktuak
sortzen dituzte, adibidez poluzioa, eta natur baliabideak agortzen dituzte,
Lurrari eta ingurumenari kalte eginez. Teknologia berrien garapenak gizarteen
balioak alda ditzake, eta batzuetan galdera etiko berriak eragiten dituzte.



https://eu.wikipedia.org/wiki/Sri_Lanka

Sri Lanka Hegoaldeko Asiako uharte estatua da. Izen ofiziala Sri Lankako
Errepublika Sozialista Demokratikoa da, sinhaleraz Sri Lanka Prajathanthrika
Samajavadi Jasnarajaya, Indiako ozeanoko estatua eta uhartea, Palk itsasarteak
Indiatik bereizia. Antzinako izena, Britainiar Inperioaren menpe zegonean,
Zeilan zen (ingelesez Ceylon). Hizkuntza ofizialak tamila eta sinhala dira, biak
maila berekoak, nahiz eta bigarrenak nagusitasun argia izan biztanleriaren %85
inguruk hitz egiten baitu. Ingelesa ohiko hizkuntza da administrazioan eta
turismo ekipamenduetan. Administrazio hiriburua Sri Jayawardenapura-Kotte
(Kotte) da, nahiz eta hiri garrantzitsuena, handiena eta hiriburu ekonomikoa
Kolonbo izan. Beste hiri nagusiak Dehiwala-Mount Lavinia, Moratuwa eta Jaffna
dira.

Egun estatu burujabea bada ere, Sri Lankako historia kolonizazioarekin lotu
behar da. Etengabeko konkistak pairatu dituen herrialdea da Sri Lanka. 1948an,
berriz, Bigarren Mundu Gerra pasa eta gero, deskolonizazioan independentzia
eskuratu zuen. Orduan, Sri Lanka izeneko estatua jaio zen.

Sri Lanka Indiako ozeanoan kokatua dago, Indiatik 50 kilometrora eta Palk
itsasarteak banandua. Hala ere, ia bat egiten dute Adamen Zubia deritzon
hondarrezko uharte katea dela-eta. Rama jainkoak eraiki omen zuen zubi hau,
mitologia hinduaren arabera. Badirudi, aspaldi kontinentea eta uharte lotzen
zituen istmoa zela, 1480 inguruan zikloi batek suntsitua.

Sri Lankako uharteak 440 km luze eta 200 zabal den arrautza baten itxura du. Lau
alderdi nagusi bereiz daitezke. Erdialdeko lurralde menditsua, batez besteko
1.500 m dituena, mendi garaiez, goi-ordokiez, arroila estuez eta ibar sakonez
osatua da; ia uhartearen erdi-erdian du mendirik garaiena: Pidurutalagala (2.524
m). Hego-mendebala ere menditsua da. Ekialdea laua da, baina tarteka muinoak
ditu. Iparraldea lur emankorreko ordoki zabal bat da, eta iparraldenean Jaffnako
penintsula dago, koralezko itsas-hautsiez osatua. Sri Lankako uharteak ibai
txiki asko ditu, erdialdeko mendietatik gurpil bateko erradioen antzera sortzen
direnak; guztietan luzeenak, Mahaweli Ganga ibaiak, 329 km ditu.

Bertako klima tropikal hezea da. Batez besteko tenperaturak 16 °C (Nuwara Eliya,
erdialdean, 1.990 m) eta 32 °C (Trincomalee, hego-ekialdean) arteko tartean
daude. Herrialdeko osoa kontuan hartuz, urteko batez besteko tenperatura 28 °C
da. Urtarrila da hil freskoena, maiatza beroena eta montzoi garaiaren hasiera.
Euria urte sasoi bakar batera mugatzen da, hego-mendebaleko montzoiak baitakar
gehiena, maiatzetik urrira: 5.000 mm hego-mendebalean, eta 1.000 mm, gehienez
ere, ipar-ekialdean.

Hego-mendebaldean baso tropikal trinkoa hazten da, ipar-ekialdean hosto
iraunkorreko basoak daude (ebanoa eta kaoba), zuhaixka arantzadunak
ipar-mendebalean eta hego-ekialdean, eta sabanako moduko belardiak ekialdean.

Sri Lankako biztanleen artean, sinhalarrek osatzen dute etnia nagusia,
biztanleria osoaren % 70 baino gehiago hartzen baitute. Uhartean bizi diren
beste etnia nagusiak tamilak eta arabiar itsasketarien ondorengo mairu edo
musulmanak dira. Etnien banaketa zehatza hau da: sinhalarrak, % 74; tamilak, %
18,2; Sri Lankako mairuak, % 7,1; besteak, % 0,7. Tamilak gutxiengo izan arren,
eragin politiko handia dute. Independentzia lortu zenetik ugariak izan dira
gehiengo sinhalaren eta gutxiengo tamilaren arteko tentsioak. Bando bateko zein
besteko milaka pertsona hil dira gerra etniko luzean. 2001. urtean su etena
sinatu zen. Ordutik, behin betiko bake hitzarmena finkatzen diraute. Erlijio
banaketa hau da: budismoa, % 69,3; hinduismoa, % 15,5; islama, % 7,6;
kristaua, % 7,5; besteak, % 0,1. Kolonizazioaren ondorioz, ingelesa
populazioaren %80ak hitz egiten du.

Sri Lankako biztanleriak oso ugaltze bizkorra izan du XX. mendean zehar, eta
gobernuak jaiotza kopurua murrizteko neurriak hartu zituen 1970etik aurrera.
Uharteak biztanle dentsitate handia du (262 km2-ko), eta toki jendetsuena
hego-mendebaldeko kostaldea da; biztanleriaren laurden bat baino gehiago
hirietan bizi da. Bertan daude Sri Lankako industria eta zerbitzu nagusiak.
Osasun arazo nagusiak filariasia, malaria, tuberkulosia eta elikadura
urritasunetik eratorritako eritasunak dira. Biztanleen batez besteko bizi
itxaropena 69 urtekoa da gizonezkoentzat eta 75 urtekoa emakumezkoentzat,
inguruko herrialde askokoa baino garaiagoa. Irakaskuntza doakoa da maila
guztietan, eta nahitatezkoa 5-13 urte bitartekoentzat. Sri Lankako 15 urtetik
gorako biztanleen artean, gizonezkoen % 91 eta emakumezkoen % 81 alfabetatuak
daude.

Gaur egun, 21 milioi biztanle inguru ditu Sri Lankak. Horietatik %82 dira
sinhalarrak, eta %9 inguru tamilak. Gerra zibilaren aurretik, %74 ziren
sinhalarrak, eta %18 tamilak. Horrek uhartea utzi duten tamil kopuru handitasuna
erakusten du. Ipar-ekialdean bizi dira nagusiki tamilak.

Dirudienez, uharteko lehen biztanleak Asiako hegoaldetik joandako
proto-australiarrak ziren. K.a. V. mende inguruan, Indiako iparraldeko
indoeuroparrak iritsi ziren uhartera, eta han bizi zirenekin batera, gaur egungo
zingaldar etniaren oinarria osatu zuten. Askoz geroago, K.o. lehen mendeetatik
aurrera, Indiako hegoaldeko tamilak iritsi ziren, eta gehienak iparraldean
finkatu ziren. K.a. III. mendean, budismoa uhartera sartu zen ezkero,
Anuradhapura hiria garrantzi handiko politika eta erlijio gune bilakatu zen,
Zeilan (Sri Lanka uhartearen lehengo izena) osoa menderatu zuena X. mendea arte.
Aipagarri da zingaldarrek sortu zuten ureztapen sistema, antzinateko
aurreratuenetakotzat hartzen baita. 993. urtean, Indiako hegoaldeko cola herriak
hartu zuen uhartea, baina, 1070. urtean, Vijayabahu printzeak zingaldarrei
itzuli zien atzera. Vijayabahuk Polonnaruva hirian ezarri zuen hiriburua
(1070-1200). XIII. mendetik aurrera, tamilek gero eta esku handiagoa zuten
iparraldean, eta zingaldarrak hegoaldeko eremu hezeetara joan ziren bitartean,
Indiako hegoaldeko dinastia batek tamilen erreinua sortu zuen XIV. mendean.
Tamil gehienak Jaffanako penintsulan elkartu ziren. Harrezkero, zingaldarrak eta
tamilak bananduak daude. Bestalde, XIII, XIV, eta XV. mendeetan, indiarrak,
txinatarrak eta malaysiarrak ere uhartean sartu ziren.

XVI. mendetik, merkatari portugaldarek eta holandarrek portuak ezarri zituzten
kostan, Zetaren Bidean geldialdia egiteko aparteko tokia zen eta. Halaber,
europarrek kosta kontrolatzen zuten bitartean, lurraldearen barrualdea
independente mantendu zen. Zehatzago, 1505etik aurrera, portugaldarrak Zeilango
kostaldean finkatu ziren, eta uharteko erregeen arteko liskarrez baliatuz, eta
beren babespekoei erregetza lortzen lagunduz, XVII. mendearen hasierarako uharte
gehiena mendean zuten. Zingaldarrek erreinu burujabe bat sortu zuten Kandy
hirian. Kandyko erreinuak deituta, holandarrek uhartetik kanpora egotzi zituzten
portugaldarrak; Zeilan Sortaldeko Indietako Konpainia Holandarraren mendean
geratu zen 1796 arte. Izan ere, Britiania Handiak 1796an uhartea eta 1802an
Kandyko erreinua hartu zituen, eta horrenbestez, 1802an, Zeilan britainiar
kolonia bilakatu zen, Ceylon izenarekin. Ceylonek Indiako malko esapidea hartu
zuen, Indiarenganako hurbiltasuna zela eta. Britainiarrek Indiako hegoaldeko
tamilak ekarrarazi zituzten kafe sailetan lan egitera; eta 1830etik aurrera,
uharteko ekonomia kafearen ekoizpenean oinarritu zen. Baina gaitz batek
kafe-sailak galdu zituen, eta 1880an tea lantzen hasi ziren, oso emaitza onekin;
handik gutxira, tea Zeilango diru-iturri nagusia zen. Bien bitartean, XX.
mendearen lehen urteetan, zeilandar abertzaletasuna indarrez hazi eta hedatu zen
erlijioan, gizartean eta irakaskuntzan. 1919an Zeilango Nazio Kongresua sortu
zen, zingaldarrak eta tamilak batzen zituen alderdi nazionalista. Zeilanek,
britainiarren mendean, gero eta autonomia handiagoa izan zuen, eta 1947an
burujabetasuna lortu zuen, Commonwealth erakundearen barruan.

Zeilango gobernua Alderdi Nazional Batua (ANB) kontserbadorearen mendean egon
zen 1948tik 1956ra. Bien bitartean, elite anglofonoaren aurkako higikunde bat,
budismoaren jarraitzaileek sustatuta, funtzionario eta salerosle tamilen aurka
hedatu zen. 1956-65 bitartean, berriz, zingaldar abertzaletasunean oinarritua
zegoen Sri Lankako Askatasunaren Alderdiak (SLAA) gobernatu zuen herrialdea,
ezkerreko alderdi batzuen laguntzaz. Tamilen eta zingaldarren arteko istiluek
(1956, 1958) Bandaranaike Lehen ministroak agindu zituen erreformak gauzatzea
galarazi zuten. 1959an Bandaranaike hil zuten, eta 1960ko hauteskundeen ondoren,
haren alargunak, Sirimavo Bandaranaikek, hartu zuen senarraren tokia. 1965ean,
ANBko D. Senanayake-k eta, 1970an, SLAAko S. Bandaranaike-k lortu zuten ostera
aginpidea. 1972an onartutako konstituzioaren bidez Zeilan Sri Lankako
errepublika bilakatu zen. 1977an, ANBk eskuratu zuen berriz aginpidea; hurrengo
urtean onartutako konstituzioak aginpide osoa eman zion lehendakariari, eta Sri
Lanka errepublika sozialista demokratiko bihurtu zen; ezkerrarentzat eta
tamilentzat, erabaki hura diktadura bideratzeko lehen urratsa baino ez zen.
Jayawardene lehendakari eta R. Premadasa Lehen ministro hautatu zituzten.
Harrezkero, Sri Lankako arazo nagusia herrialdearen batasuna arriskuan jartzen
duen zingaldar gehiengoaren eta tamil gutxiengoaren arteko tirabirak dira, eta
gobernuaren helburu nagusia uharteko iparraldeko eta ekialdeko probintzien
federazioa nahi duten tamilen talde armatua menderatzea izan da. Izan ere,
1977an sortu zen Togre tamilak talde armatuaren eta gudarostearen arteko
borroketan milaka pertsona hil dira. Baina borroka armatuaren arazoari
oinarrizko eskubideen murrizpenetatik eratorritakoak gehitu behar zaizkio:
etxeratze deiak eta salbuespen egoerak, hedabideen zentsura, muturretako
alderdien debekua, terrorismoaren aurkako legedi gogorra.

1983. urtetik aurrera Sri Lanka sinhalarren eta tamilen arteko borroken itzalean
bizi da. Liberation Tigers of Tamil Eelam (LTTE) tamil taldeak atzerriko
laguntza zuen, Indiako Tamil Nadu estatukoa batez ere, eta gobernuaren
gudarosteari egin behar zien aurre. Biztanle tamilak gudarostean parte hartzera
behartzen zituen tamil gudarosteak, eta horren ondorioz, tamil gazte askok
Mendebaldera edo India hegoaldera egin zuten ihes. Sinhalar gudarosteak ikusirik
ez ziela tamilei aurre egin laguntza eskatu behar izan zion Indiari. Hala,
Indiak soldaduak bidali zituen Sri Lankara. Baina hura porrot izugarria izan zen
Indiarentzat eta 1990ean, azkenik, Sri Lankatik soldaduak erretiratzea erabaki
zuen. Tamilen higikunde separatista, ordea, ez zen bakarra Sri Lankan: Janata
Vimukhti Peramuna (JVP) ezkerraldeko taldeak atentatu gogorrak egin zituen
estatuaren kontra. Gobernuaren zapalkuntza odoltsuak, ordea, higikunde horren
amaiera ekarri zuen. R. Premadasa lehendakaria saiatu zen tamilen arazoari
amaiera ematen, baina lortu zuen su-etena laburregia izan zen, eta borrokak
areago gogortu ziren; jende askok alde egin zuen Sri Lankatik, eta milaka lagun
hil ziren. 1993an R. Premadasa lehendakaria hil zuten. 1994ko hauteskundeetan
Chandrika Kumaratunga irten zen garaile (Herri Aliantzako buruzagi eta Sirimavo
Bandaranaikeren alaba). Lehen ministro izendatu zuten eta berehala saiatu zen
LTTE taldearekin elkarrizketak egiten. Urte horretan bertan, Sri Lankako
presidente hautatu zuten Kumaratunga. Presidente berriak bi bideri ekin zien:
batetik operazio militar handiak antolatu zituen, eta bestetik, konstituzioa
berritu zuen tamilei autonomia handiagoa emateko. Baina, tamilek turismo gune
nagusietan bonbak jarriz erantzun zioten presidentearen eskakizunari. 1998an
larrialdi egoera ezarri zen herrialde osoan, eta atzerritar inbertsioak koloka
larrian egon ziren. Gizarte egoera larriagotu egin zen; prostituzioan aritzen
zirenen herena adin txikikoek hartzen zuten, Nazio Batuen arabera. Gobernuak
hainbat saio egin bazituen ere elkarrizketetan hasteko, gerra zibila gogortu
egin zen bi alderdien aldetik. Estimazioen arabera, 50.000 lagun hil dira gerra
hasi zenetik. 2002. urtearen hasieran, gobernuak eta gerrillak su-eten bat
hitzartu zuten, norvegiar diplomatikarien bitartekaritzaz; hitzarmen horrek
tirabira handiak izan zituen, hainbatetan hautsi eta berretsi zelako. 2004ko
abenduan, Indiako ozeano osoa astindu zuen tsunami izugarri batek txikizio
handia egin zuen Sri Lankan eta dena berreraiki beharrak geroratu egin zituen
pixka batean gobernuaren eta gerrillaren arteko tirabirak. 2005eko
hauteskundeetan, Mahinda Rajapakse aukeratu zuten lehendakari. 2006an,
gerrillaren atentatu mordo batek amaiera eman zion bake hitzarmenari eta milaka
hildako, iheslari eta kaltedun eragin zituen. 2009. urtearen hasieran, armadak
sekulako erasoa jo zuen LTTEren aurka, gerrillariak gogor zanpatu eta ia
garaitua zuen gerrilla.

2015eko abenduaren 8an, presidentetzarako hauteskundeak egin zituzten Sri
Lankan. Maithripala Sirisena hautatu zuten presidente, botoen %51,3 eskuratuta
eta Mahinda Rajapaksak galdu egin zuen.

Sri Lanka Errepublika Independente Sozialista da. Hiriburuak Kolonbo
(administrazioa) eta Kotte edo Sri Jayewardenepura Kotte (legebiltzarra) dira.

Demokrazia tradiziorik luzeena duen estatu ez mendebaldarra da. Sistema
presidentzialaren eta parlamentarioaren arteko nahasketa da sistema politikoa.
Presidenteak, Mahinda Rajapaksak, botere legegilea eta militarra ditu.
Nazioarteko harremanei dagokienean, Sri Lanka NBEren eta ez-alienatuen
mugimenduaren partaide da, baita Asiako estatuen Tratatuaren kide ere.

Sri Lankak merkataritza libreko ekonomia du, baina estatuak esku handia du
sektore askotan. Ekonomiaren jarduera sendoenak nekazaritza, zerbitzuak eta
industria arina dira. Arroza da lantzen den gai nagusia, eta orobat da bertakoen
oinarrizko elikagaia. Sri Lanka munduko laugarren herrialde te ekoizlea da.
Baina te, koko eta kautxu sailen nazionalizazioa ez da ondo administratu, eta
etekinak lehiakideenak baino askoz ere apalagoak izan dira; gai horien
esportazioa % 95eko zen 1970ean eta % 31ra besterik ez zen iritsi 1991n.
Industriari dagokionez, asko hazi da Sri Lankako industria, eta BPGren laurdena
osatzen du. Ehungintza eta jantzigintza dira industria nagusiak. Azpiegiturak
nahiko aurreratuak daude eta barne merkataritza egokia da, baina hornikuntza
elektrikoei dagokionez, herrialdea nahiko atzeratuta gelditu da. Energia
hidroelektrikoak, meteorologiaren mende, erabiltzen den energiaren herena
hartzen du. Turismoa asko jaitsi da gorabehera politikoak direla-eta. Gerratik
ihesi joan diren tamilak eta Persiako golkoko herrialdeetara joan direnek
bidaltzen duten dirua garrantzizko diru iturria da Sri Lankan. Bestalde, Sri
Lankak atzerriko inbertsioak erakartzen jakin izan du. Dena dela, atzerriko
zorra hazi egin da; politika ahultasunak hazkunde ekonomikoa geldiarazi du, eta,
oro har, munduko burtsen gorabeheren mende dago oraindik.

Hiri nagusien inguruan (Kolonbo eta Kandy) bigarren sektorea da nagusi.
Ekonomiak urteko % 5,3ko hazkundea metatzen du. Egun mundu mailako merkataritza
harremanen barruan dago. NBEk munduko estatu guztien artean eginiko Giza
Garapenaren Indizeak 0,751 markatzen du, eta 93. postuan dago. Gizarte-adierazle
hori hiru parametroetan oinarritzen da: haurren eskolatze tasa, bizi itxaropena
eta BPG per capitaren arteko batez bestekoa. Sri Lanka, beraz, herrialde
garatuen eta azpigaratuen arteko tarteko multzoan dago, Txina, India eta
Venezuela herrialdeekin batera. Erosteko ahalmenaren berdintasuna, 86,72 milioi
US$-koa da. Beraz, Sri Lankan klase ertainaren presentzia dago, nahiz eta
populazioaren %25a pobrezian bizi.



https://eu.wikipedia.org/wiki/Rock

Rock musika XX. mendeko bigarren erdian sortutako musika mota da. Ahots-melodia,
gitarra elektrikoak, baxuak eta normalean erritmo markatuko bateria dira genero
hau eratzeko jogailu arruntak. Teklatuak eta sintetizadorek ohikoak dira rock
musikaren hainbat azpigenerotan, baita haize-instrumentuak rockaren lehen
urteetan. Rock musika estiloa oso zabala da, eta muga lausoak ditu. Soul edo
funk generoak ere batzuetan lotzen zaizkio rockari. Rock and roll hitza genero
honen hasierako musikari bakarrik deitzen zaio, eta rock hitzarekin genero
musikalaren historia guztiari.

Izena dagokionez, Alan Freed, Clevelandeko irrati bateko Disc Jockey-a, izan zen
rock and roll hitza lehen erabili zuena.

Musika kultura ezberdinen bategitetik sortu zen rock and rolla. Trukean, rockak
kultura horien gainean bere eragina ere izan du, gaur egun rock musika garatzen
duen hartu-emaneko prozesua sortuz. Ameriketako Estatu Batuetan jaioa, berehala
hedatu zen mundura. Arrakastak rockaren definizioa ere zabaldu eta lausotu zuen.

Ameriketako Estatu Batuetan 1950eko hamarkadaren erdian jaio zen rock and rolla.
Chuck Berry, Little Richard, Bo Diddley edo Fats Domino artista beltzek
beltzentzat jotzen zuten. Arraza auzia oso markaturik zegoen garaiko
dantzalekuetan eta agintari batzuen buruetan.

Rock and rollaren onarpen Britania Handian genero berriaren gaineko zaletasuna
piztu zen, eta artista propioak sortzen hasi ziren. Geroago The Beatlesera
laburtzekoa zen izena, 1960an The Fabulous Silver Beatles zen, Buddy Hollyri
egindako omenaldia.

Rockabilly soinua AEBetako mendebaldera hedatu zen, ia-ia instrumentu hutsezko
surf musika sortuz, surf kultura rock and roll kulturaren aurkaritzat jotzen
bazen ere. Dick Dale edo The Surfaris gisako musika taldeek erritmoa bizkortu,
perkusioa berritu, eta gitarra elektrikoen soinuak prozesatu zituzten. Beste
talde batzuek, hala nola The Beach Boys, Mr. Shears and the Wavettes edo Jand
and Dean, berriro erritmoak moteldu zituzten. Ahots harmoniak gehituta,
California Sound deritzona sortu zuten.

Jazz mugimenduak blues musikariak erakarri zituen Britainia Handira. Lonni
Donenganen 1955eko “Rock Island Line” kantak eragin handia izan zuen, eta talde
andana sortu ziren irla osoan, tartean John Lennonen The Quarry Men, 1957ko The
Beatlesen aurrekaria. Arraza oztoporik gabe, Britainia Handian rock and roll
mugimendu ederra garatu zen.

Cliff Richardek lortu zuen rock ‘n’ roll britaniarraren lehen arrakasta “Move
it” kantarekin. Rock ‘n’ rolla pop arinean eta baladetan galtzen ari zela, rock
talde britainiarrek amerikar zuriek baino sutsuago jotzen zuten. 1962rako,
Britainia Handiko rock eszena abiaturik zegoen. AEBetako soul, rhythm and blues
edo surf musikaren eragina zabala zen oso. Baina euren rock sormenak tartekatzen
hasi ziren, gero eta musika konplexuagorekin.

The Beatlesek irudi, musikagintza eta nortasunaren nahasmen erakargarria bildu
zuen. 1962rako Rolling Stones, The Animals eta The Yardbirdsekin batera, blues
musikaren eragina erakusten zutenetako bat zen. 1964rako, The Kinks, eta geroago
The Who, Mod estiloaren irudia ziren. Hamarkadaren bukaerako, rock talde
britainiarrak drogen azpikulturako psikodelia musikaren generoetan
aurrerapausoak ematen hasi ziren.

Britania Handiko arrakastaren ondoren, AEBetan zehar tamaina handiko bira
prestatu zuten The Beatlesek, Beatlemania izeneko zoratzeko moduko zaletasuna
ezezaguna sortuz. Horren ildoan, beste talde britaniarrek ere AEBetara jauzi
zuten, batik bat Rolling Stones, The Animals eta The Yardbirds.

Inbasio britainiar horrek tokian tokiko eszenatokietan eta grabaketa merkeetan
jotzen zuten imitatzaile andana sortu zituzten. Geroago, mugimendu hau garage
rocka deitzekoa zen. Generoko talde hoberenetakoak The Sonics, ? & the
Mysterians, edo The Standells ziren.

1950eko hamarkadaren bukaeran bai AEBetan bai Britainia Handian gerra kontrako
mugimenduak (batez ere bonba nuklearraren aurkako) sortu ziren. Bien kasutan,
jazz eszenarekin eta folk mugimenduarekin harremanetan zeuden.

Folk eszenak lotura estuak zituen Britainia Handia eta AEBen artean. Bietan
bazeuden jogailu akustikoak, kanta tradizionalak eta mezu soziala zuten blues
musika gustoko zituzten folk zaleak. Woody Guthrie aitzindaria izanda, Bob Dylan
mugimenduaren bihotza bilakatu zen. Blowin’in the Wind edo Master of War
abestiak “protesta kantak” zalego zabalagoari iritsi ziren.

The Byrdsek ere, Mr. Tambourine Man gisako abestiarekin, folk rocka (baita
psikodelia rocka ere) garatzeko lagundu zuten. Neil Youngen sormen lirikoek eta
gitarra elektrikoen mugimenduek folk rockaren aldaera sortu zuten. Simon &
Garfunkel, The Mamas & the Papas, Joni Mitchel edo The Band dira beste folk rock
artista nabarmenak.

Psikodelia folk eszenan hasi zen. Holy Modal Roundersek izena sortu zuten
1964an. Estiloa Vietnamgo gerraren oposizioarekin lotu zen.

Britania Handian, Pink Floydek underground kulturan 1965etik garatu zen
psikodelia. Soft Machine taldea 1966an osatu zen. Donovanen Sunshine Superman
aurreneko psikodeliaren arrakasta izan zen. The Beatlesen 1966ko Revolver
albumen Tomorrow Never Knows eta Yellow Submarine psikodelia abestiak badaude.
The Beach Boysek Pet Sounds kaleratu zuten AEBetan.

1967ko urtarrilean The Doorsen lehen diskoa plazaratu zen. Urte horretan beste
talde aitzindari batzuek berea atera zuten: The Beatlesen Sgt. Pepper’s Lonely
Hearts Club Band ekainean, eta urtearen bukaerako Pink Floyden The Piper at the
Gates of Dawn zein Creamen Disraeli Gears.

Rocka gitarra-baxua-bateria hirukotetik harago joan zen. Lehen, talde batzuek
saxofoiak eta teklatuak erabili bazituzten ere, orain The Beach Boysek eta The
Beatlesek (eta haien lidergopean beste askok) instrumentu berriekin jotzen
zuten, batzuetan haize arloarekin, korda arloarekin zein orkestra osoarekin.
Abestiak hiru minutu baino luzeago irauten hasi ziren. Garai batean jazzari edo
orkestratutako pop musikari mugaturik zegoen egitura konplexuak gero eta
gehiagotan entzuten ziren.

Musika klasikoa, elektronikoa, esperimentala nahiz jazza nahastuta, progressive
rocka (edo Alemaniako eran krautrocka) deitutakoa sortu zen. Progressive rocka
garbia eta polita edota atonala eta kakofonikoa izan zitekeen, konplexua edo
minimalista, eta askotan kanta berean. Batzuetan rocktzat hartzea ere zaila zen.
Generoko talde nagusiak Electric Light Orchestra, Pavlov’s Dog, King Crimson,
Caravan, Jethro Tull, Genesis, Gentle Giant, The Nice, Yes, Gong, Emerson, Lake
& Palmer, Soft Machine, Steve Hillage, Barclay James Harvest, Magma, Camel, Can,
Pink Floyd, Rush, Faust edo Dream Theater.

Britania Handiko bigarren olatu batek ospea erdietsi zuen garai honetan.
AEBetako blues musika zuten oinarri, baina emanaldiek era ikusgarria eta
handikoia hartu zuten. Cream, Led Zeppelin, Deep Purple edo Black Sabbath dira
blues rock gogor horren aurreko ereduak. Guztiek eragin handia izan zuten heavy
metal deitzekoa zenaren gainean.

The Beatles, The Rolling Stones edo The Who gisako taldeak zuzeneko
emanaldietarako estadioak (arena izena dute AEBetan) erabiltzen hasi ziren
publikoa hain jendetsua zen eta. Heavy metal eta progressive rockaren ospea
handitu ahala diskoen salmentak igo ziren. Entretenimendu konpainiek Queen, Pink
Floyd, Genesis, eta geroago Boston, Styx, Foreigner eta Journey bezalako musika
taldeak arena rockaren labelpean jarri zituzten. Arena rock mugimendua hurrengo
hamarkadetako power poparen aurrekaria bihurtzekoa zen.

Rock musikak soft rock (edo rock biguna) garaia ere bazuen. The Partridge
Family, The Cowsills, The Osmonds edo The Archies ziren horrelako taldeetako
batzuk. Beste talde batzuek, -Manilow, Olivia Newton-John, Eric Carmen, Bread,
The Carpenters, Electric Light Orchestra eta England Dan & John Ford Coley
besteak beste- orkestrazio handiagoa gehitu zuten. Soft rockean sartzekoak diren
beste artista etzutetsuak Neil Diamond eta Barbra Streisand dira.

Bitartean, Queen, Led Zeppelin, Black Sabbath, AC/DC, Aerosmith, REO Speedwagon,
ZZ Top, Van Halen, Golden Earring, The Rolling Stones edo Peter Frampton gisako
artistak AM irratietan batik bat entzuten ziren.

Funk musika 1970eko hamarkadaren hasieran rockaren eszenaren zati bat izan
arren, aiseago dantzatzekoa zen erritmoa eta kanta errazagoak garatu zituen.
Donna Summer, K.C. and the Sunshine Band, MFSB, The Three Degrees, The O’Jays,
Barry White, Gloria Gaynor, CHIC edo The Trammps bezalako taldeek disco estiloa
osatu zuten. Bat-batean, disco erritmo dantzagarria zeukaten abesti andanak
arrakasta lortu zuten, eta dantzalekuak –horren aurretik Europako fenomenoa-
AEBetan zehar hedatu ziren. Famatuena New Yorkeko Studio 54 izan zen,
herrialdean eredua ezarri baitzuen.

Disco estilori gehien lotzen zaion taldea The Bee Gees da. Saturday Night Fever
filmarentzat egindako musikak garaiko zenita markatu zuen. The Rolling Stones,
Rod Stewart, Queen edo The Grateful Dead gisako korrente nagusiko taldeek
discoaren erritmoa bereganatu zuten, modarekin bat egiteko nahian.

Generoaren ospeaz baliatuta, talde gehiegi uztartu zuten euren burua disco
musikarekin. Bataz beste, musika horren kalitatea amildu zen. Hamarkadaren
bukaerako, discoaren kontrako mugimendua sortu zen. Haren ospea galduta ere,
soinu dantzagarriak iraun zuen. Disco musika, bere eran, gaur egun ezagutzen
dugun hip hop musika (edo rap musika) eragin zuen.

Discoaren soinu ekoiztuegiaren zein progressive rockaren saldukeriaren (arena
rocka hain zuzen ere) aurka sortu zen punka. Garage rockaren etikari zor handia
dio punka;: musika ezagupen altuak ez ziren beharrezkoak, eta hiru akordeak
ezagututa, aise jotzen zen punk. Haietako talde frankok gizartearen gehiengoa
astindu nahi zuen. Haien ustez, arbuiatzen zuten disco kultura irribarretsua eta
biguna 1960ko hamarkadako “peace and love” (bake eta amodioa) iraultzaren
ondorioa zen.

Richar Hell, Television, Patti Smith, The Ramones, Talking Heads eta beste punk
talde batzuk eszenatokira igo ziren eta musika eraberritu zuten. Baina punka
estetika mugimendua baino gehiago izan zen. The Ramones talde eredugarriaren
oldarkeria apolitikoa bazen ere, mugimendu intelektuala zen.

Ingalaterran The Sex Pistolsek ezarri zuten AEBetakoa baino bortitzagoa zen
eredua. Izenak ere ezohikoak ziren: Johnny Rotten (Johnny Ustela) eta Sid
Vicious (Sid Biziotsua). Britania Handiko establisment delakoaren kontra aritu
ziren buru belarri, “Anarchy in the U.K.” eta “God Save the Queen” (“Anarkia
Britania Handian” eta “Jainkoak erregina salba dezan” –Ingalaterrako
hereserkiaren izena) kantek erakusten duten bezala. The Sex Pistolsek The Clash
gisako talde politikoei bidea solatu zieten. The Clashen ikusmoldea hain
nihilista ez zen, baina bai idealistagoa eta zabalki politikoagoa.

Arte ukitua zuten talde irakurriagoak, Talking Heads eta Devo gisakoak, punk
eszenan sartzearekin batera, arte eta unibertsitate munduko jendea erakarri zuen
punkak. New Wave izena eman zieten hain punkak ez ziren talde haiei.

Punka mugimendu soziala bazen ere, salmentaren aldetik edo korronte nagusiko
irratsaioetan arreta eskasa bereganatu zuen. Discoa eta album formako rocka
estilo nagusiak izaten ziren. Diskoetxeko exekutiboak, punkak liluratuta ere,
new wave errazagoaren ahalmenaz ohartu ziren. Estilo honekin lotura txikiena
zeukan edozein taldea kontratatu nahian, The Cars edo The Go-Go’s gisako pop
taldeak New wave arropaz jantzi zituzten. Beste talde batzuek, The Policek edo
The Pretendersek bezala, New Waven hasita, karrera luzea eta arrakastatsua
erdietsi zuten.

1982 eta 1985 bitartean, new wavek bide erromantikora jo zuen, Kraftwerkek eta
Gary Numanek eraginda. Depeche mode, Duran Duran, Erasure, A Flock of Seagulls,
Psychedelic Furs, Talk Talk eta Eurythmics izan ziren horietako talde batzuk.
Sintetizatzailea izan zen garaiko jogailu nagusia, eta talde batzuentzat,
bakarra.

Ingalaterran, punkak post-punka eragin zuen. New wave izena ere ematen bazaion
arren, post-punka ausartagoa eta artistikoagoa zen. 1978an, The Sex Pistolsen
John Lydon (Johnny Rotten) abeslari ohiaren Public Image Ltd. taldeak eman zion
hasiera mugimenduari. Joy Division, Siouxsie & the Banshees, The Fall, Gang of
Four edo Echo & the Bunnymen gisako taldeek berehala egin zuten bat. Hala ere,
post-punkean sortu zen talderik arrakastatsuena Irlandako U2 izan zen.
Hamarkadaren bukaerako munduko talde handienetakoa zen.

1980ko hamarkadan, rockaren era berriak sortu ziren: Britania Handian heavy
metalaren New Wave korrontea, esaterako. Eddie Van Halenek rock gitarrari soinu
berriak atera zizkion. Van Halenen David Lee Rothek zein Queenen Freddie
Mercuryk abeslariaren papera arte mailara igo zuten. Aldi berean, New Wave-pop
taldeek ospetsu jarraitu zuten. AEBetako rock bihotzak zale andana bereganatu
zuen, Bruce Springsteen eta Bob Segeren kasuek erakusten duten bezala. Mundu
osoko folk musika rock and rollarekin nahastu zen, Paul Simon eta Peter
Gabrielek zabaldutako bideari jarraiki.

1970eko hamarkadaren bukaera arte, heavy metala ilunpean zegoen. Hard rock talde
gutxik, Queen, AC/DC, Led Zeppelin edo Aerosmithen kasuetan bezala, zalego
ederra lortu zuten. Alabaina, musika kritikariek generoa arbuiatzen zuten, eta
ohiko entzuleek beste estiloak hobesten zituzten, hard rocka arrarotzat jotzen
zutelako.

Hala ere, 1978an, Van Halenen izen bereko estreinako diskoak egoera irauli zuen.
Energia handiko rockaren garaia sortu zen. 1980ko hamarkadako rock generorik
arrakastatsuena glam metala izan zen. Aerosmith, The Sweet, Deep Purple edo
Black Sabbath gisako taldeetan oinarrituta, Mötley Crüe, W.A.S.P. edo Ratt
moduko taldeek, haien bizitzeko era, hilea, makilajea eta janzkera zirela-eta,
ospea lortu zuten. Kantak olkarkorrak ziren, sexuan, zurrutean, drogetan-eta
oinarriutako letrekin.

Hamarkadaren erdirako, glam metal orok bi kanta nagusi zituen. Bata hard
rockaren moduko hereserkia, eta, bestea, balada bat, erritmo motelagokoa, baina
taldearen gainerako kanten bezain boteretsua eta ozena.

1987an, glam metalaren bilakaerak estiloa eraberritu zuen betiko, L.A. Guns,
Faster Pussycat, eta, batez ere, Guns ‘n’ Rosesek eraginda. Appetite for
Destruction euren estreinako albumez geroztik talde arrakastatsua bihurtu zen.
Glam metalaren desagerralira arte (1990eko hamarkadaren hasieran) Guns ‘n’
Rosesek hard rockaren eredua ezarri zuten, eta punk zein bluesen eragina gehitu
zion.

Alternative musika (musika alternatiboa) 1980ko hamarkadaren hasieran sortu zen
musika korronte nagusitik kanpo geratzen ziren taldeak sailkatzeko. Alternative
labela zeukaten taldeak ez ziren irrati nagusietan entzuteko errazak. Hala ere,
punkari zorrak batzen zuen estiloa. Hamarkada horretako talde garrantzitsuak
R.E.M, Sonic Youth, The Smiths, Pixies, Hüsker Dü, The Cure –besteak beste-
izaten ziren.

Diskoetxe independientetan mugatuta, underground musika korronte ederra sortu
zen irrati eta aldizkari independienteei nahiz ahoz ahoko berriei esker.
Salmenten aldetik inork emaitza izugarririk lortu ez arren, hurrengo
belaunaldiarenganako eragina erabakigarria izan zen. Hurrengo hamarkadan AEBetan
grungeak eta Ingalaterran Britpopak erdietsitako arrakastak alternative musika
korronte nagusira eraman zuten.

1980ko hamarkadaren bukaerako, hard rocka eta glam metala nagusitzen ziren rock
irratietan. MTVren etorrerak estiloa edukia baino garrantzitsuago zenaren
pertzepzioa ekarri zuen. Horren desatseginez, musikari gazteek glam metal zein
arena rockaren kontra jo zuten, amorruak eramandako musika sortuz. Seattle hiria
izan zen grunge izeneko estilo honen habia.

Punka eta garage rocka eragin handia izan zuten Mudhoney eta Nirvana gisako
grunge taldeengan. Alice in Chains eta Soundgardenengan, aldiz, aurreko heavy
metalak eragin zuen. Grungea Seattle inguruetako fenomenoa zen harik eta
Nirvanaren Nevermind diskoak sortu zuen lurrikara arte (1991). Melodikoxeagoa
eta ekoizpenaren aldetik osatuagoa, Nirvana egunetik egunera eta munduan zehar
arrakasta bihurtu zen. Haren aldean, gainerako estiloek zaharkituta ziruditen.
Guns ‘n’ Rosesen Use Your Illusion I eta II album bikoitzaren ostean (1991),
hard rock experimentala korronte nagusitik erori zen erabat.

Rock zuzenagoaren gogoa betetzerakoan, Nirvana, Pearl Jam, Stone Temple Pilots
edo Soundgarden gisako taldeei ateak ireki zizkien. Pearl Jamek maila handiko
arrakasta lortu zuen hasiera-hasieratik. Nolanahi ere, bigarren diskoaren
ondoren, muzin egin zioten MTV eta Ticketmaster konpainiarekin promozionatzeari
eta saltzeari.

Grungearen eragina zabala izan zen geografiari eta musikari zegokienez. Rock
nagusiarekiko sentipen bera zeukaten orok euren estiloa entzuteko prest zegoen
diskoetxeak eta zalegoak aurkitu zituzten bat batean.

Hiru urtetan grungea eta haren taldeak XX. mendeko ospetsuenetakoak bilakatu
ziren. 1991n, Nirvanaren Nevermind eta Pearl Jamen Ten diskoak grungea piztu
zuten. 1992, Alice in Chainsek Dirt kaleratu zuen, eta generoa are ospetsuago
bihurtu zen. Hala ere, 1994ko apirilean, grungearen eszena astindurik suertatu
zen Nirvanaren Kurt Cobainen heriotza (batzuen ustez, suizidioa) zela eta.
Soundgardenek eta Alice in Chainsek hurrengo urteetan plazaratutako albumak
arrakastatsuak izan arren, 1996rako grungearen garaia bukatzen ari zen.

Ameriketako Estatu Batuetako grungea, post-grungea eta hip-hopa gorabehera,
Britania Handian 1960ko hamarkadaren musika berpiztu zen 1990ekoan, Suede,
Oasis, The Verve, Radiohead, Pulp eta Blur gisako taldeen eskutik. 1980ko
hamarkadako underground britaniarraren hamaika estilotik zein The Beatlesengadik
zein glam metalatik eraginak elkartu eta batu zituzten Britpop izeneko mugimendu
horretan.

Garai batean, Oasis eta Bluren arteko lehiak The Beatles eta Rolling Stonesen
artekoa zirudien. Blur bezalako taldeek Small Faces edo The Kinksen bideari
jarraitu nahi zioten bitartean, Oasisek Rolling Stonesen portaera The Beatlesen
melodiarekin nahasten zuen. The Verve eta Radioheaden beste eragin bat Elvis
Costello, Pink Floyd edo R.E.M. izan zen. Hala nabaritzen da Radioheaden albumik
ezagunena, OK Computer izenekoan.

Oasisi “munduko talde nagusia” titulua eman zioten, 14 milioi kopia saldu
baitziren munduan zehar. Alabaina, euren ospea urrituz joan zen barne hausturak
eta era guztietako polemikak areagotu ahala. The Verve desegin zen barneko
tirabirak zela kausa. Radiohead, berriz, ikerketa elektronikoan murgildu dira
azken disketan, eta arrakastari eutsi ahal izan diote.

1990eko hamarkadaren erdirako, “alternative” musika jatorrizko esanahiatik urrun
samar zegoen, rock irratiek eta zaleek gero eta gehiago sal-erosten zutelako.
AEBetan, hamarkadaren amaierako hip hop musikak alternative rockaren lekua hartu
zuen. Geratzen zen tokian, pop-punka eta garbitutako grungea ziren rock forma
nagusiak.

Halabeharrez edo hala erabakita korronte nagusitik at zegoena indie rockaren
barnan sartu zen. Artista horiek euren musikan eta karreran kontrol osoa nahi
zuten. Horretarako, batzuetan diskoetxeak propio osatzen zituzten. Promoziorako,
ahoz aho hedatutako biretan edota irrati independienteetan konfiatzen ziren.
Etikak esiloak baino batuta, indie rockak azpigenero franko ditu: grungeak
eragindakoak Superchunk bezala, Pavement gisako talde experimentalak, edo Ani
DiFranco moduko punk-folk abeslariak.

Psikodelia rockak eta aurreko heavy metalaren egiturak eraginda, stoner rocka
1980ko hamarkadaren bukaeran sortu zen, Kyuss, Fu Manchu, Nebula edo Queens of
the Stone Age gisako taldeen eskutik. Anplifikatzaileak distortsionatuta, stoner
rocka LSDren bidaiaren edo marihuana erretzearen eskarmentua imitatzen saiatzen
da. Stoner rock talde frankok 20 minutu baino luzeagoko kantak dituzte, zeinetan
emozioa, abiadura eta estiloa uste baino aldakorragoa den. Stoner rocka korronte
independientean sailkatzen bada ere, salbuespenak badira, nagusiak Kyuss eta
Queens of the Stone Age.

Kurt Cobainen heriotzarekin batera, rock and rollak aurpegi, soinu eta estilo
berria bilatu zuen. Grungearen gainbeherak alternative rock taldeen bigarren
olatua etortzea ahalbidetu zuen: Green Day, The Offspring, Foo Fighters,
Radiohead, Creed, 311 edo Rage Against the Machine.

1995ean, Kanadako Alanis Morissette pop artistak Jagged Little Pill kaleratu
zuen, eskarmentu gordineko letrak zituen diskoa. Honela, grungean hain ohikoa
zen introspekzioa korronte nagusira iritsi zen. Emakumezko artistak ere
nabariagoak izan ziren horren harira.

Hamarkadaren amaieran, Ameriketako Estatu Batuetako diskoetxe eta irrati
konpainiak konglomeratuetan batu egin ziren. Horren ondorioz, musika
homogeneoagoa da. Green Day eta Blink 182 gisako taldeek pop-punkaren eredua
ezarri zuten. Aldi berean, nu metala sortzen ari zen, Kornek lehen diskoa 1994an
kaleratu arren. Grungea, heavy metala eta hip-hopa nahasturik, Linkin Park,
Deftones, Static-X, Disturbed eta Limp Bizkit moduko taldeek ospea lortu dute
azken urteetan.

2000ko hamarkadaren hasieran, Napster gisako artxiboak partekatzeko lanabesez
baliatuta, lapurreta masiboaren aldarrikapenak musika industria astindu zuen.

Estiloei dagokienez, garage rockaren gaineko ospea berpiztu da. The White
Stripes, The Strokes, Jet, The Vines edo The Hives gisako taldeek disko eta
kanta arrakastatsueak plazaratu dituzte. Oinarrietara bueltatzen den rocka deitu
zaio estilo honi, hare soinu gordina dela kausa.

Emo bezala ezagutzen den pop-punka ere badago, izen horrekin denak bat etorri ez
arren. Jimmy Eat World, Howthorne Heights, Dashboard Confessional edo Taking
Back Sunday dira sortu diren talde nagusietako batzuk. Punk bigunetik eta 1980ko
hamarkadako alternative rocketik hartzen ditu influentziak.

Retro korronteak dance-rockaren berpizkundea eragin du. Franz Ferdinand, Hot Hot
Heat, The Killers edo The Bravery gisako taldeek post-punka eta erritmo
elektronikoak nahasten dituzte.

Milurte berriko lehen hamarkadan hip-hop musikak gora egin du, batez ere Estatu
Batuetan, 50 cent, Snoop Dogg, Kanye West, Nelly, Eminem do Jay Z gisako
artisten eskutik. Ikerketa batzuen arabera, AEBetako gazteen artean (18 eta 34
urte bitartekoan alegia) hip-hopa da musika generorik ospetsuena. Rhythm and
blues generoa ere berpiztu da azken urte hauetan hip-hoparekin nahastu delako.
Kasu askotan gainera, zaila da rhythm and blues edo hip-hopa bereiztea. Mariah
Carey , Usher edo Alicia Keys izango lirateke rhythm and blueseko artista
ospetsuenetakoak. Hala ere, Mariah Carey kenduta, ez hip-hopak ez rhythm and
bluesak ez dute rockak adina disko saldu. Historiako disko salduenetako
zerrendan agertzen diren gehienak, rock diskoak dira oraindik.

Europan eta Australian rock salmentak AEBetan baino handiagoak dira gaur egun
ere. Rapa eta hip-hopa ospetsuak badira ere, ez dute AEBetako nagusitasuna
erdietsi. AEBetako talde askok, The White Stripesek, The Killersek edo The
Strokesek esaterako, Britania Handian AEBetan baino arrakasta handiagoa lortu
dute. Britania Handiko rock taldeak (The Libertines, Franz Ferdinand, Coldplay,
Oasis, Kaiser Chiefs, Gorillaz eta Arctic Monkeys gisakoak) oraindik orain dira
salduenak Britania Handian.

Rock and rollaren eragina luzea da mundu osoko gizartean. Nabaritzen da modan,
zinema estiloan, sexuaren inguruko jarreretan eta alkohola edo drogen
erabilpenean eragina hain da zabala non rocka, musika generoa ez ezik, bizimodua
ere baita askoren ustez. Gainera, rock musikari franko munduan zehar gurtzen
dira, haien ospea hain handia da eta.



https://eu.wikipedia.org/wiki/Robert_Richardson

Robert Coleman Richardson (Washington Hiria, Ameriketako Estatu Batuak, 1937ko
ekainaren 26a - Ithaca, New York, 2013ko otsailaren 19a) fisikaria izan zen.

Fisika-ikasketak egin zituen Virginiako Institutu Politeknikoan (1958) eta Duke
Unibertsitatean (1966). Azkeneko urte horretan Cornell Unibertsitateko
ikertzaile-laguntzaile gisa hasi zen lanean, eta 1975erako Cornellgo katedradun
zen. 1990ean unibertsitate horretako fisika atomiko eta egoera solidoko
laborategietako zuzendari izendatu zuten. Han hasi zen helio 3-arekin lanean,
David M. Lee fisikariarekin eta Douglas D. Osheroff doktorego-ikaslearekin
batera. Hiru zientzialariok oso tenperatura apaletaraino hozten zuten helio 3-a
gradu milaren batzuk zero absolututik gora, isotopo horren ezaugarri magnetikoak
aztertzeko. Baina 1971n, Osheroffek presio-aldaketak antzeman zituen helio
3-aren barruan, eta superjariakortasunerako trantsizioa gertatu zela pentsatu
zuen. Hiru zientzialariok emaitza baieztatu zuten, baina gainerako
zientzialariek ez zuten onartu, harik eta beste ikertzaile batzuek hurrengo
urtean aurkikuntza hura berretsi zuten arte.

Likido superjariakor bat erresistentziarik gabe isurtzen da, eta quantumaren
mekanikaren estatistika-legeen mendean dago. Likido superjariakorrak garrantzi
handikoak dira fisikan, beren sistema makroskopikoan quantumen efektuak azter
daitezkeelako. Helio 3-aren superjariakortasunaren aurkikuntzagatik, Richardson,
Lee eta Osheroffek Fisikako Nobel Saria jaso zuten 1996an.



https://eu.wikipedia.org/wiki/Puerto_Rico

Puerto Rico (izen ofiziala: Puerto Ricoko Estatu Libre Elkartua; gaztelaniaz:
Estado Libre Asociado de Puerto Rico) Ameriketako Estatu Batuei (AEB)
elkartutako Estatu libre bat da. Karibe itsasoko uhartedi bat da. Autonomia osoa
du, baina batzuek AEBetako «51. estatua» dela aldarrikatzen dute. Dominikar
Errepublikaren ekialdean dago.

San Juan da hiriburua (434.374 biztanle 2000an). Beste hiri nagusiak Bayamon,
Ponce, Carolina eta Caguas dira. Hizkuntzak gaztelania (ofiziala) eta ingelesa
dira. Erlijioa: katolikoak, % 85,3; protestanteak, % 4,7; besteak, % 10.

Puerto Rico estatua uhartedi bat da, uharte nagusi batek (Puerto Rico uharteak
berak) eta beste hainbat uharte txikiagok osatua. Horien artetik
garrantzitsuenak dira Vieques, Culebra, Mona, Desecheo eta Caja de Muertos. Bost
horietatik, Culebra eta Vieques uharteek dituzte biztanle finkoak urte osoan,
nahiz eta Mona uharteak turismo aldian bisitariak jasotzen dituen.

Uharte nagusiak 170x60 km ditu. Gehiengoa eskualde menditsuek hartzen dute,
nahiz eta hegoaldeko zein iparraldeko kostaldean zabaldiak izan. Mendilerro
nagusia Cordillera Central du izena eta hantxe dago tontor garaiena, Cerro de
Punta (1.338 m). Beste mendi garai bat El Yunque da (1.080 m), Karibeko Baso
Nazionalean. San Juan hiriburua iparraldeko kostaldean dago. Erdialdeko
mendikatetik hegoaldera lurraldeak gainbehera malkartsua eta, Karibeko
itsasbazter estuan, labartsua du. Iparraldeko isurialdeak, berriz, hegoaldekoak
baino gainbehera leunagoa du, eta han-hemenka kare-harrizko muinoak dituen
ordoki bat eratzen du itsasbazterreraino. Halaber, kosta zabalagoa du, zelaia,
hareatsua eta zingiratsua.

Puerto Ricon 17 aintzira artifizial daude eta 50 ibai baino gehiago, iturburua
Cordillera Central mendilerroan dutenak. Iparraldeko ibaiak luzeagoak eta emari
handiagokoak dira oro har, hegoaldekoen aldean.

Klima tropikala da, nahiko atsegina eta iraunkorra. Euri ugari egiten du urte
osoan zehar eta urakan batzuk ere jasaten ditu.

Uhartearen jatorrizko landarediak Erdialdeko mendilerroko ipar-isuraldeko
alderdi batzuetan eta ekialdeko muturreko Luquillo mendilerroan, Yunque mendian
(1.605 m) hain zuen, iraun du soilik. Yunque mendian, 116 km2-ko babesgune
batean, orkidea eta iratze handiak dituen oihan tropikal trinkoa dago. Gainerako
alderdietan, biztanleriaren hazkundearen eraginez, uharteko bertako landaredia
galduz joan da, eta lursailak daude orain lehen oihana zegoen tokietan.
Itsasaldean, palmondo eta mangle zuhaiztiak hazten dira, eta errepide eta ibai
ertzetan, berriz, banbua.

Gaur egungo puertorricar gehienak espainiar kolonizatzaileen eta uharteko
bertako amerindiarren aspaldiko nahasketen, eta batez ere, XVIII. mendearen
bukaeratik aurrera uhartera joan ziren kolonoen ondorengoak dira. Uharteko
bertako biztanleak, arawak etniako taino amerindiarrak, espainiarrak iritsi eta
handik 200 urtera ia desagertu ziren. Hala ere, haien ezaugarriak nabarmenak
dira biztanle askorengan, uharteko barnealdeko nekazariengan batez ere.
Espainiarrek Afrikako beltzak eraman zituzten amerindiarren ordez lan egitera,
eta haien eta batzuen eta besteen arteko nahasketen ondorengoa da Puerto Ricoko
biztanleen beste multzo handi bat. Gaur egun, biztanle gehienak hirietan bizi
dira.

Gaztelania eta ingelesa Puerto Ricoko hizkuntza ofizial gisa erabili izan dira
1902. urteko elebitasun legearen arabera. 1991ko apirilaren 5ean, ordea, Rafael
Hernández Colón gobernariak lege hura baliogabetu zuen, eta gaztelania hartu da
hizkuntza ofizial bakartzat. Biztanle asko elebidunak dira, baina gaztelania
erabiltzen dute biztanle eta komunikabide gehienek. Puerto Ricoko konstituzioak
erlijio askatasuna bermatzen du.

Puerto Rico 78 udalerritan banatuta dago. Udalerri bakoitzen alkatea eta "udal
legealdi" bat (Legislatura Municipal) hautatzen da, lau urtean behin. Hiri
nagusiak San Juan (hiriburua), Guaynabo, Bayamón, Carolina, Caguas, Mayagüez,
Ponce, Cataño, Trujillo Alto eta Arecibo dira. Puerto Ricok bi udalerri-uharte
ditu, Vieques eta Culebra, uharte nagusiaren ekialdean.

Egun, uharteak lau alderdi politiko ditu onetsiak: Herri Alderdi Demokratikoa
(PPD), Estatu Aske Elkartua aldezten duena; Alderdi Berri Aurrerakoia (PNP),
Ameriketako Estatu Batuekin estatu federal gisa batzearen zalea; Puerto Ricoko
Alderdi Independentista (PIP), independentzia bultzatzen duena; eta
Puertorricarrak Puerto Ricoren Alde, uhartearen estatus politikoaz ezer esan ez
duena.

1493ko abenduaren 19an espainiarrak uhartera iritsi zirenean arawak
amerindiarrak bizi ziren han. Kristobal Kolonek Espainiako koroaren izenean
hartu, eta San Juan Bautista izena eman zion uharteari. 1508an Juan Ponce de
Leónek uhartearen kolonizazioa hasi zuen. Lehorreratu zen portuari Puerto Rico
izena eman zion, gero uharte osoa izendatzeko erabili zena. Urte hartan bertan
Caparra hiria sortu zuen, gaur egungo San Juan.

1511. urtean amerindiarrak kolonizatzaileen aurka matxinatu ziren espainiarrek
encomienda izenekoetan banatu zituztelako, baina, lau urtez borrokatu ondoren,
suntsitu egin zituzten. Handik urte gutxira amerindiar gehienak hilak ziren, bai
gatazken bai europarrek eramandako gaitzen ondorioz. Aurkitu ziren urre meetan
lan egiteko eta lurra lantzeko langileak behar zirenez, 1518an Gineako esklaboak
eraman zituzten Puerto Ricora. XVI. mendearen erdialderako, ordea, urre meak ia
agortuta zeuden, eta ekonomiaren oinarriak oso ahulak ziren. Gainera, bere
kokalekuagatik, Puerto Rico aise menderatu zitekeen uhartea zen, eta inguruko
uharteetatik joaten ziren karibe amerindiarrek ez ezik, Holanda, Ingalaterra eta
Frantziako itsas-lapurrek eta kortsarioek ere eraso zioten uharteari (Sir
Francis Drakek 1595ean, Cumberland kondeak 1598an, Bowdoin Hendrikek 1625ean).
Segurtasun eza zela eta, espainiarrak beste kolonia batzuetara joaten hasi
ziren, baina Espainiako koroak, uhartearen garrantziaz jabeturik, gotorlekuak
eraikiarazi zituen XVI. mendearen bukaeratik aurrera uhartea erasoetatik
babesteko. Puerto Rico Espainiako inperioaren gotorleku nagusietako bat bilakatu
zen, baina gainerakoan ez zuen batere aurrerapenik izan.

XVIII. mendean, Espainiako koroa eskuratu zutenean, borboitarrek koloniekiko
politika aldatu zuten, eta Puerto Ricok hazkunde ekonomiko handia izan zuen:
uhartearen eta metropoliaren arteko merkataritza harreman askeak hasi ziren eta
nekazaritza suspertu zen. Erreforma horiek jende asko erakarri zuten Kanaria
uharteetatik, Haiti, Louisiana eta Santo Domingotik eta, hala, asko emendatu zen
biztanleria. Esklabo gehiago ere ekarri zituzten, lursail handietan kafea eta
azukrea lantzera.

1808. urtean Napoleonek Espainia hartu eta Jose Bonaparte ezarri zuen errege,
baina Espainiak Amerikan zituen koloniek ez zuten errege berria onartu. Koloniak
metropolitik bereizirik geratu ziren. Gertaera haren kariaz, burujabetasuna
lortzeko borrokak hasi ziren kolonia guztietan, Puerto Ricon izan ezik.
Leialtasun haren ordainetan, Puerto Ricok beste herrialde batzuekin merkataritza
harreman askeak izateko eskubidea lortu zuen (1815), baita Cadizko gorteetan
ordezkaritza izateko eskubidea ere. Espainiaren koloniek burujabetasuna lortu
zutenean, Espainiako koroari leialtasuna gorde zioten espainiar asko Puerto
Ricora joan ziren babes bila, eta hango gobernuak lurrak eman zizkien, baita
lursailen jabe izateko erraztasunak ere; baina 1837an, Espainian monarkia
konstituzionala ezarri zenean, Puerto Ricok aurretik jasotako eskubideak galdu
eta, lege berezien pean, gobernadore militar baten aginpidean geratu zen.

Hurrengo urteetan, hiru jarrera edo iritzi zabaldu ziren: liberalek Puerto Rico
Espainiako estatuaren barnean nahi zuten; kontserbadoreek, esklabotasunaren
aldekoak izanik, gobernu koloniala gorde nahi zuten; eta beste batzuek, berriz,
herrialdearen burujabetasuna nahi zuten. Garai hartan, Puerto Ricoko ekonomia
azukrearen eta hartatik eratorritako gaien ekoizpenean oinarritzen zen, eta
Estatu Batuekin zituen merkataritza harreman gehienak. Erreforma politikoa
bideratzen huts egin zuten ahalegin batzuen ondoren, 1873. urtean esklabotasuna
debekatu zen eta, 1897an, Puerto Ricok eta Espainiako gobernuak uharteari
autonomia zabala ematea hitzartu zuten. 1898an baina, Espainiaren eta Estatu
Batuen arteko gerrak hitzarmen hura gauzatu zedin galarazi zuen. 1898ko
abenduaren 10ean, Parisko hitzarmenean, Puerto Rico Estatu Batuen eskuetan
geratu zen.

1899an desegin egin zen Puerto Ricoko liberalek nekez lortutako gobernu
autonomoa, eta 1900ean, Estatu Batuetako kongresuak Foraker legea onartu zuen,
Puerto Ricoko aginpide politikoa Estatu Batuetako funtzionarioen eskuetan uzten
zuena. 1917an kongresuak Jones legea onartu zuen, uharteko biztanleak Estatu
Batuetako herritartzat hartzen zituena. Puerto Rico Estatu Batuen mendean egon
zen lehendabiziko urteetan, eta puertorricarrei Estatu Batuetako kultura eta
hizkuntza ezarri nahi izan zitzaien. Halaber, ekonomia Estatu Batuetako
konpainia handien mendean geratu zen, eta lursail guztiak azukre kanabera
lantzeko erabili ziren. Uhartearen egoera sozioekonomikoa oso larria zen, eta
burujabetasunaren aldeko matxinada guztiak gogor zapaldu zituen gobernuak (Rio
Piedras 1935, Ponce 1937). Urte horietan sortu ziren alderdi politiko handiek
Puerto Ricoren eta Estatu Batuen arteko harreman politiko desberdinak aldezten
zituzten: integrazioa, autonomia eta burujabetasuna.

1930etik aurrera, Estatu Batuetako lehendakari Franklin D. Roosveltek New Deal
politika indarrean jarri izanaren eraginez, zenbait erreforma egin zen Puerto
Ricon, azukre konpainia handien monopolioa haustera bideratuak gehienbat.
1938an, Herri Alderdi Demokratikoa sortu zen, ogia, lurra eta askatasuna
eskatuz, ekonomiaren erreforma bultzatzearen aldekoa. Haren eraginez, lurraren
jabetza banatu zen, lan sariak eta baldintzak hobetu ziren, eta zerga sistema
progresiboa ezarri zen. 1947an Estatu Batuetako Kongresuak Puerto Ricoko
gobernaria puertorricarrek berek hautatzea erabaki zuen. Hurrengo urtean,
puertorricarrek Muñoz Marín hautatu zuten gobernari, Alderdi Demokratikoaren
sortzailea, alegia.

1952an, Puerto Rico Estatu Aske Elkartu bihurtu zen, eta urte berean konstituzio
bat onartu zen. Uhartearen egoera sozioekonomikoa hobetuz joan zen, eta
azukrearen ekoizpenean oinarritutako ekonomiatik industria oinarritzat zuen
ekonomia batera aldatuz joan zen pixkanaka. Kubako iraultzaren eraginez,
abertzaletasunak eta burujabetasunaren aldeko mugimenduak hazkunde handia izan
zuten. 1967an, erreferendum bat egin zen Puerto Rico Estatu Batuetako estatu
izan ala ez erabakitzeko, eta botoen % 61 estatu libre elkartu gisa
jarraitzearen aldekoa izan zen. Halaber, 1993an egin zen erreferendumean iritzi
beraren aldekoek doi-doi garaitu zuten. Urte horretan bertan, Alderdi Berri
Progresistako kide zen Pedro Roselló gobernariak ingelesa hizkuntza ofizial
bakartzat hartzea proposatu zuen; proposamen horren kontra manifestazio asko
antolatu ziren hiri nagusietan. Azkenik, ingelesa hizkuntza ofizialtzat hartu
zen, baina gaztelaniarekin batera. 1993ko azaroan, erreferendum bat antolatu zen
uhartearen etorkizun politikoa erabakitzeko. Estatu libre elkartuaren
estatutuaren aldeko proposamenak irabazi zuen (botoen % 48,8); % 46,2k Puerto
Rico Estatu Batuetako 51. estatua izatearen aldeko botoa eman zuen eta % 4,4
independentziaren aldekoa zen.

1996ko hauteskundeetan, berriz, Pedro Rosselló —Puerto Rico Estatu Batuetan
sartzeko aldeko sutsua zen— hautatu zuten berriz ere gobernadore. 1998an, Estatu
Batuetako Ordezkarien Ganberak urte horretan bertan beste erreferendum bat
egitea erabaki zuen puertoricarrek Puerto Rico Estatu Batuen barruan sartzeari
buruz zuten iritzia ezagutzeko. 1998ko abenduaren 13an, puertoricarrek estatu
libre elkartu gisa jarraitzea erabaki zuten berriz ere. Estatu Batuetako itsas
armadak Vieques uhartea maniobra militarrak egiteko erabiltzeak istilu larriak
sortu zituen 2000. urtean, milaka lagunek protesta egin baitzuten, maniobra
horiek bukatzea eskatuz. Estatu Batuetako lehendakari Bushek 2003an agindu zuen
ordukoak izango zirela uharteko azken maniobrak. 2003an beste liskar bat sortu
zen hilketa latz baten ondorioz Estatu Batuetako fiskalek heriotza zigorra
ezarri nahi izan zutelako, nahiz 1929 ezkero ezeztatua zegoen; puertorricar asko
neurri horren kontra agertu ziren. 2006 apirilean, defizit fiskal handiaren
ondorioz, gobernuak bi hilabetez bertan behera utzi zituen bere operazioak, eta
1.500 eskola itxi behar izan zituzten eta 90.000 langile publiko soldatarik gabe
geratu ziren. 2007an, PPDk ebazpen bat bidali zuen NBEra Puerto Ricorren
estatusa eta haren burujabetzarako eskubidea eztabaida zitzaten.

Meatzaritzari dagokionez, Puerto Ricoko mea hobi nagusiak hauek dira:
kareharria, kobrea, kobaltoa, kromoa, nikela, burdina, grafitoa, gatza eta
zohikatza.

Bestalde, garrantzizko diru iturriak dira, esnekiak, barazkiak eta fruituak,
kafea, behikia, zekorkia, txerrikia, azukrea, tabakoa eta arroza. Baso gehienak
kolonia garaian moztu ziren, eta ahalegin handiak egin dira basoa berritzeko.
Salmentarako arrantza bigarren mailako jarduera da Puerto Ricoko ekonomian.

Industriari dagokionez, gobernuak sektore hori indartzeko asmoz, zerga
salbuespenak, kredituak eta ikerketarako laguntzak sustatu ditu. Uharteak,
bestalde, etekin handia atera dio Estatu Batuetatik inportatutako kapitalari eta
teknologiari. Industria nagusiak hauek dira: industria kimikoak eta botikak,
industriarako makinak, jantzigintza, gai elektronikoak eta elikagaiak. Puerto
Ricok merkataritza harreman gehienak Estatu Batuekin (% 80), Erresuma Batuarekin
eta Japoniarekin ditu. Turismoak gero eta garrantzi handiagoa du ekonomian.

Nahiz eta XIX. mendearen bukaeratik Estatu Batuekiko lotura eta hango kulturaren
eragina izan duen, Puerto Ricoko kulturak espainiar jatorriko eta Antilletako
eta Afrikako kulturak ditu oinarrian, eta askoz lotura handiagoa du Erdialdeko
eta Hego Amerikako kulturarekin kultura anglo-saxoiarekin baino. Nolanahi ere,
gaur egun, anglo-saxoi kulturaren aldekoen eta aurkakoen arteko lehia dago.
Zenbait erakunderen helburua hango kultura babestea eta aberastea da.

Puerto Ricoko intelektual handienetako bat Eugenio María de Hostos (1839-1903)
pentsalari eta soziologoa izan zen; haren idatziak Karibeko gizarte aldaketa eta
burujabetasuna lortzera bideratuta zeuden. Halaber, idatzi den literatura
gehienaren ezaugarri nagusiak burujabetasuna aldarrikatzea eta, Estatu Batuetako
kultura anglo-saxoiaren aurrean, bertako kultura nortasunari eustea eta hura
sendotzea izan dira. Bertako jaialdien artean aipatzekoak dira urtero ospatzen
diren Antzerki Jaialdia eta Casals Jaialdia, Pau Casals kataluniar musikagile
eta biolontxelo-jotzaileak 1956an sortua.



https://eu.wikipedia.org/wiki/Petrolio

Petrolio (latinetik Petroleum, eta hau grezieratik πέτρα, "harri" + ἔλαιον,
"olio") osaera ezberdineko hidrokarburoen (batez ere alkanoen) nahasketa likidoa
da. Hidrokarbonoaren kate-luzera C5H12 eta C18H38 artean da. Materia naturala
da, beltza edo marroi iluna (horixka edota berdexka ere izan badaiteke ere),
nahiz eta osaeraren arabera, itxura desberdina hartzen du.

Energia emateko duen gaitasun handiarengatik, aise garraiatzeagatik eta bere
ugaritasun erlatiboarengatik, 1950eko hamarkadatik aurrera munduko
energia-iturririk garrantzitsuena bilakatu da. Gainera, hainbat produktu
kimikoren (disolbatzaile, ongarri, plastiko edota pestiziden) lehengaia ere bada
petrolioa. Energia ekoizteko kontsumitzen ez den %16 material horietan
erabiltzen da.

Lurrazaleko zenbait tokitako arroka porotsuetan dago. Leku berberean egoten dira
petroliaren eta gas naturalaren hobiak, eta hori ustiapena errazten du.
Petrolio-hobietatik petrolio gordina ateratzen da. Petrolio gordinetatik hainbat
deribatu ateratzen dira, erregaiak deiturikoak: gasa, butanoa, ibilgailuentzako
erregaia, kerosenoa, diesela, olio industriala, lubrikatailea eta asfaltoa,
etab. Petrolio gordina erabiltzen da argindarra sortzeko eta industria-lehengai
gisa erabiltzeko. Gas naturala ekonomiaren sektore guztietan erabiltze da, baita
etxea eta kalean.

Nigeria (%7), Iraq (%7), Mexiko (%12), Venezuela (%13), Saudi Arabia (%14),
Kanada (%15) eta beste batzuk (%32).

Ezagutzen diren petrolio-erreserbek 1,2 trilioi kupel dauzkate hainbat
estimazioren arabera eta hare-petrolioa kontuan hartu gabe. Egungo kontsumoa 84
milioi kupel egunekoa izanda, erreserbak 2039an dira amaitzekoak, aurkikuntza
berriak, kontsumo-aldaketak, hare-petrolioaren erabilpena eta beste faktore
batzuk aintzat hartu gabe.Petrolio-eskaria eta ustiapena hirukoiztu egin da
azken berrogeita hamar urteetan. Herrialde industrializatuak eta jendeztatuenak
dira kontsumitzaile handienak: Estatu Batuak daude lehen postuan, eta, haien
atzetik, Txina eta Japonia. Gas naturalaren kontsumoa, berriz, gora egin du
1973ko petrolioaren krisiaz geroztik, eta, gaur egun, munduko
energia-kontsumoaren laurdena betetzen du.

Petrolioa eta gas naturala bi arazo dakartzate: ingurumen-aladaketak, batez ere,
petrolioari lotutakoak (erretzean, partikula kutsagarriak isurtzen dira
atmosferara; itsas isuriak gertatzen dira, eta honekin batera, ekosistemen eta
biosferaren suntsipena, etab.)-, eta herrialde industrializatuek herrialde
ekoizleekiko duten energia-mendetasuna. Herrialde industrializatuak egoera
ahulean daude; izan ere, herrialde ekoizleek zer erabakitzen duten (esaterako,
petrolio gordinaren prezioa igotzea, etab.), horren mende daude.

Petrolioaren egitura kimikoa luzera ezberdineko hidrokarburo katez osatua dago.
Hidrokarburo ezberdun hauek distilazioz banantzen dira petrolio findegietan
gasolina, fuela, kerosenoa eta beste hidrokarburo batzuk ekoizteko. Alkano hauen
formula orokorra CnH2n+2.

Adibidez, 2,2,4-Trimetilpentanoa, gasolina ekoizteko oso erabilia, C8H18 formula
du, oxigenoarekin erreakzioa duena exotermikoki:

2 C 8 H 18 ( l ) + 25 O 2 ( g ) → 16 C O 2 ( g ) + 18 H 2 O ( l ) + b e r o a
{\displaystyle 2C_{8}H_{18(l)}+25O_{2(g)}\rightarrow
\;16CO_{2(g)}+18H_{2}O_{(l)}+beroa}

Gasolina edo petrolioaren errekuntza osatugabeak gas pozoitsuak sortzen ditu,
hala nola Karbono monoxidoa edo oxido nitrikoa. Adibidez:

C 8 H 18 ( l ) + 12.5 O 2 ( g ) + N 2 ( g ) → 6 C O 2 ( g ) + 2 C O ( g ) + 2 N
O ( g ) + 9 H 2 O ( l ) + b e r o a {\displaystyle
C_{8}H_{18(l)}+12.5O_{2(g)}+N_{2(g)}\rightarrow
\;6CO_{2(g)}+2CO_{(g)}+2NO_{(g)}+9H_{2}O_{(l)}+beroa}



https://eu.wikipedia.org/wiki/Patxi_Zubizarreta

Patxi Zubizarreta Dorronsoro (Ordizia, Gipuzkoa, 1964ko urtarrilaren 25a) euskal
idazle oparoa da. Euskal Filologiako ikasketak egin zituen Gasteizen, egun,
bertan bizi da. Helduen Literaturan eta itzulpengintzan lan asko egindakoa den
arren, Haur eta Gazte Literaturan argitaratutako lanengatik da bereziki ezaguna.
Hiru aldiz eskuratu du Haur eta Gazte Literaturaren Euskadi Saria: 1997an, Gizon
izandako mutila lanarekin; 2006an Pantaleon badoa liburuarekin; eta 2010ean Xia
Tenzinen bidaia miresgarria lanarekin. Horrez gain, kolaboratzaile lanak ere
egin ditu hainbat hedabidetan..

Irakasle lanetan ibili ondoren, literatura munduan murgildu zen Ametsetako
mutila (Elkar, 1991) lanarekin hasita.. Bibliografia luzea osatu du urte hauetan
guztietan.

Hainbat genero landu ditu Zubizarretak: errealismo fantastikoa, zientzia
fikzioa, bidaia-liburua, humorea, familia, migrazioa, amodioa,
kultura-aniztasuna eta herri-literatura. Baina gehien landu duen generoa ipuinak
dira. Hainbat lanetan maiz jaso ditu tradiziotik etorritako ipuinak, narrazio
nagusi batean harilkatuta.

Gaiei dagokienez, bere liburuetan gehien landu duen gaia immigrazioarena da,
bereziki Ipar Afrika eta Europa artean ematen dena. Gai hau, immigrazioa,
haurrentzako ulergarria den moduan azaltzen du, haiek erraz eta egoki uler
dezaten. Patxi Zubizarretaren lan ezagunenen artean da Usoa; liburu-bilduma
honen lehen pausoak, Berria egunkariaren Mantangorri haurrentzako aldizkarian
aurki ditzakegu.

Bestalde, idazketarekin erlazionaturiko hainbat ekintzetan ere jarduten da, hala
nola, prentsarekin kolaboratzaile moduan eta hitzaldi zein errezitaletan parte
hartuz. Gainera, musika eta literatura uztartzeko ahalegin handiak egin ditu,
hala nola, Hamar mezu eta dei bat, 28 letra eta 7 nota munduari itzulia egiteko,
Zikoinaren hegaldia, etab.

Hain zuzen, musika, irudiak eta literatura uztartuz, zenbait ikuskizun ere sortu
ditu. Besteak beste, Londresen egin zen IBBYren Nazioarteko Kongresuan
aurkeztutako Flying over paper/Paperean hegan ikuskizuna, Galtzagorri
Elkartearen eta Etxepare Euskal Institutuaren laguntzarekin ; edota bi elkarte
horiekin Boloniako Haur Liburuaren Nazioarteko Azokan aurkeztutako Ants, horses,
elephants (Inurriak, zaldiak, elefanteak) .



https://eu.wikipedia.org/wiki/Ordoki

Ordoki edo zabaldi bat erliebe geografiko mota bat da, maldarik gabeko eta
garaiera txikiko lur eremua, gehienbat ibarren beheko aldea. Garaiera handia
badu, goi-ordoki izena hartzen du. Erliebe mota egokienetakoa da nekazaritza eta
abeltzaintza garatzeko.

Ordokiak lurrazaleko eremu lauak dira, eta modu askotan era daitezke: haizearen,
uraren eta izotzaren higatze lanaren ondorioz, lurpeko indarren eraginez, laba
lurrazalean pilatzean, izotzak urtzean, aintzirak agortzean eta itsasoa
atzeratzean, besteak beste. Ordoki gehienak higaduraren ondorioz sortuak dira;
hala, haizeak eta, batez ere, urak edo izotzak mendiak higatu eta horietatik
ateratzen dituzten materialak sakonuneetan jalkitzen dituzte, harik eta
denboraren poderioz, jalkinek sakonunea berdindu eta eremu laua eratzen den
arte. Hala eratua da Kanadako hego-ekialdeko ezkutua, adibidez. Beste ordoki
batzuk lurpeko indarren ondorioz sortuak dira; lurpeko indarrek goitik behera
bultzaturik, zenbaitetan lur azpiko geruza gotorrak altxatzen dira lur gainera,
eta eremu lauak eratzen dituzte mendien artean; hala sortuak dira, esaterako,
Estatu Batuetako Coloradoko ordokia edo Espainiako Meseta. Lurpeko indarren
ondorioz sortuak dira, halaber, horst izeneko ordokiak, faila inguruetan edo
lurrazala hondoratzen den tokietan sortzen direnak. Beste ordoki batzuk, lurpeko
magma kanporatu eta laba lurrazalean pilatzean sortu dira; adibidez, Brasilgo
hegoaldeko ordokia edo Cumberland-Snake, Estatu Batuetan. Beste ordoki mota bat
antzinako glaziazioen ondorio da; hala, antzina izotza izan zen tokietan lurra
berdindu zen eta hura urtzean, eremu laua geratu da. Ibaiek ere sortzen dituzte
ordokiak: ibaia handitzen denean, ubidearen ertzak eta hondoa higatzen du eta
atzeratzen denean, ordoki edo haran zabal bat uzten du, buztina eta material
finez estalita. Beste ordoki asko, Europako iparraldekoak eta Ipar Ameriketako
ipar-ekialdekoak, adibidez, itsasoa atzeratzean sortuak dira. Basamortuak, hala
harrizkoak nola hareazkoak, haizearen higatze lanak sortutako ordokiak edo
eremuak dira. Ordokiek, orotara, lurrazalaren heren bat hartzen dute, eta
Antartikan izan ezik, kontinente guztietan daude.Ia gehienetan

Alubioizko ordokiak neurri askotakoak izaten dira: hektarea gutxi batzuk nahiz
milaka kilometro koadro har ditzakete.

Haranak gurutzatzean, ibaiek alubioi kopuru handiak utzi zituzten hondoan, eta
alubioizko ordokiak sortu ziren bertan.

Haran hondoak sailkatzeko, alubioien konposizio mota hartu behar da batez ere
kontuan, hesi naturalak edo hondar bankuak baino areago. Zoru guztiak ez dira
berdinak, aldatu egiten baitira egituren eta ibai haranetan duten kokalekuaren
arabera. Bestalde, sistema hidrografiko handietako ibai adarrek eramanda,
alubioizko ordoki berean metatzen diren sedimentu guztiek ere ez dute jatorri
berbera izaten. Era askotakoak izan arren, zoru horiek, oro har, inguruko lur
garaiagoak baino askoz ere hobeak dira nekazaritzarako, bi arrazoi hauengatik,
hain zuzen: batetik, berriki sortuak eta sakonagoak direlako eta, bestetik,
erraz xehatzeko modukoak direlako.

Alubioizko ordokietan nekazaritza intentsiboa egiten da maiz, eta biztanle
askoko eremuak izaten dira gainera, ura eskura baitago eta lurra emankorra
baita.

Dena den, nekazaritzarako egokiak izan arren, arazo larri bat ere badute
honelako ordokiek: uholde arriskua. Dike artifizialen bidez lortzen da ibai
ibilguaren maila igotzea, baina, hala ere, batzuetan urak gainezka egiten du.
Ildo horretatik, aipatzekoa da nola, kontrolpeko gainezkatzeak egin izan
direnean –adibidez, Egipton–, uztak urritu egin direla, lurreko mineralek ez
baitute urteko lokatz metatzeez aberasterik izaten.

Pleistozenoaren azken laurdenean kontinenteen plataforma altxatu egin zen
zenbait eremutan. Azaleratutako plataforma ia guztia uniformea zen erabat,
tarteka sakongune txikiak ere agertu arren. Kontinenteen plataforma kanporatu
ondoren, zabaldi laua bihurtu zen, baina bazituen, ordea, askorik sendotu gabeko
harri sedimentarioak ere: hareharri bigunak, arbela eta kareharria. Geruza
horiek guztiak oso makurdura txikia dute itsasoarekiko.

Berriki sortutako itsas ordokiak ia lauak izaten dira, olatuek eta
itsaslasterrek sedimentuak etengabe banatzen dituztelako.

Ordokiak zertxobait altxatu eta kanporatu ahala, ibaien mailaketa prozesuak
aldaketak eragin ditu ordokien azalean. Ordoki zabal horietatik igarotzen diren
ur lasterrek ez dute askotan drainatzerik izaten, desnibela oso txikia baita.
Horrenbestez, zingira asko sortzen da. Zenbaitetan, ordea, toles txikiz
osatutako goraguneak ere agertzen dira, eta ura erraz itsasoratzen da orduan,
ordokiaren azaleko materiala hareatsua izaten baita. Atlantikoaren eta Mexikoko
Golkoaren kostaldean (Ipar Ameriketan) daude itsas ordoki sortu berriak.

Alubioizko ordokiek ez bezala, deltetakoek itsasoan barneratzen diren ubide
naturalak dauzkate, maila hidrostatikoa askoz ere garaiagoa da, eta ibaiertzak
etengabe hedatzen dira. Oro har, alubioizko ordoki handiak dituzten ibaiek
deltak ere handiak izaten dituzte, alubioizko ordokiak, pixkanaka-pixkanaka,
delta bihurtzen baitira.

Urak gainezka egiteko arriskua egon arren, nekazariz osatutako biztanleria
handia biltzen da maiz deltetan. Deltak hustubidez eratutako lubakiz eta hesi
artifizialez beteak egon ohi dira gainera. Nilo ibaiaren delta da nekazaritza
intentsiborako erabili zen lehenengoetakoa, Antzinako Egipton jada. Ildo
horretatik, aipagarria da Herbehereen kasua: hain kokaleku geografiko berezia
izanik, mendeetan zehar, lurra kendu behar izan diote itsasoari. Hesi bidezko
sistema konplexuak erabiliz, polder derizten eremu itxiak sortu dituzte, alegia,
lantzeko moduko lurrak.

Alubioizko mendi oinak lur garaien behealdean egoten dira, klima lehor edo erdi
lehorreko eremuetan. Gainalde tolesduna dute: alubioizko konoak banan-banan
elkarren gainka geratu direlarik, isurialde ganbilak eratu dira, eta horren
emaitza dira azaleko toles txikiak. Azpialdean, ondorengo materialak daude:
mendiaren oinaldean, ertz zorrotzeko legarrak; konoaren oinarrian, berriz,
lokatz fina eta buztina.

Konoek ura xurgatu eta gordetzeko ahalmen handia dutenez gero, mendi oinetako
zabaldiak oso egokiak dira nekazaritzarako.

Ura isurialde erradialean sartzen da, konoaren erpinean, eta alubioietan zehar
iraziz, azkenean, konoaren oinarritik hurbil geratzen da, bertako material finak
ez baitio pasatzen uzten. Gordetako ur hori alubioizko konoaren behealdeko
alubioirik finenak ureztatzeko erabil daiteke, izan ere, grabitateari esker,
erraz banatzen baita.

Tamainari dagokionez, alubioizko mendi oinak oso desberdinak izan daitezke:
kilometro koadro gutxiko ordoki txikiak, nahiko bakartuak; laurogei eta ehun eta
hirurogei kilometro koadro bitarteko hedadura izanik, hurrenez hurreneko ordoki
zabalak... Hainbat lurraldetan daude era honetako mendi oinak: Kalifornian, Los
Angeles-San Bernardinoko lur apaletan, Asiako Turkestaneko sakonguneetan etab.

Azpian, sedimentu fin-finak dituzte, geruza zapaletan kokatuak. Aipatzekoa da
sedimentu horiek aintziretan metatu zirela. Lotura zuzena dago hormaguneen eta
aintzira ordokien artean, pleistozenoan hormagune aintziretan geratutako
sedimentazioen emaitzak baitira horietako asko. Beste batzuk, berriz, inlandsis
edo hormagune kontinentalen ertzetan sortu ziren. Bestalde, hormaguneetako
izotzen eraginez, ibai handi asko blokeatuta geratu zen; ibai lasterretan
metatzeak sortu ziren eta, hortaz, aintzira ordokiak eratu ziren. Horren adibide
nabarmenak dira Aintzira Handien ertzetako ordokiak.

Badira, bestetik, hormaguneekin zerikusirik ez duten aintzira ordokiak, Kongokoa
adibidez: erdi eta azken pleistozenoan sortutako aintzira handien emaitza dira.
Dirudienez, zenbait goratze tektonikoren ondorioz, sakonera gutxiko sakongune
zabalak sortu ziren. Goratze handi horien eraginez, gainera, kontinenteko eremu
batzuk barruratz sartuak geratu zirelarik, itsasorako biderik gabeko sakongune
bihurtu ziren. Denboraren poderioz, higadura gaitasun handia duten ibai handiek
–besteak beste, Nilok eta Kongok–, hustu egin zuten aintziretako ura eta, horien
lekuan, ordoki zabalak sortu ziren.

Azken izotzaldian aintzira ordoki handiak sortu ziren barnealdeko huste
eremuetan: euria gehitzearen eta lurruntzea urritzearen ondorioz, lurrez
inguratuak geratu ziren ur masa handiak, higitu ezinik. Lur horiek gaur egun
elkorrak dira. Pleistozeno bukaeran are gehiago lehortu zen ingurunea:
aintziretara ez zen jadanik ur lasterrik heltzen, eta laster horiek, etengabe
lurruntzen zirenez, azkenean idortu egin ziren.

Gaur egun lauak dira, elkortasunari esker hain zuzen. Aintzira ordokien adibide
dira, besteak beste, Txad aintziraren arroko ordokia (Afrikan) eta Kaspiar
itsasoaren ingurukoak.

Goi-ordokiak elkarrengandik oso urrun dauden ibaiek ordokietan eragindako
higadura sakonaren emaitza dira. Goi-ordokietan, zenbaitetan, agertzen dira
halaber sedimentu geruza ia horizontalak, labazko uharrak edo higadura luze
baten eraginez leundutako haitzak. Azalean gertatutako goratze handien ondorioz,
bertatik igarotzen diren ibaien higaduraren ondorioz, haran sakon meharrak sortu
dira. Elkortasunari eta haitz gogorrez osatutako estalkiari esker, eremu zabal
horietan ez da inolako etenik gertatzen, eta ibai asko igarotzen da bertatik.

Goi-ordokiak, beraz, klima lehorreko lurraldeetako haitz sedimentario
horizontalen gainean sorturiko taula formako eremu zabalak dira, ertzak aldapa
malkartsuok dituztenak. Ibai sakonak izaten dituzte, eta husteko sistema
eraginkorra dute; ibaien arteko banalerroak, hortaz, zabalak eta lauak dira.
Coloradoko goi-ordokia da esandako guztiaren adibiderik argiena.



https://eu.wikipedia.org/wiki/Neolito

Neolitoa (grezieratik νέος, néos, berri eta λίθος lithos, harri edo Harri Aro
Berria) Harri Aroko azken aroa da, mesolitoaren (edo Epipaleolitoaren) eta
Brontze Aroaren artekoa. Aldi hartan errotik aldatu zen gizakiaren bizibidea,
harrapari huts izatetik ekoizle izatera. Honen ondorioz gizakiak bizileku
finkoak hartu zituen, eta hala lehen hiriak sortu ziren.

Neolitoa Ekialde Hurbilean (Nilo, Eufrates eta Tigris ibaien artean) sortu zen
duela 9.000 urte inguru, eta handik hedatu zen Europan, Afrikan eta Asian zehar.
Euskal Herrian orain dela 3.000 urte inguru izan zen Neolitoa.

Neolitoko kultura Ekialde Hurbiletik hedatu zenez gero, berandu iritsi zen
Europara. Hala, Ekialde Hurbilean, Indian eta Txinan Brontze Aroan sartu ziren
unean (K.a. 2500. urte inguruan) Europan Neolitoan bizi zen gizakia. Zenbait
tokitan, gainera, abeltzaintza lehenago sartu zen nekazaritza baino eta
horregatik askoz urriago dira garai hartako herrien aztarnak. Bestalde, Europan
hasieran ez zen herri iraunkorrik sortu: luberriak egin, lurra lantzeko prestatu
eta emankortasuna galtzen zuenean, leku hura utzita beste lurralde batzuen bila
joaten ziren bihia ereitera.

Neolitoko aztarna zaharrenetakoak orain dela 6.000 urte ingurukoak dira Europan.
Garai hartako harrizko hilobiak aurkitu dira Italian. Iberiar Penintsulan orain
dela 4.500 urte inguruko zeramika puskak aurkitu dira Cova de l´Or izeneko
haitzuloan (Alacanten). Neolitoaren bukaeran eta Brontze Aroaren hasieran agertu
ziren Europan monumentu megalitikoak: zutarriak, harrespilak eta trikuharriak
batez ere.

Neolitoa K. a. 3. milurtekoan iritsi zen Euskal Herrira, agian zelten inbasio
batekin batera. Batzuen ustez, garai honetan antzinako ilargia eta Mariren
gurtza alde batera utzi zen eta eguzkia eta Urtzi pertsonaiak agertu ziren .

Neolitoaren ezaugarria lehenengo aldiz nekazaritza eta abeltzaintza agertzea
izan zen. Euskal Herrian garia, artatxikia, oloa... agertu ziren eta txakur,
zaldi eta ardiak etxekotu ziren. Bi bizimodu horien agerpenarekin jendartea bi
zatitan banatu zen: mendietan abeltzainak bizi ziren (hasieran), batez ere lur
komunaletan oinarritzen zena, eta, beste aldetik, nekazaritza (geroago agertu
zena), jabetza pribatuan eta sedentarismoan oinarritzen zena.. Horrekin bi
kultura bereizi ziren: alde batetik megalitismoetan oinarritutakoa, hasiera
batean trikuharriekin eta gero harrespil eta zutarriekin. Bestetik lehenengo
herriak sortu ziren, etxebizitza finkoekin. Brontze Arora arte ez zen errotu
aldaketa.

Aldi hartan gizaki abeltzainak, artzain bihurturik, haitzuloetan jarraitu zuen
bizitzen; garai hartako aztarnak (aizkorak, geziak, etab.) aurkitu dira Fuente
Hoz (Araba), Los Husos (Araba) eta Marizuloko (Gipuzkoa) leizeetan. Hego Euskal
Herrian aurkitu dira Neolito bukaera aldeko edo Brontze Aroaren hasierako
herrixka batzuen aztarnak ere: ezagunena La Hoyako herrixka da (Guardian,
Araba), orain dela 2.000 urte inguru eraiki bide zena. Halaber, monumentu
megalitiko ugari (zutarriak, harrespilak eta trikuharriak) dira Euskal Herrian
zehar; leku horiek artaldeentzako larreak diren tokietan daude, Aralar eta
Urbasako mendietan, esaterako. Antzinako oroitarri haiek Neolitoko kulturaren
adierazgarri dira eta lehen artzain haien sinesmenen adierazpide.

Horretaz gain ehundaka trikuharri eta bestelakoak daude Euskal Herrian, batez
ere Pirinio aldean eta Aralar mendilerroan. Beste batzuk, ordea, lautadetan
daude.

Bizibide berriak hala eskatzen zuelako gizakia bizileku jakin batzuetan kokatu
zen, lurra landu eta uztak zaindu ahal izateko. Hala, Paleolitoko gizaki
ehiztari ibiltaria lurrari lotua geratu zen, eta lehen herriak sortu ziren.
Lehenbiziko herriak eta hiriak Ekialde Hurbilean sortu ziren K.a. 6000. urte
inguruan. Herrixkak handituz joan ahala, hiri bilakatu ziren. Adibidez, Jerikok,
K.a. 6000 inguruan eraiki zenak, 2.000 biztanle inguru zituen: harresiz
inguratutako lehen hiria da; etxeak adreiluzkoak ziren eta hormak igeltsuzkoak.
Garai hartako beste hiri aipagarri bat Çatal-Hüyüc da (Turkia).

Herri bat eraikitzeko gizakiak talde handi samarretan bildu zirenean, lanaren
banaketa eta espezializazioa sortu ziren. Hala, batzuek lurrak landu eta beste
batzuek etxeak eta ontziak egiten zituzten. Aberastasuna ere hainbat moduz
banatu bide zen, garai hartako aztarnategietan aurkitu diren arrastoetan etxe
batzuk besteak baino handiagoak eta sendoagoak baitira. Lanaren banaketarekin
batera, trukea (merkataritzaren aitzindaria) agertu zen: uztak behar baino
gehiago ematen zuenean, bihia beste zerbaiten truke aldatu ohi zen;
eskulangileek ere zerbaiten truke egiten zuten lan seguruenik. Gatza izan zen,
agi danean, merkataritzaren lehen gaia. Hiriak sendotuz joan ahala, harresiz
inguratu eta gotorleku bilakatu ziren, hango aberastasuna babestearren.
Bestalde, ordea, merkataritzarekin hiriak beren artean harremanetan hasi bide
ziren eta nolabaiteko lotura sortu zen haien artean. Garai berean sortu zen
jabego pribatua.

Gizakiak antzinatik ezagutzen zuen landareen zikloa, lurreko fruituak bildu eta
janez elikatzen zenez. Era berean, ezagutzen zituen animalien ohiturak ere,
haiekin batera bizi izan baitzen sortu zenez geroztik. Hala, duela 9.000 urte
inguru, lurralde emankorretan (Nilo ibaiaren inguruan eta Eufrates eta Tigris
ibaien artean) bizi zen gizakiak laboreak lantzen ikasi zuen. Hasieran, bihiak
erein zituen: garia, zekalea eta artatxikia batez ere. Halaber, lihoa lantzen
zuen ehunak eta arropak egiteko.

Geroago, orain dela 7.000 urte inguru Txinan eta Indian arroza ere ereiten zen.
Ameriketan, bestalde, orain dela 5.000 urte artoa ereiten zen . Mexikon,
Tehuacan haranean aurkitu dira artoaren aztarna zaharrenak eta, horrekin batera,
babarrun, txile eta kalabazarenak. Perun orain dela 3.000 urte erabiltzen zuten
kotoia.

Fruituak biltzetik lurra lantzera igaro zen bezala, halaxe igaro zen gizakia
ehiztari izatetik animaliak heztera. Orain dela 13.000 urte inguru zakurrak
heziak ziren eta ehizan laguntzen bide zioten gizakiari. Duela 8.500 urte inguru
ehiztari batzuk artzain bihurtu eta ardiak, ahuntzak eta behiak zaintzen hasi
ziren Ekialde Hurbilean, Txinan eta Indian. Geroago, zerria, astoa, zaldia eta
gamelua ere hezi zituzten. Dena dela, oso poliki gertatu bide zen, eta
aurrerapen horiek ez zituzten baztertu aurreko denboretan ekonomiaren oinarriak
izan ziren beste alorrak, alegia, gizakiak ehizan, arrantzan eta fruituak
biltzen jarraitu zuen. Neolitoko bizibide berri haien harira tresna, lanabes eta
teknika berriak sortu ziren premia berriei erantzuteko.

Neolitoan harria lantzeko modu berri bat asmatu zen: harria leuntzea. Harriari
forma berriak eman eta tresna berriak asmatu zituen gizakiak: lurra lantzeko
aitzurrak, harria leunduz egindako aizkorak, igitaiak, labanak eta beste asko.
Era berean, zeramika asmatu zen. Paleolitoan gizakiak nolabaiteko ontziak egiten
bazituen ere, Neolitoan hasi zen zeramika garatzen, eta era askotako ontziak
asmatu ziren eginkizun berezietarako.

Bi arrazoi nagusik bultzatuta sortu eta indartu zen zeramika. Alde batetik,
gizakia leku jakin batean finkatu eta etxe eta herri iraunkorrak eraiki zituen
labore lurren inguruetan; hala, garai hartan asmatu ziren lurrezko adreiluak
etxeak eta bestelako eraikuntzak egiteko; orobat, beroa jasateko eta isurkariak
gordetzeko ontziak ere egiten hasi ziren. Bestetik, gizakiak uztak gordetzeko
premia izan eta horretarako ontziak egiten hasi zen. Gizakia taldean bizitzen
hasi zelarik, lanbide eta gizarte harreman berriak sortu ziren haren ondorioz:
adibidez, lan espezializatua sortu zen eta trukeak (merkataritza) funtsezkoak
gertatu ziren gizarte antolaketa berrian.

Ekialde Hurbilean, ibai handien inguruko lur emankorretan (Nilo, Tigris eta
Eufrates ibaien inguruan), eraiki ziren lehenengo hiriak. Gerora, hiriak handitu
ahala, harresiz babestu eta lehenengo armada iraunkorrak sortu ziren haiek
babesteko. Hiriak beren artean harremanetan hasi ziren dela merkataritzaren
bidez, dela indarrez. Modu horretan, lehen hiri elkarteak edo zibilizazioak
agertu ziren K.a. 3500. urte inguruan. Eufrates eta Tigris ibaien artean
Mesopotamiako zibilizazioa sortu zen, Nilo ibaiaren inguruan Egiptokoa eta Indo
haranean, berriz, Indoko kultura. Halaber, Txinan Hoang Ho eta Yangtze ibaien
inguruan sortu ziren zibilizazio guneak.



https://eu.wikipedia.org/wiki/Mundu

Mundua, Ludia edo Lurbira gizakien ikuspuntutik Lur planetari ematen zaion izena
da, gizakien bizilekua. Sarri, giza esperientzia eta historiaren multzoari
dagokio.

Filosofiaren testuinguruan, mundu hitza errealitatea osatzen duen orori dagokio,
hau da, unibertso osoa.

Mundua lur eta ur eremuetan banatua dago, hau da, kontinente eta
ozeano-itsasoetan.

Filosofia klasikoak "diren gauza ororen multzo" gisa definitu du mundua, baina
filosofia eskolek munduari buruzko ikuspuntu desberdin asko eman dituzte.
Joniarren ustez, mundua ordena eta osotasuna zen. Estoikoek gauza errealen
osotasunaz gainera, jainkozko izaera duten elementuak eta "errealitateen
multzoa" azpimarratzen zituzten. Posidoniok berezko osotasuna eta gizonak
sortutako gauza oro hartu zituen munduaren osagaitzat. Kristautasuna sortu
zenean, ordu arte "mundu" izan zena "mundu hau" bihurtu zen eta "beste mundua"
agertu zen, Jainkoarena eta giza arimarena. Teologia (Jainkoarena), kosmologia
(gizonarena) eta psikologia (arima beste munduko eta beste mundurako zeratzat
duena, baina mundu honetan den errealitate gisa aztertzen duena) bereizi ziren.
Kant-en iritziz, mundua "gertakari ororen multzoa eta bere sintesiaren
osotasuna" zen. Filosofia modernoan, subjektua eta mundua elkartu dira
errealismo-idealismo bereizketa gainditzeko. Aipatzekoa da platonistek eta
neoklasistek eman zuten munduaren ikuspegia, teoria moderno askoren muina baita;
teoria hark "ideien munduaren" eta "giza zentzuek antzematen dituzten gauzen
munduaren" arteko bereizketa egiten zuen eta bi horien arteko zubi gisa
"munduaren arima edo gune" zuen.



https://eu.wikipedia.org/wiki/Mongolia

Mongolia (mongolieraz: Монгол улс, Mongol uls) Asia erdialdean dagoen estatu
itsasgabea da, Txinak hegoaldetik eta Errusiak iparraldetik inguratua. Hiriburua
eta hiri nagusia Ulan Bator da, 1.067.472 biztanle zituena 2008an.

Munduko hemeretzigarren herrialderik zabalena da 1.565.000 km²-rekin, eta
itsasorik gabeko bigarren herrialderik handiena da Kazakhstan ostean.
Iparraldean eta mendebaldean estepak eta mendiak dira nagusi, eta hegoaldea Gobi
basamortuak hartzen du. Mongoliako 2,8 milioi biztanleetatik asko nomadak eta
erdi nomadak dira, % 30 inguru, hain zuzen.

Hiri nagusiak: Darkhan, Erdenet. Hizkuntza ofiziala: mongoliera (khalka
dialektoa). Etniak: mongoliarrak % 90; kazakhak % 4; txinatarrak % 2;
errusiarrak % 2; besteak % 2. Erlijioa: budismoa, islama, kristautasuna. Dirua:
tugrik-a.

Mongoliako batez besteko garaiera 1.600 metro da. Mendi garaiak eta ordoki
zabalak ditu. Iparraldean eta mendebalean hiru mendi sail daude: Altai mendiak
(Monh Hayrhan Uul, 4.362 m), Khangai (3.650 m inguru) eta Hentyn mendiak
(1.800-2.400 m). Ipar-mendebalean Aintzira Handien lurraldea dago, 300
aintziratik gora dituena. Hegoaldean Gobi basamortu harritsua dago, Mongoliako
lurraldearen heren bat hartzen duena.

Mongolian ibai asko daude, ur emari handikoak, argindarra sortzeko erabiltzen
direnak. Ibai nagusiak Selenge eta honen adarrak dira. Selengak Errusiako Baikal
lakuan isurtzen du ura. Lurrikarak izateko arriskua handia da.

Mongoliak klima kontinentala du. Tenperatura aldaketa handiak eta bizkorrak
izaten dira. Neguak hotzak (-26 eta -18 °C artean), idorrak eta eguzkitsuak
dira, eta ia ez du elurrik egiten. Udak berriz epelak (17-23 °C) eta laburrak
dira. Oso euri gutxi egiten du urtean zehar: 350 mm mendialdean eta 100 mm baino
gutxiago Gobiko basamortuan.

Landarediari dagokionez, Mongolian estepa da nagusi. Pinudiak, urkidiak, eta
alertze eta zedro zuhaiztiak daude.

Mongoliako biztanle gehienak khalkha hizkuntza erabiltzen duten mongoliarrak
dira. Gainerakoak mongoliarrak, kazakhak, errusiarrak eta txinatarrak dira, eta
hainbat hizkuntza erabiltzen dituzte. Biztanleen % 40 hiriburuan bizi ziren
2002an. Edonola ere, bizimodu erdi-nomada dute oraindik biztanle askok. Bizi
itxaropena 67 urtekoa da, batez beste. Erregimen sozialistaren gainbeheraz
geroztik, nabarmen jaitsi da emankortasun tasa: emakumeko 7,33 haurrekoa zen,
19070-1975 inguruan, eta 2005-2010 bitarterako aurreikuspenak emakumeko 1,87
haurrekoak ziren. Biztanleriaren hazkundea % 1,2koa da, 2007ko estimazioen
arabera.

Mongoliera altaitar hizkuntza da eta herrialdeko mintzaira ofiziala, Txinako
probintzia batzuetan ere estatus ofiziala daukana.

Naadam herrialdeko kirol jaialdirik garrantzitsuena da, urtero udan hiru egunez
antolatzen dutena, mongoliar borroka, zaldi lasterketak eta arku jokoa uztartzen
dituena.

Azkenik, musika arloan aipatzekoa da kantu armonikoa izenekoa, soinu bitxiak aho
eta eztarriaren bidez sortzen dituena eta inuitek ere lantzen dutena.

Neolitoan ehiztariak eta abeltzain ibiltariak bizi ziren Mongolian (abaroak eta
hunoak). K.a. II. mendean xiongnuen inperioa sortu zen; K.a. IV-X. bitarteko
mendeetan ekialdeko Turkestango uigurrak izan ziren nagusi. Lurraldea hainbat
inperio nomadak menderatu izan du historian zehar, xiongnu, xianbei, rouran eta
gökturk herriek, besteak beste.

XII. mendean Genghis Khanek Mongolen Inperioa sortu zuen, mongoliar leinu
guztiak batuz, eta Txinako Yuan dinastia erori arte iraun zuen, XIV. mendera
arte hain zuzen. Genghisen ondorengo Ögödei agintariak 1234an txinatarrei eraso
zien, eta Txin dinastia aginpidetik kendu zuen. Mongoliarren aginpidea Txinan
1279-1368 bitarteko urteetakoa izan zen, baina ondorengo urteetan atzera egin
behar izan zuten mongoliar leinuen arteko borrokak zirela eta. Txinan aginpidea
izan zuen azken buruzagi mongoliar handia Ligdan Khan izan zen. Hark mantxuen
dinastiari aurre egin zion, baina hil zenean Mongolia mantxuen esku geratu zen
XVIII. menderaino.

XVI. eta XVII. mendeetan Mongolia Tibeteko budismoaren eraginpean sartu zen, eta
azken mende haren amaieran Qing dinastiak agintea lortu zuen Mongolian.

1911. urtean lurraldeak independentzia aldarrikatu zuen, mongoliar printzeek
Errusiako tsarraren alde egin zutenean. 1917an tsarren erregimenak behera egin
zuenean, Mongolia txinatarren esku geratu zen berriro. 1921ean errusiar
gudaroste gorria Mongolian sartu zen, eta txinatarrak egotzi zituen. 1921an
estatus berria ofizialki onartu zieten txinatarrek.

Hurrengo urteetan Errusia eta SESBaren eragin handia eduki zuten, baina geroago,
1924ko urriaren 26an, Mongoliako Herri Errepublika deklaratu zuten. 1945ean
nazioarteko onarpena jaso zuen azkenean herrialdeak, garai komunistan.

1989an beste herrialde batzuetan gertatu bezala, han ere erreforma politiko
handiak abiatu zituzten eta alderdi anitzeko hauteskundeak antolatu zituzten,
bai eta konstituzio berria onartu eta merkatu ekonomiara lerratu ere. Mongoliako
legebiltzarrak Herriko Alderdi Iraultzailearen monopolioa ezabatu eta, legedi
berri baten bidez, alderdi aniztasuna onartu zuen. 1992an konstituzio berri bat
onartu zen: demokrazia, ekonomia mistoa, hizkuntza askatasuna eta neutraltasuna
kontzeptuak onartzen ziren konstituzio berri hartan. Mongoliar Herriaren Alderdi
Iraultzaileak (MPRP), Alderdi Komunista ohiak alegia, gehiengoa lortu zuen urte
horretako hauteskundeetan. 1993ko ekainean lehendakaria hautatzeko hauteskundeak
egin ziren, eta Punsalmaagiyn Orchirbat izan zen garaile.

1996-2000 bitartean oposizioko Alderdi Demokratikoak izan zuen gobernua
kontrolpean. Gobernu berriak merkatu ekonomia antolatzeko erreformak jarri
zituen abian. Baina erreforma horien ondorioz asko hazi zen langabetu eta pobre
kopurua. 2000tik 2004ra berriro komunistak egon ziren agintean, baina 2004an
behar adinako nagusitasunik lortu ez zuela-eta, koalizioko lehen gobernua osatu
behar izan zuten, Aberriko Koalizio Demokratikoarekin (MDC). 2008ko
legebiltzarrerako hauteskundeetan gehiengoa komunistek eskuratu zuten, baina
demokratek iruzurra izan zela salatu zuten eta ez zituzten emaitza ofizialak
ontzat eman. Iruzurra zela-eta, liskar eta istilu larriak gertatu ziren
Mongolian. MPRP alderdiko Tsakhiagiin Elbegdorj da lehendakaria, 2005az
geroztik, eta alderdi bereko Sanjaagiin Bayar Lehen Ministroa, 2007tik.

Abeltzaintza izan da antzinatik Mongoliako ekonomia jarduera nagusia.
Komunismoak kolektibizatu egin zituen abere hazkuntzarako lurrak, eta saio ugari
egin zituen gizataldeek bizimodu sedentarioa har zezaten. Hala eta guztiz ere,
500.000 abeltzain inguru erdi-nomadak dira gaur egun. Zaldiak, yakak, ahuntzak,
behiak, gameluak eta zerriak hazten dituzte batez ere, eta horietatik hartzen
dituzte elikagaiak, jantziak, eraikuntzarako gaiak eta erregaia. Nekazaritzak
ere indar handia du, nahiz eta lurraldearen % 1 baino ez den erabiltzen jarduera
horretarako; garia eta garagarra lantzen dira gehienbat.

Bestalde, Mongoliak mea baliabide handiak ditu: kobrea, ikatza eta molibdenoa
dira nagusi.

1989. urtea arte ekonomia harreman gehienak (% 90) Sobietar Batasun ohiarekin
egiten zituen. Sobietarren laguntza urteko errentaren erdia izaten zen gutxi
gorabehera. Beraz, Sobietar Batasuna hondoratu zenean ekonomia krisi izugarria
sortu zen Mongolian. 2002tik aurrera hasi zen BPGa igotzen, eta iraunkorki igo
da, baina 2006an oraindik biztanleen % 32,2 bizi ziren pobrezian eta inflazioa
eta langabezia nahiko altuak ziren (% 3,2 eta % 6, hurrenez hurren).

Naizoarteko aireportu bakarra Ulan Bator hiriburutik gertu dago; nabarmentzekoa
ere bada Transmongoliarra izeneko trenbidea, Errusia eta Txina lotzen dituena
herrialde honetatik igaroz.



https://eu.wikipedia.org/wiki/Mineral

Mineralak, batzuetan meak ere deituak, gai solido naturalak dira; homogeneoak,
uniformeak, eta kristalinoak izan daitezke. Guztiak solidoak dira eta ez dago
likido zein gas egoeran dagoenik. Mineralak substantzia naturalak dira eta
batzuetan esperimentuak eginez gai kimiko berdinak sor daitezke, baina ezin dira
mineral bezala kalifikatu. Substantzia homogeneoak dira, berdinak direlako beti.
Mineralaren puntu guztietan propietate berdinak daudenean, minerala uniformea
da. Bestalde, osaera kimiko edo formula ezaguna dute, eta ezaugarri
fisiko-kimiko definituak.

Substantzia natural amorfo batzuk mineral bezala hartzeko arriskua dago, baina
ez dira mineralak, mineraloideak baizik, ez daukatelako egitura kristalinorik
eta benetako mineralak ez direlako.

Balio ekonomikoa duten mineralei mea deitzen zaie, eta balio ekonomikorik ez
dutenei, aldiz, ganga.

Mineralen propietate kimikoak izaten duten konposizioaren araberakoa dira,
mineralak uretan disolbatzen dira eta hori hauen gaitasun kimiko bat da. Beste
gaitasun kimiko bat zapore da, adibidez, halita zapore gazia daukan minerala da

Formula hau da: Dentsitatea = Masa Bolumena {\displaystyle
{\text{Dentsitatea}}={\frac {\text{Masa}}{\text{Bolumena}}}}

Eskuineko mapan hobi mineral nagusiak agertzen dira. Ikus daitekenez 4 jatorri
ezberdinetako hobi mineralak daude. Lehenengoa, bere antzinatasunaren arabera,
Paleozoikoko mazizoetan dauden berun, zink, magnesio, fluor eta burdin hobiak
dira. Hauek erromatarren garaian ustiatzen ziren, batez ere Aiako Harrian eta
gero Oiassoko portuan garraiatu. Honetaz gain Aldude eta Bortziriaken ere
agertzen dira mineral hauek. Hauetako askotan zilarra ere aurki daiteke. Ariben
merkurioa ere esplotatu zen bere garaian.

Kretazeoko mineralak bi mota ezberdinetan agertzen dira. Alde batetik Bilboko
Antiklinalaren ardatzean burdinezko hobi oso garrantzitsuak daude. Burdina leku
askotan atera badaiteke ere (burdinolak oso ugariak izan ziren garai batean)
inon ez dago Euskal Herrian Meatzaldea eskualdean bezain beste. Triano mendia
gaur egun guztiz zulatua dago, bertan zegoen minerala ateratzeko. Gallarta,
Bilbo eta Otxandion ere ola garrantzitsuak egon dira. 1878tik 1898ra 80,5 milioi
tona burdin atera ziren Triano ingurutik, 1899an 6,5 milioi tona atera ziren,
hogei urte lehenago 1,3 ateratzen zirelarik.

Antiklinorioaren bi alpetan kareharria da nagusi, eta uharri ugari daude.
Bertako askotan beruna eta zinka atera daiteke. Meatze hauek txikiak dira, baina
ugariak. Bizkaiko sinklinorioaren iparraldeko alpean ere agertzen dira, hiru
banda osatuz.

Hirugarrenik diapiroei lotutako gatz mineralak daude. Hauek gatzaga askotan
esplotatu izan dira eta gaur egun Iruñea inguruan badute garrantzia. Nafarroan
gatz arruntaren esplotazioak interes ekonomikoa du, 2004an 112.741 tona ekoiztu
ziren.

Azkenik hobi minerala izan ez arren bere balio ekonomikoa dela eta aipatzeko
modukoa da Bermeotik iparraldera aurkitu zen gas natural boltsa. Bertan kokatu
zen La Gaviota izeneko gas ustiatzailea. Gaur egun ez dago esplotatzeko adina
gas.



https://eu.wikipedia.org/wiki/Mediterraneoa

Mediterraneoa edo Mediterraneo itsasoa Ozeano Atlantikoaren ekialdean dagoen
itsasoa da, Hegoaldeko Europa, Iparraldeko Afrika eta Mendebaldeko Asiaren
artean kokaturik dagoena. Gibraltarko itsasartearen bitartez batzen da Ozeano
Atlantikoarekin eta Suezko kanalaren bitartez Itsaso Gorriarekin eta Indiako
ozeanoarekin. 2.500.000 km² inguruko eremua du eta munduko barne itsasorik
handiena da.

Mediterraneo itsasoa historian zehar mundu osoan izan den leku
garrantzizkoenetako bat da. Hego-ekialdeko ertzean zabaltzen da Nilo ibaiaren
harana, eta han izan zen antzinako zibilizazio aberatsenetako bat. Ekialdeko
Mediterraneoan, K. a. XVI. mendearen inguruan kretarrek izan zuten nagusitasuna.
Ondoren akaiar-doriarrak eta feniziarrak izan ziren nagusi.

K. a. 1000. urtearen inguruan Mediterraneoa bi gunetan zegoen bereizturik:
sortaldean, greziarrak ziren nagusi, Asiako koloniak barne; sartaldean, berriz,
kartagotarrek zuten nagusitasuna, Zirenaikako mugatik Hispaniaraino. Ondoren
Erromak hartu zuen nagusitasuna, mendebaleko eta ekialdeko herrialde guztiak
bilduta. Erromatarrek mendeetan zehar erabateko aginpidea izan ondoren, inperioa
bi zatitan banatu zen, sortaldeko inperioa alde batetik eta sartaldekoa
bestetik. VII. mendetik aurrera garai berri bat hasi zen Mediterraneo itsasoan,
musulmanak iritsi zirenean.

XV. mendean Vasco da Gama portugaldarrak egindako bidaldien ondorioz
Mediterraneotik igarotzen ziren itsasontzietatik asko Indietarantz joan ziren,
eta joera hori sakondu egin zen Amerika aurkitu ondoren. XIX. mendearen lehen
urteetan behera egin zuen Mediterraneoko merkataritzak, gero eta errazagoa
baitzen Atlantikotik ekialdera eta Ameriketara heltzea, eta Europa iparraldeko
industria garatzen hasi zelako. 1869an Suezeko kanala ebaki zenean, gora egin
zuen berriz ere Mediterraneoaren garrantziak mundu osoko ekonomia
harremanetarako.

2014ko abenduaren 10ean jakin zenez, mundu osoko itsasoetan gutxienez 4.272
migratzailek bizia galdu zuten, 3.419 pertsonek Mediterraneoan.

Iparraldean Europa eta Anatolia ditu, hegoaldean Iparraldeko Afrika eta
ekialdean Levante. 2.500.000 km² inguru ditu eta gehieneko sakonera 5.020 m-koa
du, Joniar itsasoaren inguruan. Batez besteko zabalera 600 km-koa da. Estutu
egiten da Siziliaren eta Tunisiaren artean, eta ondorioz bi gune bereizten dira,
mendebaldekoa eta ekialdekoa.

Hiru penintsula handi daude Mediterraneo itsasoan: Iberiakoa, Italiakoa eta
Balkanetakoa. Mediterraneo itsasoko uharte eta uhartedi nagusiak Sizilia,
Sardinia, Korsika, Balearrak, Zipre, Kreta eta Joniako uharteak dira.

Hurrengo ibaiak Mediterraneon itsasoratzen dira: Jucar, Segura, Ebro, Rodano,
Po, Nilo.



https://eu.wikipedia.org/wiki/Maurizio

Maurizio (ingelesez: Mauritius, məˈrɪʃəs ahoskatua; frantsesez: Maurice),
ofizialki Maurizioko Errepublika (ingelesez: Republic of Mauritius; frantsesez:
République de Maurice) Afrikako hego-ekialdean kokatuta dagoen uharte estatua
da, eta estatu horretako uharte nagusia ere. Herrialdeko hiriburua Port Louis
da.

Maurizio Indiako Ozeanoan dago, Madagaskarretik ekialdera 900 kilometrora eta
Reunion uhartetik 250 kilometrora. Maskareinetako uharteetako bat da. Uharte
nagusiak 1.865 km² ditu zabaleraz, hau da estatuaren % 90 da. Ekialderantz
Rodrigues uhartea, eta iparralderantz Cargados Carajos eta Agalega uharteak
daude.

Uharte bolkanikoa da Maurizio. Leku altuena (828 m) 'Piton de la Petite Rivière
Noire' da, hego-ekialdean.

Klima tropikala du, hego-ekialdeko alisioen bidez epelduta. 'Negua', maiatzetik
azarora arte, denboraldi lehorra da; eta 'uda', azarotik maiatzera arte,
euritsua da. Noizean behin, zikloiak egoten dira.

Ipar-mendebaldeko kostaldean Port-Louis hiriburua dago. Beste hiri handi batzuk
Curepipe (erdialdean), Vacoas-Phœnix, Quatre Bornes, Rose-Hill eta Beau-Bassin
dira. Mahébourg (hego-ekialdean) ez da oso handia baina bertan kokatzen da
Plaisance-Sir Seewoosagur Ramgoolam nazioarteko aireportua.

Azukre-kanabera izan zen eta oraindik da ekoizpen garrantzitsua: nekazaritzarako
lurraren % 90 horretara bideratzen da, eta kanpoko ordainsarien % 25
azukre-kanaberatik dator. Hala ere, 1999ko lehortetik, eta ekoizpen bakarrean
dagoen arriskua kontuan hartuta, gobernuak kanpoko inbertsioak bilatu ditu.
Orain offshore elkarteak sortu dira uhartean, India eta Hegoafrikaren
merkataritzarekin eta finantzekin lotuta.

Turismoa da, egunean, ekonomiaren beste zutabea. Milaka turista heltzen dira
Mauriziora; horretarako, ehun bat hotel daude uhartean.

V. mendean marinel arabiarrak heldu ziren Mauriziora (Dina Arobi izena eman
zioten) baina ez ziren finkatu; gero, 1505ean, Indiarako bidean zebiltzala,
portugaldarrak iritsi eta Cirné izena eman zioten. 1598an herbeheretarrak
uhartean finkatu eta Mauritius izena eman zioten, Nassauko Mauritius printzearen
ohorez.

1715ean Frantziaren kontrolpean geratu zen, Guillaume Dufresne d'Arselen bidez.
Frantsesez Île de France (Frantziako uhartea) izena jarri zioten. Frantziaren
menpean azukre-kanabera zabaldu zen, eta horretarako esklabo asko ekarri
zituzten Madagaskar eta Afrikako ekialdetik batez ere. Esklabo haietatik dator
gaurko populazioaren zatirik handiena (kreoleak).

Populazioaren hazkuntzarekin batera, zenbait animaliaren iraungitzea gertatu
zen: besteak beste, dodoarena, hau da, uhartearen egungo sinboloarena.

1810eko hamarkadan, britainiarrek uhartea menperatu zuten eta izen zaharra eman
zioten: Mauritius (hau da, Maurizio)

1835-1839ean esklabotza bukatu zen. Esklabo libreak ez ziren, gehienetan, haien
aurreko jabeekin geratu lanean, eta britaniarrak Indiarantz joan ziren langile
berrien bila; hortik dator populazioaren zati handi bat.

1958an demokrazia heldu zen uhartera, eta 1967-1968an independentzia, baina
Commonwealthen barruan geratu zen. 1992ko martxoaren 12an Errepublika
aldarrikatu zen.



https://eu.wikipedia.org/wiki/Madagaskar

Madagaskar, ofizialki Madagaskarko Errepublika (malgaxez: Repoblikan'i
Madagasikara republiˈkʲan madaɡasˈkʲarə̥ ahoskatua; frantsesez: République de
Madagascar) Afrikako hego-ekialdeko estatua eta uhartea. Indiako ozeanoan dago,
Mozambikeko kostatik hurbil. Izen bereko uharteak eta beste txikiago batzuek
osatzen dute estatua.

587.041 km2 ditu eta 21.926.221 biztanle (2011). Hiriburua Antananarivo da
(1.403.449 biztanle).

Hiri nagusiak hauek dira: Toamasina (179.045 bizt.), Fianarantsoa (144.225
bizt.), Mahajanga (135.660 bizt.), Toliara (101.661 bizt.) eta Antsiranana
(100.000 bizt.).

Munduko laugarren uharte handiena da Madagaskar. Mozambikeko itsasarteak
bereizten du Afrikako hego-ekialdeko kostatik, eta inguruan Komore, Maurizio eta
Réunion uharteak ditu. Hiru alde nagusi bereizten dira lurraldean, uhartea
iparraldetik hegoaldera, alderik alde, zeharkatzen dutenak: erdialdeko
goi-lautada, ekialdeko itsasbazter meharra eta mendebaldeko zelaiak.
Goi-lautadak hartzen du lurraldearen % 60; 800–1400 m bitarteko garaiera du, eta
Tsaratanana sumendian du gailurra (2.876 m). Ibai asko dago Madagaskarren. Ura
ekialdean isurtzen dutenak laburrak eta ur bizikoak dira (Mandrare eta
Mananara), eta mendebaldekoak, berriz, luzera eta ur-emari handiagokoak (Oinlahy
eta Mangoky).

Madagaskarreko landaretza asko urritu da, neurririk gabe ustiatu baita, eta
mendeetan landareak erre egin baitira lurra ongarritzeko. Gaur egun sabanak
hartzen du gehiena, eta tarteka, hosto erorkorreko eta iraunkorreko basoak dira;
kostaldean mangladiak daude. Beste inon ez diren primate txiki batzuk bizi dira
uhartean: lemurrak.

Erlijioak honela banatzen dira: bertako erlijio tradizionalak (ia % 50),
kristauak (% 45, katolikoak eta protestanteak), musulmanak (% 7).

Madagaskar herri pobrea da, demografiako datuek erakusten dutenez:
bizi-itxaropena 62 urtekoa da, emankortasuna emakumeko 5,24 haurrekoa da,
jaioberrien hilkortasun-tasa mila jaiotzako ia ehun haurrekoa.

Madagaskar ez dago oso jendeztatua, kontuan hartzen bada eremua: batez besteko
dentsitatea km2-ko 33 biztanlekoa da. Alabaina, ez da ahaztu behar hazkunde
demografikoa handia izan dela independentziaz gero, eta biztanle-kopurua
bikoiztu egin dela hogeita hamar urtean. Inoiz baino gehiago, eskualdeen arteko
desoreka nabarmenak ezkutatzen dituzte datuek, oro har. Bai biztanleen aldetik,
bai ekonomiaren aldetik, probintzien batura gisa ikus daiteke Madagaskar, eta
haien arteko harremanak, oztopo fisikoak direla-eta, ez dira errazak. Kanpotik
etorriak asko dira (indiarrak, indonesiarrak, arabiarrak, afrikarrak) eta
gizatalde bereiziak sortu dituzte eskualdeka (merinak, betsmisarakak,
betsileoak).

Erdialdeko lautadak (bertan dago hiriburua) oso jendeztatuak daude, eta orobat
iparraldea, iparralde-mendebaldea eta ekialdeko kostaldea (han dago Toamasinako
portua). Aldiz, mendebaldean eta hegoaldean, askoz jende gutxiago bizi da.
Landaldetik hirirako migrazioa indartsua den arren, urbanizazio-tasa aski txikia
da oraindik.

Madagaskarreko lurraldea ugaria eta oparoa da, baina oso nekeza da hartatik
garapen sendo eta dinamikoa sortzea. Baliabide naturalak askotarikoak dira,
baina kopuruz urriak dira. Oreka ekologikoa, gehienetan hauskorra, kinka larrian
dago, baso-soiltzea dela-eta. Lurpeko aberastasunak handiak dira (grafitotik
urreraino, harri erdibitxiez gainera), baina hobi gutxi dira ustiatzeko egokiak.
Herrialdeak duen beste eragozpen larri bat barne-komunikazioen eskasia da, eta
horrek asko mugatzen ditu harreman ekonomikoak. Azkenik, Madagaskar urruti dago
kontsumogune handietatik, hau da, Europa eta Ipar Amerikatik, eta urruntasun
horrek eragin handia du garraioen kostuetan.

Nolanahi ere, jarduera batzuk besteak baino gehiago garatu dira. Arroza eta
mandioka dira oraindik ere barne-kontsumorako lantzen diren gai nagusiak;
azukre-kanabera eta kafea, berriz, industrialki lantzen dira, edota
esportaziorako. Era berean, balio handiko gaiak esportatzen ditu (banilla,
iltzeak, esentzia-olioak, litxiak). Abere-hazkundeak balio sinboliko handia du
gizarte malgaxean; usadioz, zebuak hazten dira, eta ekoizpen berriak garatu dira
(foie grasa). Arrantza ez da oraindik behar bezala ustiatzen. Lurpeko
baliabideei dagokienez, kromita eta grafita bakarrik esportatzen dira kopuru
esanguratsuetan. Industriaren alorrean, enpresak ertainak eta txikiak dira,
barne-merkatura zuzenduak ia denak, eta erdiak baino gehiago Antananarivon
daude; industriak NPGaren bosten bat hartzen du. Turismoak, itxaropen handiak
ernatu baditu ere, inbertsio handiak behar ditu oraindik, ostatu azpiegituretan
eta hegaldietan bereziki.

1972ko iraultzaz gero, politika ekonomikoa nazionalista eta sozialista izan da
(nazionalizazioak, frankoaren eremutik ateratzea), eta, aldi berean, inbertsioak
indartu dira. Munduko krisiak agerian utzi zituen sistema horren alderdi ahulak
administrazioaren astuntasuna, gehiegizko zorrak, finantza-publikoen defizita,
inflazioa, eta, hala, Madagaskarrek jaramon egin zien Nazioarteko Diru Funtsaren
aholkuei, austeritate eta liberalizazioen bideari heltzeari dagokionez.
Maileguei, kanpo-zorrei eta erreformei esker, emaitza hobeak lortu ditu BPGan,
baina biztanleen diru-sarreren desberdintasunak, hala ere, nabarmenak dira, eta
gizarte-arazo larriak izan dira horren ondorioz. Biztanleen % 70 pobrezian bizi
dira.

Gizakia IV. mendean, edo, agian, lehentxeago iritsi zen Madagaskar uhartera.
Edonola ere, argi dago Kristo jaio baino lehenagoko gizakien arrastorik ez
dagoela. Heldu ziren lehendabiziko herriak Indonesiatik iritsiak ziren. Hori
dela eta, egungo madagaskarrek ezaugarri fisiko eta hizkuntza zein ohitura
asiarrak dituzte.

Beste herri batzuek migratu zuten hurrengo mendeetan, tartean persiarrak, eta,
1000 inguruan, arabiarrak. Horregatik, gaur egun uharteko iparraldean islama da
erlijio nagusia. Egungo Madagaskarreko biztanleak K. o. lehen mila urteetan
zehar uhartera heldu ziren indonesiar-malaysiarren eta han bizi ziren
arabiar-afrikarren nahasketen ondorengoak dira.

1500. urtean iritsi zen lehen europarra, Diogo Dias portugaldar itsasgizona,
uhartera. XVI. mendetik aurrera, portugaldarrak, ingelesak eta frantsesak saiatu
ziren uhartean finkatzen, baina bertako populazioak uxatu zituen.

XVII. mendearen bukaeran eta XVIII.aren hasieran, piraten ezkutaleku izan zen
uhartea. Armen eta esklaboen salerosketa zela eta, malgatxe etniako (antemoro,
antesaka, betsileo eta merina) batzuek erreinuak sortu zituzten uhartean. Haien
artean ahaltsuena Merina erreinua izan zen, Andrianampoinimerina (1718-1810)
erregearen aginpidean bateratu zena. Haren semeak, Radama I.ak (1810-1828),
Maurizio uharteko britainiarren laguntzari esker, uhartearen parte handi bat
menderatu zuen.

XIX. mendearen erdialdean, Radama II.a europarrekin harremanetan hasi zen, eta
aginpide handia eman zion Frantziako merkataritza konpainia bati; 1868an Merina
erreinuak frantsesen esku utzi zuen ipar-ekialdeko kostaldea. Frantziak Merina
erreinuko gudarostea 1895ean menderatu zuenean, Frantziak anexionatu eta haren
babespeko herri bihurtu zen. Madagaskar lurraldeko lehen agintari frantsesak,
Joseph-Simon Gallieni jeneralak, esklabotasuna debekatu zuen, eta, 1897an,
Ranavalona III.a, Merinako erregina, Maurizio uhartera erbesteratu zuen.

Bigarren Mundu Gerraren ondoren Madagaskar Frantziako lurralde izan zen,
itsasoaz haraindi zituenen arteko bat, Frantziako parlamentuan ordezkariak
zituela. 1958an burujabetasuna eskuratu zuen, Frantses Erkidegoaren barnean,
Errepublika Malgaxe izenpean, eta handik bi urtera, 1960an, askatasun osoa
(1975. urtean hartu zuen Madagaskarko Errepublika Demokratikoa izena).
Errepublikaren lehen lehendakaria Philibert Tsiranana izan zen. 1970az geroztik,
Frantziaren eta Madagaskarren arteko harremanek okerrera egin zuten;
Madagaskarrek Frantziarekiko loturak eten eta ekonomiaren alor asko
nazionalizatu egin zituen. 1976an betsimisaraka etniakoen eta Komore uharteko
etorkinen artean istilu eta borroka latzak izan ziren; mila komorear inguru hil
ziren, eta askok alde egin zuten Madagaskarretik.

1975ean Bigarren Errepublika onartu zen, Didier Ratsirakaren lehendakaritzapean,
eta Madagaskarreko Iraultza Sozialistaren Estatutua, Liburuxka Gorria deitua,
eman zen argitara. 1980az gero Madagaskarreko gobernua Frantziarekiko, Estatu
Batuekiko eta Komoreekiko harremanak hobetzen ahalegindu zen.

ANP alderdiak (Assemblée nationale populaire), 1988an hautatu zuen Arema
(Avant-garde de la révolution malgache: Iraultza Malgaxearen Abangoardia, Didier
Ratsiraka buru zuena) taldea zela nagusi. Hark egin zuen ahaleginik handiena
1989ko abenduan lehen demokratizazio-neurriak hartu zirenean
(alderdi-aniztasuna). Giro nahasian, oposizioak, Elizen Batzordearen
laguntzarekin, Indar

Bizien Mugimendua antolatu zuen, eta Didier Ratsiraka lehendakariaren kontra
gogor egin zuen, harik eta 1991ko uztailean, bere aldetik errepublikaren beste
presidente bat (Rakotoharison jenerala), eta beste lehen ministro bat (Albert
Zafy), hautatu zituzten arte. Ez da jakiterik izan agindua izan ote zen ala ez,
baina abuztuaren 10ean, manifestazio baketsu batean, tiro egin zuen
presidentearen guardiak: ofizialki, 30 lagun hil zituen eta asko zauritu, Albert
Zafy haien artean. Haren ondoren, oso manifestazio handiak egin ziren
Antananarivon (haietako batean 300.000 pertsona bildu ziren). Urriaren 31n,
azkenik, aurkitu zen irtenbide politiko bat: hemezortzi hilabeteko
behin-behineko aldi batean, lehengo presidenteak eta lehen ministroak agintean
jarraitu behar zuten, baina, era berean, Aginpide Goren bat ere eratu zen, A.
Zafyren gidaritzapean, III. Errepublikarako trantsizioa egiteko. Haren kontra,
Didier Ratsirakak eta haren jarraitzaileek erreibindikazio federalistak bultzatu
zituzten, zenbait probintziatan estatu-kolpe txikiak eragin zituztenak. Nolanahi
ere, kaleko egoera baretzen hasi zen, konstituzio berri bat onartu (1992ko
irailean aldarrikatua) eta presidentetzarako hauteskundeak egin zirenean;
hauteskundeen bigarren itzuliak, 1993an, Zafyren garaipena sendotu zuen.
Alabaina, gorabehera askoren ondoren, epaitegi nagusiak A. Zafy presidentea bere
postutik eraitsi zuen, konstituzioak zioena ez betetzeaz salatuta.

Ondorengo hauteskundeetan (1996ko abenduan), A. Zafyk hondoa jo zuen, eta D.
Ratsiraka nagusitu zen. Hark iraun zuen agintean 2001eko hauteskundeak arte;
hauteskunde haietan Ravalomanak gehiengo absolutua lortu zuela aldarrikatu zuen
lehen itzulian eta hauteskunde iruzurra izan zela salatu zuen, gobernuak AREMA
alderdiko Ratsiraka izendatu zuelako garaile. Krisi politiko hark gerra zibila
lehertzeko arriskua zabaldu zen 2002an, gizartea eta gudaroste malgaxea bitan
banatu baitziren. Etnien arteko liskarra gehitu zitzaion liskar politikoari, eta
gaur egun ere istilu handiak daude etnien artean. 2002ko legebiltzarrerako
hauteskundeetan Ravalomanaren alderdi berria (TIM, Madagaskar maite dut) izan
zen nagusi.

2006an beste bost urterako izendatu zuten Ravalomana, baina orduan ere iruzurra
egin zuela salatu zuen oposizioak.

2015eko urtarrilaren 15ean, Jean Ravelonarivo jenerala Madagaskarko lehen
ministro bilakatu zen.



https://eu.wikipedia.org/wiki/Lineo

Lineo —jaiotza izena: Carl von Linné; latinezko izena: Carolus Linnaeus— (Södra,
Suedia, 1707ko maiatzaren 23a - Uppsala, 1778ko urtarrilaren 10a) zientzialari
eta naturalista suediar bat izan zen, gaur egungo taxonomiaren oinarriak jarri
zituena. Ekologiaren aitzindaritzat hartzen da beste batzuen artean.

Lineo kreazionista zen. Bere arabera, animaliak eta begetalak Jainkoak sortua
izan ziren Genesisak kontatzen duenaren arabera eta ordutik ez dute aldaketarik
izan.

Bere lanik garrantzitsuena Systema Naturae da (1735), argitalpen asko izan
zituena. Argitalpen bakoitzean, Lineo sistema hobetu eta osotzen du. Hamargarren
ediziotik (1758) aurrera, bi izeneko nomenklatura (izen zientifikoa) sistema
erabiltzen du erabat. Talde batzuk zehatz definitzen ditu, ugaztunen eta
hegaztien klaseak bezala. Horretarako Albertus Seba, Ulisse Aldrovandi, Mark
Catesby, John Jonston eta beste jakintsuek deskribatutako animaliez baliatzen da
batzuetan, baina gehienbat berak aztertutako animaliak deskribatzen ditu.



https://eu.wikipedia.org/wiki/Kotoi

Kotoia kotoi-landarearen haziaren inguruan hazten den zuntz harroa da. Landare
hau mundu osoko eskualde tropikal eta subtropikaletan hazten den zuhaixka da,
hala nola Amerikan, Pakistanen, Indian eta Afrikan. Zuntzarekin haria egiten da
eta ondoren ehun leunak sortzeko erabiltzen da. Gaur egun, arropak egiteko
gehien erabiltzen den zuntz naturala da. Izena arabierazko (al) qutn (قُطْن)
hitzetik dator eta 1400. urte inguruan hasi zen erabiltzen.

Kotoia ehungintzako produktu asko sortzeko erabiltzen da. Besteak beste,
hurrengoak egiten dira: felpa edo peluxea eskuoihalak eta txabusinak egiteko;
denima jeansak egiteko; lan-jantziak egiteko oihala; belus ildokatua edo pana
egiteko. Galtzetinak, azpiko arropak eta elastiko asko kotoiz egiten dira.
Izarak sarritan kotoiz eginak daude. Kotoiaren ekoizpen-prozesuan baztertzen den
materiala berrerabili eta birziklatu egin daiteke. Produktu asko ehuneko ehunean
kotoiz eginak badaude ere, beste batzuetan beste zuntz batzuk nahasten dira,
esaterako rayona eta poliesterra bezalako zuntz sintetikoak. Puntuzko edo
artilezko ehunetan ere nahas daiteke.

Ehungintzaz aparte, kotoia sareak, kafe-iragazkiak, kanpin-dendak, bolbora (ikus
nitrozelulosa), papera eta liburuen azalak egiteko erabiltzen da. Lehen paper
txinatarra kotoi-zuntzez egin zen. Suteetarako mahukak ere material honekin egin
dira inoiz.

Kotoia erauzi ondoren geratzen den hazia kotoi-olioa egiteko erabiltzen da.
Beste edozein landare olio bezala, birfindu ondoren gizakiak ere kontsumi dezake
olio hau. Olioa sortu ondoren geratzen den hondarra abere hausnarkarien bazka
modura erabiltzen da, ez beste animalia batzuentzat, izan ere, janari honek duen
gosipola toxikoa da animalia monogastrikoentzat.



https://eu.wikipedia.org/wiki/Kolore

Kolorea gizakiak eta animalia batzuek duten pertzepzio subjektiboa da, argi
ikusgaiko uhin-luzerek sortua, objektuak modu zehatzagoan bereizten laguntzen
duena eta begien bidez hautematen dena.

Kolorea ez da ikusten diren objektuen ezaugarria, argiak objektu horiek argitzen
dituenean sortutako gertaera baizik; argi zuri bat dispertsio sistema batetik
igarotzen denean, argi zuria deskonposatu egiten da eta koloreak ikusten dira,
oinarrizko zazpi koloreak (gorria, laranja, horia, berdea, urdin argia, urdin
iluna eta morea). Koloreen deskonposaketa eta oinarrizko zazpi koloreak Isaac
Newtonek aurkitu zituen.

Koloreak elkarren osagarriak dira: oinarrizko koloreak nahasiz gainerako kolore
guztiak lortzen dira: oinarrizko kolore guztiak nahastuz gero beltza ateratzen
da, eta kolore guztiak batzen direnean zuri ikusten da. Kolorearen ezaugarri
nagusiak, koloreak bereizteko oinarritzat hartzen direnak, ñabardura, argitasuna
eta saturazioa dira. Ñabardura espektroaren argi uhinen luzerak definitzen du,
argitasuna intentsitateak ematen du eta saturazio maila kolore batek zuritik
duen desberdintasunak eta espektroko kolorearekin duen antzekotasunak ematen du,
kolorearen garbitasun mailak alegia. Zuria eta beltza ñabardurarik gabeko
koloreak dira, akromatikoak.

Erradiazio elektromagnetikoa bere uhin-luzeraren (edo maiztasunaren) arabera
sailkatzen da eskuarki. Uhin-luzera espektro ikusgaiaren tartean badago
(gizakiok ikus dezakeguna 390 nm eta 750 nm tartean), "argi ikusgaia" esaten
zaio.

Argi iturri gehienek uhin-luzera askotan igortzen dute argia. Igorle baten
espektroa uhin-luzera bakoitzaren intentsitatea adierazten duen banaketa da.

400 eta 700 nm tartean diren uhin-luzerako erradiazio elektromagnetikoek
kitzikatzen duten gizakien begiak. Konoak dira koloreen pertzepzioa ahalbidetzen
dutenak, eta hiru mota daude. Hiru koloretan (gorri, berde eta urdinean)
oinarritutako koloreen sintesi gehigarria, 3 kono mota hauei hobekien
egokitutako hiru koloreak direlako da:

Makilak, argitasun txikia dagoenean ikusteko erabiliak, 415 eta 555 nm artean
dira sentiberak, sentiberatasun handiena 498 nm luzeran (berde-urdina).

Garunak begiek igorritako informazioa interpretatzen ditu informazio koherentea
osatzeko. Adibidez, gauza bereko bi zati, argitan eta itzaletan daudenak, kolore
berekoak direla aurreikusten du.

Koloreak nahasteko erabiltzen dugun moduaren arabera, kolore bat edo beste
hauteman daiteke. Argiak, pigmentuak eta margoak nahas daitezke, eta emaitza
desberdina da bata edo bestea nahasten den.

Argiaren oinarrizko koloreak gorria, berdea eta urdina dira. Kolore horiek
proportzio egokian nahasiz gero, gainerako kolore guztiak sortzeko gai dira, eta
proportzio berean nahasiz gero, kolore zuria sortzen dute. Argirik gabe, berriz,
beltza lortzen da. Argiaren koloreak bikoteka eta proportzio berean nahasiz
lortzen dira argiaren kolore sekundario deritzenak: Gorria eta berdea nahasiz
horia sortzen da; berdea eta urdina nahasiz ziana sortzen da; eta gorria eta
urdina nahasiz magenta sortzen da.

Sintesi gehigarria baino maizago gertatu ohi da nahasketa kengarria. Horren
adibide tipikoa pintura-nahasketak dira. Pintura-kolore bakoitzak argi-uhin
batzuk xurgatzen (kentzen) ditu eta beste batzuk islatzen, hori dela eta
hautematen dugu kolore bat edo beste. Pintura gorria, berdea eta urdina nahasten
badira, emaitza ez da pintura zuria. Pintura gorriak argi zuriaren kolore berdea
eta urdina xurgatzen ditu eta kolore gorria islatu; pintura berdeak gorria eta
urdina xurgatzen ditu eta berdea islatu; pintura urdinak, azkenik, gorria eta
berdea xurgatzen ditu eta urdina islatu. Hori horrela izanik, oinarrizko hiru
koloreak nahasten badira, elkar xurgatzen dute eta kolore beltza (edo oso iluna
den kolore bat) da emaitza.



https://eu.wikipedia.org/wiki/Kirol

Kirolak jolas edo lehiaketa helburu duten ekintzak dira, giza gorputzaren
ahalegina edo gaitasuna eskatzen duten jarduerak. Kirola banaka nahiz taldeka
egin daiteke. Kirolaren helburu nagusia gaitasun fisikoak iraunaraztea eta
handitzea da, baita arintasuna, mugimendua edo indarra areagotzea ere. Kirolak,
bestalde, gogoaren ezaugarri jakin batzuk indartzen ditu, ausardia, iraupena eta
diziplina, adibidez. Bestalde, kirol ekintza antolatu guztien helburua markak
haustea edo aurkakoari nagusitzea da. Horregatik, aldi jakinetan, lehiaketak edo
txapelketak antolatzen dira mundu osoan. Bi kirolari mota nagusi bereizten dira.
Batetik, zaletua, edo kirola gustuz egiten duena(amateur), eta bestetik,
profesionala, dirua irabazteko helburuarekin aritzen dena. Baina batzuetan,
zaila da bien arteko bereizketa garbia egitea.

Kirol guztietan ekintza fisikoa da nagusi. Kirola ehizaren oinarrizko
elementuetatik eratorri zela uste da, eta geroago zibilizazioaren
aurrerabidearekin gizarte harreman, indarraren erakusketa eta jolas ekintza
bihurtu zen. Antzinako egiptiarrek eta txinatarrek, adibidez, kirola egiten
zuten, baina aurrerabiderik handiena Grezian gertatu zen. Greziako jokorik
ospetsuenak Olinpiar Jokoak izan ziren, lau urtez behin egiten zirenak. Kirol
modernoa XIX. mendean sortu zen Europan. Hiri handien sorrerak ekintza fisikoak
egiteko gogoa piztu zuen, eta biztanleria egonkor bihurtzeak taldeak sortzea eta
lehiaketak antolatzea bultzatu zuen, beti ere araudi bati eta tokiko edo herriko
erakundeei lotuta (federazioak, batzordeak). Izadiarekin harremanetan egoteko
asmoarekin, baita bizikletarekin, automobilaren eta gisako asmakuntzaren
ondorioz ere kirol berriak sortu ziren (eskia, mendizaletsuna…). Komunikabideen
aurrerapenak hedatu zirenean, burdinbide, errepide edo hegazkinari esker, kirol
elkarteak sorrarazi zituen herrialdeetan eta nazioartean. Olinpiar Jokoak berriz
ere 1896. urtean antolatu ziren, Pierre de Coubertin frantses baroiari esker,
eta nazioarteko lehiaketei bultzada handia eman zitzaien honela.



https://eu.wikipedia.org/wiki/Izen

Hizkuntzalaritzan, izena izaki, gauza edo haien multzo bat adierazteko
erabiltzen den hitza da.

Badira izen batzuk mugatzailerik onartzen ez dutenak: JON, BILBO, AXULAR, etab.
Halakoek beste inongo laguntzarik gabe osa ditzakete izen-sintagmak. Beste
batzuek, berriz, izen-sintagma osatuko badute, nahitaezko dute mugatzailea edo,
mugatzailerik izan gabe ere, bestelako determinatzaileren bat: ETXE, AUTO,
MAITASUN, DIRU, MAHATS, LIBURU, etab. Halakoek zenbait elementuz inguraturik
agertuko dira izen-sintagman: etxea, auto hura, maitasuna, diru asko, mahats
ugari, liburu polita, etab. Sintagma horiei, hurrenez hurren, -a, hura, -a,
asko, ugari, -a, etab. kenduz gero, herren geldituko lirateke, perpausean
txertatuak agertzeko biderik gabe:

Izenordainei ere [-arrunta] tasuna dagokie, ez baitute mugatzailerik onartzen.
Horrenbestez, izenordainak izaera berezia duten izenak izango dira. Beraz,
[±izenordaina] tasuna ere kontuan izanez gero, honako multzo hauetan banatu
daitezke euskaraz izenak:

Bereizketa horrek testuingurua du irizpide. Esan nahi baita, testuinguruan
zer-nolako elementuak ager daitezkeen edo ager ez daitezkeen (mugatzailea,
bereziki) hartzen dela kontuan, ez besterik. Ohiko gramatiketan, ordea, esanahia
ere kontuan hartu izan da izen arrunta eta arrunta ez dena, propioa, bereizteko.
Esanahian oinarritzen den bereizketak, batez ere, ortografiari begira izango du
garrantzia. Bizkaia edo Jainkoa mugatzailea duten izen-sintagmak dira, baina,
erreferente bakarra dutenez, esaten da propioak direla, eta, horrenbestez,
esaten da letra larriz idatzi behar direla. Baina, ortografia gorabehera,
gramatikaren aldetik axola duen bereizketa da ea izen batek mugatzailea behar
duen ala ez. Alde horretatik, erreferente bakarra badu ere, Jainko bezalako izen
bat, edo Azpeitia bezalako bat izen arruntak direla esan behar da, bai batak bai
besteak, biek, mugatzailea eskatzen baitute. Izen horiek deklinabide-markak
hartuko dituzte, eta hor ere kontuan hartu behar da mugatzailea hor dutela:
JainkoAk, JainkoAri, (konpara gizonAk, gizonAri sintagmarekin); AzpeitiAn, baina
Azpeititik, etxeAn eta etxetik bezalaxe.

Hau da izenen beste tasun bat. Izen bat positiboki zehaztua egon edo negatiboki
zehaztua egon, ondorioak izango dira izen horren testuinguruan. Izen batzuk
(ETXE, HAUR, LEHOI, etab.) zenbakarriak direla esan daiteke, zenbatu daitezkeen
izakiak aipatzeko balio baitute: etxe bat, bi, hamalau; haur bat, bi, etab.
Baina beste izen batzuk (OLIO, MAHATS, IRIN, LUR, …) zenbakaitzak dira: zenbatu
ezin daitezkeen izakiei dagozkie. Beste batzuek, berriz, bietara joka dezakete,
baina orduan adiera desberdinean hartzen dira: ARDO edo KAFE-ren kasua izango
litzateke. Ardoa, berez, ezin da zenbatu, baina hiru ardo edan ditut esaten
denean, bistan da zenbakarri den zerbait aipatzen dela. Baina, kasu horretan,
ardoa ez da masa-izen gisa ikusten, zerbait konkretu eta zenbakarri gisa baizik,
hiru basokada ardo edan ditut esango balitz bezala. Alderantziz ere gerta
daiteke: alegia, berez zenbakarria den izen bat (HARRI, esaterako), masa gisa
ikus daiteke. Horregatik, honako bi esaldi hauek adiera desberdina dute. Batean
HARRI [+zenb] izango da, eta bestean [-zenb]: a. Harri asko bota ditugu
errekara. (ehun harri, adibidez) [+zenb] b. Harri asko bota dugu bidean.
(kamioikada bat, adibidez) [- zenb]

Izen zenbakaitzen artean ere beste bereizketa bat egin daiteke. Izan ere, izen
batzuek, zenbakaitzak izan arren, neur daitezkeen gaiak izen eratorriak
aipatzeko balio dute. Adibidez, OLIO izenak zenbatu ezin daitekeen zerbait
aipatzen du, baina «zer» hori neur daiteke, litroka, adibidez: 'Bost litro
olio'. Baina zenbakaitzak diren beste batzuk (MAITASUN, SU, LOTSA, etab.) ez
dira neurtzen. Haietan intentsitatea ematen da aditzera kantitatea baino
gehiago: Lotsa ikaragarria ematen zidan. Su handia zegoen basoan.



https://eu.wikipedia.org/wiki/Itsaso

Itsasoa ur gaziko eremu zabala da, ozeanoa baino txikiagoa. Hala ere, neurri edo
definizio zehatzik ez daukanez mota askotako itsasoak daude. Batzuetan, laku
handiei ere itsaso deitzen zaie.

Euskaraz, itsasoa eta eratorriko hitzak (itsasoratu...) ez dute zertan
zehatz-mehatz itsaso bati buruz hitz egin behar (ozeano baten itsasoratzen da,
ez ozeanoratzen), edozein kostatik haratago dagoen eremuei buruz baizik.

Lurrean dagoen ur guztiaren % 97 itsasoetan eta ozeanoetan bilduta dago, eta
lurrazalaren % 71 itsasoa da. Hiru itsaso mota bereizten dira: itsaso zabalak,
ozeanoekin zuzenean lotuta daudenak (Kantauri itsasoa edo Karibekoa, esaterako),
ozeanoarekin itsasarte baten bidez lotuta dauden itsasoak (Mediterraneoa edo
Itsaso Gorria, adibidez), eta, azkenik, itsaso itxiak, ozeanoarekin batere
loturarik ez dutenak (Itsaso Hila, Kaspiar Itsasoa, etab.).

Ur eremu batzuk itsaso izena hartzen dute, nahiz eta itsaso ez izan. Beste
hainbat, nahiz eta beste izen bat erabili, itsasoak dira. Adibidez, golko eta
badia. Hurrengo zerrendan izen nahasgarri batzuk agertzen dira:

Haizeak jotzen duenean, ur azalean uhinak edo olatuak eratzen dira, eta gehienez
ere zazpi-hamar metrotako sakonera izaten dute. Itsaso zabalean haizeak uhinak
eratzen ditu, baina ez du ur masa aurrerantz eramaten; kostaldera hurbildu
ahala, ordea, olatuaren uhinak hondoaren kontra jo eta lehertu egiten dira.
Olatuek indar handia har dezakete lehertzean; hala, kosta higatzen dute.

Mareak edo itsasaldiak itsas mailaren gorabeherak dira, eta Eguzkiaren eta,
batez ere, Ilargiaren erakartze indarrek eragiten dituzte. Ilargiaren erakartze
indarra Eguzkiarena baino askoz ere handiagoa denez Lurrean, Ilargiaren aldiekin
batera izaten dira itsasgorak eta itsasbeherak.

Itsasoko ur lasterrak itsas azalean edo hondoan higitzen diren ibaien moduko
jarioak dira, eta Lurreko beste latitude eta parte batzuetara eramaten dituzte
jaiotzen diren eskualdeko uraren ezaugarriak (gazitasuna, tenperatura, etab.).
Haize nagusiak eta uraren dentsitate desberdintasunak dira itsasoko ur lasterrak
sortzen dituzten bi arrazoi behinenak. Itsasoko ur lasterrak horizontalean
higitzen dira azalekoak direnean, eta bertikalean sakonekoak direnean.

Lurraren errotazioarengatik sortzen den inertziak, Coriolisen indarra delakoak,
eskuinerantz desbideratzen du itsasoko ur lasterren norabidea ipar hemisferioan,
eta ezkerrerantz hego hemisferioan. Ur lasterrak hotzak edo epelak izaten dira,
jaiotzen diren lekuaren arabera, eta eragin handia dute tokian tokiko kliman.

Itsasoko ur laster hotzak Lurraren bi buruetan jaiotzen dira, eta
tropikoetarantz bideratzen dira handik; aldiz, ur laster epelak ekuatorean eta
tropiko aldean jaio eta poloetarantz joaten dira. Gulf Stream izeneko ur
lasterra igarotzen da Bizkaiko golkotik; ur laster epela da, Mexiko parean
jaiotzen baita, eta Euskal Herriko klima epeltzen du.

Lurrazalean bezala, itsas hondoan ere haranak, sakanak, ordokiak eta mendikateak
daude. Hala, kostaldean kontinentearen itsaspeko ordokia hedatzen da, itsaso
zabalerantz okertua egoten den lur zerrenda laua eta sakontasun gutxikoa (200
metro sakon du gehienez ere).

Kontinentearen itsaspeko ordokia bukatzen den tokian ezponda edo aldapa hasten
da; ordokian eta ezpondan arroil sakon batzuk izaten dira ibaietako ur lasterrek
ebakiak. Ezpondatik itsaso zabalerantz barneratu ahala, itsas hondoko sakana edo
ordoki abisala hedatzen da; itsas maila baino 3.500-5.500 metro beherago dago
sakana abisala eta bertan biltzen dira, ibaiek eramanda, kontinenteetako
sedimentuak.

Sakana abisalean mendikateak edo bizkarrak daude, ozeanoetan zehar kilometro
askotan luzatzen direnak, eta mendikate horietako tontorrak bizpahiru
kilometrotako garaiera izaten dute. Lurraren azaleko bi plakaren artean eratzen
dira itsas hondoko bizkarrak, eta lurpeko indarren ondorio dira. Sakana
abisalean badira osin sakon batzuk ere, eta osin horien alde batean uretatik
kanpora irteten diren tontor batzuk izaten dira, uharte arku izenekoak.

Gazitasuna da, dudarik gabe, itsasoko uraren ezaugarri nagusia; horregatik,
gesala ere esaten zaio. Gazitasunarekin batera, tenperatura eta presioa dira
beste bi tasun aipagarriak. Eguzki energia da itsasoen bero iturri behinena;
hala, ur azalean nabaritzen da, batez ere, Eguzkitiko berotasuna, eta sakondu
ahala gero eta berdinago eta gorabehera gutxiago izaten du.

Oro har, itsasoko uraren erdia 13 eta 3,8 graduren artekoa da; horrela bada,
itsasoa kontinenteetako tenperaturen erregulatzaile da. Itsasoko urak elementu
kimiko asko ditu bere osaketan. Hala ere, itsas azaleko gazitasunak gorabehera
handiak izaten ditu; batetik, beroak azaleko ura lurruntzen baitu eta orduan
gazitasuna handitzen da; bestetik, ibaietako urak, euriak eta glaziarretako
izotz urtuak gezatu egiten dute itsas azaleko ura.

Sodio kloruroa da itsas urak duen gatz ugariena, eta, ondoren, magnesio
kloruroa, kaltzio eta potasio sulfatoak, kaltzio karbonatoa eta magnesio
bromuroa, besteak beste. Lurruntasuna handia izaten den itsasoetan –tropiko
aldekoetan eta itsaso itxietan– are gaziagoa izaten da itsas ura.

Ilargiko itsasoak zabaldi basaltikoak dira berez. Lehen astronomoen ustetan ur
eremuak zirenez, itsaso izena hartzen dute. Izena latinez dute, hau da, mare,
baina baita ere oceanus (ozeanoa), lacus (lakua), palus (zingira) edo sinus
(badia).

Ur likidoa aspaldi existitu ahal izan da Marteko lurrazalean. Horregatik,
hainbat zabaldi itsaso lehortuak direlako teoriak daude. Handiena Vastitas
Borealis da; beste batzuk Hellas Planitia eta Argyre Planitia dira.

Hainbat ilargiren lurrazpian ur likidoa dagoela uste da, batez ere Europa
ilargian.

Itsaso terminoa Fisika kuantikoan ere erabiltzen da. Dirac itsasoa energia
negatiboaren egoeren interpretazio bat da, hutsa barnean hartzen duelarik.



https://eu.wikipedia.org/wiki/Informatika

Informatika informazioaren tratamendu automatikoa aztertzen duen zientzia edo
tekniken multzoa da.

Informatika hitza Philippe Dreyfusek asmatu zuen 1962an, informazio eta
automatika izenak batuta.

Euskaraz, termino hau gaztelaniatik edota frantsesetik hartu dugu.
Latinoamerikako hainbat herrialdetako gaztelanian, hala ere, computación
("zenbaketa") izena erabiltzen dute, ingelesaren eraginez, ingelesez computing
baita.

Lehenengo ordenagailua 1946an jarri zen abian. Hala eta guztiz ere, informatika
gizakiaren mendeetako amets bati dagokio, makina pentsalari bat sortzearen
ametsari. Bide horretatik egin ziren lehenengo lanak XVII. mendekoak dira,
Wilhelm Schickard, Blaise Pascal eta Gottfried von Leibnizen garaikoak. Logika
modernoa eta elektronika batzeak gaur egungo informatikaren sorrera ekarri zuen,
eta horrek iraultza izugarria eragin du gure gizarteen ekonomian eta bizitzan.
Informatikak oinarrian bi iturri ditu: automaten zientzia eta logika.

Automatismoa izaki artifizialak programatu zirenean sortu zen, XVIII. mendean.
Jacques de Vaucansonek jotzailerik gabeko flauta asmatu zuen, hamabi pieza
desberdin jotzen zituen gurpil moduko bati esker. Programazioa hobetu zuten
txartel zulatuei esker, Barbarie organoa eta Jacquarden ehungailua sortu ziren.
1623an Tübingenen Wilhem Schickardek kalkulatzeko lehenengo makina sortu zuen,
baina sute batek desegin zuen eta ez zen haren berri izan 1958 arte. 1641-1645
urteen bitartean Blaise Pascalek arrakasta handiagoa izan zuen makina bat sortu
zuen, batuketak egiten zituena. Leibnizek 1673an biderketak egiteko makina bat
asmatu zuen, baina 1694 arte ez zen gauzatu.

1822an Charles Babbagek matematika taulak kalkulatzeko eta inprimatzeko makina
bat sortu zuen; tresna horri 1833an makina analitiko bat erantsi zion, eta
horrela aritmetika eta logika operazio ugari egin zitezkeen. Babbageren
proiektuak bera hil eta gero egin ziren, eta hura izan zen kalkulu
automatikoaren bidea zabaldu zuena.

Kriptografian egindako ikerketak, mezuen igorpena eta kodetzea informazioaren
teoriara bideratu behar ziren. Logikaren jatorria Aristotelesen garaira (K.a.
IV. mendea) eraman behar da, gutxienez. Euklidesek eta Eratostenesek algoritmo
klasikoak asmatu zituzten; Al-Khuwarizmi persiarrak kontzeptua berritu zuen eta
bere izena eman zion, eta Leonardo Fibonaccik Europan sartu zuen XIII. mendearen
hasieran. Leibnizek kalkulu automatikoari egin zion ekarpenaz gainera, beste bi
ekarpen handi egin zituen: ezaugarri unibertsalaren ideia eta aljebraren
arrazionaltasuna logikara zabaldu zuen proposizioen sintaxia. Zenbakera bitarra
Francis Baconi esker ezagutu zen Europan, baina Leibniz izan zen sistema hura
kalkulu automatikora egokitu zuen lehena. George Boolek Aristotelesen logikaren
formulazio matematikoa egin zuen. Britainiar matematikari talde batek, Bertrand
Russell buru zuela, Principia mathematica lana argitaratu zuen 1910ean. Lan
hartan matematikak sistema formal batean osatzea proposatzen zen, zeinetan
proposizio oro kalkulu logiko baten arabera frogatu ahal izango baitzen.

1931n Kurt Gödel austriarrak frogatu zuen aritmetika adierazteko gai den sistema
formal orok dituela benetako ezaugarriak, baina sistema horren beraren arauekin
ezin froga daitekeela ezaugarri horien egiatasuna edo faltsutasuna. Teorema
horrek bertan behera uzten zituen matematikak dedukzio sistema koherente batean
biltzeko asmoa. Alan Turing britainiarrak automata eredu bat egin zuen,
algoritmo kontzeptua defini zezakeena. Turingek Princetongo (Ameriketako Estatu
Batuak) Institute for Advanced Studies institutuaren diru laguntza lortu zuen
eta han ezagutu zituen Albert Einstein, John von Neumann eta Alonzo Church.
Hala, lehenengo ordenagailua egin baino hamar urte lehenago bildu ziren
informatikaren oinarrien egileak. Azkenik, 1945ean John von Neumannek
ordenagailuen egitura materiala definitu zuen. Beraz, kalkulu eredu baten
gainean osatu da informatika, Turingen makinaren gainean hain zuzen.

1940ko hamarkadan, zenbatzeko gailu berri eta ahaltsuak garatzen ziren
bitartean, "konputagailu" edo zenbakailu terminoak makina berriak izendatzeko
erabiltzen hasi zen, aurretiko pertsonen zenbatzaile-tratamendu hori
pixkana-pixkanaka baztertuta geratu zelarik. Hortik aurrera, konputagailuak
kalkulu matematikoak burutzeko baino askoz gehiagorako erabili genezakeela argi
geratzen zen heinean, zenbaketa-zientziaren alorra zabaltzen hasi zen zenbaketa
edo konputazioa (informatika) orokorrean ikertzeko. Zenbaketa-zientzia,
konputagailuz edo ordenagailuz lagundutako zientzia hain zuzen ere, 1960ko
hamarkadan jakintzagai akademiko gisa finkatzen hasi zen, zenbaketa-zientziaren
lehenengo sailak sortuz eta aitzindariak diren lehenengo lizentziatura-programak
argitaratuz.



https://eu.wikipedia.org/wiki/Hesian

Hesian 2006ko udan sortutako talde sakandarra da. Punk-rock eta hardcore
melodikoen nahasketa bat ikusten da beraien abestietan, ska kutsu bat ere
antzematen dela. Ezaugarririk aipagarriena, nahasketa oso erakargarriak sortzen
duten bi ahotsak dira (emakume-mutil ahotsa).

Hitzei dagokienez, gizarte eta politika aldarrikapenak, edota sentimendu
ezberdinen adierazpenak dituzte hizpide. Beraien lehen diskoa, "Maite dugu",
Iruñeko K estudiotan grabatu zen Alberto Porresen eskutik eta taldeak eta
Albertok berak ekoiztu zuten. 2007ko ekainean argitaratu zen eta jada 1000 kopia
baino gehiago saldu dituzteaite dugu" abestia grabatu zuten eta "Euskal Herriak
Autodeterminazioa" kanpainarako, izen berdina daraman abestia grabatu zuten.
Taldearen ekintza eremua oso zabala da eta urte eskas batean 50 kontzertu inguru
eskaini dituzte Euskal Herriko eremu eta txoko guztietan, beti ere oso harrera
onarekin, plazak edota gaztetxeak betez eta jendearen parte-hartze aktiboa
lortuz eta bereganatuz. Berri Txarrak, Banda Bassotti, Habeas Corpus edota Su ta
Gar taldeekin igo dira agertokira. 2008ko udan Aurtengo Gorakada 10 bilduman Hau
dena aldatzera doa abestia sartu zuten, eta urrian bere estraineko lana
kaleratuko du: Herriaren Oihua. Diskoak hamahiru abesti ditu eta Alberto
Porresek grabatu du Iruñeko K Estudioetan. Euren estilo askotakoaren barnean
punk azkarra, eak, melodia liri o neguan etenaldi bat egingo zutela iragarri
zuten beren webgunean, hirugarren diskoa prestatzeko asmoz. Garai hartan, Erikek
eta Ametsek taldea utzi zuten, eta haien ordez Donostiako Mireia (ahotsa) eta
Iruñeko Xabi (kitarra) sartu ziren taldera.



https://eu.wikipedia.org/wiki/Hego_Korea

Hego Korea(Hangeul:대한민국, Hanja:大韓民國) Asia ekialdeko estatua da, Koreako
penintsularen hegoaldean kokatua. Itsaso Horiaren beste aldean Txina dago eta
Koreako itsasartea igarota, Japonia. Iparraldean Ipar Korea du, harekin 1945a
arte Korea herrialde batu bakarra osatu zuen.

Estatu honek Koreako penintsularen hegoaldea okupatzen du eta 99.617 km² ditu.
Lurralde gehiena menditsua da eta nekazaritzarako egokiak diren eremuak urriak
dira.

Errepublika honetan, penintsulari dagokionez lau eskualde geografiko bereiz
daitezke:

Horiez gain hiru bat mila uharte daude; gehienak txikiak eta biztanlerik gabeak
dira eta ekialdeko zein hegoaldeko kostaldeetatik hurbil daude. Aldiz, Jeju,
uharterik handiena, 100 km hegoalderantz dago eta 1.845 km² ditu; bertan dago
Hallasan (1.950 m), sumendi izandakoa eta estatuko mendirik garaiena.

Taebaek mendiak penintsulako mendilerro nagusia da, ekialdeko kostaldearekiko
paraleloa da eta eta bere mendirik altuena Seoraksan (Seorak mendia, 1.708 m)
da; berarengandik hego-ekialderantz Sobaek eta beste mendikate batzuk ateratzen
dira.

Ibaiak ez dira oso luzeak eta desnibel handiak daude beren arroetan; hala ere
mendebaldean batzuetatik itsasontziz ibil daiteke. Inportanteenak Han, Pukhan
eta Nakdong dira.

1948ko abuztuaren 15an Hegoaldeko errepublika osatu zen, AEBetako militarren
laguntzaz. Syngman Rhee lehendakaria hautatu zuten. 14 urteetan zehar berak
gobernatu zuen, Konstituzioa eta legeak eraldatuz. Oposizioaz amaitu zuen
errepresioaren bidez. AEBk beren laguntza osoa eman zion, nekazaritza erreforman
batez ere. Laguntza hau eman zioten, batez ere Txinako egoera zela eta: han Mao
Tse Tungen garaipena eman zen, batez ere lurrak nekazarien artean banatzeko hitz
ematea zela eta. Hego Koreako nekazaritza erreforman, lurjabeek kalte ordainak
jaso zituzten. Lurjabeen klaseko jende pilo batek hirietara emigratu zuen.

1960an, herriak Rhee kaleratu zuen. Lehendakari berriak ustelkeriaren kontra
borrokatu eta garapen ekonomikoa bultzatu nahi zuen. Baina herriaren nahi
guztiak militarrek zapuztu zituzten, kolpe militar baten bidez. Diktadura iritsi
zen.

Diktadurak komunismoaren eta ustelkeriaren aurka borrokatu zuen. Komunismoaren
aurkako lanak amaitu zituztenean, hauteskunde demokratikoak egin ziren, baina
militarrek berriro estatu kolpe bat eman zuten, protestak zirela eta. Diktadurak
ekonomiaren plangintza zentralizatua ezarri zuen, Hego Korea herri
esportatzailea bilakatuz. Langileriaren eskubideak ukatu ziren (greba eskubidea
…). Nekazariak, bitartean, nekazaritza produktuen prezio baxuengatik txirotzen
ziren heinean, industrial guneetara zihoazten, langileria soldata baxuak, lan
ordutegi amaiezinak, munduko lan baldintza okerrenak … jasaten.

1979an Park hil zuten eta hurrengo hauteskundeak Roh Tao-Wook (seigarren
errepublika) irabazi zituen. Hego Korearen buru egon zen urteetan, Olinpiar
Jokoak antolatu zituzten (Seul 1988) eta Hego Korea Nazio Batuen Erakundean
(NBE) onartu zuten.

1991n George Bushek indar nuklearra kendu zuen herrialdetik, Ipar Koreak gauza
berbera egiteko eta azken honek nazioarteko begiraleak sartzen utzi zuen. Urte
berean, Ipar eta Hego Koreen arteko berradiskitze akordio bat sinatu zuten.
Hortik aurrera, ustelkeria istilu ugari egon ziren.

1993an Kim Youn Sam izendatu zuten presidente, eta ordutik Hego Korearen
politika erreformak ustelkeriarekin bukatzea izan dute helburu. Diktadurako
lehendakari ohiak 1996an epaitzen hasi ziren. Egoera horretan krisia iritsi zen.
Daewooren porrota 1999an eman zen. Estatuak laguntza funtsak eman zizkion, baina
enpresaren presidentea diru horrekin alde egin zuen.

2014ko abuztuaren 5ean, Hego Koreako Kwon oh-sung armadaburuak dimititu egin
zuen, azkenaldian eztanda egin zuen jazarpen auziarengatik. Hainbat soldadu hil
ziren azken hilabeteetan, eta armadan ohikoak diren jazarpenak aireratu ziren.
Apirilean 23 urteko soldadugai bat hil zen, beste batek ostikoa emanda
bularrean. Ekainean, jazarpenak sufritzen zituen beste soldadugai batek bost
kide hil zituen. Urriaren 15ean, Ipar eta Hego Koreak zazpi urteetan lehenengo
aldiz jeneralen mailako bilera militar bat egin zuten. Seulen arabera,
Piongiangek hiru eskaera egin zizkion tentsioa baretzeko, baina Seulek ez zituen
baldintzak onartu.

Azaroaren 11ean, 36 urteko kartzela-zigorra ezarrio zioten hondoratu zen 'Sewol'
ferry hegokorearraren kapitainari. Giza hilketagatik zigortu zuten, 304 lagunen
heriotza eragiteagatik. Gainera, bidaiariak artatu gabe ontzitik alde egin zuela
egiaztatu zuten.

Hego Koreako banaketa nagusiak probintziak dira, baina badira ere bereziak
direnak: metropolitar hiriak (anonomia hiriak) eta hiri berezi bat (hiriburua).



https://eu.wikipedia.org/wiki/Glaziar

Glaziarra edo hormagunea astiro mugitzen den izotzezko ibaia edo multzo
geologikoa da, elurraren metaketak sortua. Klima polarreko eremuetan, elurra
pilatzen den lekuetatik izotza urtzen den lekuetaraino mugitzen den izotz-masak
dira glaziarrak.

Glaziarra lurrazalean dagoen izotz masa sendoa da eta elurraren metatze,
trinkoketa eta birkristaltzea dela eta sortzen da. Hauek posibleak dira, elur
moduko urteko batez besteko prezipitazioak, udako lurrunketa baino handiagoak
direnean, eta hori lurburuko ingurunetan eta zonalde menditsuetan izaten da
(osatzen duten izotz-masaren %99 Antartikan eta Groenlandian pilatuta dago).
Glaziarra sortzeko prozesuari glaziazioa deritzo. Glaziarrak hiru atal ditu:
goiburua, mihia eta harana.

Glaziarrek Lurraren gainazalaren %10 estaltzen dute, baina lurreko ur gezaren
hiru laurdenak[erreferentzia behar] gordetzen dituzte, hau da, 33 milioi km3 ur
geza.

Glaziarrak, neguetan metatzen den elurra, udan urtzen denaren kopuru handiagoa
denean sortzen dira. Leku hauetan, izotz puntua baino txikiagoko tenperaturak
daude eta elurra egitean, honek bere egitura aldatzen du, uraren lurrunketa eta
birkondentsazioa, birkristalizazioa sortzen dute, izotz ale txikiagoak,
borobilagoak eta gogorragoak eratuz. Ale hauei firn deritze. Elurra metatzen doa
eta firn bihurtzen, beheko geruzak presio handiagoa jasanez. Geruza hauek gero
eta metro gehiago dute eta behekoak hain dira astunak, ezen firn izotz kristal
handiagotan bihurtzen diren. Izotzezko kristalak duten ikaragarrizko presioa
deformazio plastikoa sortzen du eta horrek baita, glaziarrak grabitate
indarraren menpe mugitzea egiten du, lurrezko fluxu baten antzera.

Glaziarren tamaina, dagoen lekuaren klimaren arabera izaten da. Honen goiko
partean metatzen dena eta behean urtzen denaren arteko balantzea, glaziar
balantzea deritzo.

Mendiko glaziarretan, izotza zirkuetan trinkotzen da, uharren harrera arroen
antzera. Kontinenteetako glaziarretan, berriz, metatzea glaziarraren goiko
partean ere izaten da ere, baina kasu honetan ez dira hain garrantzitsuak
prezipitazioak, baizik lurrunaren solidotzea, tenperatura oso txikien ondorioz.
Metatutako izotza trinkotzen da eta hori, beheko zonaldeetan presio handia
sortzen du. Aldi berean, glaziarraren pisuak presio zentrifugoa eragiten du,
izotzaren kanporako bultzada sortuz, non izotza urtzen den (erauzketa gunea).
Itsasoko urarekin zatitzen direnean, izozmendi bihurtzen dira.

Glaziarren aurrerapen edo atzerapena, metatzearen handitzearen edo urtzearen
arabera izaten da eta horien arrazoiak, naturalak edo gizakiaren esku izan
daitezke. Teoria askok esaten dute, glaziarren atzerapena gizakiaren erruz
izaten ari dela, batez ere, 1850tik aurrera, hain zuzen ere, industrializazioa
handituz joan zen momentutik eta beraz, anhidrido karbonikoa edo CO²
kontzentrazioak handitu izan zirenetik. CO²ak ur kopuru handiak xurgatzen ditu
(zuzenean glaziarretatik) azido karbonikoa lortzeko eta horren ondorioz,
inguruko glaziarrak gero eta txikiagoak dira.

Europako Alpeetako glaziarrak murrizten ari dira, ondoan dauden industria
handien eta hiri turistikoen erruz dela esaten da, eta batez ere, erregai kopuru
handia kontsumitzen baita eta horrekin batera, karbono dioxido asko sortzen
dute, inguruneko tenperatura handituz.

Beste aldetik, Europa iparraldeko glaziarrak azkeneko 40 urteetan handitzen
direla ikusten da. Ez daude arrazoi seguruak, baina, kontutan izan behar da,
leku hauetan, batez ere, energia hidroelektrikoa erabiltzen dutela eta horrek
suposatzen du, ez ikatza, ezta petrolioa edo petrolioaren eratorriak ez direla
hainbeste erabiltzen, hauek energia termoelektrikoa sortzeko behar direlako eta
ez hidroelektrikoarentzako. Gainera, energia termoelektrikoa, inguruneko
tenperaturaren handitzea egiten du, berriz hidroelektrikoa soilik etxeak
berotzeko erabiltzen da. Arrazoi hau, eztabaidagarria izan daiteke, batez ere,
hau irakurrita, beroketa globala gertatzen ari ez dela pentsatu daitekeelako eta
beraz, glaziarren urtzea lokala izatea, hori berez, ez dago demostraturik.

Groenlandiako eta Antartikako glaziarrak neurtzeko zailagoak dira, glaziarren
balantzeak egitea erreza ez delako. Adibidez Antartikan, %3a baino gutxiago
izotza barik egoten da udararen klimaxean eta honen %90 iparraldeko zonaldetan
izaten da. Hala ere, planetan ari den berotze globalaren erruz, 152 km³ izotz
urteko urtzen da, itsasoko ur maila 0,4 mm igoz[erreferentzia behar]. Antartika
urtuz gero, itsasoko maila metro asko igoko zen eta beraz, hondamendi
ikaragarria gertatuko zen. 2002ko hegoaldeko udan, Larsen izotz zapalda urtu
egin zen (berotze globala dela-eta izan zela esaten da), gutxi gorabehera, 3240
km² luze-zabal eta 10.000 urte zeuzkan zatia.

Antartikako zati askotan urtze prozesu hau gertatzen ari da (mendebaldean batez
ere), baina azkeneko ikerketetan, adierazten da itsaso artikoko izotzaren
handitzea eta Antartikako beste lekuetan dagoen urtze kantitatea baino gehiago
handitzen ari dela. Hala eta guztiz ere, NASAren satelite mapetan, 1998-2008
denboraldian izotzaren urtzea %75aren azelerazioa izan dela ikusten da, batez
ere mendebaldeko zonaldeetan. Datu hauek, kontraesanezkoak dira guztiz, baina
esplikazio bat egon daitekeela esaten da. Hau da, kostalde eta mendebaldeko
zonaldeetan izotza urtzen ari da, berriz, kontinentearen barrualdean guztiz
kontrakoa gertatzen ari da, arraroa izan arren, munduan izan den tenperaturen
handitzearengatik. Tenperatura igoera honek, Antartikara hezetasuna ekarri omen
du eta horrek elur prezipitazioak sortarazi du eta horrekin batera, izotz
gehiago kontinentearen erdian. Kontutan izan behar da, Antartika munduan dagoen
lekurik lehorrena dela, berez, bertako hezetasuna %0 izan omen du.

Izotzak solido hauskor baten ezaugarriak ditu. Honen gainean 50 metroko lodiera
duen beste izotz bat dagoenean, honek material plastiko baten ezaugarriak hartu
eta mugitzen hasten da. Glaziarrak, molekula multzoetako geruzaz osaturik daude,
bat bestearen gainean eta geruzen arteko loturak oso ahulak dira, beraz esfortzu
handiak izanez gero, loturak apurtzen dira eta glaziarra mugitzen da.

Beste mugimendu mota bat, oinarriko irristadura da. Hau glaziar osoa guztiz
mugitzen denean gertatzen da. Izotzean gero eta presio gehiago dagoenean, bere
urtze-puntua txikitzen da eta horren ondorioz ur likidoa sortzen da,
glaziarraren oinarria lubrifikatuz eta beraz, mugimendua sortuz. Uraren fusioa
gertatzeko, beste jatorri batzuk egon daitezke, hau da, izotzak harrien kontra
daukan marruskadurak, tenperatura handitu dezake eta baita lurrazaleko beroa
ere.

Glaziarren mugimendua ez da higidura uniformea, grabitate indarraren eta
marruskaduraren arabera gertatzen baita. Marruskadura dela eta, oinarriko izotza
goikoa baino mantsoago doa eta gainera, honen gainean dauden 50 metroak
marruskadurarik ez dutenez, askozaz tinkoagoa dago. Tinko dagoen izotz mota
honi, haustura gunea deritzo. Gune hau, behealdea mugitzean eta leku irregular
batetik pasatzean, hausten da, sakonera handiko arraildurak sortzen dira.

Glaziarren higidura abiadura marruskaduraren arabera izaten da. Izotza gero eta
beherago egonik, marruskadura gehiago izango du eta beraz mantsoago mugituko da.
Alpeetako glaziarren kasuan, paretetako marruskaduraren efektua ikusi egin da,
hau da, inguruko mendien marruskadurak, ertzetako izotzaren mugimendua, zentroan
dagoenarekiko, mantsoago doala demostratu da.

Batez besteko abiadurak aldatzen doaz. Batzuk, oso motelak dira, hain da
moteltasuna, higakinen artean zuhaitzak hazten direla. Beste kasuetan berriz,
egunean metro batzuk mugitu daitezke. Adibidez, Byrd glaziarra (Antartikan),
sateliteekin egindako ikerketen arabera, egunero 2 metro higitzen zen, hau da,
urtean 750-800 metro inguru.

Glaziar askok, oso azkar mugitzen diren aldiak dauzkate, boladak
izenekoak[erreferentzia behar]. Mota honetako mugimendua dauzkaten glaziarrek,
bat-batean, beren mugimendua bizkortu egiten dute eta gero berriz ere, bere
hasierako egoerara bueltatzen dira. Bolada batean, higidura 100 alditan
handiagoa izan daiteke, egoera normalekin konparatuz.

Harriak eta sedimentuak, prozesu desberdinengatik, glaziarretan gehitu egiten
dira. Glaziarretan, urradura eta erauzketagatik gerta daiteke higadura.

Glaziarrak lurzoru harritsutik mugitzen denean, harriak altxatzen ditu eta
izotzera gehitzen dira. Prozesu honi, glaziar erauzketa deritzo, urtutako ura
arrailduretan sartzen denean eta sakonerara ailegatzean izozten denean,
gertatzen da. Ura hedatzean, lurzoruko harriak altxatzen ditu eta modu horretan
mota guztietako sedimentuak glaziarraren barruan sartzen dira.

Urradura, izotza eta harri zatiak harriko ohantzetik pasatzen denean gertatzen
da, eta leundu eta labaindu egiten dute pasatzen diren lurretik. Urraduragatik
apurtzen den harriari harri irina deritzo. Harri irin honen harri aleak
0,002-0,00625 milimetroko tamaina dute eta hauen kopuru handia baldin badago,
uraren fusio korronteak kolore grisaxka hartzen dute.

Higadura eta urraduraren ezaugarriak ikusteko, ohearen azalera harritsuetan
glaziar ildaxkak antzematen dira. Ildaxken norabideak, glaziarren fluxua
zehazten dute, ikerketentzako informazio garrantzitsua emanez.

Materiala glaziarretan gehitu ondoren, urradura zonaldera ailegatu baino lehen
material hori kilometro asko mugitu daiteke. Glaziarrak sortzen duten harri
biltegiei glaziarren higakinak deritzo. Bi mota daude:

Argentinan, Perito Moreno glaziarra deitzen den glaziar garrantzitsu bat dago
eta Fitz Roy izeneko mendi baten inguruan dauden glaziarrak ere aurkitu daitezke
(Fitz Roy glaziarra, Viedmako glaziarra, Spegazzini glaziarra, Upsala glaziarra,
Onelli glaziarra…). Perito Moreno glaziarra, urtero neguan, bere ertz batean
zubi bat sortzen du eta apirilean, zubi hau erortzen da, ikaratzeko ikuskizuna
sortuz.

Himalaian glaziar kopuru handia existitzen da. Gune polarra kanpoan, munduko
glaziar gehienak hemen kokatzen dira.

Arraildura gehien daukana: Oulettes de Caube (40 m-ko sakoneko arraildurak).
Aldapatsuena: Vignemale txikia (55º-ko aldapa). Beherena: Oulettes de Craube
(2270-2600 m). Gorena: Goiko “Monte Perdido” (3050-3150 m).

Munduko izotz zatirik handienetakoa da (Antartikarekin) eta klima aldaketa
dela-eta, dagoen izotza urtze prozesuan dago. Danimarkaren menpe dagoen uhartea
da, baina badia eta ubideen bitartez Kanadara elkartzen da.



https://eu.wikipedia.org/wiki/Giuseppe_Verdi

Giuseppe Fortunino Francesco Verdi (Le Roncole, Parma, Frantziako Lehen
Inperioa, gaur egun Italia, 1813ko urriaren 10a – Milan, Italiako Erresuma,
1901eko urtarrilaren 27a) Erromantizismoaren garaiko italiar musikagilea izan
zen. Opera landu zuen, batik bat.

Lan ugariren egilea izan zen, haien artean Aida, Rigoletto, Il trovatore edo La
traviata bezalako opera ospetsuak. Horrezaz gain, Macbeth eta Otelo, William
Shakespearek idatzitako lanak, musikatu zituen.

Politikoki, Risorgimento, Italiaren batasunaren eta askatasunaren alde jardun
zuen higikundearen pertsona enblematikoa izan zen. Ezaguna da Viva VERDI leloa,
Vittorio Emanuele Re D'Italia erregearen alde egiteko erabiltzen zutena.

Giuseppe Verdi Le Roncolen jaio zen 1813an. Haren aita Carlo Verdi izan zen eta
ama, berriz, Luigia Uttini eta Parmako Dukerrian bizi ziren.

Herri hartan jaso zituen musikako lehen lezioak Ferdinando Provesiren
tutoretzapean. Konpositore artista horrek Busseton hasi zituen ikasketak, hango
merkataria zen Antonio Barezziren laguntzari esker. Berehala, bere herriko
elizaren organo jotzaile bilakatu zen eta, behin baino gehiagotan saiatu zen
Milango kontserbatorioan sartzen, 1833an lortu zuen arte, eta Milanen osatu
zituen ikasketak Vincenzo Lavignarekin. 1835-1838. urteetan, Bussetoko Elkarte
Filarmonikoko eta musika eskolako zuzendari izan zen.

Garai hartan, Barezziren alabarekin ezkondu zen, baina 1838-1840. urteetan
emaztea eta bi seme-alabak hil zitzaizkion. Verdiren lehenengo emaztearen eta
alabaren heriotza haren opera gustukoenekin eta ospetsuenekin bildu zituen.
Opera horiek izan ziren, haren iritziz, garrantzi handienekoak, Rigoletto, La
Traviata eta Il trovatore, alegia.

1842an, Nabucco operarekin lehen arrakasta lortu zuen eta Italiako musikagile
gazte nagusietakoa bihurtu zen. Opera estreinatu zuenean, Garibaldi, Viktor
Emanuel II.a Savoiakoa eta haien jarraitzaileak Italia batzeko ahaleginetan ari
ziren. Eta Verdik, nahi gabe, austriarren aurkako borroka horri soinu banda
jarri zion Nabuccori esker; Va pensiero, sull'ali dórate italiar
Risorgimentoaren ereserki bilakatu zen. Kaleak Viva Verdi! oihuz eta pintaketaz
bete ziren, baina leloak ez zuen soilik konpositorearekiko zaletasuna
adierazten, austriarren zentsura saihesteko akronimoa baitzen. Benetan, Viva
Vittorio Emanuelle Re d'Italia esan nahi zuen. Italia austriarren mendetik
askatzeko higikundearen alde agertu zenez gero, Verdiren libretoei zentsura
ezarri zitzaien zenbaitetan.

Londresen eta Parisen bizi ondoren, 1849an Bussetora itzuli eta han bizi izan
zen bere bigarren emazte Giuseppina Strepponi kantariarekin. 1860an politikan
parte hartu zuen eta Italiako lehen legebiltzarreko diputatu izan zen. Garai
hartan, Verdi izan zen Europako operetan gehien antzezten zen egilea. Verdik
garrantzia eman zion ahotsari, baita libretoari ere. Operak sortzen zituen
arazoak konpontzen eta dramaren eta musikaren arteko batasuna lortzen ahalegindu
zen. 26 bat opera idatzi zituen, eta baita eliza musika, kamera musika eta
kantuak ere.

1982ko urriaren 27an, asteroide bat aurkitu eta (3975) Verdi izena jarri zioten.



https://eu.wikipedia.org/wiki/Gitarra

Gitarra jatorri zaharreko musika tresna bat da, musika estilo askotan erabilia.
Eskuarki sei hari ditu, baina badira lau, zazpi, zortzi, hamar eta hamabi hariko
gitarrak ere.

Gitarra oinarrizko musika tresna da blues, country, flamenko, rock eta pop mota
askotan. Musika klasikoan tresna bakarlaritzat erabiltzen da. Gitarra modu
akustikoan jo daiteke, soinua harien bibrazioak sortu eta gitarraren gorputz
hutsak indartzen duela, edo bere soinua anplifikagailu baten bidez indartu eta
eraldatu daiteke elektronika erabiliz. Gitarra elektriko hauek XX. mendean
asmatu ziren eta oso garrantzitsuak dira gaur egungo herri kulturan.

Gitarra klasikoa edo espainiarra musika klasikoa eta flamenko arloetan
erabiltzen da batik bat, bai eta folk musikaren hainbat esparrutan ere.
Flamenkoko gitarra zertxobait txikiago izaten da. Beste bariante antzekoa
gitarra akustikoa da. Hau Estatu Batuetatik dator, sokak metalezkoak dira eta
tamainua zertxobait handiagoa.

Gitarra elektrikoa rock, blues eta pop musikan zabalduta dago eta heavyan. Bere
jatorria gitarra akustikoan bilatu behar da.

Gitarraren jatorria ez dago oso garbi zeren antzinatean antzeko musika tresna
asko erabiltzen baitira. Historian zehar antzeko tresna askoren
errepresentazioak jaso ditugu. Adibidez, gaur egungo Turkiaren iparraldean,
Anatoliako Alacahöyüken, Kristo aurreko mila urtean, baxuerliebetan oso antzeko
den musika tresna ikus daiteke: lira bat erresonantzia kaxa batekin; modu batez
esan daiteke egungo gitarraren aurrekoa zela tresna hori. Tresna hori hitita
herriak eta asiriatarrek asmatu zuten. Aintzinako Egiptoaren marrazkietan ere
antzeko zerbait aurkitu da. Beraz, aspaldiko tresna dugu gitarra.

Mendez mende gitarrak aldaketa handiak ezagutu ditu. Soken zenbakia aldatu da
eta baita ere tresnaren forma, jotzaileen arabera moldatzeko. Musika tresna hau
ia osorik zurezkoa da; gehien erabili diren egurrak hauexek dira: Indiako makil
santua bezala ezagutzen dena, izeia, Kanadako zedroa, pinua, altzifrea eta
ebanoa. Egur mota bat edo bestea gitarraren arabera erabiltzen da.

Gitarra batzuk diapasoi bat baino gehiago izan dezakete (gehienez ezagutzen dena
6 gider edo mastilekoa da). Sokak zazpi eta gehiago ere izan daitezke.



https://eu.wikipedia.org/wiki/Gernika-Lumo

Gernika-Lumo Bizkaiko erdialdeko udalerri bat da, Busturialdean kokatua, 2016.
urtean 16.595 biztanle zituena. Gernika izan da hainbat mendez Bizkaiko herrien
batzarleku, eta gaur egun ere hantxe daude Bizkaiko Batzar Nagusiak. Izan ere,
herri hartan dago Gernikako arbola, Gernikako haritza. Batzarretxea eta
Gernikako haritza Euskal Herriaren kondairaren ikur biziak dira, gaur egun,
ekitaldi berezietarako erabiliak. Konparazio batera, Euskal Autonomia Erkidegoko
lehendakariak eta Bizkaiko ahaldun nagusiak Gernikako haritzaren aurrean egiten
diote zin karguari.

Espainiako Gerra Zibilaz geroztik, Gernika mundu osoan da ospetsua, Espainiako
Bigarren Errepublikaren aurka matxinatutako faxisten zerbitzura ziharduen Kondor
Legioak han egin baitzuen Gernikako bonbardaketa, 1937ko apirilaren 26an.
Espainiar faxistak sarraskiaren ardura besteri leporatzen ahalegindu ziren:
errepublikanoen erasoa izan zela zioten. Pablo Picasso margolariak, bere Gernika
izeneko margolanarekin, sarraskiaren lazgarria mundu osoan zabaldu zuen, eta
egia historikoa ezagutarazten lagundu.

Oka ibaiak itsasorako bidean sortutako Gernikako itsasadarraren sarreran dago
Gernika, Urdaibaiko inguru naturalean.

Gernikak mugakide ditu iparraldean Forua, Kortezubi eta Arratzu; ekialdean
Ajangiz; hegoaldean Muxika; eta mendebaldean Errigoiti.

Gizakiak haranean utzitako santutegi nagusia Santimamiñe leizea da (Kortezubi);
bertan, Historiaurrean, Madeleinetik bizi izan da jendea (15.000 K. a.).
Santimamiñe santutegi nagusia da, bertan aurkituriko labar-pinturei esker;
pintura horien kalitatea eta aberastasuna Altamiran (erlaitz kantauriarrean)
aurkiturikoen antzekoa da.

Glaziazioen garaiaren ostean (K. a. 9.000), Paleolitoan sorturiko bizitza berria
eratzen hasi zen: Maskor biltzaileen kultura. Horien elikadura, berriz,
itsasadarrak eskainitako itsaskietan oinarritzen zen. Klima hobea zen,
mendietako izotzak urtu egin ziren eta ondorioz, klima hotzetako animaliek beste
lurralde batzuetara emigratu zuten. Janariaren beharra, beraz, itsasadarreko
itsaskiekin bete zuten.

Neolitoan, K. a. 5.000. urtean, Santimamiñeko biztanleek ez zuten kobazuloa
utzi, klima leunagoa bazen ere. Segurutik, garai horretarako, euskara eratzen
hasi zen, orduko gizakien loturako eta komunikazioko tresnatzat.

Burdinaren kultura indoeuroparrak izandako eragina, beste alde batetik,
lehenengo milurtekoaren hasierako mendeetan nabaritu zen, k.a. II. mendearen
inguruan. Leku estrategikoetan ezarri eta tontor jakinak aukeratzen zituzten;
horietatik, komunikazio bide nagusiak kontrolatzen zituzten, baita ibai nagusien
bideak ere. Kultura horretako aztarnak ondoko herrixketan aurkituko ditugu:
Marueleza (Nabarniz), Kosnoaga (Gernika) nahiz Iluntzar (Nabarniz) eta
Gaztiburuko Santutegia (Arratzu).

Erromatarren garaiari dagokionez, Gernikako itsasadarra da, Bizkaiko
lurraldearen barruan, aztarnarik gehien dituena: Morgako hilarria (IV. mendea),
Foruko Haitzaren gauzak, Portuondoko kokagunea eta kostaldeko beste batzuk.
Horiek berezko aldapetan daude, itsasadarraren ezkerreko hegalean, kabotajeko
itsas-trafikoari lotuta, baita eremu horretako natur baliabideen ustiapenari
lotuta ere (burdina eta marmol meatzeak).

Inguru horretan, Don Tello kondeak Gernikako hiribildua sortu zuen 1366ko
apirilaren 28an. Jatorrian, hiribildua, batetik, Bermeotik Durangorako bideek,
eta bestetik, Bilbotik Elantxoberako nahiz Lekeitiorako bideek osaturiko
bidegurutzean kokatuta zegoen. Horrenbestez, leku estrategikoan kokaturik
zegoen; kokaleku horretatik, gainera, bide horiek ez ezik, berezko bide bat ere
igarotzen zen, itsasadarra alegia; bertara, itsasontziak Susoko Portua
deritzonaren etxeraino iristen ziren. Sorrera horretan, hortaz, merkataritzari
loturiko arrazoi batzuk ere egon ziren.

XVIII. mendean plaza bat zegoen hirigunean, eta bertan Udaletxea; espetxe
publikoa zuen, Jaurerri osoko gaizkileak zigortzeko, baita Ospitale bat eta
Erruki-etxea ere, bertako pobreak hartzeko. Gernikarraren eguneroko jarduerak
nekazaritza (laborea, barazkiak eta fruta-arbolak), artisautza (errementariak,
jostunak, zapatariak, lihoaren fabrikazioa...) eta merkataritza ziren
(merkantzien garraioa eta salmenta).

Industria XX. mendean iritsi zen. Biztanleriak etengabeko gorakada izan zuen:
4.500 biztanletik 6.000ra iritsi zen, 1936an.

Gernikako muino txiki batean Batzarretxea eta Arbola daude. Euskaldunen arteko
ohitura zaharra arbola baten azpian biltzea zen, batez ere haritz baten azpian,
komunitate osoko interesak erabakitzeko (ohitura hori nahiko arrunta zen Erdi
Aroko Europan). Bizkaiari dagokionez, lurralde administratibo bakoitzak
(Merindadea) bere arbola zuen. Mendeen joanean, Gernikako arbola nagusitu zen,
eta hori Lumoko elizatean zegoen; bertan, Gernikazarra izeneko ingurua zegoen,
bertan hariztia eta baseliza. Arbola horren azpian, Bizkaiko legeak idatzi ziren
1876ra arte; herri guztiek ordezkariak (batzarkideak) bidaltzen zituzten
bilkuretara (Batzar Nagusiak). Demokrazia mota edota askatasuna errespetatzeko
modu hori Rousseau filosofoak iruzkindu zuen, baita William Wordsworth
olerkariak, Tirso de Molina dramaturgoak eta Iparragirre koblakariak ere
(Gernikako arbola ospetsua).

Bizkaiko Jaurerria Gaztelako erreinuan sartu ondoren, errege gaztelarrak
Gernikara joateko ohitura sartu zen, Bizkaiko Foruak errespetatzeko juramentua
Arbolaren azpian egitearren. Francisco de Mendietak jaso zuen, "Eskumuina"
izeneko koadro batean, Fernando Katoliko erregeak 1476ko uztailaren 30ean
egindako Foruen juramentua. Karlos erregegai Borboia, karlistadetan, Gernikara
joan zen, 1875eko uztailaren 3an, Foruen juramentua egitera. XIX. mendean zehar,
Juntetxean bilera asko egin ziren, bai Batzarretarako eta bai egintza
politikoetarako.

Espainiako Gerra Zibilean, 1937ko apirilaren 26an (Astelehena), Hitlerrek
Francoren armadari laguntzeko bidalitako Kondor legioko hegazkinek Gernika ia
guztiz suntsitu zuten, lau orduko bonbardaketan. Ondorengo gerretan hain ugariak
izango ziren zibilen sarraskien saiakera izan zen.

1937an bertan, gertaera lazgarri hura gaitzat hartuta, Pablo Picasso margolariak
Gernika margolana egin zuen, urte hartako Parisko erakusketa unibertsalean
gerren zentzugabekeria mundu osoari erakusteko. Gaur egun koadro hori Madrilgo
Sofia Erregina museoan aurkitzen da.

1966an Gernikaren Sorreraren VI. Mendeurrena ospatu zen. Ospakizun horren
oroigarria dugu Foru plazan dagoen D. Telloren monumentua (Agustin Herranz
gernikar arkitektoaren lana).

1987an, bonbardaketaren 50. urteurrena bete zen, Hiri Martirien Munduko
Elkartearen biltzarraurrearekin bat. Biltzarra, geroago, Madrilen egin zen, eta
bertara mundu osoko ordezkariak bildu ziren. Harrezkero, Gernika-Lumo elkarte
horren barruan dago. Hurrengo urtean, 1988an, Eduardo Txillida donostiar
eskultorearen Gure Aitaren Etxea monumentua inauguratu zen; eta 1990ean, horren
ondoan, Henry Moore ingeles eskultorearen Large Figure in a Shelter lana jarri
zen. Bi monumentu horiek Gernika-Lumo bakearen hiria dela adierazten dute.

1943an orduko espainiar gobernuak Ajangiz Gernikari batzea erabaki zuen. 1967an,
berriz, Arratzu, Kortezubi, Forua, Murueta eta Nabarniz batu zitzaizkion.

1988tik aurrera kontrako prozesua gertatu zen, eta herriek Gernikatik banatzeari
ekin zioten. Urte horretan Nabarniz, Murueta, Kortezubi eta Forua banandu ziren,
1990ean Ajangiz, eta 1993an Arratzu.

Aurrekoak kontuan hartu gabe, datuek erakusten dute Gernikak hazkundea izan
zuela gutxienez 1970eko hamarkadan, Bizkaiko beste herri batzuetan gertatu zen
bezala. Bestalde, hazkundeak jarraitu egin zuen XXI. mendearen lehen hamarkadan.

Nabarmena da, baita ere, Espainiako Gerra Zibilaren sasoian, 1930eko hamarkadan,
Gernikak pairatu zuen biztanleria jaitsiera.

2011ko maiatzaren 22ko hauteskundeen emaitzen ondorioz, Bildu koalizioko
hautagai Jose Maria Gorroño hautatu zuten alkate. Udalbatzan ordezkaritza zuten
beste alderdiak, EAJk, abstenitu egin zen.

2015eko maiatzaren 22ko hauteskundeetarako, berriz, Gorroñoren alderdia zen
Eusko Alkartasunak ez zuen bera hautatu alkategai gisa aurkezteko Bilduren
ondorengoa zen Euskal Herria Bilduren izenean. Horren ondorioz, Gorroñok bere
kabuz eta EAJ alderdiarekin koalizioan aurkeztea erabaki zuen. 2015eko
hauteskunde horietan ere Gorroñok eskuratu zuen boto gehien, eta berriro alkate
hautatu zuten.

Euskotren Trena konpainiak Gernika Bermeorekin eta Bilborekin lotzen du,
Bilbo-Atxuri - Bermeo linearen bitartez. Udalerrian hurrengo geltokiak ditu:

Bizkaibus konpainiak Gernika batzen du Bermeo, Bilbo, Lekeitio, Galdakaoko
ospitalea, Mungia eta Busturialdeko udalerriekin. Uda garaian hondartzetara
doazen autobusak ere baditu. Udalerritik hurrengo lineak pasatzen dira:



https://eu.wikipedia.org/wiki/Georges_Marquet

Georges Marquet (Jemeppe-sur-Meuse, Seraing, Belgika, 1886ko irailaren 18a -
Niza 1947ko martxoaren 27a), ostalari-enpresari belgikarra izan zen, Europako
luxuzko hotelen jabe eta kudeatzaile nabarmena izandakoa.

1891n Les Grands Hotels Europeens elkartearen zuzendaria eta Ostendeko Kasinoren
zuzendaria izan zen. Donostiako Hotel Continentalaren jabea zen

1905ean Donostiako Gran Casino Donostiako Gran Casinoren ustiapenean sartzen da,
Jacobo Domínguez Iglesias kasinoren zuzendaria izen zenarekin hain zuzen ere.

Hegazkintza Donostiako Real Aero Clubaren zuzendaria izan zen. Elkarte honek
izan zuen egoitza garaiko Alameda kalean, 9. zenbakian.

Lehenengo hegazkinlariak Donostitik berari ezker izan ziren, 1910tik aurrera
aeronautikako erakustaldiak bultzatu zituen Donostian abiaziorako bi eremutan:
Ondarreta eta Lasarteko aerodromoa. .

Automobilismoa Gran Casinoren elkarteak antolatzen zituen automobilismo froga
batzuk.

Hipika Donostiako Jockey Clubaren zuzendaria izanik Lasarteko Hipodromoa
eraikuntza bultzatu zuen, eta Santanderreko Bella Vista hipodromoa ere. Eta sari
oparoekin hornitu zituen.



https://eu.wikipedia.org/wiki/Genova

Genova (italieraz Genova, genoveraz Zena) Italiako iparraldeko hiria da, Liguria
eskualdeko hiriburua eta Italiako itsas portu garrantzitsuenetakoa. Halaber,
herrialde osoko seigarren hiririk populatuena da, 607.771 biztanle zituen
2010ean.

K.a. III. mendean Genua Erromaren aliatu izan zen. Gerora, Genoa (K.a. 200),
heruloen, godoen, bizantziarren eta lombardiarren esku egon ondoren, Karlomagnok
hartu zuen.

XI. mendean, Pisako herritarrekin bat eginda, musulmanen kontra borrokatu ziren
genoarrak, eta Sardiniatik bota zituzten. XII. mendean burujabetasuna lortu zuen
hiriak. Guelfoen eta gibelinoen arteko gerran familia handien arteko borrokak
izan ziren bertan. Gurutzadetan Sortaldean eta Konstantinoplako inperioan
lurralde berriak eskuratu zituen hiriak. 1261ean Venezia menderatu zuen, eta
1284. urtean Pisa, Korsika eta Sardinia. Veneziaren etsai izaki, Migel VIII.a
enperadoreak merkataritzara abantaila handiak lortu zituen Esmirnan eta
Konstantinoplan (1261).

Merkatu gehiago eskuratu zituen Egeo itsasoan XV. eta XVI. mendeetan, era
horretan Itsaso Beltzean salerosketan aritzeko bideak irekiz. 1376etik 1381era
Chioggiako gerra izan zuen Veneziarekin, eta honek kendu zion Genoari itsasoko
nagusigoa. Konstantinopla erori zenean (1453) Sartaldeko lurraldeak galdu
zituen, eta merkataritza ere gutxitu zen. Andrea Doriak 1528an Karlos V.arekin
hitzarmena egin eta konstituzio berria ezarri zion hiriari.

Luis XIV.aren aginduz bonbardatua izan zen 1684an, eta austriarren mende geratu
zen 1746an. 1796an Frantziak hartu eta Liguriako errepublikako hiri bihurtu zen
1797an.

1805ean Frantziari itsatsita zegoela, 1815eko Vienako Batzarrak
Piemonte-Sardiniari eman zion Genoa; 1861ean Italiako erresuman sartu zen.



https://eu.wikipedia.org/wiki/Garraio

Garraioa pertsonen edo ondasunen lekualdatzeari deritzo. Garraiorako garraiobide
deritzenak erabiltzen dira, hala nola airekoak (hegazkinak, helikopteroak...),
lurrekoak (trena, autoak, kamioiak, hodiak...), itsasokoak (itsasontziak...) edo
espaziokoak. Garraioaren esparrua hiru taldetan bana daiteke, betetzen den
funtzioaren arabera: azpiegiturak, ibilgailuak eta negozio-eragiketak.

Azpiegiturak garraiorako instalazio finkoak dira, eta errepideak, trenbideak,
aire-bideak, ubideak edo hodiak izan daitezke, bai eta haiei lotutako geltokiak
ere, hala nola aireportuak, tren-geltokiak, autobus-geltokiak, biltegiak,
erregai-gordetegiak, gasolindegiak edo kaiak.

Sare hauetan joan-etorrian ari diren ibilgailuei dagokienez, haietako bakoitzera
egokitutakoak daude: automobilak, bizikletak, autobusak, trenak, kamioiak,
hegazkinak, etab.

Garraioaren industrian eragiketak eta azpiegituren eta ibilgailuen jabegoa
publikoa edo pribatua izan daiteke, herrialdearen eta garraiobidearen arabera.
Bidaiarien garraioa publikoa da askotan, esaterako hiriko autobus-sare askoren
kasuan, edo pribatua izan daiteke (adibidez taxiak). Merkantzien garraio
nagusia, berriz, edukiontzi handien bidez egiten da.

Gaur egun, herrialde garatuenetan, garraioa da ingurumenean inpaktu handiena
sortzen duen giza jardueretako bat. Zarata eta airearen kutsadura sortzeaz gain,
hirietako lur erabilgarriaren zatirik handiena okupatzen du, eta
hiri-sakabanatzearen erantzule nagusia da.



https://eu.wikipedia.org/wiki/Fosil

Fosilak (latinezko fossile-tik, lurretik ateratzen dena) antzinako izaki
bizidunen gorputzen edo ekintzen aztarnak dira. Arroka sedimentarioetan daude
eta beraien osaketaren transmorfazioak jasan ditzakete (diagenesi bidez) edota
deformazioak (metamorfismo dinamikoaren bidez). Fosilak aztertzen dituen
zientzia paleontologia da. Hala ere, oso lotua dago tafonomia zientziarekin,
izaki bizidunak hiltzean jasaten dituzten prozesuak ikertzen dituen
zientziarekin.

Fosilik ohikoenak animalien hezurdurak eta oskolak eta landareen aztarnak dira,
baina fosilen barnean urratsak eta animalien aktibitatearen ondorioak ere
sartzen dira. Badaude mikrofosilak ere, begi hutsez ikusi ezin direnak, zelulen
aztarnak hain zuzen ere.

Organismo baten hondakinen kontserbazioa edota haren jardueraren aztarnak
irautea ohi ez diren gertakariak dira, eta harrigarria bada ere, eskala handiari
dagokionez, aski maiz jazotzen dira era horretakoak. Fosilizazioa izeneko
prozesu fisiko-kimiko baten bidez sortzen dira fosilak. Prozesu horrek denbora
bitarte jakin bat behar du; ikerlari gehienek onartzen dutenaren arabera, duela
13.000 urte inguruko hondarrak dira fosil berrienak; geroagoko hondarrei
azpifosil izena ematen zaie.

Hil ondoren, izaki organikoak aski laster desegiten dira, baldin eta hil eta
handik gutxira eguratsaren, gainerako animalien eta mikroorganismoen eraginetik
babesten dituen materialen baten azpian ehortzirik geratzen ez badira.
Guztiarekin ere, eskeleto zati gogorrenak eta aurretik gai mineralez hornituak
direnak fosilizatzen dira soilik.

Fosilizazio prozesuak eraldatze kimiko saila ekartzen du; eraldatze horietan,
normalean, organismo hilaren gai organikoak izaera minerala duten beste gai
batzuek ordezkatzen dituzte; gai horiek eskuarki kaltzio karbonatoa edo silizea
izaten dira, baina beste batzuk ere izan daitezke, hala nola pirita, markasita,
fosfatoak, hematiteak, etab. Eraldatzearen izaera zenbait faktoreren baitan
dago, hots, hondakin organikoen jatorrizko konposizioa eta hondakinok prozesuan
zehar aurkitzen zireneko baldintza geokimikoak, zeren eta hondakin horiek
ehortzi zituzten jalkinen osagaiak baitira materia organikoarekin erreakzionatu
eta ordezkatu ondoren, fosila ematen dutenak. Maskorrek eta ornogabeen zati
gogorrek ziren bezala irauten dute edo aldaketak izaten dituzte beren konposizio
kimikoan edo kristal egituran. Aragonitoa (CaCo3), maiz aski soinberen maskorra
moldatzen duena, kaltzita bihur daiteke (CaCo3), konposizio bereko forma kimiko
egonkorragoa alegia.

Denboran zehar, eboluzioaren eskalan, elkarren ondozka bizi izan diren izakietan
gertatu zenaren testigantza zuzen bakarra dira fosilak: bizitzaren historiaren
erregistroa eratzen dute. Fosilen ikerketa, zientzia alorreko interes huts
horrez gainera, ezinbesteko tresna da Geologia orokorrean eta bereziki haren
adar batzuetan (Estratigrafia). Fosil adierazleak edo fosil gidariak:
estratigrafia erlazioak finkatzeko balio dutenak dira, eta beren geografia
banaketa zabalaren, ugaritasunaren eta eboluzio azkarraren ondorioa da ezaugarri
hori; azken puntu horrek esan nahi du denboran zehar halako fosil bat agerraldi
laburrekoa izan zela (mota gisa gutxi iraun zuela) eta haren ezaugarri
morfologikoak ondo zehazturik daudela.

Baldintza horiek betetzen dituzte, adibidez, plankton organismo batzuek eta
ammonites askok, horiek, estratu jakin batean aurkitu direnez, estratu hori
denbora geologikoaren azpisail guztiz zehatz bati dagokiola adierazten baitiote
geologoari.

Erregistro fosila edo ezagutzen diren fosilen bilduma oso partziala da —ez baita
osoa— eta ez du iraganeko biosferaren lekukotasun egokia ematen, aro guztietako
jalkin harriak ez egoteak dakartzan hutsuneak direla eta. Ezagutzen diren
fosilak milaka espezie (800.000 inguru) badira ere, halakoak iraganean bizi izan
bide ziren izakien zati guztiz txikia besterik ez dira eta desagerturikoak
betiko milaka milioitan kontatu behar dira zenbait autoreren arabera. Gainera,
fosilizatzeko gaitasun desberdinaren ondorioz eta bizi ziren toki desberdinak —
zenbaitetan fosilizazio prozesuak fabora zitezkeenak— direla eta, talde batzuk
hobeto ezagutzen dira eta beste asko ezezagunak dira.

Lurrean badaude fosiletan aberatsak diren hainbat eremu. Bereziki aipagarriak
dira Australiako estromatolitoak (lehenengo izaki bizidunen aztarnak), Kanadako
Burgess Shale-en kanbriar garaiko animalia itsastarrak, Patagoniako dinosauroak
eta Afrika ekialdeko Rift haranean aurkituriko hominidoen aztarnak.

Fosilak jalkin harrietan agertu ohi dira, nahiz eta haien artean oso pusketa
handiz osatuak (konglomeratuak, bretxak) direnek oso gutxitan dauzkate. Ohikoak
dira buztinetan, kareharrietan, margetan, hareharrietan, arbel buztintsuetan,
etab. Harri metamorfikoek —presioak edo tenperaturak aldarazitako jalkinetatik
datozenek— ere fosilak eduki ditzakete metamorfismoa oso handia ez bada izan,
zeren eta halakoetan harriaren berregituratze prozesuek suntsitzen baitituzte
fosilak. Berdin gertatzen da guztiz birkristalizaturik ez dauden marmoletan.



https://eu.wikipedia.org/wiki/Eztei

Ezteiak ezkontza ospatzeko egiten diren erritu eta ohituren multzoa dira, hala
nola eztei-oturuntza eta eztei-bidaia. Igarotze-errituen multzoan kokatzen da,
pertsonen mugimendu soziala ospatuz, ezkongabeen multzotik ezkonduen multzora,
hain zuzen, eta helduarorako sarrera beste kultura zenbaitetan. Kultura batetik
bestera ezteien ospakizuna hagitz aldatzen bada ere, elementu komunak izaten
dira, ezkon berrien egoera berriaren idealak irudikatzen dituztenak: gehienetan
ezkongaiak elkarri hitz eman (ezkontzaren egonkortasuna irudikatzen duena),
opariak eskaini (aberastasun materiala opatuz) eta ezkontzaren aldarrikapen
publikoa eta oturuntza egiten dira ezteien eredu nagusian. Inguruko jende gehien
biltzen duen igarotze-errituetako bat izaten da, hala nola familia zentzu
zabalean (osaba-izebak, lehengusuak...) eta lagunak, giza talde txikiagoa
biltzen duten jaiotza edo urtebetetzeen aldean. Aldi berean, beste
igarotze-errituak baino elementu gehiago biltzen dituzten ospakizunak dira
(liturgia, oturuntza, objektuak, jantzi, musika, besteak beste) eta aurre eta
ondorengo ekitaldiak ere biltzen ditu (adibidez, aurretik ezkongabearen
agurtzea, eta eztei-bidaia ondoren). Aurretik prestakuntza denbora luzea
eskatzen duen ospakizuna ere izaten da, maiz urteetan zehar ere luzatzen dena,
eta protokolo bati jarraiki egiten da. Aldi berean, ezkongaientzat eta
familientzat ere gastu handiak ekartzen dituen ospakizuna izaten da, nabarmendu
nahian ezteietarako erosten diren opari, jantzi eta bidaiak direla eta.
Horregatik, marketinean arreta handia erakartzen duen ekitaldia da eta ekonomia
orokorrean ere eragin nabaria izaten du. Beste alde batetik, urrezko eta
zilarrezko ezteiak izenekoak ere ospatzen dira, bikoteak 25 eta 50 urtez
ezkondurik iraun duenean, hurrenez hurren.

Azken hamarkadetan, mundu osora zabaldu da eztei-protokolo edo eredu jakin bat:
ohitura moderno hori mendebaldean sortu eta printze, printzesa eta beste
pertsonaia ospetsuen ezteien bitartez ezagutarazi da. Adibidez, mundu osoan
zabalkunde handia izan zuen lehenengo ezkontzetako bat Viktoria I.a Erresuma
Batuko erreginarena izan zen 1840 urtean; ezkontza-ospakizunean erregina erabat
zuriz jantzi zen eta geroztik andregai-jantzietan nagusitu den kolorea da,
ezkontza-soinekoaren beste ezaugarriak aldatu dituen modako gorabehera guztien
gainetik. Geroztik, pertsonaia haien ezkontzetatik abiatuta, marketinak tradizio
modernoa osatu du ospakizunaren xehetasun guztiekin, ezkontzaren pop kultura edo
kultura herritar bat sortuz. Ezteien tradizio moderno hori kritikatu eta ukatzen
duten jarrerak badaude, modu horretan ezkontza arinkeriaz, azalkeriaz eta
kontsumismoaz erabiltzen dela argudiatuz edota ezkontzaren esanahi erlijioso
sakona baztertuz.

Ezkontzarako aurrekari desiragarria amodio erromantikoa da. Modernitateak
familia bat osatu edo interes ekonomikoengatik egindako ezkontzak gaitzetsi
zituen. XIX. mendean indarra hartu zuen erromantizismoa ezkontzak amodioz ospatu
behar zirela defendatu zuen eta horri jarraiki osatu da ezteien tradizio
modernoa, batez ere emakumearen aldetik, Edurnezuri, Rapunzel, Errauskine
ipuinak eta Disney film eta pop kulturako beste produktu zenbaitek garbi
erakusten duten bezala . Amodio erromantikoaren ondorioz, bikote-harremanak eta
ezkontzak beste pertsona bat maitatu baino amodioa bilatzen delako egiten direla
baieztatu da. Horrela, amodio erromantikoak ondorengo ezteien erritu guztiak
eragiten ditu, denetariko sinboloak sortuz. Bikote-harreman bat sendotu denean
hartu ohi da ezkontzeko konpromisoa. Horretarako, antzina andregaiaren eskua
bere aitari eskatzen zion senargaiak baina egun tradizio modernoko
ezkontza-erritu gehienetan hau baztertu egiten da. Ordez, ezkontzeko erabakia
bikoteak berak hartzen du, eta batzuetan (pertsonaia nabarmenen kasuan,
esaterako) konpromiso-eraztun batez irudikatzen da, gehienetan gizonak
emakumeari oparitzen diona . Arruntagoa da Euskal Herrian ezkondu aurretik bi
ezkongaien familiek elkar ezagutzeko bazkari edo afari bat ospatzea.

Hortik aurrera, ezteien denborako prestakuntza hasiko da, ezkontza-eguna baino
hilabete asko lehenago hasi ohi dena , ezkontza-mota (zibila edo erlijiosoa),
ospakizunerako tokiak (eliza, oturuntza), gonbidatuak (lagun eta familia giro
handian edo senideak bakarrik gonbidatuz, esaterako) eta jantziak, apainketa,
eztei-bidaia eta bestelako elementuak erabakitzeko. Gehienetan,
prestakuntza-lana andregaiak berak eta inguruko emakumeek burutzen dutela jaso
da . XXI. mendearen hasieran, eztei-zerbitzu integralak eskaintzen dituzten
enpresak ugaldu dira, oturuntza, liturgia, loreak, eztei-bidaia eta ezteietarako
gonbide-txartelak ere antolatzen dituztenak , baina gehienetan ahalmen ekonomiko
handia duten bikoteek erabiltzen dituzte zerbitzu horiek.

Ohikoa da eztei-egunean bertan egiten diren errituen zurruntasuna gainditu
nahian, ezkongaiak «agurtzeko» lagun giroan egiten diren festak. Festa hauetako
giroa eztei-egunetako giroaren arrunt ezberdina izaten da eta askotan
mozkorraldi eta bestelako gehiegikeriekin burutzen dira, ezkongabearen «azken»
festa delakoan. Askotan, ezkongaiek aparte egiten dituzte festa hauek, norbera
bere lagunekin, eta ohikoa da hauetan ezkongaiaz iseka egitea, ezkontzak
ekarriko dion bizimodu berrian lotua egongo delakoan. Horrela, sarri ezkongaia
beste sexuko ustezko jantzi eta osagarriekin mozorrotu eta askotan striptease
ikuskizun batera eramaten dute lagunek; bertan stripper izenekoak ezkondu
aurreko azken sexu-harremana irudikatuko du berarekin. Festa hauen antolaketaz
ezkongaien lagunak arduratzen dira baina ezkongaiaren iritzia ere kontutan hartu
behar da . Lagunak komunak badira, batera egiten dute agur-festa bi ezkongaiek.

Agur-festak itxuraz eztei ofizialaren transgresio edo iraultza badakar ere,
azken finean genero-bereizketaren egitura errepikatuz egiten duela baieztatu da.
Adibidez, senargaia mozorrotuz burutzen den feminizazioaren bitartez, senargaia
lagun taldetik kanporatu eta arrotz bihurtzen da, generoaren dualismoa indartuz
horrela. Agur-festetako sexu-sinboloek, berriz, ezkontzak dakarren monogamiaren
mitoa irudikatu eta sexualitate eredu jakin bati jarraitzen diotela ere
ondorioztatu da (adibidez, agur-festa hauetan batzuetan jaten diren pastel
erotikoek zakilak eta bularrak irudikatu ohi dituzte) .

Ezteietan ezkongaiak dira protagonistak, baina bestelako pertsonaia nabarmenak
ere badaude. Ezkontzako aitamabitxiak ezkongaiei euren etxetik ezkontza-tokira
lagundu eta ezkontza-kontratuan lekuko gisa aritzen dira. Une egokian
ezkon-eraztunak emateaz ere arduratu ohi dira. Euskal Herrian, andregaiaren
ezkonlaguna bere aita edo anaia izaten da, eta senargaiaren ezkonlaguna bere ama
edo arreba bat. Ingelesa hizkuntza nagusi den herrialdeetan ezkonlagunak
ezkongaien sexu bereko lagunminak izaten dira. Ezkongaien beste guraso eta
anai-arrebek leku nabarmena izaten dute ezteietan.

Pertsonaia garrantzitsu bat ezkontza-burua da, ezkontzaren liturgia zuzentzen
duena: apaiz bat izaten da, ospakizuna erlijiosoa denean, edo erregistro
zibilaren epaileak, herriko alkatea, bake-epailea edo beste ordezkari bat,
ezkontza zibila denean. Ezkontza zibilean bi lekuko ere behar dira. Espainiako
zuzenbidearen mendean dagoen Hego Euskal Herrian, apaizak ospatutako ezkontza ,
ezkontzan bertan sinatzen den onarpenaren bitartez, legezkoa da . Frantzian, eta
beraz Iparraldean ere, ezkontza zibila bakarrik da legezkoa eta egoera zibileko
ofizial batek burutu behar du (alkatea edo bestelako kargu ofizial bat), baina
horretaz gain ezteiak edo ezkontzaren ospakizuna erlijiosoa ere izan daiteke eta
orduan apaiza edo antzeko bat izaten da ezkontza burua.

Tradizio modernoko eztei formal eta hantustetsuetan bestelako pertsonaiak ere
badaude: ezkonlagunak izan daitezke, andregaiaren eta senargaiaren lagunen
artean aukeratutakoak eta batzuetan jantzi berdinekin jantzita joaten direnak .
Familiako neskatila eta mutiko zenbait, damatxoak eta pajeak hain zuzen,
ezkongaien inguruan aritzeko aukeratzen dira, zeregin ezberdinekin: neskatilak
lore-hostoak barreiatuz eta mutikoak ezkon-eraztunak eramanez, adibidez. Haurren
presentzia nabarmena historian ere jaso da eta ugalkortasunari eragiteko egoten
zirela aipatu da .

Ezteietarako gonbidatuak senargaiaren familiakoak, andregairen familiakoak eta
bi ezkongaien lagunak izaten dira. Gonbidatuen kopurua oso aldakorra da. Oro
har, eztei formaletan handia izaten da (100 baino gehiago, esaterako) eta
txikiagoa eztei apalagoetan. Bikote zenbaitek, ezteien handinahikeria ekiditeko,
ezteiak familia eta lagun giro txikian ospatzea erabakitzen dute, ezkongaien
gurasoak, anai-arrebak eta lagunminak bakarrik gonbidatuz. Gonbidatu kopurua
mugatu dezakeen faktore garrantzitsu bat ahalmen ekonomikoa da. Dena den, Euskal
Herrian gonbidatu bakoitzak eztei-oturuntza eta festa kostua ordaintzeko ohitura
zabaldu da ezkongaientzako opari gisa. Gonbidatu kopurua mugatu dezakeen beste
faktore bat ezteiak ospatzen diren areto edo jatetxeak ere leku mugatua izan
daiteke. Horregatik guztiagatik, gonbidatuen banaketa egiten da andregaiaren
familia, senargaiaren familia eta bien lagunen artean (herena kasu bakoitzean,
esaterako). Ezteien aurretik, gonbite-txartela bidaltzen zaie postaz
gonbidatuei, ezkontzaren berri eman eta ezteien xehetasunak adierazteko.
Gonbiteari erantzutea eskatu ohi da, askotan RSVP frantsesezko akronimoa
("Répondez s'il vous plaît", hau da, "Erantzun, mesedez" ) erabiliz.

Etiketa eta dotorezia eskatzen da ezteien tradizio modernoan. Ezkongaien eta
gonbidatuen jantziak arretaz erabakitzen dira eztei-egunerako. Gizonezkoek jaka
eta gorbata janzten dituzte gehienetan eta soineko bat emakumezkoek eta
batzuetan baita kapela ere. Ohikoa da, halaber, emakumezkoek poltsa, bitxi eta
bestelako osagarri bereziak eramatea. Emakume gonbidatuen soinekoaren kolorea ez
da zuria izan behar, hau andragaiaren ezkon-soinekoarentzat erreserbatzen baita.
Ezkongaiek jantzi bereziak dituzte: andregaiak eztei-soineko izenekoa janzten du
gehienetan eta txakea eta koratiloa senargaiak. Ezte-soinekoa zuria izaten da
eta ezaugarri bereziak ditu: luzea da eta eskote zabala izaten du, askotan
atzetik oihal zabal bat arrastaka eramaten du, brodatu eta harribitxiak izaten
ditu askotan. Batzuetan, eztei arruntetan galtzen doan izan arren, emakumeak
aurpegia estaltzen duen belo fin bat eramaten du, ezkontza gauzatzen denean,
altxatu egiten dena. Kosmetika ere bereziki zaintzen den arloa da: emakumezkoak
ileapaindegira joaten dira eztei-egunean bertan eta makillajea arretaz egiten
dute. Ezkongaiak limusina eta bestelako luxuzko automobiletan edo kotxe
klasikoetan joan ohi dira euren etxeetatik ospakizun-tokietara. Horretarako,
automobilak, txofer eta guzti, alokatu edo familiako batek duen ibilgailua
erabiltzen dute.

Loreak ere nonahi jartzen dira . Lore-sorta behinena andregaiak eskuetan
eramaten duena da, ondoren neska ezkonlagunen bati oparituko diona. Ilean ere
lore-apaingarriak janzten ditu andregaiak eta ezkon-soinekoan ere lore-irudiak
egoten dira. Andregaia etxetik ezteien liturgia-tokira eramango duen ibilgailua
ere lorez apaintzen da, eskutoki, antena eta atzeko bandejan lore-sortak jarriz.
Liturgia ospatuko den eliza ere lorez hornitzen dira eta ohikoa da ezkondu
berriei lore-hostoak edo petaloak botatzea liturgia-tokitik irtetean.
Oturuntza-mahaietan ere lore-sortak jartzen dira. Senargaiak bere paparrean lore
bat jartzeko ohitura ere zabaldu da. Gehienetan arrosak, gardeniak, liliak eta
orkideak aukeratzen dira eta kolore argietan (zuria, horia, laranja). Loreen
presentzia ugariak ugalkortasuna eta fideltasuna irudikatzen ditu eta antzinatik
datorren ohitura da: antzinako greziar eta erromatarrek loreak erabiltzen
zituzten euren ospakizunetan .

Eztei-egunaren oroigarri moduan, ohikoa da ezteietako une gogoangarrienak jasoko
dituen argazki-bilduma egingo duen argazkilari profesional kontratatzea. Argazki
hauek eliza edo beste ospakizun-tokian zein oturuntzan zehar egiten dira.
Lorategi edo toki ikusgarriak ere aukeratzen dira ezkongaiei argazkia
ateratzeko. Askotan, ezkongaiek ezteien liturgia burutzeko toki ikusgarriak
aukeratu ohi dituzte. Euskal Herrian, esaterako, badira santutegi eta baseliza
zenbait ezkontzak ospatzeko espreski aukeratzen direnak, hala nola Arantzazuko
santutegia. Baserriaren mitologiari jarraiki, ezteiak mendian kokaturiko
baselizetan eta euskal dantzarien artean ospatzeko ohitura dago zenbait tokitan.
Nazioartean, ospetsuak dira Las Vegasen ospatzen diren ezteiak: bertan zeremonia
helikoptero batean burutu, liturgia-burutzat Elvis Presley kantariaz
mozorrotutako pertsona bat hartu edo ezteiak Star Wars giroan ospatzea
eskaintzen da . Ezteiak telebistako reality show programetan zabaltzeari ere
ekin zaio, betiere tradizio modernoari eta kultura nagusiko ereduei jarraiki .

Aurreko guztia zeremonia erlijioetarako gertatzen da gehien bat. Zeremonia
zibilak sinpleagoak eta apalagoak izaten dira Euskal Herrian. Andregaia ez da
zuriz joaten eta edozien ospakizunetarako erabil daitekeen soineko arrunt bat
janzten du askotan . Lore-apainketa urria da eta gonbidatuak ere gutxiago izaten
dira. Hain zuzen, kultura zenbaitetan zeremonia zibila parafernalia baztertzeko
hautatu ohi da. Baina beste kasu batzuetan eztei zibilak eztei erlijiosoak
bezainbeste ospatzen dira.

Zeremonia ezkontza gauzatu egiten duen ekitaldia da eta legezko prozedura bati,
ezkontza zibilen kasuan, edo liturgia jakin bati, eztei erlijiosoetan, jarraitu
behar dio . Urtetan zehar zeremonia erlijiosoa nagusi izan bada ere, gizartearen
sekularizazioak zeremonia zibilak ugaldu ditu. Adibidez, XXI. mendearen hasieran
zeremonia zibilak gailendu ziren zeremonia erlijiosoen aldean Euskal Herriko
lurralde batzuetan. Zeremonia zibilen legezko prozedura aldatzen da herrialde
batetik bestera. Espainian, eta beraz, Hego Euskal Herrian, legeak ezartzen
dituen kode zibileko artikuluak bi ezkongaien aurrean irakurri, ezkondu nahi
duten galdetu, baiezkoak jaso, senar-emazte edo ezkontide deklaratu, familia
liburua eman eta ezkontide, lekuko eta epailearen sinadurak jasotzea ezkontzen
erregistroan. Batzuetan, ezkongaiek bertso batzuen irakurketa edo musika jartzea
ere eskatzen dute.

Zeremonia erlijiosoen kasuan, hasiera batean tradizio modernoko ezteiak
mendebaldean sortu eta beraz, ezkontza kristauekin lotuak izan badira ere,
globalizazioak eztei modernoen komerzializazioa eta sinbologia (andregaiaren
soineko zuria edo eraztunak jartzea, esaterako) beste erlijio nagusi eta
ohituretara zabaldu ditu, bateraezintasun arazo eskasekin. Adibidez, Japoniako
sintoismoko errituen araberako ezkontzak tradizio modernoa baitaratu zuen
Munduko Bigarren Gerraz geroztik . Hala ere, tradizio modernoko zeremonia
erlijiosoaren eredu behinena erritu kristauak jarraitzen dituena da.

Tradizio modernoari jarraiki eredutzat jo daitezkeen kristau ezteietan
ezkongaiak bakoitza bere aldetik heltzen dira elizara, andregaia bere
aitabitxiarekin batera eta senargaia bere amabitxiarekin batera. Aitabitxia
izaten da ezkon-eraztunak eramaten dituena. Senargaia, bere amabitxiaren besoa
helduz, andragaia baino lehenago heltzeko ohitura dago . Senargaia musikarik
gabe sartzen da, baina andregaia ezkon-martxa edo bestelako musika-pieza batez
lagunduta sartu ohi da ondoren. Andregaia sartzen deneko ezkon-martxa edo martxa
prozesional ezagunena nazioartean Richard Wagner konpositorearen Lohingren
operakoa da, baina bestelako piezak ere badaude aukeran. Zeremonian zehar ere
pieza zenbait jozten dria eta ezkongaiak ateratzerakoan ere bai (martxa
rezesionala). Euskal Herrian ohikoa da elizetan pieza hauek abesbatza batek
kantatzea . Andregaiaren atzetik haurrak, pajeak eta damatxoak, joan ohi dira,
ezkon-soinekoaren atzealde luzea zainduz. Denak batera segizio bat osatuz ere
sar daitezke ezkongaiak eta gonbidatuak elizara: aurretik damatxoak, ondoren
andregaia eta aitabitxia, pajeak, senargaia eta amabitxia, ezkonlagunak eta
familiarrak eta bestelako gonbidatuak azkenik. Ezkongaien eta aitamabitxien
kokapenari buruzko ohitura zenbait dago: denak elkarrekin jar daitezke, orden
jakin batean, eta ezkongaiak bakarrik izan daitezke aldare aurrean.

Liturgia katolikoari dagokionean, Euskal Herrian eta bere inguruan, hasierako
hitzen ondoren, Hasiera liburuko irakurketa bat egin ohi da, non Jainkoak
gizonarengandik emakumea nola sortu zuen kontatzen den (Hasiera, 2). Horren
ondoren, salmo bat, San Paulo apostoluko pasarte bat eta ebanjelioko beste
pasarte bat. Ondoren, ezkontzaren beraren errituari ekiten zaio, ezkongaiei
itaunketa egin ondoren, ezkongaiek agintza egiten dute (ondoko koadroan
erakusten da adibide bat), apaizak bedeinkazioa. Jarraian, ezkongaiek eraztuna
jartzen diote elkarri, gehienetan eskubiko eskuko hatz nagian jarriz. Eraztuna
urrezkoa izaten da eta apain gabea. Batzuetan, eraztunak jarri ondoren,
ezkongaiek hamahiru diruak ematen dizkiote elkarri, aurrerantzean partekatuko
diren ondasunen sinbolo gisa . Bedeinkapen, otoitz eta agur baten ondoren,
ezkonberriek elkarri musu egiten diote batzuetan, senargaiak andregaiaren beloa,
balego, altxatuz. Ezkonberriek eta aitamabitxiek ezkontza sinatu ere egin behar
dute ondoren, aldarean bertan edo sakristian. Ezkonberriak ateratzerakoan ere,
musika-pieza jozten da, kanpoan kanpaien doinua entzuten den bitartean. Elizatik
atera bezain laster, ezkonberriek arroz-zaparrada hartu ohi dute gonbidatuen
aldetik, azken urteotan konfeti edo petaloak ere erabiltzen badira ere. Euskal
Herrian batzuetan aurresku bat ere dantzatzen da ezkonberrien aurrean edo euskal
dantzariek osatutako arku batetik irteten dira elizatik.

Zeremonia burutu eta ohiko argazkiak egin ondoren, jatetxe edo hotel batean
ospatzen den oturuntza batera joaten dira, ezkonberriek gonbidaturik. Batzuetan,
zeremonia eta oturuntza toki berean ospatzen dira, adibidez gaztelu batean, eta
orduan oturuntza catering zerbitzu batek eskaintzen du, baina hau maila handiko
ezteietan gertatzen da. Euskal Herrian zeremonia eguerdian ospatzen da
gehienetan eta ondorioz, bazkaria izaten da oturuntza. Hala ere, zeremonia
arratsaldean egin eta elkarrekin afaltzeko ohitura ere zabaltzen ari da.

Oturuntza aperitibo batekin has daiteke, ezkonberriak iristen diren bitartean.
Nolanahi ere, oturuntza ezkonberriak heldutakoan abiarazten da eta beraiei
zerbitzatzen zaie lehenbizi. Horien ondoan, aitamabitxiak, gurasoak eta senideak
eseri ohi dira, mahai luze batean zehar. Beste gonbidatuak beste mahaietan
eseritzen dira, mahai nagusi honen inguruan. Gehienetan, gonbidatu bakoitzari
leku jakin bat esleitu zaio txartel baten bitartez. Ohikoa da, halaber,
oturuntza osatzen duten plateren menuaren txartela izatea mahai gainean,
ezkonberrien izena jarrita. Oturuntzaren bilakaerak ez du aparteko
berezitasunik, plater nagusiak jan ondoren, eztei-tarta heldu arte. Tarta handia
izaten da eta ezkonberriak irudikatzen dituen panpinak ditu gainean.
Ezkonberriek beraiek, eskuak elkartuta, labanaz ebaki eta lehenengo zatiak
egiten dituzte, gonbidatuak bibaka eta txalo zaparrada batez, ezkon-martxa
jotzen den bitartean, ezkontzaren abiapuntuaren sinbolo moduan. Une horretan,
ezkonberriek musu ematea ere ohikoa da. Eztei-tartaren tradizioaren jatorria,
garai haietako emakume ezkonberriaren buru gainean opil bat irekitzen zutenean,
ugalkortasun sinbolo moduan .

Tarta postre moduan jan ondoren, kafea eta alkoholdun edariak zerbitzatu ohi
dira. Bitartean, ezkonberriak gonbidatuengana hurbiltzen dira bakoitzari opari
txiki bat emanez, senarrak puru bat ematen du, ezkonberrien izenak eta
eztei-eguna markatuta dituena, eta oroigarri bat emazteak. Gonibdatuekin
argazkiak atera ere egiten dira txanda honetan. Oturuntzan zehar, emazte berriak
bere lore-sorta lagun ezkongabe bati oparitzeko ohitura ere badago, hurrengo
ezkontza opatuz. Ondoren, dantzaldia ezkonberriek abiarazten dute, lehenengo
valsa dantzatuz. Ondorengo musika denetarikoa izaten da baina eztei formalen
kasuan pieza klasikoak nagusitzen dira. Hain formalak ez diren ezteietan pop
musikako uneko hit edo arrakastak edo abesti klasikoagoak jotzen dira.
Batzuetan, lore-sorta hau emazte berriaren ezkonlagunen artera jaurtitzen da eta
nork harrapatu hura ezkonduko da hurrengoan . Giro alaian jarraitzen du
dantzaldiak. Bitartean barra librea ere izaten da.

Ezti-ilargia eztei-eguneko ospakizunak bukatu ondorengo ezkonberrien
oporraldiari deritzo ezteien tradizio modernoan. Eztei-ilargia eztei-gauarekin
batera hasten da. Ezkondu ondorengo lehenengo gaua bikotean sexu harremanak izan
daitezkeen lehenengo gaua izan da erlijio anitzetan. Egun, mendebaldeko
herrialdeetan ezkon aurreko sexu harremanen debeku hori gaindituta badago ere,
eztei-gaua sexu-harremanekin lotzen dituen mitoak bizirik dirau oraindik ere
gizarte modernoetan, ezteietako erromantizismoak ere bultzaturik. Horrela,
erritu eta ohitura anitz garatu horren inguruan. Kultura modernoan gau
horretarako garatu den irudi ezezagunenetakoa emazte berria etxera edo logelara
senarraren besoetan sartzearena da, film eta publizitate irudietan maiz erabili
dena. Ohitura horren jatorria Antzinako Grezian omen dago eta bahiketazko
ezkontza irudikatzen omen du. Gerora, erromatarrek ere bereganatu zuten ohitura
eta ordutik egundaino heldu da . Tradizio modernoan emakumearen azpiko arropa
edo lentzeria ere bereziki zaintzen da, eztei-gaueko sexu-harremanei begira .
Ildo beretik, ezkonberrien oheko maindire finak ere, brodatu eta bestelako
apaingarriekin, ohiko opari dira ezteietan.

Ezti-ilargian eztei-bidaia egitea ere ohikoa da. Ingelesa mintzatzen den
herrialdeetan ezaguna da eztei-bidaia abiatzean, ezkonberriak Just married
(Ezkonberriak, alegia) jarrita duen kotxearen irudia, filme askotan agertzen
dena, kotxe atzetik zarata sortzeko lata-sorta bat lotzearekin batera.
Eztei-bidaiaren tradizioa masa-turismoaren zabalkundearekin batera garatu zen
XX. mendean zehar. Bidaiaren helmuga ezkonberrien ahalmen ekonomikoak
baldintzatzen du. Garai batean, Euskal Herrian ezkoberriak familiarren etxera
joaten ziren batzuetan egun batzuk pasatzera . Egun, ohikoa da Karibe edo
urruneko bestelako hondartza-tokietara joatea, gehienetan ezteietako ajeak pasa,
atseden hartu eta ezkonberriak bakarrik egoteko asmoz.

Eztei aurreko denbora edo kiddushin garrantzitsua da judutar ezteietan.
Ezkongaiak (challah edo andregaia eta choson edo senargaia) elkarrengandik
aparte egon behar dira, inongo harremanik gabe, ezkontzean eman behar duten
pauso erabakiorrari buruz hausnartzeko; hain zuzen ere, ezteien aurreko Sabbath
egunean, ufruf izeneko ekitaldian, senargaiak parte hartze aktiboa izango du
sinagogan, Torah irakurtzen eta bertaratutakoek gozokiak botako dizkiote bere
gainera, zoriontasun eta aberastasun ikur moduan . Andregaia bitartean mikveh
edo purifikazio-bainuak burutuko ditu ezteien aurreko aste honetan. Eztei
egunean bertan ere ezkongaiek kabbalat panim edo harrera-ekitaldiak egiten
dituzte aparte, freskagarriak eta zizka-mizkak eskainiz. Ondoren, senargaia
andregaia dagoen gelara abiatzen da, badeken izeneko ekitaldian, non beloa
jantziko dion andregaiari, bere itxuraz gainera bere barnean duena ere maitatzen
duela ikur moduan. Ezkontza bera huppah izeneko oihal baten azpian burutzen da
eta ezkonberriek osatu behar duten familia eta etxea irudikatzen ditu. Huppah
izeneko lekura aparte joaten dira ezkongaiak, senargaia lehenbizi, bere
familiakoek lagunduta. Bertan jartzen dira ezkon-eraztunak, kantu eta hitzaldien
artean. Senargaiak andregaiari ezkon-eraztuna jarri ondoren, kiddushin aldia
bukatu eta senar-emazte bihurtu dira ezkongaiak . Horren ondoren, ketubah edo
ezkon-kontratuaren irakurketa eta sinadurari ekiten zaio, bi lekukoek ere sinatu
behar dutena. Agiri hau ederki apainduta dago eta ezkonberrien etxean
zintzilikatzen da. Ketubah agiria irakurrita, nisu'in aldiari ematen zaio
hasiera, ezkontza burutu egingo duena: Sheva Brachot edo zazpi bedeinkapenak
irakurriko dira eta ardoa edango dute ezkonberriek. Horren ondoren, senargaiak
edalontzia bildu eta ankapean puskatu egingo du, gonbidatuen Mazal Tov! (Zorte
on!) oihukatzen duten bitartean. Ezkongaien jantziak tradizio modernokoak izaten
dira, komunitate ortodoxoetan apalagoak izaten badira ere. Andreagairen
ezkon-soinekoa ere zuria izaten da, garbitasunaren ikur. Huppah ekitaldiaren
ondoren, ezkonberriak yichud izeneko gela batera sartzen dira, bakarrik egon eta
elkarri opariak emateko ohiturarekin. Ondoren, seudat mitzvah edo agindutako
festa ospatzen da, bedeinkazio eta dantza artean

Ezteiak japonieraz kekkon shiki (ezkon-zeremonia) eta kekkon hirouen
(eztei-oturuntza) izendatzen dira. Japoniako mendebalderatze nabarmenarekin
batera, ezteien ospakizunak ere aldaketa nabarmena jaso du XX. mendean zehar.
1980ko hamarkadaren hasieran, ezteien %90ak shinto errituari jarraiki burutzen
baziren ere, XX. mendearen bukaera aldera %27 bakarrik ospatzen ziren shinto
errituaz eta askotan mendebaldeko elementuekin nahasturik . Eztei tradizionalek
Meiji berrezarpenaren aurreko Ise eta Ogasawara etiketa-eskolek ezarritako
araudiaren elementuak hartzen dituzte funtsean, handiki eta samurai familiek
jarraitzen zituztenak. Ezteiak ezkontza-konpromiso batetik abiatzen dira , non
bi ezkongaien familiak elkartzen diren , elkarri yuino opariak emanez.
Eztei-eguanren aurretik ezkongaien familiek hanamuke izeneko opariak ere
jasotzen dituzte, familiar edo lagunen aldetik, etxea utzi behar duten
seme-alabentzat. Ezteiak udaberrian ospatu ohi dira, ekainean batik bat eta
tomobiki edo aldeko egun batean. Ezteien zeremonia shinto santutegi batean
ospatzen da . Bi ezkongaien familiarrek soilik hartzen dute parte zeremonian;
horiek heltzen direnean, shinto santutegiko aparteko geletan egoten dira, gela
bakar batera biltzen direnera arte. Gela honetan shinto aldare bat dago,
ugalkortasunaren ikur diren denetariko janariekin. Bertan kannussi edo shinto
apaiza dago eta miko izeneko emakume laguntzaileak. Andregaia shiromuku jantzi
guztiz zuria janzten du, garbitasunaren adierazgarri. Ezteietan zehar, kolore
ezberdinetako kimonoak jantziko ditu shiromuku horren gainean. Wataboshi izeneko
kapera zabal zuria ere janzten du, aurpegia senargaiari ezik beste guztiei
ezkutatzeko zeremonian zehar. Senargaiak ere jantzi tradizionalak zein
mendebaldekoak jantzi ditzake. Hitzez elkarri agintza eman ondoren, san san kudo
edo hirutan hiru ekitaldiari ekiten zaio, non ezkongaiek hiru sake-kikaketatik
hiru aldiz edaten duten. San san kudo ekitaldia mendebaldean elkarri musu
ematearen baliokidea da. Ondoren, kami edo jainkoei sakaki zuhaitzaren adarren
eskaintza egiten zaie. Ondoren, oturuntzari ekiten zaio, non familiarrez
gainera, lagunak eta lankideak ere gonbidatzen diren. Andregaiak kimono
ikusgarriak jantziko ditu, lore eta tximeletazko bordatuekin besteak beste.
Gorria eta zuria izango dira kolore nagusiak ezteietan, baita oturuntzako
plateretan ere, zorte ona dakartelakoan.

Euskal Herriko ezteiei buruz gehien zehaztu den tradizioa XIX. mendetik abiatu
eta XX. mendeko erdialdera luzatzen da, tradizio modernoko ezteiak nagusitzen
direnean. Epe horretan nabaria da Eliza Katolikoaren eragina ezteien
ospakizunetan, baina lehenagotik jasotzen diren elementuak ere badaude,
etxe-sartzearen erritua esaterako. Ezteien abiapuntua ezkongaiek ezkontzeko
nahia publikoan agertzen dutenean gertatzen da. Horretarako, mezan deiune
izenekoak egiten ziren, ezkontzaren aurkako argudio edo erreklamazioak egiteko
aukera emateko. Deiuneak hiru alditan egin ohi ziren, igandeko mezetan.
Horietan, ezkongaiek zuten ezkontzeko asmoa aldarrikatzen zen. Bitartean,
ezkongaien familiek auzolagunen bisitak jasotzen zituzten zorionak emateko.
Herri batzuetan, andregaiaren lagunek toberak edo burnizko palankak jotzen
zituzten bere etxe aurrean, bertsoak kantatuz aldi berean. Agur-festak antzinean
deiune-aldian egiten zen, herri guztietan ospatzen ez baziren ere. Ezteietarako
gonbiteak hitzez eta gonbidatuen etxera joanez egiten ziren. Gonbidatuak
osaba-izebak, lehengusuak eta gertuko lagunak izaten ziren antzinean ere. Opari
gisa, garai batean eztei-eguna baino lehen etxerako tresnak eta osagarriak
(baxera, maindireak, eskuoihalak, altzariak) eta janariak ematen zitzaizkien.
Ezkontza eta eztei egunerako murrizketak ere baziren, ezin zen ezkondu
Garizuman, ez eta Eguberrietan ere, Ameriketara joan behar edo neska neska bat
haurdun geratzen zen kasuetan ezik, non premiazko ezkontza egiten zen, gerora
beste meza batez baieztatu behar zena.

Ezkongaietako batek dolu-aldian suertatzen zenean ere ezin zen ezkontzarik
ospatu eta hau atzeratu egiten zen, kasu hoietan dolu-aldia laburragoa izaten
bazen ere. Ezkontzeko egun aproposena osteguna izaten zen herri askotan, aste
bereko igandean eliz-hartzea eta kontraezteia ospatu ahal izateko. Beste herri
askotan larunbat eta igandeetan ospatzen zen ezkontza. Asteartea eta ostirala
zorte txarreko egunak ziren ezkontzeko. Orduari dagokionean, goizean goiz egiten
ziren, goizeko bederatziak aldera beranduenez. Urteak aurrera egin ahala, ordu
hau atzeratzen joan da eta egun gehienak eguerdian eta batzuk arratsaldez ere
egiten dira. Ezkontza andregaiaren parrokian egiten zen, baina 1970eko
hamarkadatik aurrera historia edo arkitekturagatik ospetsuak diren santutegi eta
baselizetan ospatzeko ohitura zabaldu da, hala nola Itziarko Ama Birjinaren
santutegia Deba-Zumaia ingurukoentzat edo Guadalupeko Ama Birjinaren santutegia
Irun eta Hondarribia aldean bizi direnentzat. XX. mendeko bigarren erdialdera
arte zeremonia ospatzen zen elizarainoko segizioa egiten zen. Gehienetan,
andregaiaren extetik abiatuta, segizioa bi multzotan egiten zen, bata
andragairen inguruan eta bestea senargaiaren inguruan, bakoitzaren lagunek
osaturik eta musika giroan. Egun, andregaiek gehienetan soineko zuria janzten
badute ere, 1940ko hamarkadara arte andregaiek soineko eta zapata beltzak
janzten zituzten, senargaiak bezalaxe eta egun eskuetan eramaten den
lore-sortaren ordez, errosarioa eta meza-liburua. Buruan mantila janzten zuten.
Soineko zuria handikien familietako ezteietan soilik janzten zen. Zeremonia
katolikoa burutzean, ezkonberriak suziri eta eskopeta-tiroen artean ateratzen
ziren elizatik. Arroz-zaparrada XX. mendeko azken hamarkadetan nagusitu den
ohitura da eta horren ordez herri askotan gozokiak botatzen ziren garai batean.
Ezkonberrien etxera segizioa egiten zen, non oturuntza egiten zen, sarri
kanpoaldean. Garai batean ezteien ondorengo igandean etxeko andre berriak
senarraren familiaren hilobiaren aurrean eskaintza egitea ohikoa zen, eliz
hartzea edo sepultura hartzea izeneko ekitaldian. Egun horretan bertan, bazkari
berezi bat egiten zen etxeko eta familiakoen artean, kontraezteiak edo etxeko
boda izenez. 1930eko hamarkadara arte indarrean izan zen beste ohitura bat
etxe-sartzea izan zen, herri askotan eztei-egunean bertan egiten zena. Ekitaldi
honetan emazte berriak bere arreoa edo altzari, arropak, maindire eta abarreko
tresnak ederki apaindutako idi-gurdi batean eramaten zituen etxe berrira.
Arreoan nabarmenak ziren senar-emaztearen ispilua, ohea eta murkuila. Emakumeek
gazte gaztetandik hasten ziren arreoa osatzen da, jostun lanetan jardunez.
Ibilbidean zehar, ahalik eta soinu handiena ateratzen saiatzen zen, ardatzean
traba eginez. Idiak lortzen zituen uztarrian zintzarriak ere jartzen ziren
horretarako.

Monger, George (2004), Marriage customs of the world:from henna to honeymoon,
ABC-CLIO,
http://books.google.es/books?id=o8JlWxBYs40C&printsec=frontcover&source=gbs_ge_s
ummary_r&cad=0#v=onepage&q&f=false ..



https://eu.wikipedia.org/wiki/Ertzaintza

Ertzaintza Euskal Autonomia Erkidegoko bertoko polizia da, 1982. urtean sortua,
Eusko Jaurlaritzako Segurtasun Sailaren agindupean dagoena. Ertzaintzako polizia
agenteari ertzain deritzo.

Ertzaña Lauaxetak sorturiko neologismoa da, bi hitz elkartuta: erri («herria,
jendea») eta zañ («guardia, zaintzailea»). XX. mendearen hondarrean, euskara
batuaren sortu eta hedatzean, idazkera batura aldatu zuten, eta Ertzaintza izena
jarri zitzaion.

Ezker abertzalean eta inguruko sektoreetan ohikoa da ertzain ordez eta
mespretxuz zipaio hitza erabiltzea. Zipaio izenaren berezko esanahia hau da:
«Frantzia, Portugal eta Britainia Handiaren zerbitzupeko Indiako soldadua,
kolonien garaian».

Espainiako Gerra Zibilean, Euskal Estatutua lortu zen 1936ko urri hasieran eta
Jose Antonio Agirrek gidatutako Jaurlaritza osatu zen. «Gizarteko bakea eta
ordenu soziala bermatzeko» eskumenak bereganatu zituen, Telesforo Monzón buru
zuela. Euskal Herrian haiekin esperientzia gaizto asko izan zirenez,
Jaurlaritzak bertan behera utzi zituen Guardia Zibila eta Guardia de Asalto
kidegoak, eta aurretik zeuden bertoko poliziak (mikeleteak eta miñoiak) Ertzaña
deituriko taldean batu zituzten. 500 kide inguru izan zituen gorputz hori Bilbo
erori zenean desagertu zen baina gaur egungo Ertzaintzaren aurrekari zuzena izan
zen.

Hasiera batean, 1980an Berrozi taldeentzako behin-behineko egoitza eraiki zen,
gaur egungo Ertzaintzaren hastapena. Aurrerago behin betiko akademia eraikitzea
erabaki zen Arkautin (Araba), ondorengo promozioentzat. Orduko Carlos
Garaikoetxea lehendakariak eta Luis Maria Retolaza herrizaingo sailburuak,
1982an ireki zuten oraingo egoitza. Akademiako lehenengo zuzendaria Juan Porres
Azkona izan zen. Ertzaintzak izan zuen lehendabiziko misioetako bat urte hartan
Joan Paulo II.aren bisitarena izan zen baina saio erabakigarria 1983ko
uholdeetan izan zen.

Gaur egun akademia Euskal Herriko Polizia Ikastegiaren menpe dago eta bertan
ertzainez gain, udaltzainak eta segurtasun bizkartzainak prestatzen dituzte.

Ertzain izateko oinarrizko ikasketak 9 hilabeteko iraupena du, eta urte beteko
oposizioak pasa ondoren egin daiteke. Oposizioak gainditzeak ez du esan nahi
akademiako fasea lortuta dagoenik. Nahiz eta garrantzia handikoa izan,
euskararen ezagutza ez da nahitaezko baldintza polizian sartzeko. Hala ere,
ertzainari epe bat ematzen zaio hizkuntza maila minimo batera irits dadin eta
Ertzaintzaren eskakizunetako bat gaindi dezan.

Hasiera batean, Bizkaia eta Gipuzkoan mikeleteak eta Araban miñoiak ziren, baina
geroago denak batu zituzten; hala ere, miñoiak oraindik ere Araban mantentzen
dira.

Gomazko pilotak bereizketarik gabe edonor zauritzeko edo hiltzeko gai diren arma
dira, eta horregatik, 2011n, Europar Batasunak Ertzaintzari eskatu zion gomazko
pilotak erabiltzeari uzteko. Artean, Eusko Jaurlaritzako Herrizaingo Sailak
adierazi zuen arma hori guztiz ordeztuko zuela 2012a bukatu baino lehen. 2012ko
apirilaren 9an, Athletic Club eta Schalke 04 futbol taldeek Bilbon jokatutako
partidaren ondorengo ospakizunetan, Ertzaintzak botatako gomazko pilota batek
buruan jota larri zauritu zuen Iñigo Cabacas, eta egun batzuk geroago hil zen.
Orduan, Herrizaingoko sailburu Rodolfo Aresek adierazi zuen urtea bukatzerako
ertzain gehienei gomazko pilotak jaurtitzeko aukera kenduko zitzaiela, baina
Brigada Mugikorreko Unitateko eta Indartze Brigadako ertzainek gomazko pilotak
herritarren aurka erabiltzen jarraituko dutela, istiluetan, 2013ko urtarrilaren
lehenetik aurrera ere.

Urriaren 30ean, botoa emateko eskubidea zuten Ertzaintzako 7.853 langileen %
82,3k eman zuten botoa 63 ordezkari sindikalak aukeratzeko hauteskundeetan.
2.568 boto jaso zituen Ernek —25 ordezkari—, eta 1.462 Esanek —hamabost
ordezkari—. 957k eman zioten botoa ELAri —11 ordezkari—, eta 610ek SIPEri —zazpi
ordezkari—. EUSPEL sindikatuak 483 boto eta lau ordezkari lortu zituen, eta
CCOOk, berriz, 299 boto eta ordezkari bat.

Azaroaren 4an, Jorge Aldekoa Ertzaintzako buruak dimisioa eman zuen, EAEko
Auzitegi Nagusiak intendente kategoria kendu ziolako, hain zuzen ere. Aldekoaren
izendapena oso polemikoa izan zen. Izan ere, Iñigo Cabacas gaztea hil zuen
operazioa diseinatu zuen Bilboko Ertzain-etxeko burua izan zen.

Bestalde, 8.000 ertzainetatik 3.000k zekiten euskara pixka bat; 147k zuten maila
jasoa. Arazo hori konpontzeko, 2017. urterako asmoekin prestatu zuten plangintza
aurkeztu zuten 2014ko abenduaren 8an. Ertzain batzuek euskararen aurkako
«presioak» zeudela adierazi zuten. Sindikatuek gogor kritikatu zuten Eusko
Jaurlaritzak Ertzaintza euskalduntzeko jarritako neurriak eta baliabide gehiago
eskatu zituzten. Urraketa mota ohikoenak ahozko eta idatzizko komunikazioak eta
euskararekiko gutxiespena ziren.

Abenduaren 12an jakin zenez, «inposaketaren» aurka protesta egin behar zuten
ertzainek. Horrela, mobilizazioak egin zituzten abenduaren 16an Ertzaintzan.
Segurtasun sailak “ezarritako” lan-sistema salatzeko egin zuten eta Segurtasun
sailak, berriz, sindikatuen jarrera kritikatu zuen.

Abenduaren 19an jakin zenez, Urkulluren ekitaldi publikoen 'protestak' egiteko
asmoa zuten ertzainek. Gainera, Ertzaintzako sindikatu guztiek epaitegietara
jotzea erabaki zuten, 53. Instrukzioa betetzeko eskaera egiteko.

2015eko urtarrilaren 3an, ordutegi berriekin ez zela Ertzaintzaren salbamendua
bermatzen adierazi zuen ELAk. Urtarrilaren 7an, ertzainek antolaketa berriak
kalte egingo zielako larrialdi zerbitzuei uko egin zieten Segurtasun Sailak
aurreikusitako ordutegiekin jarraitzeari.

Euskal Autonomia Erkidegotik kanpo Ertzaintzak polizia gisan bitan bakarrik
jardun du, 2010eko Haitiko lurrikaran eta Jacan ustezko etakide baten
atxiloketan hain zuzen. 2010eko otsailaren 3an, Estatuko Aldizkari Ofizialean
argitaratutakoaren arabera, Ertzaintzak Espainia eta Frantziako polizia
agentziekin batera Hendaiako polizia etxean jarduten du polizia, aduana eta
narkotrafiko arloetan.

Ertzaintzak Euskadin dituen polizia etxeez gain, Hendaiako (Lapurdi) Polizia eta
Aduana Lankidetzako Zentroan (CCPA) presentzia du Espainiako Polizia Nazionala,
Guardia Zibila, Frantziako Polizia Nazionala eta Jendarmeriarekin batera.

Horretaz aparte, Interpol, Europol eta Sirenekin koordinatzeko, ez du harreman
zehatza: Ertzaintzak ofizial 1 eta 2 ofizialorde ditu Madrilen hiru erakunde
horien egoitza bateratuan.



https://eu.wikipedia.org/wiki/Erreala

Real Sociedad de Fútbol Sociedad Anonima Deportiva (euskaraz, Reala eta Erreala
izenez ezaguna) Donostiako eta Gipuzkoako futbol talde nagusia da.

Historian zehar Lehen Mailako taldea izan da, denboraldi gehien-gehienak bertan
eman dituelarik. 2009. urtean bere mendeurrena ospatu zuen, eta hurrengo urtean,
lehen mailara igo zen azken aldiz gaur egun arte, hiru denboraldiz bigarren
mailan egon ondoren. Espainiako Ligaren bederatzi talde txapeldunen artean dago,
bi aldiz txapelketa lortu duenez 1980ko hamarkadaren hasieran, eta beste 3 aldiz
txapeldunorde. Halaber, Errege Kopa beste birritan eskuratu du, eta beste 5
aldiz finalista izan da. Europa mailan, UEFA/Europa League-an 9 aldiz aritu da
eta Europako Kopa/Champions League-an 4-tan.

Espainiako Ligaren sailkapen historikoan 8. postuan da, eta gaur egun ere galdu
gabe jarraian partida gehien lorturiko marka dauka, 32 jardunaldi eginez
porrotik gabe 1979-80ko denboraldian. Athletic Clubekin areriotasun handiko
harremana mantentzen du, euskal derbien bidez. Azkenik, Espainiako selekziora
jokalari gehien eman duen seigarren taldea da historian zehar.

Zubietako kirol-instalakuntzetan entrenatu ohi da eta Anoeta estadioan jokatzen
ditu etxeko partidak.

Anoetako Futbol Zelaia 1993ko abuztuaren 13an inauguratu zuten. 32.000
pertsonarentzako tokia du. Zelaiak 105 m. luzeran eta 70 m. zabaleran ditu.
Futbolerako erabiltzeaz gain, atlestismorako ere prestatuta dago.

Errealak partida ofizialak bertan jokatzen ditu, baina entrenatzeko Zubietako
zelaiak erabiltzen ditu (Lasarte ondoan). Bertan, saskibaloi kokalekuak ere
badaude, bai eta errehabilitaziorako eremua, proiekzio aretoak eta gimnasioa
ere. UEFAk kategoria goreneko estadio bezala izendatu zuen eta Champions
Leagueko final bat antolatzeko gai da.

CIS erakundeak 2007an egindako inkesta baten arabera, (Osasuna taldearekin
berdinduta) Espainiako 11. taldea jarraitzaile kopuruaren arabera. Inkestaren
arabera estatuko biztanleria osoaren %1,3 realzalea da eta beste %1,5 Reala
gustuko du, baina ez lehen talde bezala.

2008ko martxoan Realaren aldeko 108 peña existitzen ziren eta ondorengoa da
banaketa:

Taldeko entrenatzaile garrantzitsuenen artean, hasierako urteetan Benito Diaz
(1926-1930 eta 1942-1951) azpimarratzekoa da. 13 urtez Erreala zuzentzen egon
zen, estatistika bikainarekin. Halaber, 1946an "WM" sistema lehen aldiz erabili
zuen Espainiako Ligan.

Andoni Elizondo (1966-1970 eta 1974-1976) izan zen 1967an taldea Lehen mailara
igo zuena, bigarren mailan 5 urtez egon ondoren. Denbora aurrera, Erreala
mantenduko zen 40 urtez maila gorenean, Elizondok igo zuen urte hartatik 2007
arte.

Alberto Ormaetxeak 1978an hartu zuen taldea, eta zazpi urtez bertan lan egin
zuen. Eibartarrak lortu ditu taldeko inoizko emaitzarik hoberenak, Espainiako
futbol liga txapelketa bi aldiz jarraian eskuratuz, 1981 eta 1982an. Halaber,
1983an Europako Kopan final-erdietara iritsi zen, nazioarteko txapelketa batean
taldeak daukan markarik onena izanda.

John Benjamin Toshack galestarrak ordezkatu zuen aulkian, bertan zortzi urtez
egonda, tarteka. Berarekin, 1987an Errege Kopa irabazi zuen, eta hurrengo urtean
Liga eta Kopako txapeldunordea izan zen. 1989an UEFA Kopa-ko
final-laurdenetaraino iritsi ziren txuri-urdinak berarekin.

Urte batzuk geroago, Raynald Denoueix frantziarrak kargua hartu zuen, 2002an. Ez
zen taldera iritsi momentu errazetan, aurreko urteetan bigarren mailara jaisteko
zorian egon baitzen, baina 2003an Ligan txapeldunordea izatea lortu zuen.

2014ko azaroan David Moyes eskoziarrak Jagoba Arrasate entrenatzaile gisa
ordezkatu zuen, aurretik Everton F.C taldean hamaika urtez ibilbide oparoa eta
ospea bereganatu eta ondoren Manchester United taldean zortzi hilabetez laburrez
eta zorterik gabe jardun zuen entrenatzaile ospetsua. Moyesek urtebete baino ez
zuen eman Realeko entrenatzaile gisa, 2015eko azaroaren 9an kargutik kendu, eta
Eusebio Sacristán entrenatzaile jarriz.



https://eu.wikipedia.org/wiki/Dublin

Dublin (NAF: [ˈdʌblɪn]; irlanderaz, Baile Átha Cliath [bˠalʲə aːha klʲiəh] edo
Duibhlinn) Irlandako Errepublikako hiriburua eta Irlandako hiri nagusia da,
herrialdearen ekialdeko kostaldean kokatuta dagoena. Leinster probintzian dago,
Dublingo konderrian.

2006. urtean, 505.739 biztanle zituen hiriak, baina inguruko herriak kontuan
hartuta, biztanleria 1.045.769koa zen, eta Dublingo konderri osoan, 1.186.821
biztanle ziren.

Hiriaren izena irlandera zaharreko Dubh Linn izendapenaren
hiberno-normanderatiko eratorria da: haren esanahia euskaraz Putzu beltz da,
hots, dubh ("beltz") eta linn ("putzu"). Historikoki, irlanderazko grafian gaur
egungo bh digrafoa antzina b letraren gaineko puntu batez idazten zen, hau da,
Duḃ Linn edo Duḃlinn. Normandiarrek —frantsesez hitz egiten zuten— puntua kentu
eta Develyn edo Dublin izenekin ordezkatu zuten. Aintzira hura Poddle ibaia gaur
egun Wellington Quayn elkartzen den Liffey ibaiarekin elkartu aurretik jasaten
zuen geldialdiarekin sortzen zen, baina egun idortuta dago eta Dublingo
atzealdeko Dubh Linn Gardens parkeko guneak estalitzen du; Poddle ibaia, berriz,
lurpeko kanalerapen baten bidez doa.

irlanderazko Baile Átha Cliath izena —euskaraz, "Ibiko gotorlekuaren hiria"— Áth
Cliath Father Mathew zubitik hurbil zegoen Liffey ibaiko ibi bat zen. Irlandar
mitologiako Táin Bó Cúailnge izeneko kondairan Dublind rissa ratter Áth Cliath
esaldia aipatzen da ("Áth Cliath deitua da Dublin").

Dublin Irlandako ekialdeko kostaldean dago, Liffey ibaiaren bokalean, eta denera
115 km2-ko azalera du. Hegoaldean garaiera txikiko mendiz inguratuta dago, eta
mendebalde eta iparraldetik, berriz, soroz eta alorrez. Liffey ibaiak hiria
bitan banatzen du: Dublingo Iparraldea eta Dublingo Hegoaldea. Bi ertz horiek
beste bi ibai txikiagotan banatzen dira: Tolka ibaia, Dublingo badiaren
ipar-mendebaldean itsasoratzen dena, eta Dodder ibaia, hego-mendebaldean.
Gainera, hiri barnean, mendebaldera Shannon ibaiaren lotzen diren beste bi kanal
ere badaude: hegoaldeko Grand Canal eta iparraldeko Royal Canal.

Liffey ibaiak Leixlip udalerrian ekialde-mendebaldetik hego-ekialderako
norantzara biratzen du: leku hori soroen eta hirigunearen arteko muga da.

Ipar-hegoaldeko eremuen arteko usadiozko banaketa bat egon da eta Liffey ibaia
bi eremuen arteko muga da: bion artean, herri-lehia ere badago. Dublingo
Iparraldea ohituraz langileen bizilekua da; aldiz, Dublingo Hegoaldea erdi eta
goi mailakoena. Banaketa hori hiriburuko "azpikulturen" estereotipoen adibide
garbia da; horrez gain, hirian mintzatzen den ingelesaren dialektoa ere bitan
banatzen du: hegoaldekoa, goi mailako heziketa eta modu onen parekidea dena, eta
iparraldekoa, hiriko langileen ohiko ingelesa.

Hegoaldeko eremuko Dublingo gaztelua denbora luzean hiriko britainiar boterearen
ikurra izan zen, bai eta bi katedralak ere.

Bestalde, ekonomiaz ere ekialde-mendebaldearen eta ipar-hegoaldearen arteko
banaketak ere badaude. Gainera, hiriaren kostaldeko auzune eta ekialde edo
iparraldeko auzuneen arteko maila sozialen arteko banaketa ere badago, bai eta
mendebaldeko auzunekoen artean ere, askoz ere berriagoak izan arren.

Europako ipar-mendebaldeko eremu guztian bezala, klima atlantikoari esker,
hiriburuak negu xamurrak eta uda freskoak izateaz gain, ez du muturreko
tenperaturarik jasaten. Urtarrileko tenperatura beroena 8.3 °C-koa da; aldiz,
uztaileko beroena 19.6 °C-koa da. Bestalde, urte osoko hilabeterik eguzkitsuenak
maiatza eta ekaina dira; euritsu eta hezeena (73 mm. euri kopurua izaten du),
abendua; eta idorrena, uztaila, 43 mm. euri kopuruarekin. Dena den, euri-jasak
urte osoan zehar gerta litezke.

Irlanda guztian euri gutxien egiten duen lekua da Dublin: hiriaren erdigunean,
urte osoan 695 mm. euri jaso izan dira. Neguko urtaro gehienak euritsuak dira;
halere, azaroa eta martxoaren artean noizbehinka elurra ere izan da, baina
txingorra ohikoagoa da. Udan egunak luzeak dira; neguan, ordea, motzak.
Udazkenean Ozeano Atlantikotik datozen haize indartsuak jasaten ditu, baina
hiria uhartearen ekialdean dagoenez, ez ditu herrialdeko mendebaldeko leku
askotako haize bolada bortitzak jasaten. Nolanahi ere, ekialdetiko haizeen
ondorioz, neguan uharteko beste leku batzuetan baino maizago izaten da elurra.

Klaudio Ptolomeo greziar astronomo eta kartografoaren idazlanetan gaur egun
Dublin hiria dagoen eremuaren lehenbiziko gune populatuen erreferentzia egin
zen. 140. urtean, Eblana izeneko kokaleku bat aipatu zuen: beharbada Dubh Linn
kokalekua I. mendean datatu liteke, nahiz eta hiria 841. urte inguruan bikingoek
eratua izan. Garai hartan zehar eta 1014an Clontarfeko gudua jazo zen arte,
Dublin kokalekua bikingoen mende egon zen.

Egungo hiriaren izena irlandera zaharraren jatorrizko Dubh Linn izenaren
ingelesezko aldaera da. Irlandako normandiar inbasioaren ondoren, Dublin hiria
botere militar eta legegilearen gune garrantzitsua bilakatu zen. Botere hori
1922an Irlandako Estatu Askea sortu arte, Dublingo gazteluan zegoen. Garai
hartan, Dublinek eta normandiarren menpe zegoen inguruko lurraldeak The Pale
("Oholesia") izena jaso zuten. XIV. mendetik XVI. mendera, Dublin eta inguruak
Irlanda osoko ingelesen menpeko lurralderik handiena osatu zuten. Mende askotan
zehar Irlandako Legebiltzarra zena Drogheda hirian egon zen, baina Henrike II.a
Ingalaterrakoak Kildareko konderria konkistatu zuenean, Irlandako Legebiltzarra
Dublinera eraman zuen.

Erdi Arotik hasita, Dublinek berezko hiri agintaritza bazuen. XVII. mendean,
Wide Streets Commission erakundearen laguntzaz, azkar hedatu zen. Denbora
laburrean, Dublin Britainiar Inperioko bigarren hiririk handiena izan zen
(Londres hiriburuaren ondoren), bai eta Europa osoko bosgarrena ere. Hain zuzen
ere, bertako eraikin nabarmenenak garai hartakoak dira; horregatik, hiriko
arkitekturaren urrezko arotzat jotzen da. Arkitekto garrantzitsuena James Gandon
izan zen, Custom House, Four Courts eta King's Inns eraikin nabarmenak diseinatu
zituena. Guinness garagardotegi ospetsua ere garai berekoa da, bai eta Grafton
Street kale ospetsua ere.

1800eko Batasun Agiriaren ondoren, Dublinen ekonomia eta politika gainbehera
izan zen; horren ondorioz, ordu arte bertako Irlandako Legebiltzarra ezeztatu
eta Londres hiriburuko Erresuma Batuko Legebiltzarrera eraman zen. Industria
Iraultzak Dublin hiriak ez zuen paper garrantzitsurik jokatu; hala ere, uharte
osoko administraritza eta garraio gune nagusia izan zen, oraindik ere. XIX.
mendean, hiriaren demografia eta ekonomia geldiunea izan zen. Bestalde, ikatz
askorik ez zegoenez Irlandan —garai hartako erregai nagusia zen—, portuan ez zen
itsas garraio edota ontziola garrantzitsurik ezarri, hots, Britainia Handian
industriaren eraketa motor nagusiak zirenak. Aldiz, urte haietan iparraldean
Belfastek, nazioarteko merkataritza, arropagintza eta ontzioletan oinarrituta,
Dublinek baino bilakaera askoz azkarragoa izan zuen.

1916an, Pazko matxinadaren ondorioz, Sackville Street (egungo O'Connell Street)
etorbideko Dublingo Postetxe Nagusiakn eta beste hainbat eraikinetan sekulako
kalteak izan ziren. Ondoren, Irlandako Independentzia Gerra eta Irlandako Gerra
Zibilak hiriaren erdialdea are gehiago suntsitu eta kaltetu zuten.

1974ko maiatzaren 7an, Dublingo erdialdea Ipar Irlandako loialistek egindako
atentatuen kokagunea izan zen, aurretik Irlandako Armada Errepublikarrak bere
gain hartutako atentatu batzuen aurkako erantzun gisan. Horren ondorioz, egun
hura Ipar Irlandako gatazkako egunik odoltsuena izan zen, denera bai Dublin
hiriburuan nahiz Monaghan hirian 30 lagun hil eta beste 300 zauritu baitziren.

1922. urtetik aurrera, Irlandako Estatu Askearen hiriburua bihurtu eta gobernu
berriak hiriaren erdialdea berreraiki zuen. Oireachtas edota estatu berriaren
legebiltzarra Leinster etxean ezarri zuen eta 1949an, Irlandako Errepublikako
hiriburu bilakatu zen.

1988an, hiriak milurtekoa ospatu zuen. 1997. urtetik aurrera, Dublingo paisaia
asko aldatu zen, Zelta Tigrea zeritzon ekonomia oparotasun garaian Irlandako
Errepublikaren ekonomia garapen azkarraren motor eta gune nagusietako bat izan
baitzen. Hamarkada horretan, sektore pribatuek nahiz gobernu erakundeek
bultzatuta, etxegintza, garraio, negozio eta merkataritza enpresa ugari ipini
zituzten.

Dublingo Hiri Kontseiluak kudeatzen du hiria, baina "Dublin" izenaz normalki
inguruko hirigune osoa izendatzen da: haren barnean Dún Laoghaire–Rathdown,
Fingal eta Hego Dublin barrutiak daude. Horiek guztiek Dublingo konderria
osatzen dute. Eremuari Dublin eskualdea esaten zaio. 2011ko erroldaren arabera,
Hiri Kontseiluaren kontrolpean zegoen eremuak 525.383 biztanle zituen; aldiz,
hiriguneak 1.110.627 biztanle zituen. Dublingo konderriak 1.273.069 biztanle
zituen eta Dublin Handia Hiriguneak, 1.804.156 biztanle. Hiriaren biztanleria
azkar handituz doa, eta Irlandako Estatistika Bulegoaren arabera 2020an 2,1
milioi inguruan egongo omen da.

1990eko hamarkadatik aurrera, Dublin hiria etorkin ugariren helmuga da, gehienak
Europar Batasunetik etorriak, bereziki Erresuma Batua, Polonia eta Lituaniatik.
Bestalde, Europatik kanpotikoak ere badaude, bereziki Txina eta Nigeriakoak.
Hiriburura Irlandako edozein hiri eta eskualdetara baino etorkin askoz ere
gehiago iritsi dira. Irlandako asiar jatorriko biztanleen % 60 Dublinen bizi da,
haietako % 40, Dublingo hirigunean. 2006ko erroldaren arabera, atzerrian
jaiotako Dublingo hiritarren kopurua %15 ingurukoa zen.

Dublingo eskualde osoan 31 gaelscoil edo irlanderazko lehen-mailako hezkuntza
ikastetxe eta 8 gaelcholáiste bigarren-mailako hezkuntza ikastetxe daude, 10.469
ikaslerekin. Dublin hiriak herrialde osoko irlanderazko ikastetxe kopuru
handiena du, gainera Dublin hirian Gaeltacht eremuetako 10.000 irlandera hiztun
bizi direla uste da. Hirian irlanderazko bi irrati kate daude: Raidió na Life
eta Raidió na Gaeltachta: biek hirian estudio bana dute. Beste hainbat irratik
euren programazioetan gutxienez irlanderazko ordubeteko irratsaioak dituzte
astero.

Bestalde, irlanderaren inguruko hainbat erakundek euren egoitza ofizialak hirian
dituzte: Conradh na Gaeilge erakundeak irlanderazko ikastaroak eskaintzen ditu,
liburutegiak eta irlanderazko mintza-praktiketako hainbat talde ditu. Dublin
hiritik hurbilena dagoen Gaeltacht edo irlandera hiztunen eremua Meatheko
konderriko Ráth Cairn eta Baile Ghib udalerriak dira, hiritik 55 km
ipar-mendebaldera.

Dublingo Hiri Kontseilua bost urtetik behin udal hauteskundeetan aukeratutako 52
kidez osatutako biltzarra da. Haren burua alkatea da: urtero aukeratua izateaz
gain, Mansion House egoitzan bizi da. Udal biltzarrak Dublingo udaletxean egiten
ditu bilerak; aldiz, erakunde horren administrazio jarduerak Wood Quay barrutiko
Hiri Bulegoetan egiten dira. Udal biltzarrean eserleku gehien dituen alderdiak
edo alderdien koalizioak batzarreko kideak hautatzen ditu, politika ekimenak
proposatu, bai eta alkatea izendatu ere. Hirigintza, ekonomomia, trafikoa,
plangintza eta hainbat gairi buruzko urteroko txostena argitaratzen du. Dublingo
hiri kudeatzailea Udal Biltzarrak hartutako erabakiak kudeatu eta aurrera
ateratzeko ardura du.

Oireachtas edo Irlandako Errepublikako Legebiltzar Nazionala bi ganberak osatzen
dute: Dáil Éireann (Irlandako Legebiltzarra) eta Seanad Éireann (Irlandako
Senatua). Hiruen egoitza Dublingo erdiguneko Leinster House eraikinean dago.

Bestalde, Irlandako Presidentearen egoitza ofiziala hiriaren mendebaldeko
Phoenix parkeko Áras an Uachtaráin eraikina da. Phoenix parkeak 10 km2-ko
azaleradu eta Europa osoko hiri-parkerik handiena da: Londresko Hyde Park eta
New York hiriko Central Park ospetsuak baino handiagoa da.

Dublingo eskualdea Irlandako Errepublikako ekonomia gune nagusia da, bai eta
Zelta Tigrea delakoaren garaiko herrialdearen motore edo bultzatzaile nagusia
ere. 2009an, erosketa ahalmenari zegokionez, hiria munduko 5. postuan zegoen,
eta pertsona bakoitzeko erosketa ahalmenari zegokionez, 10. postuan. Mercer's
2011 Worldwide Cost of Living Survey aldizkariaren arabera, Europar Batasuneko
13. hiririk garestiena zen (2010eko 10. postutik jauzi baitzen) eta bizitzeko
mundu osoko 58. lekurik garestiena omen zen (2010eko 42. postutik erorita).
2005ean, 800.000 pertsona inguruk hirigunean lan egiten zuten: 600.000 lagunek,
zerbitzuen sektorean eta 200.000 lagunek, industrian.

Mendeak joan eta mendeak etorri, hiriko usadiozko industria askok gainbehera
jasan dute, adibidez jakiak, ohialgintza eta destilatutako edariekin lotutako
industriak nagusiki. Hala ere, 1759. urtetik aurrera, St. James's Gate
garagardotegian ondutako Guinness garagardoa hedatu egin da. 1990eko hamarkadan
industria farmazeutikoa, informatika eta komunikabideen teknologien arloko
konpainia ugari Dublingo hirigunean finkatu dira, esate baterako, Microsoft,
Google, Amazon, eBay, PayPal, Yahoo!, Facebook, Twitter eta Pfizer, haien
guztien Europarako ordezkaritzak hantxe baitaude. Intel eta Hewlett-Packard
konpainiek Kildare konderriko Leixlip udalerrian (hiriburutik 15 kilometro
mendebaldera) lantoki bana dituzte.

Finantza-zerbitzuek ere 1987an Dublinen International Financial Services Centre
ezarri zenetik, hirian paper garrantzitsua bereganatu dute. Horren ondorioz,
nazioartean ospe handi samarreko finantza-zerbitzu konpainia ugari bertan kokatu
dira. Haietako batzuek euren egoitza nagusiak hirian ipini dituzte, adibidez,
Citibankek eta Commerzbankek. Irish Stock Exchange (ISEQ), Internet Neutral
Exchange (INEX) eta Irish Enterprise Exchange (IEX) konpainiak ere Dublinen
daude. Bestalde, ekonomiaren gorakadak berarekin bat eraikuntzaren areagotzea
ere ekarri du: horren ondorioz, Dublin Docklands eta Spencer Dock eremuak garatu
dira. Gainera, proiektu berritzaile horien artean, Convention Centre Dublin, The
O2 eta Grand Canal Theatre eraikinak ere barne daude.

Erdialdeko hiriguneko eraikinek Pazko matxinada, Irlandako Independentzia Gerra
eta Irlandako Gerra Zibilaren bonbardaketa eta suntsiketen eragin zuzena eta
kalteak jasan zituzten. Eraikin horien zaharberritzea astiro joan zen, Irlandako
Estatu Askearen lehenbiziko helburua irlandar ekonomiaren berrindartzea izan
baitzen, gainera eraikin horietako asko kolonialismoaren ikurtzat jo zirenez,
denbora luzean haiek zaharberritzeko benetazko borondate eza egon zen. Halere,
orain dela gutxi, adibidez Temple Bar eta North Great George's Street bezalako
auzoak bertako auzotarren ekimenez eraberritu dira, baita Custom House eraikina
eta Kilmainham Gaol espetxea ere (azkena museo bilakatu da).

Beharbada kontserbatzaile edo zaharberritzaile berri horien benetazko arrazoiak
eraikinen eraberritzeak dakarren turismoaren onurak dira, baina zaharberritze
horien arrazoi nagusia dublindarrek eraikin horiekiko nahiz hiriko arkitektura
ondasun aberatsarekiko sentitzen duten harrotasuna da.

Hiria literatura aldetik mundu osoan ospetsua da, nazioarteko literaturgile
garrantzitsuek Dublinen jaio baitziren, William Butler Yeats, George Bernard
Shaw eta Samuel Beckett Literatura Nobel saridunak kasu. Dublingo beste idazle
esanguratsuak Oscar Wilde, Jonathan Swift eta Bram Stoker —Drakula eleberriaren
sortzailea— dira. James Joyce idazle bikainaren eleberrietako leku asko eta asko
Dublinen daude. Dubliners ("Dublindarrak") eleberria Joycek XX. mende hasierako
hiriko biztanleen gertaera eta ohiko izakerak bildu eta deskribatzen dituen
kontakizun sorta bat da. Ulysses haren idazlan ezagunenak ere Dublinen leku
hartzen du eta ohiko topikoz beterik dago. Beste hainbat idazle dublindar
esanguratsu ere badaude: John Millington Synge, Sean O'Casey, Brendan Behan,
Sheridan Le Fanu, Maeve Binchy eta Roddy Doyle. Irlandako liburutegi eta
literatur museo handienak Dublinen daude, National Print Museum of Ireland eta
National Library of Ireland barne.

Ekainaren 16an, James Joyceren Ulises eleberriko Leopold Bloom pertsonaia
nagusiaren omenez, Bloomsday jaialdia ospatzen da. Egun hura eleberriko
gertaerei buruzkoa eguna da: ospatzaileak laneko protagonisten bazkari eta
afarietako gauza berak jaten saiatzen diram edo eleberrian parekotasunik duten
ekintzak egiten. Bereziki, hirian gertakarien ibilbide zehatza jarraitzeko
topaketak egiten dira.

Maurice Walsh idazle irlandarrak bere The Quiet Man and Other Stories ("Gizon
lasaia eta beste kontakizunak") eleberrian Bad Town Dublin ("Hiri txarra
Dublin") olerkiarekin ederki asko deskribatzen ditu Dublin hiria eta irlandar
askori pizten dizkion sentipen kontrajarriak:

Dublingo antzoki ezagun eta nagusien artean hauek daude: Gaiety antzokia, Abbey
antzokia, Olympia antzokia eta Gate antzokia. Gaiety antzokiaren berezitasuna
musikal eta opera ekoizpenak dira, eta ospetsua da zuzeneko musika, dantza edo
filmen ondoren, ikuslego arruntari arratsean ateak irikitzeagatik. Abbey
antzokia Yeats barne zen zaletu talde batek 1904an sortu zuen, bertako irlandar
literaturako talentuen laguntza eta sustapen moduan. Synge, Yeats bera eta
George Bernard Shaw bezalako literaturgileei bultzakada bikaina eman zien. Gate
antzokia 1928an sortu zen, Europa eta Ameriketako antzerkilan abangoardistei
bultzakada bat emateko. Azkenik, hiriko antzoki handiena Glanesvine auzuneko
Dublin City Universityko The Helixko Mahony Hall aretoa da.

Hirian jaiotako beste antzerkigile ospetsu batzuk hauek dira: Samuel Beckett,
Seán O'Casey, Brendan Behan, Maeve Binchy eta Roddy Doyle.

Erdiguneko antzoki horietako eszenatokietan gaur egun nazioarteko ospea
lortutako aktore ugarik euren lehendabiziko antzezpen urratsak eman zituzten,
esaterako, Sir Michael Gambon, Noel Purcell, Brendan Gleeson, Stephen Rea, Colin
Farrell, Colm Meaney eta Gabriel Byrne. Zineman, fama handiko beste dublindar
aktore batzuk honako hauek dira: Barry Fitzgerald, Maureen O'Hara, Fionnula
Flanagan, Patrick Bergin, Colm Ó Maonlaí, Aidan Gillen, Jonathan Rhys Meyers eta
Katie McGrath.

Zinemari dagokionez, hiria hainbat film ospetsuren kokalekua izan da: Mise Éire
(1959), The Dead (1987), My Left Foot (1989), The Commitments (1991), The
Snapper (1993), Circle of Friends (1995), Michael Collins (1996), The Van
(1996), The General (1998), Ordinary Decent Criminal (2000), Yu Ming Is Ainm Dom
(2003)... Bestalde, 1993ko In the Name of the Father nahiz 1967ko The Italian
Job filmetako espetxeko eszenak Kilmainham Gaol espetxe-museoan filmatu ziren.

Dublinen musikak garrantzia handia du. Bertan, kaleko musika-emanaldiez nahiz
tabernetako zuzeneko kontzertuez goza daiteke.

Hiria musika talde ospetsu ugariren sorlekua da. 1960ko hamarkadan, hainbat folk
musika talde sortu ziren: Ceoltóirí Chualann, The Dubliners, The Chieftains,
Emmet Spiceland, The Wolfe Tones edota Sweeney's Men. Jada, 1970 eta 1980ko
hamarkadetan rock musika taldeen txanda izan zen: Thin Lizzy, U2, Bell X1,
Planxty, The Pogues, Aslan, Sinéad O'Connor, Westlife, The Script, B*witched,
BoyZone, Rob Smith, The Thrills, Stars of Heaven, Something Happens, A House,
Damien Dempsey, Declan O' Rourke eta The Frames.

Dublin GAA taldeak joko gaelikoetan hartzen du parte. 23 aldiz irabazi du futbol
gaelikoaren txapelketa nagusia eta Irlandako konderrien artean garaipen gehien
dituen bigarrena da. Hurlingari dagokionez, sei garaipen ditu txapelketa
nagusian, denak XX. mendeko lehen erdian lortu bazituen ere. Joko gaelikoen
txapelketen finalak Dublin GAAren Croke Park zelaian jokatzen dira.

Futbolari dagokionez. Dublingo taldeak dira Irlandako futbol ligan nagusi,
besteak beste, Shamrock Rovers F.C., Shelbourne F.C., Bohemian F.C. eta St
Patrick's Athletic F.C..

Errugbiak ere arrakasta du: Heinecken Cup txapelketa handiaren azken lau
ekitaldietako hiru irabazi ditu Leinster Rugby taldeak.

Garrantzi handiko partidak jokatzeko, Aviva Stadium zelaia inauguratu zuten
2010ko maiatzaren 14ean. 50.000 ikuslerentzako tokia du eta Irlandako errugbi
eta futbol selekzioen partidak bertan jokatzen dira. UEFA Europa Leagueko finala
bertan jokatu zen.

Irlandako Errepublikan, Dublinen eta Cork hiriaren artean herri-lehia, anitz
gaitan isalzten dena: adibidez, Guinness garagardo famatua hiriburuko ikurtzat
jo ohi da, baina Corkeko garagardoa Murphy da.

Hiria mundu mailan zerbaitengatik ospetsua baldin bada, bertako usadiozko
irlandar tabernengatik da. Adibidez, O'Donoghue's Pub taberna zelta musika
zaletuen templua da: bertan, 1960ko hamarkadan, The Dubliners folk musika talde
ezagunak lehenbiziko musika emanaldiak egin zituen. The Brazen Head Dublin osoko
tabernarik zaharrena da. Aldiz, Davy Byrne's pub tabernak James Joyce irlandar
idazlearen Ulises eleberrian agertzeari zor dio ospea. Mulligan's taberna ere
eleberri berberean ageri da: 1732an ireki zen eta irlandar folk musikaz gozateko
beste leku egokia da.

Ziurrenik, gazteen artean gau giroaz gozatzeko leku ezagunena Temple Bar auzoa
da; bertan, besteak beste, The Temple Bar pub eta The Oliver St. John Gogarty
daude.

Beste taberna aipagarriak honako hauek dira: The Duke, Doheny and Nesbitt's,
M.J.O'Neill's, Grogan's, McDaid's, Kehoe's, Conways, Bewley's Oriental Cafe,
Horseshoe Bar, The George, The Bleeding Horse, Neary's eta Stag's Head.

Hiriak ehunka urtetan zehar leku interesgarri eta monumentu ugari pilatu ditu.
Zaharrenetako bat Dublingo gaztelua da, 1204an Joanes Ingalaterrakoaren aginduz
lehenbiziko aldiz eraikia, 1169an, Irlandako normandar inbasioa jazo eta
hamarkada gutxira. Hiria defendatzeko helburua zuen, justizia kudeatzekoa,
erregearen altxorra babestekoa eta Irlandan Ingalaterrako Erresumaren boterearen
ikurra izatekoa. Harresi bikainak ditu. Gaztelua 1230an amaitu zen, normandiar
estiloko arkitekturaz, barnealdea enparantza zabal bat eta lau alboetan dorre
biribildun harresi banarekin. Gainera, gazteluak Poddle ibaia defentsa natural
gisa zeukan.

Dublingo monumentu berrietako bat The Spire orratza da, ofizialki "Argiaren
monumentua" deitua. Ian Ritchie Architects arkitektoak diseinatu zuen. O'Connell
Street etorbide nagusian dago: egunez altzairuzko itxura du; aldiz, iluntzean,
zeruan barneratzen dela dirudi. Leku horretan bertan, Nelson zutabea zegoen,
baina britainiar kolonialismoaren ikurra zela eta, 1966an IRAk lehergailu bidez
jo eta bertan suntsitu zuen.

Turista askok Trinity College unibertsitate ospetsua bisitatzen du.te Oso
ezaguna da haren liburutegiko Kellseko liburua, 800. urtetik aurrera irlandar
fraideek idatzi, marraztu eta argiztatutako eskuizkribu ikusgarria.

Bestalde, hiriak Liffey ibaia zeharkatzen duten hainbat zubi ospetsu ditu:
besteak beste, Ha'penny Bridge burdinazkoa eta O'Connell Bridge zubia.

Hiria Irlandar Arte eta Eszenatoki Artistikoaren topagune garrantzitsua ere
bada. Kellseko liburu ospetsua, fraide zeltek 800. urtean eginiriko
eskuizkribua, Trinity Collegen gordetzen da. Chester Beatty Liburutegiaren
eraikinak bere baitan gordetzen du Sir Alfred Chester Beatty (1875-1968)
estatubatuar dirudunak (orain ohorezko irlandar herritarra ere bada) bildutako
margolan, argitalpen, irudi, liburu arraro eta apaingarrien bilduma. Bildumak
K.a. 2700. urteko pieza eta aleak ditu, gehienbat Asia, Ekialde Erdia, Ipar
Amerika, Ipar Afrika eta Europakoak. Bertako artisten lanak ere erakusgai daude
St. Stephen's Green parkean, hiriaren bihotzeko gune publiko nagusian. Arte
areto handiak ere badaude hirian, hala nola Arte Modernoko Irlandar Museoa
(Irish Museum of Modern Art), Areto Nazionala (National Gallery), Hugh Lane Udal
Aretoa (Hugh Lane Municipal Gallery), Hiriko Artegunea (City Arts Centre),
Douglas Hyde Aretoa (Douglas Hyde Gallery), Artegune Proiektua (Project Arts
Centre) eta Erret Hiberniar Akademia (The Royal Hibernian Academy).

Dublingo Irlandako Museo Nazionalaren hiru ordezkaritzak honako hauek dira:
Arkeologia, Kildare Street kalean; Arte Apaingarriak eta Historia, Collins
Barracks kokagunean eta Natur Historia, Merrion Street kalean.

Europako edozein hiriburuk baino kilometro koadroko eremu berde gehiago du
hiriak: hain zuzen ere, dublindarren % 97 parke batetik 300 metrora bizi da.
Udalak 1.000 biztanleko 2,96 hektarea eremu berde eta 255 joko-zelai egokitu
ditu; gainera, urtero 5.000 zuhaitz landatu eta 1.500 hektarea parke kudeatzen
ditu.

Hirian zehar parke ugari daude: haien artean, aipagarrienk Phoenix Park, Herbert
Park eta St Stephen's Green dira. Phoenix Park hiriaren erdigunetik 2–4 km
mendebaldera dago, Liffey ibaiaren iparraldeko ertzean: inguruan duen hormaren
perimetroak 16 km ditu eta bere barne 707 hektarea hartzen ditu. Hori dela eta,
Europa osoko hiri-parke handiena da. Belardi handiak eta zuhaitz iladez
osatutako etorbideak ditu eta XVII. mendetik aurrera, adarzabalaren bizilekua
ere bada. Bestalde, Áras an Uachtaráin Irlandako presidenteen egoitza nagusiaren
kokalekua ere bada; eriakin hori 1754an eraiki zen. Horretaz gain, parkea
Dublingo Zoologikoa, AEBetako enbaxadorearen egoitza ofiziala eta Ashtown
gazteluaren kokalekua ere bada. Bestalde, parkea musikari eta abeslari ospetsu
ugariren kontzertuen kokalekua ere bada.

St Stephen's Green parkea Dublingo Grafton Street kalea, merkatari etorbide
nagusienetako bat dena, eta izen bereko merkatari-gunearen alboan dago; parke
horren inguruko kaleak Irlandako erakunde ugariren egoitzen kokalekua dira.
Gainera, bertan Luas edo Dublingo tranbiaren hiru lineetako geltokiak ere daude.

St Anne's Park parke publikoa izateaz gain, atseden-lekua ere bada. Dublingo
iparraldeko Raheny eta Clontarf auzoen artean dago.

Irlandako Errepublikako errepide sarea nagusiki Dublin hiria eta haren inguruan
ezarria dago. M50 errepideak hiria ipar, mendebalde eta hegoaldetik
biribil-erdiaren itxuraz inguratzen du, etahiria gainontzeko herrialdeko
errepide nagusienekin lotzen du. 2008an Mendebaldeko Loturagunea delakoan
eskuzko-ordainkezta nahiz txartel-elektroko ordainketa bidezko bide-sari sistema
ezarri zen. Bide-sari horien arabera, aurre-kuotadun ibilgailu bakoitzak 2€
ordaindu behar zituen; eFlow erregistrodun ibilgailuek, 2,50€; eta erregistratu
gabeko ibilgailuek, 3€.

Hiriaren ekialdeko trakifoari konponbidea emateko lehenbiziko saiakera Dublingo
portuko tunela izan zen: ofizialki 2006an ireki zen eta, nagusiki, trafiko
astunak zeharkatzen du. Tunelak Dublingo portua eta Dublingo aireportutik hurbil
dagoen M1 errepidea elkarlotzen ditu. Bestalde, hiria maila apalagoko barne eta
kanpoko beste bi errepidek ere inguratzen dute. Barne errepidea hiriko georgiar
auzoko bihotzean zehar doa; aldiz, kanpo errepideak Dublin hirian biribil bat
osatzen duten bi kanalen ibilbidea segitzen du, Grand Canal eta Royal Canal, bai
eta North and South Circular Roads errepideak.

Bestalde, Dublin hirian ia 200 ibilbidez osatutako autobus zerbitzua hedatzen
da, auzo eta auzune guztiei zerbitzua eskaintzen diena. Gehienak Dublin Bus
enpresak kudeatzen ditu, baina konpainia txikiagoak ere badaude. Txartele
salneurriak bidaia edo ibilbidearen distantziaren araberako kalkulu sistema
batean oinarrituta daude, hainbat preziotan. Autobus Zerbitzuko Informazioa,
salneurriak eta ordutegiak hiriko geltoki orotan dago, bai ibilbideen distantzia
nahiz autobusen GPS kokalekuak ere.

Dublin Heuston geltokia eta Dublin Connolly geltokia Dublin hiriko geltoki
garrantzitsuenak dira. Iarnród Éireann konpainiak kudeatutako Dublingo
tranbiaren sareak Dublin hirigunea eta Louth konderriko Drogheda eta Dundalk
hiriei zerbitzua ematen die. Ibilbide haietako bat Dublin Area Rapid Transit
(DART) elektrifikatutako linea da: Dublingo kostaldean barna doa eta iparraldean
Malahide eta Howth auzoetatik hasi eta hegoaldean Wicklow konderriko Greystones
udalerrian amaitzen da. Commuter rail konpainiak lau linea ditu eta haietan,
Irish Rail izeneko anitz diesel unitate doaz.

Luas konpainiak tren arina eta tranbien bi linea ditu, 2004az geroztik Dublin
hirian Veolia Transport enpresak kudeatuak. Sarea bi ibilbidek osatzen dute,
Linea Gorria eta Linea Berdea eta denera 54 geltoki eta 38.2 km ditu.

2010ean Dublingo metroa martxan ipintzeko aurreikusi eta 2014rako guztiz
amaituta egongo dela espero zen. Bi linea izanen dituelakoan daude:
Mendebaldekoa (Metro West / An Meitreo Thiar) eta Iparraldekoa (Metro North / An
Meitreo Thuaidh). Irlandak 2008tik aurrera bizi izandako krisialdi ekonomikoak
eta gobernuak aurrekontuetan egindako murrizketek metroaren zabaltze data
berandutu lezakete.

Dublingo Aireportuko Agintaritza erakundeak Dublingo aireportua kudeatzen du.
Iparraldean dago, Fingal konderrian. Irlandako hainbat hegazkin konpainiaren
egoitza da: Aer Lingus, kostu baxuko Ryanair eta Aer Arann eta CityJet,
eskualdeetakoak biak. Aireportuak hegaldi linea luze eta ertainak eskaintzen
ditu, bai eta bertatik bertarako eskualde aireportuen arteko hegaldiak ere. AEB,
Kanada eta Ekialde Ertainera doazen hegaldi eskeintza zabala du. Dublingo
aireportua Irlanda osoko erabiliena da; hurrengoa biak Corkekoa eta Shannon
dira. 2007an, bigarren terminalaren eraikuntzari ekin zitzaion eta 2010eko
azaroaren 19an ofizialki ireki zen.

Dublingo aireportua Europako 25. erabiliena da; 2011n, 19 milioi bidaiari izan
zituen.

1990eko hamarkadan zehar, Dublingo udalak hiri guztian zehar bidegorriak ipini
zituen, 2012. urterako hirian 200 kilometro bidegorri zeudelarik. 2011an
Copenhagenize Index of Bicycle-Friendly Cities aldizkariko munduko hirien artean
9. postuan sailkatua zegoen.

2009. urtean, hirian Dublinbikes bizikletak alokatzeko sistema ezarri zen.
JCDecaux enpresaren esku dago eta hiriaren erdiguneko 44 terminal edo geltoki
eta 550 frantziar bizikleta darabiltza. Erabiltzaileak Long Term Hire Card (urte
osorako, 10€) edota Day Ticket (egun baterako, 3€) txartelen bidez hiri osoan
bizikletaz ibil daitezke. Lehenbiziko 30 minutuak dohainik dira, baina denbora
horren ondoren erabilitako zerbitzuaren araberako kostu gehigarria ordaindu
beharra dago. Dublinbikes sistemak gaur egun 58.000 izen ditu, eta etorkizunean
hiriko auzuneetara hedatzeko aurreikuspenak daude, denera 5.000 bizikleta eta
300 terminalez osatuta.

Hiriburua Irlandako hezkuntza gune nagusia da, denera bertan hiru unibertsitate
eta goi mailako hainbat ikastetxe eta hezkuntza erakunde baitaude. Hirugarren
mailako 20 institutu daude. 2012an Dublin Europar Zientzia Hiriburua izan zen.
Hiriaren erdigunean, Dublingo Unibertsitatea XVI. mendean sortu zen; hortaz,
Irlandako zaharrena da. Haren barneko Trinity College unibertsitatea 1592an
Elisabet I.a Ingalaterrakoaren erregealdian ezarri izan zen eta denbora luzean
katolikoei bertan ikastea debekatu zitzaien baina, azkenean, XIX. mendearen
hasieran, Katolikoen Emanzipazioarekin sarrera baimendu zitzaien. Orduan,
Hierarkia Katolikoa 1970eko hamarkada arte, ikasle katolikoei bertan ikastea
eragozten saiatu zen. Hiriaren erdigunean dago, College Green plazan, eta denera
15.000 ikasle inguru ditu.

Irlandako Unibertsitate Nazionala (NUI) ere Dublin hirian dago eta hori ere
University College Dublin (UCD) delakoaren barnean dago; horrez gain, Irlandako
handiena da eta 22.000 inguru ikasle ditu. Haren campus nagusia Belfield auzoan
dago, hiriko erdigunetik 5 km hego-ekialdera. Royal College of Surgeons in
Ireland (RCSI) delakoa medikuntza ikastetxea da eta hiriaren erdiguneko St
Stephen's Green parkearen alboan dago (hori ere Irlandako Unibertsitate
Nazionalaren barnean dago). Maynootheko Irlandako Unibertsitate Nazionala ere
Irlandako Unibertsitate Nazionalaren barnean dago: Kildare konderriko Maynooth
udalerrian dago, hiriaren erdigunetik 25 km-ra. Institute of International and
European Affairs erakundeak ere hirian du egoitza.

Dublin Irlandako Errepublikako hedabideen gune nagusia da, bertan herrialde
guztiko egunkari, irrati, telebista nahiz telefono konpainia garrantzitsuenak
baitaude. Irlandako Errepublikako RTÉ telebista publikoaren egoitza Donnybrook
auzoan dago, Fair City telesaila Carraigstown auzunean girotua da eta TV3 eta
Setanta Sports kateen egoitzak ere bertan daude, An Post, Eircom, Meteor,
Vodafone Ireland, O2 Ireland eta Hutchison 3G enpresenak bezalaxe. Horrez gain,
bi egunkari irlandar ezagunenen egoitza da: The Irish Times eta Irish
Independent, bai eta The Evening Herald aldizkariarena ere.

Hainbat irrati kate bertan daude halaber: Today FM eta Newstalk, bai eta tokian
tokiko edo auzoz auzoko irrati kateak nahiz irrati kate piratak ere. Entzuleen
kopuruari erreparatuta, hauxek dira entzunenak: RTÉ Radio 1 (% 30,3), FM104 (%
13,3), 98FM (% 11,9), RTÉ 2fm (% 10,4), Q102 (% 7), Spin 1038 (% 7), Newstalk (%
6,8), Today FM (% 5,7), RTÉ lyric fm (% 2,7), Dublin's Country Mix 106.8 (% 2,6)
eta Phantom FM (% 1,8). 35 urtez gorako entzuleen artean, aldiz, entzunenak
hauek dira: FM104 (% 24,9), Spin 1038 (% 17,3) eta 98FM (% 15,6). Haiekin
batera, irlanderazko bi irrati kate daude: RTÉ Raidió na Gaeltachta eta Raidió
na Life 106.4fm.



https://eu.wikipedia.org/wiki/Drupal

Drupal (Nazioarteko Alfabeto Fonetikoan: [druː pʰʊɫ]) xede anitzeko CMS (Edukiak
kudeatzeko sistema) modular bat da, erraz konfiguratzen dena artikuluak, irudiak
edo bestelako fitxategiak argitaratzeko edo zenbait zerbitzu sortzeko: foroak,
inkestak, botazioak, blogak, erabiltzaileen kudeaketa eta baimenak.

Drupal sistema dinamiko bat da: haren edukiak artxibo estatikoetan forma finkoan
zerbitzariaren fitxategi-sisteman biltegiratu ordez, orrien eduki testuala eta
beste konfigurazio batzuk datu-base batean biltegiratzen dute eta Web ingurune
bat erabiliz editatzen dira.

Programa librea da, GNU/GPL lizentziaduna, PHP-an idatzia,
erabiltzaile-komunitate aktibo batek garatua eta mantendua. Nabarmentzen da bere
kodearen eta orri sortuen kalitateagatik, webeko estandarren errespetuagatik,
eta enfasi berezi bat sistema osoaren erabilgarritasunean eta trinkotasunean.

Drupalen diseinua bereziki egokia da komunitateak Interneten eraikitzeko eta
kudeatzeko. Hala ere, haren malgutasun, moldagarritasun, eta modulu gehigarrien
kopuru handiari esker web gune mota desberdin asko egiteko ere egokia da.

Drupalen funtzionaltasunak handiagotu ahal dira modulu deitutako hedaduren
bitartez haren erabiltzaileen komunitateak programatutakoak direnak. Bertsio
ofizialean ez dauden garrantzitsuenen artean hauek aipatu daitezke:

"Drupal" hitza 'tanta' esan nahi duen nederlanderazko druppela hitzaren
baliokide fonetikoa da ingelesez

Drupal-en sortzailea Dries Buytaert izan zen, eta erabiltzen da, adibidez, web
gune hauek bultzatzeko Debian Planet [1], Spread Firefox [2], Kernel Trap [3]
eta White House [4].

Nahiz eta BBS txiki bat gisa hasi zen, Drupal albiste atari bat baino askoz
gehiago izatera heldu da haren arkitektura malguari esker. Drupal osatzen da
oinarri azpiegitura batez eta funtzio multzo zabal bat eskaintzen duten moduluen
multzo batez, besteak beste, merkataritza elektronikoaren sistemak, fotoen
galeriak, posta elektronikoaren zerrenden administrazioa, eta CVS integrazioa.
Posiblea da moduluak gehitzea hirugarrenetatik Drupalen portaera aldatzeko edo
funtzio berriak eskaintzeko.

Drupal erabiltzen da, besteak beste, konpainien intranetetan, on-line
irakaskuntzan, arte-komunitatetan eta proiektu administrazioan. Askok pentsatzen
dute Drupalen garrantzia erabiltzaile komunitateetan dela konpetentziatik
nabarmendu egiten duena.

Gaur egun Drupal instalatu ahal da erraz eta azkar Microsoft Web Platform
Installer erremintarekin, dependentzia edo pakete "galduekin" kezkatu gabe WPI-k
dependentzia guztiak ebatziko dizkigu eta behar den guztia instalatuko du
Drupalek arazoaren motarik funtzionatu ahal izan dezan.

Gaur egun modurik errazena MAMP erabiltzea da. Eta hau da eskuliburu zehatzena:
Drupal 6-ren instalazio bat MacOSXn jarraitzeko



https://eu.wikipedia.org/wiki/Bolivia

Bolivia Hego Amerika erdialdeko estatu itsasgabea da, mugakide Brasilekin ipar
eta ekialdean, Paraguai eta Argentinarekin hegoaldean, eta Peru eta Txilerekin
mendebaldean. Izena Simon Bolibar ameriketako askatzailearen omenez eman zioten.

Hiriburu konstituzionala Sucre da, nahiz eta hiririk garrantzitsuena eta
gobernuaren egoitza La Paz izan, eta hiri handiena eta ekonomia indartsuena
duena Santa Cruz izan (eskualde independentziazale baten hiriburua).

Bata, mendebaldekoa, Andeetako bi mendilerrok zeharkatzen dute bertako goi
ordokia inguratuz, Altiplanoa izenekoa. Boliviar gehienak eskualde honetan bizi
dira. Mendebaldeko mendilerro lehorrean zenbait mendi gailur esanguratsu daude,
hala nola, Nevado Sajama Boliviako tontor gorena (6.542 m). Goi ordokiaren
ipar-ekialdeko muga Cordillera Real mendilerroa da. Bertan Illimani eta Illampu
mendi ikusgarriak daude eta La Paz bera ere bai. Ekialdeko mendilerroan haran
hezeak daude, basoz estalitako mendi magalekin.

Bestea, ekialdekoa, ibai ordoki zabalak osatzen du, klima tropikalekoa.
Iparraldeko lurrak Amazonasko arroan kokatuak daude, gehiengoa oihanak estalia.
Hegoaldean, lurrak Paraguai ibaiaren arroan daude, gehien bat basogabetua.

Boliviaren eta Peruren artean Titikaka aintzira dago, munduko aintzira
nabigagarri handiena. Haren eremu zabalak mikroklima leuna sortzen du, Tiwanaku
kulturaren sorrera ahalbidetu zuena. Uyuniko gatzaga (Salar de Uyuni),
mendebaldean kokatua Potosiko departamenduan, munduko gatz ordoki zabalena da.

Boliviako biztanle gehienak amerindindiarrak dira (% 55 inguru); mestizoek % 30
osatzen dute, eta gainerakoak zuriak dira. Oso biztanle dentsitate apala du, eta
oro har, biztanleria nahiko gaztea da. Hiriguneetan pilatzen dira biztanle
gehienak; horren ondorioz, lan merkatuak ezin izan ditu nekarazi inguruetatik
hirietara emigraturiko langile gazteak hartu, eta langabezia handia dago (%
24,5, 1990ean). Azken urteetan ahalegin handiak egin dira haurrak eta gazteak
alfabetatzeko (1995ean % 17ko analfabetismoa zegoen), eta azken urteetan
aurreramendu handiak egin dira alor horretan.

Boliviako lurraldeak gutxienez duela 12.000 urte ditu biztanleak. Kultura ugari
finkatu ziren, batik bat Andeetan. Haien artean, Tiwanaku kultura eta aimara
erresumak nabarmentzen dira. Erresuma horiek XIII. mendean Inka Inperioak
bereganatu zituen.

XV. mendean, inkek inperio zabala ezarri zuten, espainiarren etorreraren
aurretik. Mende horretan, aimara hizkuntza zuten gizatalde andana (kollak,
pakajeak, lupakak, omasuyoak) bizi ziren Bolivian. Kollak nabarmentzen ziren,
eta Kuzkoko ketxuen aurka borrokatu ziren, eskualdearen gaineko kontrola
bereganatzeko. Patxakuti inkak garaitu zituen kullak, eta Boliviako goi-ordokia
konkistatu zuen. Ia mende batean Inka Inperioko (Tahuantinsuyo) barruti bat
osatu zuen Boliviak. Antzinako zibilizazio hauek arkitekturako monumentu handiak
utzi dituzte, eta gaur egun, aimara eta ketxua hizkuntzak oso garrantzitsuak
dira herrialdean.

Egungo Boliviara iritsi zen lehendabiziko europarra Diego de Almagro izan zen
1535ean, Txile konkistatzeko asmotan Kuzkotik abiatu ondoren. Almagro hilda,
Francisco Pizarrok Gonzalo anaia bidali zuen probintzia mendean hartzeko. Pedro
de Anzurez Chuquisaca (egungo Sucre) 1538an fundatu zuen, Potosi 1546an sortu
zen, La Paz 1548an eta Cochabamba 1574an.

Espainiako kolonizazioak meatzak garatu zituen. Potosi hiria Amerikako
populatuena garai horietan (120.000 biztanle) izan zen, eta zilarrezko meatza
handiak ustiatzen zituen, 1611n munduko zilar ekoizlerik handienak. Boliviako
lurraldea Peruko erregeordetzaren barnean zegoen, baina XVIII. mendean Río de la
Platakora igaro zen.

Independentziaren aldeko borroka 1809an hasi zen, baina 1825ko abuztuaren 6ra
arte ez zuen eskuratu, Simon Bolivarren armadei esker. Militar horren omenez
datorkio herrialdeari izena. Boliviak eta Peruk herrialde bakarra osatu zuten
garai txiki batean. Boliviak herrialdearen zati batzuk, tartean itsasoarekin
lotzen zuena, galdu zituen gerrak zirela eta, bai Txile, bai Paraguai, bai
Brasilen aurka.

XX. mendean estatu kolpe andana gertatu dira. Azkenean, 1980ko hamarkadaren
hasieran azken batzorde militarrak boterea galdu zuen. Hortik aurrera bozketan
aukeratutako presidenteak izan dituzten Bolivian. XXI. mendearen hasieran
gobernuaren kontrako protestak areagotu ziren. Carlos Mesa presidenteak boterea
utzi behar izan zuen herrialde osoko manifestaldi jendetsuengatik. Horren
ondoren, 2006ko urtarrilaren 22an, Evo Morales herrialdeko lehen presidente
indigenaren agintaldia hasi zen.

Bolivia bederatzi departamendutan (departamentos) banatua dago. Hauek dira
(hiriburua parentesi artean):

Gainera, departamenduak 100 probintziatan (provincias) banatuak daude eta hauek,
era berean, kantoitan (cantones) eta udalerritan (municipalidades) banatuak.

Latinoamerikako herrialderik atzeratuenetakoa da Bolivia, eta Ameriketako barne
produktu gordin apalenetakoa du (23,4 bilioi dolar 1998an). 1970eko hamarkadaren
amaieraz gero izugarrizko inflazio igoera jasan zuen, eta egora horri aurre
egiteko neurriek ezaugarritu dute Boliviako politika ekonomikoa. Horrela,
1980tik aurrera gobernuek ekonomia politika berria eraman dute aurrera, eta
1993an inflazioa egonkortzea lortu zuten (urteko % 8-12ko inflazioa), enpresa
ugari, meagintzakoak batez ere, pribatizatuz besteak beste. Paz Estenssoro
(1985-89) hasi zen inflazioa murrizteko neurriak hartzen, eta haren ondorengo
Jaime Paz Zamorak (1989-93) merkatu libreko ekonomia bultzatu zuen, nahiz eta
bere alderdiaren eta langileriaren eta gizartearen presioari aurre egin behar
izan zion. Sánchez de Losada presidenteak (1993-1997) merkatu ekonomian
berrikuntzak egin zituen eta emaitza onak izan zituen: besteak beste,
hitzarmenak sinatu zituen Mexikorekin eta hegoaldeko herrialdeen merkataritza
elkartearekin (Mercosur), eta hegazkin, telefono, burdinbide, argi indar eta
erregai konpainia nazionalak pribatizatu zituen. Bestalde, Hugo Banzer Suárezek,
gaur egungo lehendakariak, ustelkeriaren kontrako kanpaina bat antolatu du
inbertsioak erakartzeko asmoz, eta Brasilera gas bide bat eraiki delarik,
ingurune hartako energia salmentaren gune izateko itxaropena du Boliviak.

Jarduera ekonomikoei dagokienez, hirietako biztanleria aktiboaren % 69 ekonomia
arautugabean ari da lanean, eta biztanleria guztiaren bi heren inguru bizi da,
zuzenean edo zeharka, kokaren kulturak eta droga trafikoak ematen dituen
irabazietatik. Kokainaren ekoizpena da, izan ere, Boliviako ekonomia jarduera
nagusia. Dena dela, behera egiten ari da koka hostoaren ekoizpena (1997an % 3
jaitsi zen aurreko urteko kopuruei buruz). Koka lantzen den lurretatik 12.000
hektarea lantzen dira legez kanpo, eta legez kanpoko koka ekoizpena murrizteko
laboreak lantzeko programa alternatiboak antolatu dira, besteak beste. Azken
urteetan, koka ekoizleen sindikatuek onartu egin dute koka ekoizpena murriztea,
Estatu Batuek Boliviari droga trafikoaren kontrako laguntza ematearen truke
eskatzen zuten neurria baitzen hori. Nekazaritzak langileria aktiboaren ia erdia
hartzen du, eta barne produktu gordinaren % 16 inguru, baina oso metodo
zaharkituak erabiltzen dira; kafea, kotoia, azukrea, patata eta, batez ere, koka
(munduko koka ekoizle handienetakoa da, Peruren eta Konbiaren ondotik) dira
gehien lantzen diren gaiak. Bestalde, Boliviak petrolio eta gas natural asko du,
eta baita zink eta zilar asko ere; gai horien esportazioek hartzen dute legezko
esportazioen % 75. Dena dela, bertako aberastasunak ez dira behar bezala
ustiatzen; garraioak ez baitaude oso aurreratuak, arazoak dituzte salgaiak
garraiatzeko. Industria ere atzera samar dago; barne produktu gordinaren % 16
inguru hartzen du, eta kontsumorako ondasun galkorrak dira gai nagusiak
(elikagaiak, edariak, tabakoa eta ehungintza).



https://eu.wikipedia.org/wiki/Austria-Hungariako_Inperioa

Austria-Hungariako Inperioa (alemanez Österreichisch-Ungarische Monarchie,
hungarieraz Osztrák–Magyar Monarchia) 1867an sortutako estatu europarra izan
zen, Austriako inperioak bere baitan Hungariako Erresumaren autonomia onartu
zuenean. Une horretatik aurrera, enperadoreak bi erreinuetako koroa izan zuen,
baina bakoitzak autonomia maila esanguratsua izan zuen eguneroko jardueretan.
Modu horretan, monarkia duala sortu zen 51 urtez, alde batean erresuma eta
bestean inperioa zena, Kaiserlich und königlich kontzeptuaz.

Europa erdialdeko lurralde zabalak menperatu zituen. 1914an, Lehenengo Mundu
Gerra hastean, 676.615 km² eta 52.799.000 biztanle zituen. Gerra hori
inperioaren amaiera izan zen; Austria eta Hungaria banatu egin ziren eta beraien
menpe egondako herrialde askok independentzia lortu zuten.

Gaur egungo estatuen banaketa aintzat hartuz, Austria, Hungaria, Txekia,
Eslovakia, Eslovenia, Kroazia eta Bosnia-Herzegovinako lurraldeak izan ziren
inperioko zati, baita Serbia, Montenegro, Italia, Errumania, Polonia eta
Ukrainako zenbait eskualde ere.

1867ko Austria-Hungariako Konpromisoarekin batera sortu zen Austriar Inperioaren
ondoko egitura bikun berria, ordu arteko egitura unitarioaren ordez. Austria
garai horretan boterea eta indarra galtzen ari zen: alde batetik, Italiar
penintsulan galerak izan zituen Italiako Bigarren Independetzia gerraren
ondorioz, 1859an; bestetik, Alemaniar Konfederazioan, Prusia zen indar nagusi
berria, Austriar-prusiar gerraren ondotik, 1866an.

Gainera, hungariarrak ez zeuden pozik Vienatik zetorren boterearekin eta
Austriar Inperioaren barruan gero eta herri-nortasun handiagoa nabari ziren.
Hungarian 1848-1849an iraultza liberala gertatu zen eta Austriako Inperioa,
Errusiako Inperioaren laguntzarekin, hori bukatzen ahalegindu zen. Hala ere,
egoera horrek soilik ez zizkion Austriari arazoak sortu.

1850ko hamarkadaren bukaera aldera, haatik, iraultza babestu zuten hungariar
asko Habsburgotarren monarkia onartzeko prest ziren. Euren iritziz, Hungariak
independentzia osorako eskubidea bazuen ere, 1713ko Santzio Pragmatikoaren
ondotik, bai Austriak bai Hungariak defentsa eta kanpo aferak bateratuak
zituzten.

Austriak Königgrätzen jasandako galeraren ostean, Hungariarekiko harremanak
sendotzea garrantzitsua zen, botere handiko estatusa zutela erakusteko.
Friedrich Ferdinand von Beust atzerri ministro berriak gogo handia zuen
Hungariarekin negoziazioak amaitu eta sinatzeko. Monarkiaren aldeko indarrak
biltze aldera, Frantzisko Josef I.a Austriakoak negoziazioak hasi zituen,
hungariar nobleziaren laguntza izateko: elite horrek nahi zuen enperadorea
Hungariako Errege izendatzea eta, aldi berean, Budapesten beste parlamentu bat
sortzea, Hungariako lurraldeen barruan erregearen legeak garatu ahal izateko.

1867tik aurrera, Austria-Hungariako instituzioetako buruaren laburdurak argi
utzi zuen ardura berri hori: K. u. k. ("Kaiserlich und königlich", inperial eta
erreal). Horrela, armadak K.u.k. Armee izena zuen eta hiru ministeritzok ere
K.u.k. laburdura erabili zuten:

1867tik aurrera, diru-irteerak horrela banatu ziren: % 70 Austrian eta % 30,
Hungarian. Tarte hori hamar urtetik behin negoziatu behar zen berriro, eta
1907rako Hungariaren zatia % 36,4ra igo zen. 1917an egindako negoziazioek
Monarkia Dualaren bukaera izan ziren.

Bien artean osatutako Ministro Kontseiluak gobernu komuna kudeatzen zuen: hiru
ministro zituen elkarrekin egiten ziren arduretarako, bi lehen ministro,
artxiduke batzuk eta monarka bera. Bi ordezkarien delegazioek, bakoitzak 60
kiderekin, beren kabuz biltzen ziren eta Ministerio Bateratuen Kontseiluak
eginiko gastuak onartzen zituzten. Horrela, bi gobernuek zuten ardura bera
kudeaketa bateratu horretan. Hala ere ministroek bakarrik monarkaren aurrean
erantzun behar zuten, eta honek zituen kanpo harreman zein gai militarren
inguruan azken erabakia hartzeko eskumena.

Ministerio komunek eta alde bakoitzak zituen ministroen arteko konpetentzia
talkek hainbat arazo eta efektibotasun eza ekarri zituen. Indar armatuek, batez
ere, konpetentzien bikoizte hori pairatzen zuten: gobernu bateratuak baldin
bazuen politika militarra erabakitzeko eskubidea, Austria zein Hungariako
parlamentuek zuten ardura armadako kide kopuru propioa zehaztu, derrigorrezko
soldadutza ezarri, militarrak leku batetik bestera mugitzeko eta armadak egin
zitzakeen lan zibilak ezartzeko ardura. Modu horretan, Monarkia Dualeko alde
bakoitzak gaitasun handia zuen bien arteko lana oztopatzeko, bere interesen
araberakoa ez bazen.

Mende erdia iraun zuen akordio horrek arazo handiak izan zituen, zorren eta
gastuen gaineko eztabaidak egin behar ziren bakoitzean. 1867an sinatutako
konpromisoaren arabera, 10 urtetik behin berritu behar zen alde bakoitzak eman
beharreko diru kopurua. Negoziazioak iristerakoan, mobilizazio ugari egoten
ziren, baita eztabaida politiko sutsua ere. 1906an, Hungarian koalizio
abertzalea iritsi zen boterera eta arazoak sortu ziren akordioekin. Hungariako
militarrek zein hizkuntza erabili behar zuten zen argudio nagusia gatazka hori
pizteko. Hala ere, 1907an eta 1917an akordioak berritu ziren, egoerak hala
eskatuta.

1713ko Santzio Pragmatikoa alde batera utzita, ez zegoen lege komunik
Austria-Hungariarako: guztiek, baita berdinak zirenek ere —1867ko Konpromisoak,
kasu— Viena eta Budapesteko Parlamentuen oniritzia behar zuten bakoitzaren medio
ofizialean argitaratzeko (Austriarenak Reichsgesetzblatt zuen izena eta zortzi
hizkuntzatan argitaratzen zen). Legeak zehazki berdinak izateko, parlamentu
bakoitzak 60 kidez osatutako delegazioa aukeratzen zuen eta euren artean
negoziazioak egiten zituzten, konpromisoak lortzeraino.

Konpromisoaren ostean, Hungariako lehendabizko Lehen Ministroa Gyula Andrássy
izan zen. Antzinako Hungariako Konstituzioa berrezarri zen eta Frantzisko Josef
I.a Hungariako Errege koroatu zuten. Denbora horretan zehar, Austria-Hungaria
zen geografikoki Europako bigarren herrialderik handiena, Errusiako Inperioaren
ostean, eta hirugarren populatuena, Errusiako eta Alemaniako Inperioen ostean.

Inperioak burokrazia gero eta kosmopolitagoa behar zuen eta hor txekiarrek paper
garrantzitsua joaktu zuten. Gainera, alemaniar, hungariar, poloniar eta kroaziar
aristokraziaren babesa behar zuen, bizirik irauteko.

Monarkia duala Austria edo Hungariaren menpeko hainbat estatutan banatzen zen;
aldiz, Bosnia-Herzegovina bien artean kudeatzen zuten. Muga Leitha ibaian jarri
zenez, Austriaren aldeak Cislethania izena zuen, eta Hungariakoak,
Transleithania.

Oharra: Gorizia eta Gradisca, Istria eta Triestek Küstenlad osatzen zuten, edo
Austriako Litorala izeneko probintzia. 894.286 biztanle zituen eta 7.969
kilometro koadro.



https://eu.wikipedia.org/wiki/Asturiera

Asturiera hizkuntza erromantzea da, "ibero-erromaniko" familiakoa. Era berean,
asturleonera hizkuntza familia barnean kokatuta dago.

Hizkuntzak izen ugari hartzen ditu ohituraren arabera: Asturianu, Llingua
asturiana edo Bable, azken hau askotan hizkuntza gutxiesteko erabili izan dena.

Asturiasen hitz egiten da batez ere (mendebaldean galizierarekin oso nahasia,
eonaviera edo Fala).

Leon, Zamora eta Salamancan mintzatzen dena Astur hizkuntza familiaren
(asturleonera) dialekto berezitzat hartu ohi dira, leonera (llionés) izenarekin.

Extremadura eta Kantabriako zonalde batzuetan ere aldaera bereziak mintzatzen
dira, hizkuntza beregaitzat ere hartzen badira ere: extremeñoa eta montañera.

Portugalgo ipar ekialdean, Miranda do Douro inguruan, berriz, izaera ofiziala
duen mirandera hitz egiten da, leoneraren aldaera.

Gainera, Llanes eta Ribadesellako tejeroek hizkera bat sortu zuten, xíriga
izenekoa.

Historikoki asturiera ez da hizkuntza onartua izan eta, askotan, espainieraren
dialektotzat hartu dute zenbaitek.

Gaur egun, Asturiasko Printzerriko Autonomia Estatutuko 4. artikuluaren arabera
babestua dago, baina koofizialtasun izaerarik gabe.

Gaztela eta Leonen leonerak ez du inongo errekonozimendurik, Leongo
Unibertsitatean (kurtso bat eskaintzen da) eta Leon nahiz Zamorako udal batzuen
aldetik ez bada.

Portugalen, Miranda do Douroko aldaera den mirandesa ofiziala da portugesarekin
batera.

Mirandesak ahozkotasun ezaugarri eta idazketa-arau propioak ditu eta
leonerarekin erlazionatu ohi da. Asturiera, hala ere, erdialdeko dialektoan
oinarrituz idatzi ohi da. Asturieraren gramatika, hiztegia eta ortografia arauak
dialekto horretan oinarritzen diren bitartean, mirandesak grafia
portugaldarraren eragina du.

Gaspar Melchor de Jovellanos ilustratua izan zen bultzatzaile handienetarikoa
garai hartan, Josefa arreba izanda nabarmentzeko lehen emakumea.

XIX. mendekoak aipatzekoak dira Xosé Caveda y Nava, Xuan María Acebal eta
Teodoro Cuesta poetak eta, agian hauen guztien gainetik, Fernán Coronas.

Beste alde batetik, Xunta Pola Defensa de la Llingua Asturiana eta Conceyu
Abiertu pola Oficialidá taldeak ofizialtasunaren aldeko aldarria zabaltzen ari
dira azken aldiotan.



https://eu.wikipedia.org/wiki/Ardo

Ardoa edo arnoa (Ipar.) (aitzineuskaraz *ardano) mahats zukuaren edo muztioaren
hartzidura alkoholikoaren ondorioz sortzen den alkoholdun edaria da.

Ardo zuria, gorria eta beltza dira hiru ardo mota nagusi ezberdinak, eta
enologia da edari hau aztertzen duen zientzia.

Mahatsa, alea azukrez gehien betetzen denean jasotzen da. Ondoren zapaldu egiten
da. Mahatsaren azalak legamia du bere baitan, eta mahatsa zapaltzean legamia
mamian sartzen da, azukrea anhidrido karboniko eta alkohol bihurtuz. Ardo
beltzak lortzeko azala eta mamia batera hartzitzen dira. Ardo zurietan, aldiz,
azala kendu egiten zaio mahatsari hartzitu aurretik. Mahatsa zapaltzeko, lehen,
mahatsa harrizko kutxatan sartzen zen eta gizonek zapaltzen zuten hanka azpian.
Gaur makinak erabiltzen dira lan horretarako. Lehenengo hartziduraren ondoren
ardoa kupeletan jasotzen da eta bertan zenbait eraldaketa kimiko gertatzen dira.
Kolorea kontuan hartuta hiru ardo mota bereizten dira: zuria, gorria eta beltza.
Hartzidura azukrea aldatu baino lehenago geratuz gero ardoa gozoa irteten da eta
bukatu arte utziz gero ardoa kupeletan lehortzen da. Aparra anhidrido
karbonikoak sortzen du. Ardo ezagunenei, non egin, hango izena ematen zaie, hala
Frantzian, Burgundia, Rodano, Bordeleko ardoak; Alemanian, Mosela eta Rhin;
Portugalen, Oporto eta Madeira; Espainian, Arabako Errioxa, Valdepeñas, etab.;
Euskal Herrian, txakolina eta Araba eta Nafarroakoak.

Ardoa antzinatik da ezaguna, agidanean Ekialde Hurbileko lehen zibilizazioez
geroztik; gero erromatarrek zabaldu zuten Inperio osora eta hala egiten dute
orain batean eta bestean. Ardo gehien egiten duten herrialdeak Italia (72 mila
Hltik gora), Frantzia (58 milatik gora) eta Espainia (29 milatik gora) dira
Europan, Ameriketan Argentina (21 mila Hl) eta Estatu Batuak (16 mila) eta
Afrikan Aljeria (2,5 milatik gora).

Iberiar penintsulan tradizionalki eta gaur egun ere oso ardo preziatuak egin
izan dituzte, ardo beltza Mediterranear dietan oso garrantzitsua da. Errioxako
ardoa mundu mailan ezagunenetarikoa da, Errioxako Autonomia Erkidegoan, Arabako
Errioxan eta Lizarrako merindadean egindakoa. Bestela, Galizian oso ezagunak
dira Ribeiro eta Albariño motakoak, eta Portugalen vinho verde delakoa.
Ipar-ekialdean, Kataluniako ardoen artean Penedesekoa dugu azpimarratzekoa.

Frantzian ere mundu mailan arras ezagunak diren ardoak ekoizten dituzte,
Bordelekoa besteak beste.



https://eu.wikipedia.org/wiki/Aramaio

Aramaio Araba iparraldeko udalerri bat da, Zuiako kuadrillakoa (batzuetan
Debagoiena dela jotzen da, eskualde horrekin duen loturagatik). Gasteiztik 29
bat kilometrora dago, Bizkaiarekiko (Durangaldea) eta Gipuzkoarekiko
(Debagoiena) mugan.

Aramaio udalerria izen bereko ibarrean dago, askotan Leintz ibarraren zatitzat
hartzen den arren. Udalerriko ibarretik Anboto (1.330 m) eta Udalaitz (1.117 m)
mendiak ikusten dira, besteak beste. Aramaio ibaiak zeharkatzen du udalerria.
Albinako urtegia ere Aramaion barne dago.

Arangioko haitzek edo Etxaguengoek udalerria banatzen dute. Hortaz, udalerriko
urak bi isurialdeetara doaz. Oriol (1.128 m) inguru hauetako mendi nagusia da.
Udalerriaren ipar-ekialdean, Tellamendi (835 m) dago.

XIV.-XV. mendeetan Ibarra auzoa kale bilakatu zen, gaur egun ezagutzen ditugun
Nardeaga, Ibargoia eta Matxinkale kaleak osatuz.

Arteaga eta Muxika etxeko jaunak izan ziren Aramaioko jabeak. Geroxeago Butroe
etxearena izatera pasatu zen, Maria Alonso Muxikakoa eta Gomez Gonzalez
Butroekoen arteko ezkontzagatik.

Ahaide Nagusien arteko gerretan Aramaion oso borroka sonatua gertatu zen 1443an.
Gomez Gonzalez Butroek eginiko probokazioari erantzunez, Pedro Abendañokoa
Legutioko jaunak eta bere lagunak Legutiotik Aramaion sartu ziren hogei etxe
erretzeko asmoz, Mendiolako dorrea barne, bere jauna bertan ez zegoela
aprobetxatuz. Abendañokoak lapurretan eta arpilatze gordinean zirela, Joanes
Mendiolakoa Aramaion agertu zen bere indar guztiekin. Nahiz eta Abendañokoak
Arratondoko atakatik ihesean atera, Mendiolakoaren jazarpenagatik Abendañoko
bost lagun hilik suertatu ziren.

Gertaera hau Aramaioko kantuan jasota gelditu zen, Abendañokoen ihesi
desesperatua deskribatzen zelarik bertan.

Geroago, 1448an, Oñatiko Ganboatarrek Arrasateri sua eman zioten. Aramaioko
jauna Butroeko Gomez Gonzalez bertan zegoen eta, ihes egiten saiatu zen arren,
Maalako Errebalan (Arrasate) hil egin zuten. Urte batzuk geroago bere semeak
morroi batzuk bidali zituen, aita mendekatzeko asmoz, arrasatear batzuk
hiltzera. Garagartzan dauden bi gurutzek gogoratzen dute gertatutakoa.

Aramaio Bizkaiko jaurerriarena izan zen XV. mende bukaera arte. 1489ko
urtarrilaren 9an Araba barnean gelditu zen, herria eta probintziaren arteko
idatziaren bidez. Idatzian ordura arteko zergak baino arinagoak aurrerantzean
ordaindu beharko zirela zehazten bada ere, bategitea kaltegarria suertatu zen
aramaioarrentzat.

Foruetan jasotako askatasunaz gozatu ordez, Aramaioko biztanleek jaunen
gehiegikeriak pairatu zituzten. Butroe eta Muxikako etxeak batu zirenean,
ibarraren jabeak bilakatu ziren, larderia osoz jokatuz. Barajuengo gazteluko
jaunek Aramaioko emakumeak eurekin gaua pasatzera behartzen zituzten adibidez,
haien senar edo gurasoak almena batetik urkatzeko mehatxupean. Neurrigabekeria
haiek zirela eta, Aramaioko biztanleek kexa aurkeztu zieten Errege-erregina
Katolikoei. Gertakariak egiaztatu ondoren, Barajuengo gaztelua suntsitzeko
agindua eman zuten.

Aramaio udalerri euskalduna da. UEMAko kidea den Arabako herri bakarra da, hau
da, euskal hiztunen portzentaje hain handia daukan bakarra. Halaber,
bertso-eskola badakaute bertan gaur egun.

Aipatzekoa da kolore politiko guztietako Arabako ahaldun nagusiek euskaraz egin
dituztela beren hitzaldiak Aramaion izan direnean. Horrela egin zuten, besteak
beste, Federico Baraibarrek 1913an, Manuel Aranegik 1961ean eta Emilio Gebarak
1982an.

Herriko jaiak, San Martinak, uztaileko lehen aste bukaeran ospatzen dira, San
Martin eguna azaroaren 11n izan arren.



https://eu.wikipedia.org/wiki/Antzinako_Erregimena

Antzinako Erregimena (frantsesez: Ancien Régime) frantziar iraultzaileek,
gutxiesgarritzat, 1789ko Frantziako Iraultzaren aurreko gobernuari (Luis XVI.a
Frantziakoaren monarkia absolutua) jarri zioten izena da; erregimen bera zuten
gainerako europar monarkiak izendatzeko ere erabiltzen da. Antzinako
Erregimenari kontrajarri zitzaion Erregimen Berria (Espainian, Erregimen
Liberala).

Izen hau, Aro Modernoarekin ia guztiz bat datorren garai bat izendatzeko ere
erabiltzen da.

Antzinako Erregimena izena Frantziako Iraultzaren garaian sortu zen arren,
literatura arloan finkatzearen ardura handiena Alexis de Tocquevillei dagokio,
Antzinako Erregimena eta Iraultza saiakera literarioaren egileari. Testu
horretan, hain zuzen ere, "Frantziar Iraultzak, ezeztatzen zuena bataiatzen
zuela" adierazten du (la Révolution française a baptisé ce qu'elle a aboli).
Tocquevillek kontzeptua Antzinako Erregimenaren oposizio ahalmen nahaspilatsu
batez hornitu zuen Erdi Aroko garaiaren aurrean, historiografian arrunt egin
zena XIX. mendean eta XX. mendearen lehen erdian eta ondorengo historialariek
eztabaidatu dutena (bereziki François Furetek).

Iraultzaren etsai ziren erreakzionarioen ikuspuntutik, Antzinako Erregimen
izendapena, malenkonia kutsu batekin aldarrikatua izan zen paradisu galduaren
literatura topikoari jarraituz (edota Jorge Manriqueren «iraganeko edozein garai
hobea izan zen» topikoari). Talleyrand «Antzinako Erregimena ezagutu ez zutenek,
sekula ez dute jakingo zer zen bizitzearen goxotasuna» (ceux qui n'ont pas connu
l'Ancien Régime ne pourront jamais savoir ce qu'etait la douceur de vivre)
esatera ere iritsi zen.

Izendapena gizarte eta ekonomia egiturei aplikatu izana Ernest Labroussei
egozten zaio, eta garaikidea zen Annalen Eskolak zabaldu zuen. Espainian, Pierre
Vilar edo Bartolome Benassar bezalako hispanisten bidez onarpen handia izan
zuen. Zentzu honekin erabiltzea, lehenago ohikoa ez zena, ohiko bihurtu zen XIX.
mendeko hirugarren laurdeneko Antonio Dominguez Ortiz, Gonzalo Anes edo Miguel
Artola bezalako idazleengandik, espainiar historiografian kontzeptua behin
betiko finkatu zutenak. Hitza, espainiar instituzioen historiarentzat
erabiltzea, askoz lehenagokoa da, baina, dirudienez hau ere frantziar
eraginagatik sortu zen, XIX. mende amaierako hispanista zen Georges Desdevises
du Dézerten lanaren kasuan bezala, 1897an Antonio Rodriguez Villak bildua.

Materialismo historikoaren hiztegia erabiliz, Antzinako Erregimena eraketa
gizarte-ekonomiko bat bezala definituko litzateke, hau da, ekoizpen-moduen eta
giza harremanen konbinaketa berezia, gutxi gora-behera zabala izan daitekeen
denbora-espazio arlo batean, bere super-egitura politikoa eraikitzen duena eta
dagokion ideologiagatik justifikatzen dena. Denboran eta espazioan kokatzeko,
hirura murritz daitezke, "hautagai" batek, halako izendapena lortzeko bete behar
zituen baldintzak.

Antzinako Erregimenaren kontzeptua, propietatez, Erdi Aroaren amaieratik nazio
estatu bezala definitzen ohi diren Mendebaldeko Europako erresumak izendatzeko
erabiltzen da. Lehen adibidea, inongo zalantzarik gabe, Portugal izan zen. XV.
mendearen amaierarako, Espainia, Frantzia eta Ingalaterra bakarrik gehitu
dakizkioke. Ingalaterrak, kontzeptua XVI eta XVII. mendeetan zehar gaindituko
du. Gainontzekoek, Antzinako Erregimenaren krisian (1751-1848). Europako
gainontzeko herrialdeentzat, kontzeptua, arazoak ematen dituen erabilerakoa da.
Gainontzeko munduarentzat, bakarrik Amerika jo daiteke, europar herrialdeek
kolonizatua izan zen garaian eta kontzeptua asko behartuz, bere metropolietan
indarrean zegoen ereduaren antzerako zeozertzat. Amerikar independentzia bat
dator Antzinako Erregimenaren amaierarekin, izan ere, modu erabakigarrian
laguntzen du horretan. Beste kontinenteak, beranduago kolonizatuak dira, jada
garai industrial edo Erregimen Berrian. Japoniaren kasuak, nolabait,
mendebaldekoekin antzekotasunak adierazten dituen gizarte-ekonomia eraketa bat
irudikatzen du, eta, beraz, egileren batzuk feudalismo edo monarkia absolutuaren
kontzeptuak eman dizkiote (ez hainbeste Antzinako Erregimena) eta antzekotasun
hori izango litzateke (Txinaren ezberdintasunaren aurrean itsas-inperio bat)
kolonial otzantasun ezarekin batera, modernitatera Meiji Aroan hain azkar sartu
izanaren aukera azalduko lukeena.

Kontzeptua, lehenagoko aroetako entitate politikoei ematearen ezintasuna,
Europan izan arren, Erdi Aroko forma politikoak feudalak izatetik dator, neurri
batean, Inperioa edo Aita Santuaren mende egotearena, edo hiri-estatu forma
antzeko bat ziren, beste alde batetik, jaiotzen ari zen kapitalismoa, oraindik
bazterreko zeozer baino ez zen, eta gizarte estamentalak, oraindik ez zituen
bere azken mekanismo eta instituzioak sortu. Ez dituzte proposatutako baldintzak
betetzen.

Antzinako Erregimenak iraun zuen denbora, Aro Moderno bezala ezagutzen denarekin
bat dator: XV. mendetik XVIII. menderarte. Honek, Frantziarentzat (Ehun Urteko
Gerraren amaieratik 1453an, Frantziar Iraultzararte) zen Espainiarentzat balio
du (1492tik 1808rarte). Dena dela, Arno Mayer bezalako egileren batek, Antzinako
Erregimenaren ezaugarrien mantentzea XIX. mendearen amaieratik Lehen Mundu Gerra
arte argudiatzen du.

Antzinako Erregimena, eredu bezala hartua, Frantzian garatu zen Ehun urteko
Gerran Ingalaterrarekin izandako liskarrean Valois Dinastia agertu zenean,
Frantziako monarkiari dagokionez bere arerioa zen Borgoinako etxea baztertuz,
eta gutxi gora-behera, erreboltariak ziren estatu nobiliarioak menderatuz
(Normandia, Proventza...). Aita Santuaren egoitza Avignonetik Erromara
itzultzeak Mendebaldeko Zisma konpondu ondoren, frantziar monarkiak elizaren
gainean lortu zuen kontrolaren murrizte bat suposatu zuen, eta Italia, europar
nagusitasunaren lehian joko taula nagusia izatera pasako zen. Testuinguru
horretan, Luis XI.a Frantziakoa XV. menderako errege autoritario baten adibide
ona izango litzateke. Frantzisko I.a Frantziakoa XVI. mendearen lehen erdian,
ezin izan zen bere etsai Carlos V.aren aurka nagusitu, ez europar gerratan, ezta
hedakuntza kolonialean ere, baina barne botere eztabaidaezin bat ezartzea lortu
zuen. Bere ondorengoak XVI. mendearen bigarren erdikoFrantziako Erlijio
Gerratara eramango zituen garai nahaspilatsua Henrike IV.a Frantziakoaren
erregealdi labur baina erabakigarriarekin amaituko da, Borboi dinastia sortzen
duena. Luis XIII.a Frantziakoaren erregealdian eta Luis XIV.a Frantziakoaren
adintxikitasunean, Richelieu kardinala eta Mazarino bezalako balidoek, abilezia
handiz, botera, europar eta barne egoera baten inguruan biltzen joango dira
(Hogeita Hamar urteko gerra eta Fronda). Ez da bere paradigma osoenera helduko
Luis XIV.aren monarkia absolutua arte, bere burua, Eguzki Erregea deitu zuena.

Teorian behintzat, Herriaren, Estatuaren eta Erregearen interesak identifikatuz,
neurri nazionaleko merkatu baten eraikuntzan aurrera egiten da, Frantziar
Inperio Kolonialaren laguntzarekin (gorabehera handiak jasaten dituena
etengabeko gerren ausaz), administrazioa eta zergak modernotzen dira (gabela,
tailazioa) lurralde edo estamentu pribilegio guztiek onartzen dutena,
katolikotasuna inposatzea lortzen da (Nanteseko Ediktuaren baliogabetzea) baita
Elizaren kontrola (galikanismoa; edo frantses ospatzen da elkarren arteko
hizkuntza bezala (eta Europako hizkuntza kultu bezala, latinaren ordez) eta
kultura indartsu baten garraioa (Molière, Racine, Corneille) Espainiako Urrezko
Mendea kanporatzen duena, Frantses Akademian (Académie Française)
instituzionalizatua.

Dena dela, gizarte estamental itxia eta indarrez agertzen ari zen burgesiaren
arteko kontraesan pilaketek, 1789ko Frantziar Iraultzara eraman zuten, europar
sistema politikoak monarkia konstituzionaletan bihurtu zituena XIX. mendean
zehar edo errepubliketan Lehen Mundu Gerratik gertu gainontzeko burges iraultzen
eredu izan zena.

Errege Katolikoen papera erabakigarria izan zen. Habsburgo etxekoek eta Borboi
etxekoek, aldaerekin, monarkia autoritarioa eta monarkia absolutuaren arteko
sistema politiko bat luzatzen dute, estamentu pribilegiatuen nagusitasunean
(noblezia eta kleroa) oinarrituta dagoen gizarte eta ekonomia sistema batean
sostengatzen dena eta errenta feudalaren eta frantziarraren antzeko burgesiarik
ez zuten itsasoz haraindiko inperio baten bizkarroi ziren hirietan.

Arrakasta ezin da zalantzan jarri, eta frantziar monarkiarenari aurre hartu zion
XVI. mendean: parekorik ez duen lurralde talde bat lortzen da (Filipe II.ak
"nire domeinuetan ez da eguzkia sartzen" esan ahal izan zuen) askorik
kohesionatua ez zegoen arren, modu eraginkorrean gobernatua izan daitekeena
Gaztelako Erresuman dagoen gune batetatik Gaztelako Komunitateen Gerraren
ondoren, 1521ean, eta Madrilen aukeraketa hiriburu bezala (1561), Gaztelatik,
zerga baliabide kopuru handia drainatzen da (alkabalak, erregaliak, Gorte
ulerkor batzuen zerbitzuak, amerikar metal bidalketen Erregeren bostena,
Monarkia Katolikoaren interesak, katolikotasunarenekin identifikatzen dituen
europar politiketan xahutzen direnak. Arrakasta Espainiar elezahar beltzak berak
baieztatzen du, Amerikaren domeinu krudelagatik (kolonizatzaileak eurak horretaz
ohartuta zeudelarik (naturalen polemika) ezadostasunaren errepresioa
(asimilaziora, kanporatzera edo sutara behartzen zena: kristautuak, moriskoak,
edo ez natural bezala hartzen ziren gutxiengo jokaerak, sorginkeria edo
protestante sorgune urriak) eta euren etsaien ezintasuna, Espainiaren aurkako
propagandarekin potentzia nagusiaren aurka borrokatzera etsiak (XX. mendeko
antiamerikanismoarekin duen antzekotasuna argi geratzen da). Barne kontrola,
hazten ari den burokrazia batek bermatua geratzen da (Kontseiluen erregimen
polisinodiala, lurraldeka erregeordeen bidez ezartzen dena (erresumetan) eta
korrejidoreen bidez (hirietan). Estamentu pribilegiatuen kontrola, kleroaren
(errege patronatua, Cisnerosen aldaketak), eta nobleziaren otzantasunarekin
lortzen da, azken hau, Behe Erdi Aroko Gaztelako Gerra Zibiletan, erregeak
izendatu eta kentzen ohitua zegoena, hauetatik, Komunitateen gerra azkeneko
atala izango litzatekeelarik, erregea, ordena militarren Maisu Handi bihurtzen
da (Fernando II.a Aragoikoatik), aristokrazia, bere izendapen politikan sartzen
du (Karlos V.arekin Espainiako Handiki instituzioa), eta argi uzten du, botere
politikoa oztoporik gabe erabiltzearen truke, gizarte eta ekonomia boterea
bermatzen die (maiorazkoaren instituzioa, Toroko legeak). Dorre mozketak
(Gonzalo Fernandez de Cordobak ere jasaten dituena, nori, Italiako kudeaketaren
kontuak eskatu zitzaizkion) mezu sinboliko argi bat dira. Postu burokratikoak,
lotze puntu on bat dira behe noblezia eta burgesiarentzat. Halako izena merezi
duen polizia baten faltan (Anaidi Santua ez zen gorputz militar bat izatetik
pasa) Inkisizioaren sare informatibo eta errepresiboa zegoen (erregearen
boterearen mende zegoela frogatzen du kasu nabarmenen baten bere erabilerak,
Antonio Perezenak adibidez).

Porrota argi geratu zen gainbeherarekin. Urrezko mendearen distira kulturalak ez
zuen, ekonomia, XVI. mendeko Prezioen Iraultzak bizitua XVII. mendean gainbehera
hasi zela ezkutatzen. Mende hau, krisi orokorreko mendea da eta, bereziki,
Hegoaldeko Europa, biztanleak galtzen hastera bultzatuko du, askoz gehiago
Espainia, eta are gehiago oraindik Gaztelako gune erabakigarria. Konponbide
politikoak (txanpon desordena, aldaketa fiskal errepikatuak), ez zuten egoerak
okerrera jotzea baino gehiago lortu, eta zentralizazio saiakera indartsuenek
(Olivares konde-dukearen Arma Batasuna) 1640ko krisia azkartu zuten.

1700eko leinu aldaketak (Filipe V.a Espainiakoa), sistema, frantziarraren
antzeko ezaugarriak zituen absolutismo batetara bideratu zuen, asmo oneko
saiakerak egiten dituena baina porrot egiten dutenak: arrazionalizazio fiskala
Ensenadako Kadastroa bezala, Eskilatxeko Markesarena bezalako aldaketa
ilustratuak (boteretik kanporatua izan zena Eskilatxeren Matxinadagatik gariaren
prezioaren liberalizazio baten ondoren, ordu arte tasaren mende zegoena), edo
Nekazaritza Legearen txostena, behin eta berriz tramitatua, nekazarien lur gosea
konpondu nahi zuena. Frantziako Iraultzak, erreformismoaren itxaropenak zapuztu
zituen.

Antzinako Erregimena denbora laburrez mantentzen da XIX. mendean Iberiar
penintsulako Gerra arte, Cadizen 1812ko Espainiako Konstituzioa ateraz batera,
konstituzionalismo prozesua ireki zen arte. Beste alde batetik, Antzinako
Erregimen hitzak, Frantzian izan zuen esangura berbera izan zuen, erregimen
honen amaiera, Frantziako kasuan bezain gogorra izan ez zen arren. Frantziar
okupazioaren urteen eta Iberiar penintsulako Gerran Napoleonen porrotaren
ondoren, Berrezarpen absolutista gertatu zen, espainiar politikak Fernando VII.a
Espainiakoa erregearen erregealdiaren zatirik gehienean berriz Antzinako
Erregimenera atzerantz egin izana eragin zuena. Bere itzalak oraindik hor
zirauen XIX. mendeko bigarren herenean, Gerra Karlistekin, bata bestearen atzean
eginiko konstituzioak, gutxi gora-behera neurrizkoak ziren liberalak gobernura
iristea, ia beti estatu kolpeen ondoren eta industrializazio apal baten hasiera
kontutan hartu gabe. 1868ko iraultzak, Elisabet II.a Espainiakoa erreginaren
destronuratzearekin, ez zuen betirako itxi Antzinako Erregimenera itzultzeko
tentaldia, baina jada, testuinguru ezberdin batean. Alfontso XII.aren
berrezarpena edo Miguel Primo de Rivera eta Francisco Francoren diktadurek,
azken honek Inperioaren herrimina berreskuratu zuen arren, beste definizio bat
dute.

Hasierako mapak adierazten zuen bezala, Europaren lurralde egoera berebiziko
konplexutasunezkoa zen Westfaliako bakeak (Münster eta Osnabrück) 1648an eta
ondorengo Utrechteko Hitzarmenak 1714an konpondu ez zutena. Eragin zutena,
nazioarteko harremanen modernizazio argia izan zen Erdi Aroko fantasiak alde
batera uzten zituen zentzu pragmatiko batean (Dominium mundiren herentzia) eta
baita oraindik XVI. mendean indarrean zegoen fundamentalismo erlijiosoa ere.
1648an Espainiako Austriako etxeak etsi egiten du Probintzia Batuak
independizatzen ari direla ikustean, eta, ondoren, Portugalen independentzia
onartzen dute, baina oraindik, ahulki, Italia eta Flandria kontrolatzen
jarraitzen dute, amerikar inperio handi batez gain, honen kudeaketak geroz eta
arazo gehiago ematen duelarik. Polonia ekialdera eta hegoaldera hedatzen da.
Otomandar Inperioaren hurbiltasun mehatxugarriak 1683ko Vienako Gudua arte
jarraituko du. Eskandinaviar monarkiek Itsaso Baltikoan nagusi izaten jarraitzen
dute, erdialdeko Europako kontuak alemaniar printzerrie utziko dizkieten arren,
XVII. mendeko krisiaren kaltetu nagusiak, hauen hondakinen artean, jaiotzen ari
den Prusiako erresuma nabarmentzen delarik, jada enperadorearen edozein
oztopotik libre, bere interesa, Austriako bere estatu ondareetan jarriko duena.
Frantziak, oraindik adin txikikoa den Luis XIV.arekin, Espainiaren aurkako gerra
jarraitzen duena Frondako bere barne arazoetatik irteten ari den aldi berean,
denbora batez Katalunia kontrolatzen du, Pirinioetako Hitzarmena arte, zatituko
duena. Ingalaterrak, Gerra Zibilean sartua, lurraldeari dagokionez, nano bat
dirudi, Eskozia eta Irlanda kontrolatzeko gai ez dena (teorikoki, errege bera
dute eta Hiru Erresumen Gerran borrokatzen dute elkarren artean), baina
etorkizuneko erraldoia izango da Antzinako Erregimenaren eredutik irtenaz.

Utrechteko Hitzarmenak, Ingalaterraren papera potentzia bezala zigortzeaz gain,
Austriari Espainiaren europar lurraldeak emango dizkio, eta frantziar-espainiar
aliantza hasiko du Familia Hitzarmenak nazioarteko harremanak ezaugarrituko
dituena 1789rarte.

Ingalaterra eta Holandan, Aro Modernoaren zatirik gehienarentzat, Antzinako
Erregimen hitza ezin da erabili, XVI edo XVII. mendetik Erregimen Berrian
aurkitzen baitira, gizarte, ekonomia zein politika arloetan (hainbesteraino ez
du ikusten jarraipen faltarik Aro Garaikidearekin, historiografia anglosaxoiak
Modern History Erdi Arotik egundainoko epeari deitzen diola).

Europar puzzle honetako gainontzeko atalak Antzinako Erregimenaren kontzptuan
sartzeko moduari dagokionez, hasieran adierazten zen Portugal, Frantzia eta
Espainiarentzat izan ezik, gainontzeko Europarentzat hitza ez zela batere
esanguratsua: zatitutako Italian, Habsburgotarren domeinuarekin identifika
daiteke (Paviako gudutik Italiaren bateratzeraino). Europa erdialdean, Inperio
Santuaren deskonposaketa, Habsburgotarren igoera, Erreforma Protestantea,
Hogeita Hamar Urteko Gerra eta Prusiaren agerpenak, Alemaniar Bateratzeraino
argitu ez zen egoera bat marraztu eta ezabatzen joan ziren, jada Aro Garaikidean
eta irizpide ezberdinekin. Eskandinaviar herrialdeek, monarkia nazionalak garatu
zituzten Erdi Arotik aurrera, euren behin betiko izaeraren definizioa XX. mende
arte iritsi ez zen arren. Ekonomia eta gizarte arloan izan zuen eboluzioa,
nolabait, Mendebaldeko Europarenaren antzekoa izan zen, eta funtsezko prozesu
intelektual klabeetan parte hartu zuen (Pizkundea, Erreforma, Ilustrazioa), eta
europar gatazketan parte hartuz, bereziki Hogeita Hamar Urteko Gerran, non
erabakigarriak izan ziren. Poloniak ez du Jogalia dinastia ezartzen saiatu zen
monarkia indartsu baten eraketa ikusiko, baizik eta errepublika nobiliario bat
(Mendebaldeko Europaren politikarekin jokatu zuena Valois dinastiako errege bat
aukeratuz). Balkanetan, turkiar domeinua (Konstantinoplaren erorketatik XX.
mende hasierako Balkaneko Gerrak arte), eta Errusian tsarren garaia (Ivan
Beldurgarriatik 1917ko Errusiako Iraultzaraino, denbora hartzen dute, baina ez
proposaturiko ezaugarritzea: inperio handiak dira, gizarte, Mendebaldeko
Europako Antzinako Erregimenaren ekonomia edo politikaren irizpideekin neur ezin
daitezkeenak.

Lurraren jabetza, ekoizpen-faktore nagusia, nobleziaren mende zegoen, nekazarien
herentzia parte bat kleroaren mende eta lur komunalak udaletxeen mende. Jabetza
mota honekin merkatu libre bat garatzea erabat ezinezkoa zen.

Gauza bera esan daiteke merkatu libreari buruz beste bi ekoizpen faktoreentzako:
ez kapitalik (nobleziaren edo kleroaren bizitza moduarekin bateragarria ez den
aberastasun mota bat irudikatzearen susmagarri, eta industria iraultza bat
eragiteko beharko litzatekenetik urruti) ezta lanik ere (pentsaezinezkoa
pribilegiatuen artean eta madarikazio biblikotzat hartua) merkatuan saltzen dira
aske, eskaintza eta eskariaren joko askeari lotuak.

Hirien tamainaren hazkuntza (gutxi batzuk bakarrik: Paris, Londres, Sevilla,
Madril, Erroma, Istanbul eta abar dute 100.000 pertsona baino gehiagoko
biztanleria), demografia eta orotariko baliabideen hobi bezala funtzionatu
arren, feudalismotik kapitalismorako trantsizioan modu erabakiorrean lagundu
zuen (Londresen papera funtsezkoa izan zen merkatu nazional bat sortzeko,
Parisena, erdi bidekoa eta Madrilekoa porrot erlatiboa). Baina garai
aurreindustrialak hor jarraitzen zuela ez zuen ahazarazten, eta biztanleriaren
gehiengoaren lanbidea, nekazaritza eta abeltzaintza zen, errendimendu eta
ekoizpen oso urrikoak, euren teknikek oso motel eboluzionatzen zutelarik
(Fernand Braudelen iraupen luzea, ziklo naturalen eta modu ziklikoan
errepikatutako bizibide krisien mende egotera behartuz, uzten aurretik zeuden
hilabete nagusiekin bat eginez, garia garestien zegoenean. Ez da halabeharra
egoera horiek bizibide matxinadak bezala ezagutzen diren atsekabe mugimenduak
eragitea, kasuren batzuetan, eragin politikoak izan zitzaketenak (Eskilatxeren
matxinada, Katuen matxinada edo Frantziar Iraultza bera) eta, kasurik
okerrenetan, ondorio bezala krisi demografikoak zituen goseteak (Malthusen
tranpa bezala ezagutzen dena). Hain zuzen, Antzinako Erregimeneko ezaugarriak
hauek ziren: jaiotza eta heriotza tasa altuak, hazkuntza natural urria,
hondamendi heriotzaren urteekin orekatzen zena, ugalkortasun handia (nekazal
esplotazioak zituzten familiek grinez eskatzen zutena) zelibatuarekin orekatzen
zena (ezkontzak, oso adin txikietan, batzuetan atzeratu egiten zena, ez zion
biztanleria osoari eragiten) eta bizi itxaropen oso baxua.

Merkataritza, gremioek eta gremio elkarteek kontrolatzen zuten, uneoro ekoizten
zen ekoizpenaren kopuru eta kalitatea kontrolatzen zutenak. Bizitza ekonomikoa
kontrolatzearen nahiak, bakarrik gremio batean zeudenak edo erregearen baimena
zutenak bakarrik ibiltzea produktuen fabrikazio eta banaketan eragitea nahi
zuen, obligaziodun aberatsenetik tablaiari miserableneraino. Merkataritzaren
leialtasuna kontrolatzearen lana autoritatearen ardura bat zen antzinatetik
(Erromatar foruko pisu neurria. Espainiako Antzinako Erregimena Errepesoa eta
Almotazen Leiala izena zuten instituzioen mende zegoen, udaletxeek kontrolatuak
(edo Etxe eta Gorteko Alkate Gelak gorteetan), elkartrukeetan neurriak behar
bezala erabiltzen zirela ziurtatzen zutenak, batez ere jakien merkataritzan,
bake publikoarentzako sentikorrena. Sakabanaketa metrologikoa (ez zetozen bat
herri bakoitzeko neurriak), tokiko neurri ospetsu batzuekin konpondu nahi izan
zen, Burgoseko kana bezala, baina Antzinako Erregimena amaitu arte zain egon
behar izan zen Sistema metriko dezimalaren antolakuntzaren lan zientifikoekin.
Egokiena zen ahal zen bezain bitartekari gutxien egotea ekoizlea eta azkeneko
kontsumitzailearen artean, eta bersaltzea eta prezioari dagokionez, orotariko
espekulazioa debekatu nahi zen, baita zigor erlijiosoekin ere (lukurreriaren
bekatu-delitua), baina honek ez du beti lortzen zenik esan nahi, merkatuan
egiten zen eguneroko bizitzak adierazten duen bezala. Halako nahia ez zen
eraginkortasunez beteko Erregimen Berriko estatu burges liberala sortu arte,
Michel Foucaultek azaltzen duen bezala. Europearrei, Esplorazioen Aroarekin,
mundua zabaldu izanak, ondorio bezala, lehen ekonomia-mundua du. Konpainia
pribilegiatuek, ibilbide eta produktuen monopoliozko kontrola hartzen zuten
(Caracaseko kakaoa lehenik Fuggertarrentzat, eta, ondoren, Caracaseko Konpainia
Gipuzkoarrarentzat, Madrilen hornikuntza Bost Gremio Nagusientzako. Lehenak eta
eraginkorrenak herbeheretarrak izan ziren (WIC eta VOC izan ziren, hauen atzetik
ingelesak etorri zirelarik (Ekialdeko Indietako Britainiar Konpainia eta
Merchants Adventurers, aurreko gilda batean oinarritzen dena). Bi nazioak
(Amsterdamgo burtsa eta Londresko burtsaren bitartez), jaiotzen ari den
merkataritza kapitalismoaren buruan daude, Antwerpeko arpilatzearen ondoren,
ordurarte, monopoliozko Sevillako Indietako Kontratazio Etxea edo Lisboako
portuaren bidez ateratako amerikar baliabideak Europa iparraldera drainatzeaz
arduratzen zena.

Industria oztopatua zegoen gehiegizko zerga eta araudiekin. Barne aduanak
zeuden, pisuak eta neurriak aldatu egiten ziren lurraldeen arabera, gai batzuk,
bereziki laboreak (biztanleria gehienaren elikadura kaxkarraren benetako
oinarria) babeste zorrotz politika gogor baten mende zeuden, eta, beraz,
ekoizten zen toki berean kontsumitu behar ziren, edo tasen mende zeuden, edo,
edozein kasutan, hornikuntzaren segurtasuna ezinezko egiten zuen, beste
batzuentzako aduana eskubideak erabiltzen ziren (kanpokoak ezezik, barrukoak ere
bai), kasu askotan, elkartrukea ezeztatzen zutenak.

Ez da existitzen, beraz, askatasun ekonomikorik, ezta konpetentziarik ere,
guztia kontrolatua baitzegoen, gremioengatik, korporazioengatik edo Estatua
berarengatik, batzuetan, agente ekonomiko bezala funtzionatzen zuena: errege
eskulangintzak, armagintzarenak bezala (La Cavadako Artileriako Errege Lantegia)
edo apaindura ondasunena (Tapizen Errege Lantegia, Buen Retiroko Portzelana, La
Granjako Kristalen Errege Lantegia) eta erregaliak edo gatz, tabako (Sevillako
Tabakoaren Errege Lantegia eta Tabakoaren Lantegia) pattar eta karta estankoak.
Merkantilismoa, bere forma ezberdinetan, metalismoa, bullionismoa, kolbertismoa
protekzionismo deritzon politika ekonomiko nagusia justifikatzen duen doktrina
ekonomikoa da. Gehienetan, nahi duenaren kontrakoa lortzen du. Garaiko botereak
eta teorikoek ez dute analisi ekonomikoko baliabide fidagarririk, eta sistema
ekonomikoaren funtzionamendua ere ez dute ulertzen (existitzen ez den merkatu
librearena ez dena, ezta Erdi Aroko herrixken autarkia ere). Fisiokrazia eta
librekanbioa edo liberalismo ekonomikoa XVIII. mendean agertzen dira proposamen
alternatibo gisa, sistemaren aldaketaren egoera batean bidea egiten ari dena.

Antzinako Erregimenaren beste ezaugarri nagusietako bat, jaiotzatik erabakitako
hiru estamentutan banatutako gizartearen antolaketa da: bi estamentu
pribilegiatu: noblezia (laikoa) eta kleroa (bere goiko zatian, familia nobleek
izandako bigarren seme-alabak zeudena), gainontzeko pertsonen gainetik zeuden.
Hirugarren Estatua edo arruntak (nekazariak, biztanleriaren gehiengoa eta
burgesak, merkatariak eta artisauak). Pertsonen eskubideak ez ziren berdinak
guztientzat, baizik eta, legez, nobleek eta elizakoek, petxeroek ez zituzten
pribilegio batzuk zituztela. Estamentuak itxiak diren arren, ez dira
iragazgaitzak, eta posible da hirugarren estatutik estamentu pribilegiatura
igarotzea, nobletuz edo kleroan sartuz.

Ordena erlijiosoen desklaustratzeak, klero sekularraren desamortizazioa eta
zelibatuaren amaiera ekarri zuena, Erreforma Protestantean izan zuen papera,
izan zen Antzinako Erregimenetik aldentzea eragin zuena desklaustratzea aukeratu
zuten nazioei. Europa hegomendebaldeko nazio katolikoak dira (eta Polonia),
Kontraerreformaren garaipenaren lekuko, gizarteari dagokionez, estamentuez
osatutako gizartearen garaipena esan nahi duena: kleroaren antolaketa
piramidala, klero erregularraren hiru botuak, klero sekularraren zelibatua,
instituzio erlijiosoen presentzia ekonomikoaren justifikazioa (burges-liberalen
aldetik, Eliza, hamarrenekin eta Esku Hilekin, bere esistentzia justifiakatzen
zuen pobrezia sortzen zuela esatera iritsi zen), eta bere presentzia bizitza
publiko zein pribatuko arlo guztietan.

Estamentu gizartearen izaeraren interpretazio historiografikoak, eztabaida
nabarmen bat sortu zuen materialismo historikotik gertu (Annalesen eskola, edo
Past and Presentena), klase kontzeptua erabiltzen duten, eta, posizio
instituzionalista batetik (baita emic perspektiben funtzionalismo soziologiko
eta antropologikotik gertu etic perspektiben aurrean), ordenen gizarte batetaz
hitzegitea nahiago dutenen artean. Honela, Roland Mousnierrek ohorea, estatusa
eta prestigioa identifikatzen ditu aberastasuna baino gizarte markagailu
esanguratsuago bezala. Perspektiba honen arabera, gizartea modu bertikalean
banatzen zen gizarte mailen arabera (patroitza edo bezerotasun harremanak
patroia eta bezeroen artean: maîtres-fidèles) eta ez modu horizontalean klaseen
arabera.

Bereziki, Antzinako Erregimeneko gizarteko eliteak, klase pribilegiatu bezala
uler daitezke, bere interes ekonomikoetan identifikaturiko klero eta noblezia
batetaz osatua, eta elkarreraginak, lur, elizako kargu, burokrazia, armada eta
Gortearen lotura familiarrengatik, interpretazio materialistaren arabera, edo
ordenen talde ez homogeneo bat bezala, ezpata noblezia eta toga noblezia bezala
(noblesse d'épée eta noblesse de robe), euren artean askoz ezberdinagoak
nekazalgo edo burgesiarekin baino, interpretazio instituzionalista edo
funtzionalistaren arabera.

Burgesiaren papera ere eztabaida sakonen gaia izan da, kasu eta garai batzuetan,
dirudienez, erregearen sostengu nagusi izan baldin bada ere bere boterea
gehitzeko, merkatu nazional baten eraketan eta noblezia eta kleroaren kaltetan
elkarrenganako onurak dakartzan aliantza batean, beste batzuetan, monarkia,
dirudienez, boterea tradizionalki nagusi diren klaseen mesedetan erabiltzen duen
superregitura baino ez da, eta gora igotako burgesek, euren klasea "traditu" eta
nobletzeko aukeraren zain daude lanbide mespretxagarri eta mekanikoak utziz,
lanbide eta arte liberaletan aritzeko, hori, pauso erabakiorra eman eta lurrak
erosteko aukerari uko egin gabe, ezkontza ezberdina pobretutako nobleekin eta
behin betikoa den nobletzearekin, askotan, beti diru faltan dauden erregeei
erosiz. Arrazoi horregatik, arrazoi ekonomikoengatik edo gaztelar industriaren
hondamendiagatik, Iparraldeko Europari onurak ematen dizkion merkatu
amerikarraren aukera probesteko gai ez izateagatik bada ere, burgesiaren
indarrak edo ahuldadeak adierazten du kasu nazional batzuk eta beste batzuen
arteko ezberdintasuna.

Gauza bera esan liteke nekazalgoari buruz: mirabetzatik aske Mendebaldeko
Europan Erdi Aroaren amaieratik (Ekialdeko Europan bertan erortzen zen
bitartean), Antzinako Erregimenean aurki dezake ekoizpenaren soberakinak
probesteko aukera, bere osotasunean errenta feudal bidez atera beharko zuten
jauntxoekin, eredu marxistak aurreikusten duen bezala. Honen posibletasun edo
ezineskotasun mailak adieraziko du nekazari aberatsaren agerpena (Pedro Calderon
de la Barcaren El Alcalde de Zalameako Pedro Crespo edo Camacho aberatsa
Cervantesen Kixotean) zelaian kapital bilketa hasi dezakeena. Edozein kasutan,
hona Pedro Crespo herritarrak don Lope nobleari emandako erantzuna:

"Erregeari, ondarea eta bizitza eman behar zaizkio, baina ohorea arimarena da
eta arima Jainkoarena baino ez da."

Honek, gogorarazten du, zirikatzailea izateagatik, nekazariek ezin zutela
nobleen ohore bera espero: ez da hauentzat negozioetan fidagarria izatearen
ondradutasun burgesa, odolaren jarraipena zalantzan jarri ezingo zen ospea edo
iritzia baizik, familiako emakumeen kastitateak bermatua (eta Calderonek berak
kodetu zuena Irain sekretuari mendeku sekretua bezalako drametan). Nahikoa zen
kapare izatea, leinu garbi batetatik etortzea, posible izanez gero, godoetatik
etortzea. Nekazariek behintzat, Iberiar penintsularen iparraldeko zatian batez
ere (nolabait, jaiotzagatik ingeles libreen antzerakoak, nekazalgo frantziarrean
baliokiderik ez dutenak) harro parte hartzen zuten kristau zahar mailan, irudiz,
noble askoren gainetik jartzen zituenak, noble horiek, kristau berrien ondorengo
izatearen ospe txarra zutelako. Frantziar noblezia harroa plebeio umiletatik
banatzen zuen gizarte abismoa naturaltzat jotzen zen bitartean, eta eliteen
ezberdintze bermea (iraultzako bortizkeria azaltzen duen erremin handi bat ere
sortu zuen arren), oso ohikoa zen XVIII. mendean bidaiari atzerritarrak
harrituta geratzea britainiar plebearen ausarkeriaren aurrean, zirudienez edonor
bultzatu eta oihukatzeko eskubidea zuena, mailak kontutan hartu gabe, kalean
berarekin topatzen zenean. Espainian, aristokraziaren kastizismoa, majoen
janzkera eta herri kultura imitatzen zuena (adibidez tauromakia) ez zen
berdintasun seinale bat, modernizatzaile frantsestuen aurkako gizarte eta
ideologia borrokako arma bat baizik. Ilustratu gehienak kontra egon arren,
zezenketaren publikoa, klasearteko lagin bat da, politikoki eraginik ez duen
erabaki demokratiko ahalmen batetaz gozatzen du, toreadorearentzako sarian, eta
beheko gizarte mailetatik datorren pertsonaia baten goratze indibidualarekin
identifikatzeko aukera, beranduago kirolarekin gertatuko den gauza bera. Gizarte
funtzioa argia da, eta ez da berria: aisialdiak gatazkak lasaitzen ditu
(erromatarren Panem et circenses), eta gizarte lotura eta nortasuna ematen du.
Beranduago, adjektiboak bere iraultza karga galdu zuenean, Jai Nazional esaera
sortu zen zezenketari erreferentzia egiteko.

Nobleziak Erdi Aroan zuen botere politikoa metatzen duten monarkia
autoritarioek, euren boterea, armada bezalako tresnetan oinarritzen dute,
erregeak kontratatutako mertzenarioek osatua zegoena, gerra gertatuz gero,
zibilak derrigorrean errekrutatzen ziren nazioa defendatzeko. Nobleziak
kontrolatutako erdi aroko osteen amaierak, estamentu honi funtzio berri bat
ematen dio, ez botere militarrarena, baizik eta botere politiko eta soziala, eta
gortean erregearen ondoan duen posizioak, bere botere politikoaren neurria
emango dio.

Euren boterea gehitzeko, Behe Erdi Aroan, hiri askeek (uharteak feudalismoaren
itsasoan), laguntza garrantzitsua izan ziren erregeentzako pribilegiatuen aurka.
Hiri askeetatik lortzen ditu erregeak baliabideak, merkataritza aktibitateei
jarritako zerga bezala, aberastasun gehiena, pribilegiatuen, landa ondasunak,
zergen mende ez dauden bitartean. Errege boterea behin sendotu eta gero,
erregeak, hirien ordezkarien funtzioak mugatzen zituen, burgesia, hiri
patriziatua edo jarri dakieken beste edozein izen direla. Ia sekula ez zituen
Gorteak deitzen, eta egiten zuenean, azken erabakia hartzeko eskumena beretzat
gordetzen zuen. Gorteak, hiru estamentuetako ordezkariek osatuta zeuden
(Noblezia, kleroa eta Hirugarren Estatua), baina, Gaztelaren kasuan (Aragoiko
Koroako erresumetakoak bakoitza bere aldetik biltzen baitziren) hirietako
ordezkariak bakarrik deitzen ziren, eta zergak onartzeko baino ez. Ordezkaritza
instituzioek protagonismoa hartzen dutenean (Parlamentu ingelesa XVII. mendean,
Frantziako Estatu Orokorrak 1789an), eredua hautsi egiten da.

Erregeak bere eskuetan ditu botere guztiak (betearazlea, legegilea eta
judiziala) praktikan, burokrazia mordoa erabili behar duen arren, eta ordezkari
batzuk izendatzen zituen, hauei, bere izenean gobernua ematen diena, idazkariak,
ministroak edo, Espainiaren kasuan, balidoak.

Lurraldeen jarraipen eza eta jurisdikzioen nahasketa, salbuespena baino gehiago,
araua zen entitate politikoetan, estatukoetan zein estatuz behekoetan. Mugak,
aldatu egiten ziren eta ez ziren batere seguruak, eta enklabe, exklabe, foru
bereziko lurralde eta baita banatutako subirautzadun lurraldeak ere (Andorra),
edo aldikako subirautzadunak (Faisaien uhartea, Nafarroako Pirinioetako
partzuergoak) zeuden, asko gainera. Filipe II.a Espainiakoak, bere agindupean
zeuden lurraldeak zeintzuk ziren argi jakitea nahi izan zuenean, ez zituen El
Escorial monasterioko liburutegian aurkitzen ziren mapak begiratzen, puzzle
nahaspilatsu bat erakusten zutenak, baizik eta Zerrenda Topografikoak (ahalegin
aurrestadistiko bat, bakarrik bi mende beranduagoko Ensenadako Katastroarekin
aldera daitekeena), edo Anton Van der Wyngaerderi hartzea agindu zion bistetara.
Muga naturalen ametsa (Rhinetik Pirinioetarainok Frantzia, atzera begiratuz gero
bere misio historikoa dirudiena) gehiago da XIX. mendeko nazionalismoaren ideia,
AEBak Ozeano Barera eraman zuten patu argia bezala.

XVII. mendetik aurrera, Estatuaren subirautza duen monarkia absolutu baten
presentziaz hitz egin daiteke. Monarkia hau, boterearen ustezko jatorri
jainkotiarragatik justifikatzen zen, norengandik bitartekaririk gabe jasotzen
zuen (nazioa edo herria adibidez). Erregea, Jainkoaren aurrean baino ez da
justifikatu behar. Adibiderik amaitu eta osoena, Frantziako Louis XIV.a edo
Eguzki Erregearen Frantzia da, bere teorikorik hoberena Bossuetengan aurkitu
zuena.

Erregeak gerra adierazi eta bakea egiten zuen, armaden buru zen, gastuak zehaztu
eta zergak ezartzen zituen; funtzionarioak izendatu eta bere kargutik kentzen
zituen eta administrazio osoa zuzentzen zuen. Probintziak, intendenteek
administratzen zituzten, edozer eta edonola egiteko ahalmenarekin.

Erregeak legeak egiten zituen, bere borondate pertsonalaren adierazpenak zirenak
"erresumaren funtsesko ohiturak" kontutan izan behar zituen arren, ohitura
horiek kontraesankorrak ziren, eta ez oso argiak, eta zaila izango zen argi
definitzea. Bere mendekoek ez zuten, berez, Estatuaren aurrean eska edo erabil
zezaketen eskubiderik (bere funtzioen artean eskubideak bermatzea ez duena,
Zuzenbide Estatuak bai izango duenez), baina bai zehaztu gabeko eskubide,
askatasun eta pribilegio mordo bat, ez mundu guztiarentzat zirenak, baizik eta
norberaren edo norberaren familia, erakunde edo lurraldetasunaren baldintzen
arabera, baita, hauek ere oso zehaztu gabeak, erregearekiko betebehar multzo bat
ere, euren betetzea eskatzeko ahalmena, teorian praktikan baino zabalagoa zena.

Gainera, erregeak zuzentzen zuen justizia banaketa, hau, bere izenean banatzen
baitzen, eta berak izendatutako funtzionarioek. Tortura judiziala erabiltzen zen
akusatuen aitorpena lortzeko, hauek, isilpeka epaituz, gainera, nahi adina
gorputz zigor krudel ematen zitzaizkielarik (zigorra, pikota, burni goriekin
markak...) heriotz zigor mota anitz barne, gaizkilearen edo gaizkileak egindako
delituaren araberakoak (arma ezberdinekin burua moztea, lepoa moztea, urkaketa,
sutan erretzea, gorputzadarrak moztea...). Frantziako Enrike IV.aren hiltzailea
izan zen Ravaillacen oinazea, izurrigaenetakotzat hartua da. Heriotz zigorraren
homogeneizazioa, Iraultzaren konkista berezi bat izan zen, baldintzak berdindu
zituena, literalki, burutik hasiz, (gillotina, adibide argi bezala). Espainian,
gillotinaren funtzio berbera izan zuen garroteak (guztientzako berdina bazen
ere, doilor edo noble bezala izendatzen zena, erabiltzen ziren tresna eta
tramankuluen arabera). Fusilaketa ere, dirudienez, modernizazio makabro bat izan
zen, batez ere armadan erabili zena.

Bakarkako askatasuna, poliziak etengabe mehatxatzen zuen, erregearen agindu soil
batekin, edonor atxilo zezakeena, "gutun zigilatua" (lettre de cachet). Ez zen
atxiloketaren arrazoia azaltzen, baizik eta, soilik, "erregearen borondatea hori
zela" adierazten zen, (car tel est mon bon plaisir). Ezer egin aurreko zentsura
zegoen, nagusiki elizako autoritateak egiten zuena (nihil obstat ospetsua). Ez
zen kontzientzia askatasun edo erlijio askatasunik ematen, baizik eta
Augsburgoko Dietaren cuius regio eius religio (erregeak ezartzen dio erlijioa
mendekoari) printzipioa aplikatzen zela.

Borboi leinuko monarkia frantziarra, dinastia hau ezarri zenetik, trebeki joan
zen boterean ezartzen egoera ahul batetatik abiatuta, kanpoan (nagusitasun
espainiarra), zein barnean, neurri handi batean, erlijio gerrek konpondu ez
zuten zatiketa erlijiosoagatik. Henrike IV.ak, aurretik protestantea izandakoa,
amaitu zituen Nanteseko Ediktuarekin, higanotar segurantza guneak, estatu
barneko estatu bihurtu zituena, Luis XIII.a Frantziakoa eta Luis XIV.a
Frantziakoa oraindik adin txikikoak zireneko erregeordetzekj eta balido eta
ministroen izaerek (Richelieu kardinala, Julio Mazarino, Jean-Baptiste Colbert),
mendearen amaieran, Frantzia, Europako potentziarik nagusiena bihurtu zuten.
Aldi berean, Espainiar Inperioa gainbehera sakonean sartu zen, honetara, Lermako
Dukearen (Felipe III.aren balidoa) politika eroso eta ustelek zein Olivares
konde-dukearen (Felipe IV.aren balidoa) politika zorrotz eta ospedunek lagundu
zutelarik, Arma Bateraketako bere saiakerarekin lurralde oreka ezegonkorrak
bortxatzean, 1640ko krisia eragin zuelarik, eta Espainiar Inperioa desegiteko
puntuan utzi zuen. Absolutismoa ez zen Espainiara, Planta Berriko Dekretuak
onartu ziren arte, Filipe V.a Espainiakoak Espainiako Ondorengotza Gerra (1715),
Europako etsaien aurka, zein penintsula barnean bertan (bereziki Valentzia eta
Katalunia), lurralde foruei errespetu gehiago zieten Habsburgotarrekin jarraitu
nahi zutenei irabazi ondoren.

Monarkia absolutuak beste erresuma batzuetan eratzeko ezinaren adibide bezala
jar daiteke Ingalaterra, non Tudortarrek, Erreforma Protestanteko gizarte
aldaketak gertatzen ziren bitartean Legebiltzarrarekin oreka mantendu zuen
monarkia autoritarioak, Estuardo etxeari tokia utzi zion, euren boterea
gehitzeko borrokan, literalki, burua galdu zutenak.

Aurretik adierazitakoak, eta kasu ezberdinek hartuko zuten joera da,
absolutismoaren eredu idealtzat hartuko litzatekeena. Oso erlatiboa zen
zenbaterainokoa izan zitekeen absolutista deritzen erregeek erabiltzen zuten
boterea, eta, gainera, pentsatzekoa da, bizitza publikoa bere osotasunean
antolatzeko nahia ere ez ote zuten izango, boterea, bitartekari ugariren bidez
erabiltzeko tarte handiak uzten baitziren ("estatu" nobiliarioak, eliza
jurisdikzio boteretsua, foru lurraldeak eta korporazio mota oro, udaletxe,
gremio eta unibertsitateak kasu). Erregeen erabakitzeko ahalmena, ekonomia
baliabideen defizitagatik baldintzatua zegoen, jaso bezain pronto (eta batzuetan
baita lehenago ere), armadan eta gorteko luxu handinahitsuan xahutzen zena
(biziki beharrezkoa monarkearen ospea eta nobleziaren leialtasuna mantentzeko,
bere zerbitzura erakarria.)

XVIII. mendean, absolutismoaren aldaera bat agertzen da, Despotismo Ilustratua
deritzona, non, errege absoluto batek, bere boterea, modu paternalistan
erabiltzen duen, "guztia herriarentzat, baina herririk gabe" lelopean, baina
Estatuaren subirautza mantentzen jarraitzen du, ez da beharrezkoa
Konstituziorik, erregearen nahia legea da. Luis XV.a Frantziakoa eta Luis XVI.a
Frantziakoa erregeen izaera ez oso erakargarrietan baino gehiago, frantziarren
exotismoak, errege idealaren eredua, bere mugetatik kanpo bilatzen zuen. Batzuk,
Montesquieuk bezain urruti, bere persiar gutunetan.

Espainian, beste horrenbeste egin zuen José Cadalsok bere Marokoar gutunak
lanean. Hala ere, monarkia mota honen adierazgarri, Karlos III.a Espainiakoa,
Espainia eta Napolin, Josef I.a Portugalgoa (bere ministroa zen Pombaleko
markesarekin) Portugalen, Josef II.a Habsburgokoa Austrian, Frederiko II.a
Handia Prusian eta eredutik urruti, Katalin II.a Errusiakoa Errusian izango
liratekeela adosten da. Voltaire bezalako disolbagarri ospedun ilustratuek,
errege hauetakoren batekin izandako adiskidetasunak (halako harreman ezberdin
batetarako, izena oso propioa ez bada ere) ez du, Johann Baptist Geichek zioen
bezala, bere txingar artean berotzen ari zen jakituna, ez dela berez, erregeak
beldurrik izan behar diona, ezta tontorra den egiturak ere, ahaztarazi behar.

Hitz materialistetan "superregitura ideologikoa" deritzonaren eta gizarte
egituraren zatirik oinarrizkoenen arteko harremanak, oso sarbide delikatuzkoak
dira, eta ez dute adostasun handirik lortzen.

Elizaren nagusitasunak, pentsamenduan, heziketan eta kulturan, berdinezinezkoa
izaten jarraitzen du, eta, Erdi Aroan bezala, ordena politiko eta sozialeko
justifikaziorik nagusiena, eta ez dago Estatutik banandua (harreman gatazkatsua
badute ere, erregalismoak frogatzen duen bezala, indar ezberdinarekin Frantzian
eta Espainian). Hala ere, bere paper ideologikoari dagokionez, Humanismotik eta
Pizkundetik, Antropozentrismoak Teozentrismoaren lekukoa hartzen du kontepzio
kulturaletako konstante bezala. Erasmismoa eta bere gorabeherak Espainian,
pentsamendu aurreratuak zituen zailtasunen adierazgarri on bat dira, baita
erregearen babesa izanda ere, eta ez zen bakarra, ezta ospetsuena izan ere,
Inkisizioak jazarritako Fray Luis de León olerkari eta irakaslearen, Bartolomé
Carranza artzapezpikuaren edo Pablo de Olavide intendentearen kasuek frogatzen
duten bezala. Giroa, Frantzian, ez zen askatasun gehiagokoa, Voltaire tartean
sartuta egon zen kasuek frogatzen duten bezala. Europa protestanteak,
toleranteagoa izateko joera izan zuen, baina ez errepresiorik gabea, Miguel
Servet medikuaren kasuak frogatu zuen bezala.

Unibertsitatea, Behe Erdi Aroan instituzio indartsu bat eta garatzen ari zena
izan zena, eskolastikarekin, abangoardia zientifiko eta kulturaletatik urruntze
garai bat jasango du, beste arlo batzuetara pasatzen dena (akademiak, elkarte
zientifikoak...) XIX. menderarte. Salbuespen bezala, beste hainbat gauzetan
bezala, Monarkia Hispanikoan, unibertsitateak (Salamancako Unibertsitatea eta
Alcalá de Henareseko Unibertsitatea Penintsulan eta sorrera berrikoak Amerikan),
urrezko garai batean daude (Biblia Poliglota Konplutentsea, Salamancako Eskola,
neoeskolastika), paper sozial argi bat dutelarik: burokrazia eta kleroari
koadroak eman eta noblezia garaile baten eta bere eraketa ekonomiko eta
sozialaren ahalmen disolbagarriari dagokionez, burgesia erosokor eta amore emale
baten baldintza soziala mantendu edo igotzea. Dizdirarik handiena, beharbada,
Burgosko Biltzarra eta Valladolideko Biltzarra bezala ezagutzen diren amerikar
kolonizazioari buruzko eztabaida justifikatzaileen ondorioz lortu zuten. Azken
honek, Valladolideko Unibertsitatean ospatu zena, Bartolomé de las Casasen eta
Juan Ginés de Sepúlvedaren arteko naturalen polemikari eta Indietako Legeei
(1550-1551) buruzko eztabaida ospetsua gertatu zen. 1527an, unibertsitate hau
berau, erasmismoa zalantzan jarri zuen konferentziaren egoitza ere izan zen.

Aldiz, Italia eta Flandria, Europa mendebaldeko merkataritza ibilbideek lotutako
Behe Erdi Aroko burgsesiaren merkataritza guneak, bi mugimendu kulturaletan
(Humanismoa eta Pizkundea) nabarmendu zirenak izatea, ez da halabeharra.
Antzinako Erregimenari egokiago ziren monarkia nazionalak, jarraitu egiten
dituzte, hedapenez, are gorantza zihoazen monarkiei arkitektura programek eta
abangoardia artistika eta intelektualaren mezenasgoak ematen dien legitimazio
aukerak bultzaturik. Kleroa eta noblezia, berdina egiteagatik, ez dira atzera
geratzen. Artistaren paper sozialak, Erdi Aroko anonimatu gremialetik, Rafaelen
sasijainkotzeraino eboluzionatzen du. Akademizazioak eta profesionalizazioak,
artista independizatzera eramango dute, nolabaiteko ospe bohemioarekin, merkatu
batetaz fida daitekeena bere ekoizpenerako, enkarguetatik aske, XIX. menderarte
osatzen ez den prozesu batean.

Erreforma Protestanteak lehenengo, eta, ondoren, Kontraerreforma katolikoak
suposatu zuten hauste eta berregituratzearen ondoren, Manierismoa eta Barrokoa
izan ziren, bata bestearen atzean, XVI. mende erdialdetik eta XVII. mendetik,
Italiatik Europa guztira hedatzen diren estilo artistikoak dira. Neurri
handiagoan edo txikiagoan, ideologia eta klase nagusien zerbitzura jartzen dira,
arte burgesa ere egongo den arren, klase nagusia burgesia den tokian,
Herbehereak kasu.

XVII. mende amaierako europar kontzientziaren krisiaren ondoren, Newtonen
paradigmari eta entziklopedismoari jarraitzen dion Zientzia Modernoari bidea
irekitzen diona, XVIII. mendean, kultura, Elizaren monopoliaren mantenimendua
eta Ilustrazioak irudikatzen duen Sapere aude kantarraren arteko atakan dago.
XVIII. mendeko lehen erdialdeko Espainiaren lokartze kulturalaren froga,
Salamancako Unibertsitateko matematika katedraduna, Diego de Torres Villarroel
ameslaria bezalako pertsonaia bitxi bat izatea izan daiteke.

Europar joerekiko isolamendua (ezagutza falta ez denean) nagusi da, nobatoreen
do Benito Jerónimo Feijóo eta Mondejarreko Markesa bezalako pertsona bakanak
izan ezik. Ilustrazioko modernizazio saiakerak garrantzitsuak dira mendearen
azken hamarkadetan, Karlos III.ak eta Karlos IV.ak bultzatuak, eta Amerikara
hedatu ziren, intelektualki, "berraurkitua" izatera pasatzen dena (Jorge Juan
eta Antonio de Ulloaren neurketak, Antonio José Cavanilles eta Alexander von
Humboldten espedizio naturalistak, eta lehen medikuntza programa modernoa,
nafarreriaren aurkako txertaketa izan zena), barnealdean, independentzia
mugimendura eramango duen amerikar kontzientzia agertzen ari den unean, hain
zuzen ere.

Barroko berantiarra eta Rokokoa, XVIII. mende hasierako estilo artistikoak dira,
oraindik, klase pribilegiatuen ideologia dominatzailea mantenduz; Neoklasizismoa
eta Aurrerromantizismoa, mende amaierakoak, errealitate berriari irekiak.

Estetika arrazionalistaren eta teknika akademizistaren garaipenaren ondoren,
azken hau, barrokoko zentzumen gehiegikerien ospearen galtzearen arduraduna,
Neoklasizismoa, Ponpeiako hondakinen aurkikuntzagatik bultzatua da, eta Europa
osotik hedatzen da (honetara, Grand Tourrak edo jaiotzen ari zen turismo
aristokratikoak lagundu zuelarik), garaian, Antzinako Erregimenarentzako
gertaera intelektual disolbatzaileekin bat egiten duena: Encyclopédie
Entziklopediaren argitaratzearen hasiera (1751), edo Lisboako lurrikarari
buruzko (1755) voltairetar hausnarketak; garaiko moda Europan eta Amerikan,
Erromatar Errepublikako bertute xaloak berreskuratzea da (inperioaren
gainbeherakoak baino gehiago); adibide on bat, Zintzinatoren aukeraketa da (bere
idiak zerbitzu publikoaren deira denbora baterako diktadore bezala joateko utzi
zituena, eta, karguan eman beharreko denbora eman ondoren, berriz nekazal
lanetara itzuli zen paterfamilias eredua), Cincinnatiri izena emateko, jaiotzen
ari zen AEBetako sortu berri zen hiri bat. Benjamin Franklin, enbaxadorea
Frantzian, gainbehera zihoan Versallesko gorteak, jaiotzen ari zen Errepublika,
abegikortasunez nola hartzen zuen lekuko izan zen, erruki eta, basati on eta
Erroma Berri nahasketa bezal irudikatzen dituenganako (eta euren buruak ere hala
irudikatzen dituzte) miresmen nahasketa batekin.

Beste alde batetik, Sturm und Drangeko estetika aurrerromantikoak, Goetheren
Wertherren gazte eredu ilunak eta Jose Cadalsoren Gau goibelak lanek, jada,
garai nahaspilatsu bat iragartzen dute, non Ilustrazioko kontraesan
konponezinak, Antzinako Erregimenak goraka doazen Iraultzaren indarrekin uztartu
ezin dituenak, modu bortitzean konponduko diren: arrazoiaren ametsak, munstroak
sortzen ditu hain modu bikainean Francisco de Goyak adierazi zuen bezala.



https://eu.wikipedia.org/wiki/Anje_Duhalde

Anje Duhalde (Arrangoitze, Lapurdi, 1950eko irailaren 12a) musikaria da. Bai
taldean, bai bakarka jardun du.

1970eko hamarkadan hasi zen musika egiten, Fuego taldean hain zuzen ere. Musika
talde honetan bateria jotzen hasi zen.

Honen ondoren Mixel Ducau lagunarekin batera lehen Euskal Rock taldea sortu
zuen; Errobi izenez bataiatu zuten talde mitikoa. Talde honetan abeslari eta
gitarra-jotzaile lanetan ibili zen, Rock progresiboa eta nazioarteko beste
hainbat joera hurbilduz. Urte batzuez plaza askotan jo eta gero, Errobi desegin
zenean bakarlari bezala segitu zuen, baina kosta egin zitzaion Errobiren
itzaletik aldentzea. Bakarlari lan horretan, tradizioarekiko atxikimenduak pisu
handiagoa hartu du rock eta pop moldeko kantuetan.

1980 urtean Errobiaren hegitik atera zuen, bere bakarkako lanari hasiera emanez
eta bizitza osoa eman du ogibide horretan.

Elkarlan asko egin dituen bakarlaria da Anje Duhalde. Akelarre taldearekin,
esaterako, lau urtez ibili zen, berbenaz berbena, Euskal Herriko txoko guztiak
ezagutzen. Akelarreren bi diskotan parte hartu zuen, Gau pasa eta Ari gara
izenekoetan.

Baina berbenero alde horrek ez zion eragozten bere bidetik segitzea, eta Erroz
eta oroz edota Nahas-mahas diskoak dira horren adibide. Geroago, Xabier Amuriza
bertsolariarekin egindako lanaren emaitza plazaratu zuen 1991n. Xabier
Amurizarekin kantari diskoa txapeldunaren bertsoekin osatua dago, Duhaldek
gitarra eta ahotsa jarri dizkio eta musika bion artean egina da. Lan bikain
horren ondoren Bakezaleak (1992) atera zuen, oso kritika onak jasoz, eta 1993an
Zuzenean disko bikoitza, non bere kanten bilduma egiten den. Harrezkero
Azkarate, Pinpirin eta Florian eta George Brassens kantari diskoak plazaratu
ditu.

Anje, ordea, ez da musikagintzara mugatu. Irrati uhinetan ere ibilitako esataria
dugu. 1990eko hamarkadan Baionako Gure Irratian aritu zen lehenik, eta ondoren
Bilbo Hiria Irratian irratian, egoitza Bizkaiko hiriburuan duen Kafe Antzokitik.



https://eu.wikipedia.org/wiki/Agot

Agot deitura Nafarroa Garaiko Erronkari eta Baztan eskualdeetako eremu
baztertuetako biztanle jakin batzuek jasotzen zuten. Harria eta zura, eta
geroago burdina ere lantzen zuten artisauak izan ohi ziren. Mendeetan zehar
bazterketa sozioekonomikoa pairatu zuten. Haien existentzia Erdi Arotik
ezagutzen da.

Agot hitza godoren eratorri bat dela uste dute askok. Agian deitura hau
okzitanierazko ca got, "zakur godo" adieratik eratorri da. Izenaren beste
aldaera batzuk: cagot, cagote, gahet, gaffet (Gaskoinian), capot (Anjoun eta
Languedocen), cacon, cahet, caqueux, caquins (Britainian), chrestia...

Agotek mendeetan zehar jatorri ezezaguneko diskriminazioa jasan behar izan dute.
Izenari begiratuta, autore askok agotak godo jatorrikoak izan daitezkeela
proposatu dute, agian gudarosteren bateko desertoreak Euskal Herriko bailaretan
errefuxiatu ziren eta bertako biztanleek gogo txarrez hartu zituzten, hortik
denboran zehar pilatutako diskriminazioaren eta aurreiritzien jatorria. Beste
teoria batek garai batean Frantziatik etorritako gaizkileak izan zirela dio,
justiziatik ihesi legenarrean ezkutatu zirenak muga gurutzatu baino lehen.
Legenarra zabaltzea agotei egiten zitzaien akusaziorik ohikoena zen.

Beste teoria batek dioenez, agotak eraikuntzaren lanbidearen inguruan eratutako
taldea ziren: 950. urtean Okzitanian eraikuntzaren bi lankide taldeen artean
liskarrak piztu ziren, harria lantzen zutenen eta zura lantzen zutenen artean,
hain zuzen. Harria lantzen zuten lankide taldearen maisu bat hiltzean bi taldeen
arteko guda hasi zen. Guda hau amaitzean, talde biek langile berriak hautatzean
kontrako taldeko langileak hartzeari uko egiten zioten. Horiek horrela, bi
lankide talde hauetatik at hirugarren talde bat eratu zen, kataroen
doktrinarekin lotuta zegoena. Kataroek ez dute Jesukristoren jainkotasunean
edota amabirjinaren birjintasunean sinisten, gainera elizaren aginpideek
erakutsitako boterezalekeria eta diruzalekeria arbuiatzen dute eta sakramentuei
uko egiten diete.

Okzitaniatik Biarnora, Gaskoniara, Bretainiaraino... eta Nafarroako
Pirinioetara, Aragoira, Euskal Herriko hainbat herritara eta baita
Asturiaseraino alde egin zuten.

Mendez mende herrietatik at bizitzera behartu zituzten, eta gainerako
biztanleekin ezkontzea debekatu zietenez, horrek endogamia bultzatu zuen, eta
haienganako arbuioa indartu. Agote bezala antzemanak izateko jantzi bereziak
jantzi behar izaten zituzten, sarri bularrean antzara edota katu oinatz itxurako
bereizgarri gorri bat eman behar zutelarik. Legenarra zabaltzen zuten ustea
zabaldu zen eta leku askotan kanpaitxo bat jo behar izaten zuten, agot ez
zirenek ihes egin ahal izan zezaten. Kutsadura ekiditeko neurri gisa iturri
ezberdinetan edatera, ura hartzen edo ogia erretzen azkenengoak izatera, euren
tresnak baino ez erabiltzera, eurek jan behar ez zuten jakirik ez ukitzera eta
abarretara behartzen zituzten. Elizan koroaren, kanpandorrearen ala eskaileraren
azpian baztertuta entzun behar zuten meza, maiz alboratutako ate txikiago
batetik sartu behar zuten. Elizako lurrean marra bat zegoen (burdin hesia
Arizkun herrian), aldarera igo ez zitezen. Beste bataiarri erabili behar zuten
eta ur bedeinkatua beste pila batetik hartzen zuten. Euren eskaintzak
gainontzeko herritarren oparietatik berezita gordetzen ziren.

1515ean Baionako, Iruñeko, Jakako, Akizeko, Oskako, Leskarreko eta Oloroeko
elizbarrutietan zeuden agotek Leon X.a Aita Santuaren bulda bat ere eskatu eta
jaso zuten, gainerako eliztar guztiei emandako tratu bera jaso zezaten behartzen
zuena. Neurri honek eragin praktikorik izan ez zuenez, 1819 arte egon behar izan
zuten bazterketarekin amaitzeko legeen zain. Nafarroako gorteetan Erdi Aroko
lege diskriminatzaileak ezabatu zituzten eta geroago, agot guztiak Madril
inguruko Baztan Berri izena izango zuen herri batera deportatzen saiatu ziren.
Agote gehienek ez zituzten euren etxeak utzi edota gerora itzuli ziren. Denboran
zehar, diskriminazioa eta agoten izatea bera desagertuz joan zen. Orain gutxira
arte bazterketa hau indarrean egon den leku urrietako bat Arizkun herri nafarra
da.

Agotak egondako denbora eta lekua ez ziren homogeneoak izan, herri batzuetatik
desagertu eta beste batzuetan lekutu egin ziren mendeetan zehar. Bozate auzoan
XVI. mendean agot asko zegoen, eta ondorengo mendeetan hirurehun eta bostehun
biztanle artean ibili zen. Baigorri eskualde baxenafarrean ere nahikotxo egon
ziren, eta XVIII. mendean biztanleen %10 izateraino heldu omen zitezkeen, baina
hainbat parrokiatan ezberdin banatuta. Batzuetan ez dago euren arrastorik, beste
batzuetan tartekakoa aipamenik agertzen dira edo etxe gutxi batzuk baino ez dira
aipatzen, eta auzo batzuetan, Izpurako La Magdalenan edo Anhauzeko Zubitoan,
adibidez, ehun bat baino gehiago zeuden.

Frantziako iraultzak integrazioaren aldeko hainbat gertaera ekarri zituen XIX.
mendean zehar. Iraultzaren beraren ondorioz, agotek desegin ahal izan zituzten
agot zirela aipatzen zuten dokumentuak. Gainerako auzokoekin batera multzo
handitan sartu ziren armadan, eta horrek tratu-berdintasuna ekarri zuen, ordura
arte izan ez zituzten aukerak, eta batzuek goi kargu militar nahiz
administratiboak ere izan zituzten. Eskolara -laikoa eta bereizketarik egiten ez
duena- derrigorrean ezarri zen, migrazio jarioak gertatu ziren Ameriketara zein
hirietara, eta bertan lanbide berriak egiten hasi ziren: mediku, irakasle,
mugazain etab. Ameriketatik itzuli zirenak Elizondo inguruan finkatu ziren
dirutza eta guzti. Erregimen Zaharreko ekonomia desagertu zen heinean, lur
komunalak saldu egin ziren, pribatizatu, eta auzo eskubideak desagertu ahala,
bazterketa horren zentzua bertan behera geratu zen. Labur esanda, antzinako
erregimeneko oinarri ekonomiko, sozial eta politikoak desegiten ziren neurrian,
agot fenomenoa murriztuz joan zen, eta azkenean nekazaritza esparruko auzo edo
familia jakinekiko susmoa baino ez zen geratu.

Hala ere, agoten aztarnak baditugu oraindik, endogamia dela eta, abizen gutxi
batzuk ugari errepikatzen baitira; hala nola, Bidegain, Errotaberea, Zaldua eta
Maistruarena adibidez. Arizkun herri nafarrean da, bertan garai batean agoten
ghettoa izan zen Bozate izeneko auzoa dago gaur egun.

Arreau hirian agoten museoa ireki zuten (musée des Cagots), turismo bulegoa
dagoen gazteluan .



https://eu.wikipedia.org/wiki/AEB

Ameriketako Estatu Batuak (ingelesez: United States of America) Ipar Amerikako
herrialde bat dira, 50 estatuz eta barruti batez osatua. Hiriburua Washington da
(ingelesezː Washington DC).

50 estatu horiek errepublika federal bat osatzen dute. Haietako 48 Kanada eta
Mexiko artean daude: horiei, «Estatu Batu Kontinentalak» deitzen zaie. Beste
biak Hawaii eta Alaska dira. Halaber, baditu beste zenbait dependentzia eta
urruneko uharte.

Munduko hirugarren herrialderik handiena da biztanleriari dagokionez, Indiaren
eta Txinako Herri Errepublikaren atzetik. Gaur egun 309 milioi biztanle ditu,
9,83 milioi km²-tan. Gainera, munduko kultura aniztasun gehien eta immigrazio
gehien duen herrialdea da; horren ondorioz, hizkuntza ugari hitz egiten dira
bertan.

Ameriketako Estatu Batuak munduko hirugarren herrialdea da lur eremuari
dagokionez, Errusiaren eta Txinako Herri Errepublikaren ondoren, eta ozta-ozta
Kanadaren aurretik. Ipar Amerikako herrialde handienak mugakide ditu ekialdean
Ozeano Atlantikoa, mendebaldean Ozeano Barea, hegoaldean Mexiko eta Mexikoko
Golkoa eta iparraldean Kanada. Alaska estatuak Kanada du ekialdean, Ozeano Barea
hegoaldean, Ozeano Artikoa iparraldean eta Beringeko itsasartea mendebaldean.
Hawaii estatua Ozeano Bareko uhartedi bat da, kontinentetik hego-mendebaldera.

Ekialdetik mendebalderantz hosto galkorreko basoak, zelaiak, ordokiak eta Mendi
Harritsuak aurkituko ditugu, eta hego-mendebaldean basamortuak. Herrialdearen
iparraldean Apalatxeak aurki ditzakegu eta hego-ekialdeko eskualdean Sierra
Madre mendikate mexikarra.

Estatu Batuetako eremuak ez du gorabehera handirik. Erdialdea ordoki zabala da,
Mississippi arroa eratzen duena. Arro hori Apalatxe mendikateak mugatzen du
ekialdetik, eta goi-ordokiek eta Rock Mountains (Mendi Harritsuak), Sierra
Nevada eta Cascada Range (Ur-jauzien mendikatea) mendikateek mendebaletik.
Apalatxe mendikateak Atlantiko ozeanoaren kostaldean daude. Mitchel mendia da
garaiena (2.037 m). Apalatxe mendikatea (Blue Ridge, Adirondacks, White
Mountains) iparrekialdetik eta hegomendebalera luzatzen da.

Beste aldean, mendebalean alegia, Mendi Harritsuak daude. Horiek goi-ordokiak
inguratzen dituzten bi mendikatek osatuak dira. Ur-jauzien mendikatean badira
gailur garaiak (Rainier, 4.392 m). Sierra Nevada mendikatea, berriz, zenbat eta
hegoalderago jo orduan eta garaiago da; Whitney mendia da garaiena (4.418).
Sierra Nevadaren mendebalean, Kostaldeko mendikatera bitartean, Sacramento eta
San Joaquin haranak daude, oso oparoak; ekialdean hainbat goi-ordoki eta Great
Basin edo Arro Handia daude. Mendi Harritsuak Kanadatik Mexikora luzatzen dira
(650 km). Bertan daude Yellowstone Parke Nazionala eta Coloradoko goi-ordokia.
Mendebaleko mendikateak iparraldera jotzen du, Kanada aldera. Estatu Batuetako
lurraldea den Alaskan dago Estatuko gailurrik garaiena: McKinley mendia (6.194
m). Iparrerago, Aleutiar uharteak daude.

Estatu Batuetako lurralderik gehiena Mississippi arroak zeharkatzen du.
Mississippi ibaia, Missouri adarrarekin batera, munduko luzeena da. 1.970 km
egin ondoren Mexikoko golkoan itsasoratzen da. Rio Grandek, berriz, Mexikorekiko
muga eratzen du. Hori ere Mexikoko golkoan itsasoratzen da. Ozeano Barean ura
isurtzen duten ibaiak Colorado (Kaliforniako golkoa) eta Columbia dira.
Atlantiko ozeanoan itsasoratzen direnak laburrak dira. Apalatxe mendietan dute
iturburua eta nagusiak Hudson, Delaware, Potomac, Susquehanna eta Savannah dira.
Estatu Batuetako aintzirarik zabalenak Aintzira Handiak dira, Kanadaren mugan:
Superior, Huron, Michigan, Ontario eta Erie. Aintzira horiek San Lorenzo emari
handiko ibaiak lotzen ditu. Erie eta Ontario aintzirak Niagara ibai laburrak
lotzen ditu.

Alde handiak daude eskualdetik eskualdera Estatu Batuetan, bai goratasunagatik,
bai Atlantiko edo Pazifikoko itsaslaster hotzengatik; baina klimaren eragile
nagusia haizea da: iparretik hegorantz trabarik gabe dabilela eta Mexikoko
tropikotik datorren haize bero hezeak aurrez-aurre topo egiten duela ipar
burutik datorren haize hotz eta lehorrarekin. Kaliforniako itsasertzean oso
hezea da klima. Oro har, bi multzo nagusi bereiz daitezke: mendebala, lehorra,
Mendi Harritsuetatik Coust Rangeraino hedatzen dena, eta ekialdea, hezea.
Floridako klima, berriz, tropikala da. Mexikoko Golkotik Ohioko haranera
hedatzen den lurraldeak kontinente barruko klima du.

Egungo Estatu Batuetako lurraldean, Amerikako berezko biztanleak bizi ziren K.a.
18000 eta 8000 artean Alaskatik egindako migrazio baten ondoren. Ehunka
hizkuntza eta kultura zeuden, horietako asko herri nomadak edo erdi-nomadak
ziren. Gehienak galdu egin dira.

XVI. eta XVII. mendeetan, Europarekin izandako lehen topaketak kultura talka
handia izan ziren, tartean euskal baleazaleak zeudela (egungo Kanada ekialdean),
batez ere Espainiarrekin hegoaldean, ingelesekin ekialdean eta frantsesekin
iparraldean eta Mississippiren arroan. Mayflower izan zen Ameriketara
Ingalaterratik kolonizatzailez beteta joandako lehen itsasontzia. Ingelesen
lehen finkapena 1607an izan zen, Jamestown herrian (Virginia).

Laster, hainbat kolonia ezarri ziren ekialdeko kostaldean (Plymouth, Boston,
Salem, Williamsburg). XVII eta, batez ere, XVIII. mendean, esklaboak eraman
zituzten, Afrikako jendearen salerosketaren bidez, batez ere hegoaldeko kotoi
sailak garatzeko, baina baita era guztietako azpiegiturak eraikitzeko ere.
Hasieran, Britainia Handiaren koroapeko lurretan finkatutako ingelesak,
herbeheretarrak, eskoziarrak, alemaniarrak eta eskandinabiarrak itunetara heldu
ziren bertako biztanleekin (ekialdeko amerindiarrekin), eta azken hauek, oro
har, europarren hainbat teknika eta kultura-ezaugarri onartu zituzten.

Europarren kolonizazioa Apalatxe mendien ekialdera mugatzen zen. Hala ere,
berehala hasi ziren pizten tentsioa eta gatazka, europar jatorriko herritarren
hazkuntza demografiko eta hedakuntzarako joera zela eta. Liskar haietako
handienaren aukera hartuz, Europako Zazpi Urteko Gerraren une berean, kolono
britainiarrek frantziarren lurraldeen erdia bereganatu zuten, eta halaxe azalera
bikoiztu.

1776ko uztailaren 4an, hamahiru kolonia britainiarrek independentzia aldarrikatu
zuten Erresuma Batuarengandik (Independentzia Adierazpena), Erresuma Batuko
koroak bertako kolonizatzaileengandik dirua ateratzeko ezarritako zorpetze- eta
zerga-sistema baten ondorioz. Berehala, gerra piztu zen Erresuma Batuarekin 1783
arte, baina metropoliak atzera egin behar izan zuen. 1787an Ameriketako Estatu
Batuetako Konstituzioa onartu zuten, Mendebalde osoko lehena. Bi testu horiek
jarri zuten estatubatuar nortasunaren lehenengo oinarriak.

George Washington hautatu zuten errepublika berriaren presidente, baina luze
gabe sortu ziren elkarren kontrako bi alderdi: Alderdi Federalista, boterea
zentralizatu eta metatzearen aldekoa ("garapena"), eta Alderdi Errepublikanoa,
herriaren oinarrizko askatasunei eta estatuen subiranotzari eustearen aldekoa
("jeffersondar demokrazia"). Federalisten bultzadaz, Washington D.C. hiriburu
federala sortu zen, baita AEBetako lehenengo banku zentrala ere. Thomas
Jefferson presidentetzara heldu zen 1801ean (1809 arte), eta 1811n Erresuma
Batuarekin gatazka piztu zen, artean Europako monarkia horrek ez baitzuen
esperantza galdu nola edo hala errepublika berria atzera menpera ekartzeko.

1815ean bukatu zen gerra hori, baina mugarria izan zen estatubatuar kontzientzia
bat pizteko, baita armada indartsu bat sortzen hasteko eta finantzen
garapenerako ere. 1816an, Estatu Batuetako Bigarren Bankuari AEBetako banku
zentrala izateko baimena eman zioten. Britaniarren laguntzat jotako Alderdi
Federalistarenak egin zuen, baina ordainean, jaun eta jabe geratutako Alderdi
Errepublikanoa zatitu egin zen, eta federalisten balio asko errepublikanoen
talde batek hartu zituen, Henry Clay buru zuela. Kontrako aldean zuen Andrew
Jackson, eta azken hau nagusitu zen (1829-1837).

1836an, banku zentralarenak egin zuen, baina trukean, Jacksonek amerindiarren
kontrako lehenengo neurri sistematikoak hartu zituen, mendebaldera, Mississippi
aldera kanporatuz ("Malkoen Bidea"). Bertako biztanle amerindiarrak baztertuak
izan ziren gero eta gehiago, bereziki 1815eko gerra ondoren, eta kopuru handitan
hiltzen hasi, lurrak kenduta kolonoek ekarritako gaixotasunen epidemiak
(baztanga, elgorria) eta haiekin izandako liskar odoltsuak zirela bide.

Iparraldeko eta hegoaldeko estatuen gizarteen arteko aldeak (zergen gaia batez
ere, the tariffs) Gerra Zibila piztu zuen 1861ean, atzealdean esklabotzaren gaia
ere aipatzen zela. Abraham Lincoln zen orduan presidentea, eta iparraldeko
estatuen ("Batasuna"ren) burua ere. Garapen industrial eta teknologikoak
Batasunaren alde jokatu zuen, eta 1865ean hegoaldeko estatuen Konfederazioak men
egin zuen. Gerra osteko krisiak ez zuen galarazi industriaren garapen handia,
burdinbidearen bidez batez ere, eta immigrazioa areagotu zen XIX. mende osoan.

XIX. mendeaaren bukatzerako, AEB Itsaso Barera erabat zabaldua zen burdinbideari
esker; bertako biztanle amerindiarren patua, berriz: asimilatuak izatea, edo
erreserbetan hertsatuta bizitzea. Estatu Batuak munduko lehen potentzia
ekonomiko, kultural eta politikoa bihurtu ziren, eta Amerika osoan beren eragina
zabaltzen hasi. 1913an, Estatu Batuetako hirugarren banku zentrala eratu zen,
Erreserba Federala izena hartuz. Gainera, 1916tik aurrera, Europako Lehen Mundu
Gerran parte hartu zuten, isolamendu politika alde batera utziz, Woodrow Wilson
presidentearen pean. 1929an, ordea, krisi latza hasi zen, Bigarren Mundu
Gerraren ataria izan zena. Industria militarra aurretik inoiz ikusi ez bezala
garatu zen AEBetan 1941etik aurrera.

1945ean, Gerra Hotza hasi zen, eta Estatu Batuak bihurtu ziren munduko herrialde
boteretsuena Sobietar Batasunarekin batera, batez ere arlo militarrean. Gerra
Hotza 1991ean amaitu zen, Sobietar Batasuna desegin ondoren. Hala ere, Estatu
Batuek gerra-ekonomia bat izaten jarraitu dute, arlo horri zeharka edo zuzenean
lotutako korporazioak nagusi baitira bertan, baita gobernu federalaren urteko
aurrekontuaren ia erdia.

2001. urtean, gerraz kanpoko herrigune batean historian izandako erasorik
handiena gertatu zen (2011ko irailaren 11ko erasoak). Ustez, Al Kaidak zenbait
hegazkin bahitu zituen barruan bidaiariak zihoazela, eta Dorre Bikien aurka egin
zuten talka: 3.000 hildakotik gora izan ziren. Erasoa arrazoi hartuta, AEBek
Afganistango Gerra justifikatu zuten, "terrorismoaren aurkako gerra" hasiz. Aldi
berean, Irak ere inbaditu zuten eta Patriot Act terrorismoaren aurkako lege
ospetsua aurrera atera zuen George W. Bush orduko presidentearen
administrazioak.

Estatu Batuak 50 estatuz eta barruti federal batez (Columbiako Barrutia) osatuta
daude. 48 estatuk (denak, Alaska eta Hawaii izan ezik), kontinenteko estatuak
edo lower 48 izenekoek Ipar Amerikako erdialdea hartzen duten. Alaska Kanadak
banantzen du beste estatuetatik. Hawaii, berrogeita hamargarrena, Ozeano Barean
dagoen uhartedia da.

Ondorengo mapan agertzen diren lurraldeez gain, beste batzuek ere osatzen
dituzte AEBak, batez ere Ozeano Bareko eta Karibeko hainbat uharte eta atoloiek.
1898tik, armadak Guantanamoko badian (Kuba) itsas base garrantzitsua du. Menpeko
lurralde horietako biztanleek beste estatubatuar herritarren eskubide berdinak
dituzte, baina ez dute zerga federalik ordaintzen, ez eta herrialdeko
presidentea hautatzeko hauteskundeetan parte hartzen ere.

Ameriketako Estatu Batuetan 309.244.000 biztanle zeuden 2010ean. Herrialdeko
hiri handienak hiru guneetan daude: Ipar-ekialdea, Texas eta mendebaldea.
Ipar-ekialdean New York, Filadelfia eta Chicago ditugu. Texasen Dallas, Houston
eta San Antonio. Azkenik, mendebaldean Phoenix, Los Angeles, San Diego eta San
Jose ditugu. Biztanleriari dagokionez hau da hiri nagusien zerrenda (2008):

Ameriketako Estatu Batuetako gobernuko Errolda Bulegoak eskualdetan banatzen du
herrialdea, errolda eta beste zenbait biztanleria datuetarako. 4 eskualdetan
banatzen du herrialdea eta hauek 9 azpieskualdeetan.

Estatu Batuetako ekonomia munduko indartsuena, ugariena eta teknologiaz
aurreratuena da. Barne produktu gordina biztanleko 31.500 dolarrekoa da,
handiena nazio industrializatu nagusietan. Munduko biztanle guztien % 5 eskas
dituelarik, Estatu Batuek ekoizten dute, urtero, planetako aberastasunen % 30
baino gehiago.

Baliabide aberatsak eta azpiegitura bikainak daude oparotasun horren oinarrian.
1975. urteaz gero, irabazi gehien-gehienak familia aberatsenen % 20ra joan dira.
1994-1998 urteetan gora egin zuen ekoizpen errealak, inflazio tasa oso txikia
izan zen, eta langabezia tasa % 5etik beherakoa. Merkatuko ekonomia da Estatu
Batuetakoa, eta pertsona eta enpresa pribatuek hartzen dituzte erabaki nagusiak;
gobernuak merkatu pribatuetan erosten ditu gehienbat hornigaiak eta zerbitzuak.
Estatu Batuetako enpresek Mendebaldeko Europako eta Japoniako kideek baino askoz
malgutasun handiagoa dute kapitalak zabaltzeko, langileak kaleratzeko, eta
produktu berriak sortzeko.

Aldi berean, muga handiak dituzte beren lehiakideen merkatuetan sartzeko,
atzerritar konpainiek Estatu Batuetan sartzeko dituztenak baino askoz
handiagoak. Estatu Batuetako enpresak munduko lehenak dira, edo ia lehenak,
teknologia aurreratuenetan, bereziki ordenagailuetan, eta sendagintza,
aireontzi, eta hornigai militarretan, nahiz eta azken horiek zerbait murriztu
diren Bigarren Mundu Gerraz gero. Teknologiaren aurreramenduen lastertasunaren
ondorioz, two-tier labor market deritzana sortu da (“bi mailako lan merkatua):
maila berehekoenek ez dute goiko mailakoen heziketa eta prestakuntza bera, eta,
gero eta gehiago, ez dute eskuratzen ez soldata igoerarik, ez osasun aseguruen
babesik, ez bestelakorik.

Epe luzerako arazoen artean, aipatu behar dira zaharragotzen ari den
biztanleriaren sendagintza kostu gero eta handiagoak, azpiegitura ekonomikoan
egin diren inbertsio desegokiak, eta familia sarreren etena gizatalde
pobreenetan. 1999ko BPG 1998koa baino zertxobait apalagoa izan da, eta inflazioa
eta langabezia bere horretan geratu dira gutxi asko. 1999ko arazoak Asia
Ekialdeko eta Errusiako finantza krisi larriak izan dira, eta akzioen
garestitasuna enpresen irabazien ondoan. 1960ko hamarraldian Estatu Batuetako
biztanleek munduko bizi maila altuena bazuten ere, gaur egungo gizartean gero
eta nabarmenagoa da aberatsen eta pobreen arteko aldea.

Nekazaritzak langile aktiboen % 2,8 baino ez du hartzen (1994), baina munduko
lehena da, eta nekazaritzaren batez besteko merkataritza soberakina urteko 10
bilioi dolarrekoa da. Oso teknika modernoak baliatzen ditu, eta bederatzi milioi
pertsona inguru enplegatzen ditu nekazaritza gaien produkzio, eraldaketa,
ontziratze, garraio, banaketa eta esportazioetan. Gai askotan da munduko estatu
ekoizle nagusietako bat (lehena artoan eta soian) [1996]; tropikoetako gaiak
baino ez ditu falta (kafea, bananak, kakaoa, etab.).

Garai batean beltetan zegoen nekazaritza antolatua, gai bakarra lantzen zuten
eraztun edo eskualdeetan alegia (Dairy Belt, esnearena; Wheat Belt, gariarena;
Corn Belt, artoarena; Tobacco Belt, tabakoarena; Cotton Belt, kotoiarena), baina
egitura hori aldatzen ari da. Ekialdean eta Aintzira Handien eskualdean merkatu
urbanorako gaiak lantzen dira, eta hegoaldean, berriz, kotoiak eta tabakoak
atzera egin dute eta lekua utzi diete soiari, fruitu eta lekariei, kakahuete eta
bazkarako gaiei.

Laborantza da oraindik ere nagusi Middle Westen, baina arto-soia-abere hazkuntza
hirukotea ari da gaur nagusitzen. Mendebalde idorrak arrantxoen eskualdea izaten
jarraitzen du, baina eremu ureztatuen gehitzeari esker, hirientzako balio
handikoak diren gaiak hasi dira lantzen. Arrakasta horiek, ordea, badituzte
beren alde txarrak ere: estatuak nekazaritzari ematen dion laguntza kostu
handikoa da, nekazari askok zorra handiak dituzte, eta txikienak egoera larrian
daude; nazioarteko egoerak bestalde eragin handia du nekazaritzaren orekan
(gariaren esportazioan bereziki), eta lurrak erein gabe uztea da sarritan
produkzio gehiegiaren kontra borrokatzeko modu bakarra. Basogintzaren ere Estatu
Batuak dira munduko lehenak, eta bosgarrenak arrantzan (1995), baina hala ere
beharren erdia baino ez dute asetzen alor horretan.

Behera egin du amerikar industriak munduan izan duen pisuak: 1946an amerikar
industriatik zetorren mundu osoko ekoizpenaren % 50, eta gaur egun % 20 baino
gutxiago dator. Ekoizpenean, dena den, aurrenekoa izaten jarraitzen du, eta
hirugarren mundu esportatzailea baino ez da gaur, Alemania eta Japoniaren
atzetik. Oinarrizko industriek (burdingintza, metalurgia, kimikagintza), atzera
egin dute, batez ere ipar-ekialdeko eta Aintzira Handietako Manufacturing Belt
tradiziozko eskualde industrialetan, eta aldi berean oso alor garrantzitsuetan;
automobilarenean eta ehungintzan adibidez, oso berregituratze sakonak egin dira.

Industria alor modernoek etorkizun ona dute: aeronautika, kimika gaiak,
farmazia, eraikuntza elektrikoak eta elektronika profesionala; Estatu Batuak
dira orobat aurrenekoak armagintzan. Ahulxeagoa da osagai elektronikoen eta
elektronika zabalaren industrian, eta orobat etxetresna elektriko eta
ikus-entzunezkoetan. Hala ere, abantaila handiak gordetzen ditu: multinazional
sare garrantzitsu bat (General Motors, Ford eta Exxon munduko hiru enpresa
handienak dira), teknologia aurreratuenen jabe dira, eta lehen mailako ikerketa
dute. Hirugarren sektorearen garapen handiak (langileen % 71) [1994], aurreneko
postua eman die Estatu Batuei jakintzaren eta informazioaren bilketa, metaketa
eta banaketan, eta horiek guztiak funtsezkoak dira amerikar kulturak mundu osoan
duen indar eta eraginean.

Langintza berrien eta teknologia aurreratuko industrien garapenak, turismoaren
indarrak eta ingurumen hobeen bilaketak Sun Belt eskualdearen garapena erraztu
dute (“Eguzkiaren Eraztuna”: Florida, Texas, Kalifornia), eta Mexikorekiko
trukeen areagotzeak mugako eskualdearen hazkunde ekonomikoa ekarri du. Nolanahi
ere, 1990eko hamarraldian izan da eragozpenik: zorrak, merkataritza eta
aurrekontu defizitak, biztanleen parte baten pobretzea.

Europar Batasuna, Estatu Batuekin pareka daitekeen merkatu bakarra, arerio
bihurtu zaie; aldi berean, Japoniaren lehiak bizirik dirau industrian eta
finantzetan, eta Alemania borrokan dihardu munduko lehen esportatzailea izateko.
1994aren abenduaren 1etik aurrera, merkataritza libreko eskualde batek (NAFTA)
lotzen ditu Estatu Batuak, Kanada eta Mexiko.

Garraioei dagokienez, alor askotan daude Estatu Batuak aurreneko lekuan: han
dago munduko burdinbide, autobide eta errepide sarerik hoberena, auto kopuru
handiena (munduko auto pribatu guztien % 25), eta bertan daude munduko hamar
aireportu handienetatik zazpi.

2015ean, ia hiru milioi lanpostu berri sortu ziren AEBetan. Azken hamabost
urteetan inoiz egondako enplegu sorrera handiena izan zen 2014koa. Europako
arazoak urrun utzita, langabezia tasa %5,6ra eraman du Barack Obamaren
politikak.

Herrialde hau izugarrizko lur eremua handiak dituenez, oso garrantzitsua da
garraiorako azpiegitura egokiak izatea. Horregatik herrialde honetan zehar
ibiltzeko errepide, aireportu, trenbide eta itsas zerbitzuak oso garrantzitsuak
dira. Garraioari loturik ardura guztiak Garraiobide Sailak ditu, segurtasun izan
ezik, azken hau Segurtasun Nazionalerako Sailak kudeatzen baitu.

AEBetan oso garrantzitsuak dira errepideak, hauen bitartez egiten baita garraio
guztiaren ia %90. Horregatik, 1950an, lehenengo estatuarteko autobideak edo
Interstate highway direlakoak eraikitzen hasi ziren. Horretarako, AEB osoan
zehar autobide sare bat sortu behar izan zuten, garai hartan zeuden auto kopuru
handiari aurre egiteko. Orduan, Estatuarteko Autobide Sarea edo Interstate
Highway System sortu zuten, herrialdeko autobide guztiak kudeatzeko.
Garrantzitsuena Interstate 95 da.

Aireportuak garrantzia izugarria du Ameriketako Estatu Batuetan. Munduko 30
aireportu erabilienetatik, 17 herrialde honetan daude. Halaber, munduko lehena
Hartsfield-Jackson nazioarteko aireportua da. Hain herrialde handia denez, asko
bidaiatzen da hegazkinez, nahiz oporretarako edo negoziorako. Ameriketako Estatu
Batuetako aireportuen kudeaketaz Hegazkintza Administrazio Federala agentzia
federala arduratzen da, gainera, irailaren 11ko atentatuen ondoren,
aireportuetako segurtasun indarrak izugarri sendotu zituzten.

Herrialdeko airelinea garrantzitsuenak Delta Air Lines eta American Airlines
dira.

Ameriketako Estatu Batuetan XX. mendeko erdira arte, trena zen garraiobiderik
ezagunena eta erabiliena. Urte batzuen ondoren, hegazkin eta estatuarteko
autobideen booma gertatu zenean, tren bidezko garraio izugarri gutxitu zen. Gaur
egun gutxi erabiltzen den garraio izan arren, gobernuak tren-sare nazional bat
mantentzen du hiri nagusien artean, adibidez New York, Washington, Boston,
Chicagoren artean. Herrialdeak baditu beste inguruko herrialdeekin
trenbide-loturak:

Herrialdeak itsas portuek garrantzi handia dute merkataritza garraiorako.
Horregatik, Munduko 20 portu garrantzitsuenen artean AEBetako bi ditugu: Hego
Louisiana eta Houstonekoa, Texasen.

Herrialdea aberats-aberatsa da etnia eta arraza taldeen aldetik. Izan ere,
europar jatorria dutenez gain, afroamerikarrak, latinoamerikarrak eta asiarrak
oso talde garrantzitsuak dira, beste hainbaten artean.

Halaber, europarrak iritsi baino lehen, herri amerindiarrak bizi ziren
lurraldean, besteak beste siuxak, txeroki eta komantxeak, gaur egun oso egoera
gutxitu eta baztertuan daudenak.

Azkenik, aipagarria da Euskal Diasporak herrialde honetan daukan presentzia,
hainbat euskal etxe baitago barreiatuta North American Basque Organizations
(NABO) erakundeak batuta.

Ameriketako Estatu Batuetako hizkuntza nagusia ingelesa da. Biztanleria osoak
hitz egiten du hizkuntza hau. Hala ere, herrialde honetan ez dago hizkuntza
ofizialik, ingelesa de facto baita ofiziala.

Bigarren hizkuntzarik mintzatuena aldiz, gaztelania da, eta hirugarrena txinera.
2005ean %81ek ingelesa hitz egiten zuen etxean eta gaztelania %12k. Gaur egun,
gaztelania da AEBetako eskoletan bigarren hizkuntza bezala gehien erakusten
dena. Gaztelania gehienbat hegoaldean hitz egiten da Mexikoren gertutasunagatik.

Nahiz eta ingelesa "berez ofiziala" izan, Hawaiin hawaiiera ere ofiziala da.
Louisianako estatuan ere frantsesa da ofiziala ingelesarekin batera. Estatu Batu
Kontinentaletatik kanpo, ingelesarekin batera, Puerto Ricon gaztelania da nagusi
eta ofiziala eta Guamen naiz eta hizkuntza nagusiena ez izan, chamorroa ofiziala
da. Polinesiako beste uharteetan bertako hizkuntzak ere onartzen dira.

Estatu Batuetako amerindiarrek ere beren hizkuntzak mantentzen dituzte, baina
hiztun oso gutxirekin eta duela bi menderekin alderatuta, hizkuntza indigenetako
asko desagertu egin dira gaur egun. Hauek dira hizkuntza indigenetan nagusienak:
Navajo, Dakota, Erdialdeko alaskar Yup'ik, Txeroki, Mendebaldeko apatxe, Piman,
Txoctaw, Keres, Zuni, Ojibwe

Estatu Batuetako kulturak entzute handiko eta goi mailako artistak eta idazlek
izan ditu. XIX. mendeko literatura alorrean gailendu ziren idazleak dira, beste
askoren artean, Mark Twain, Edgar Allan Poe, Herman Melville, Walt Whitman eta
Henry James. XX. mendekoen artean aipatzekoak dira Ernest Hemingway, William
Faulkner, John Steinbeck, H. L. Mencken, F. Scott Fitzgerald, Norman Mailer,
Saul Bellow.

Antzerkigile nagusietakoak Eugene O’Neill eta Tennessee Williams dira. Olerkari
ospetsuak dira: Ezra Pound, T. S. Eliot eta Robert Frost. Hala ere zinemagintza
izan da mundu osoan eragin handienen izan duen kultura alorra; Howard Hawks,
George Cukor, Orson Welles, Frank Capra, John Ford eta John Huston ospe handiko
zinea zuzendariak dira. Estatu Batuetako herri musika ere mundu guztira hedatu
da: Duke Ellington (jazz), Albert King (blues), Hank Williams (country) eta,
batez ere, Elvis Presley (rock and roll), beste askoren artean.

Beisbola, saskibaloia eta amerikar futbola dira jarraitzailerik gehien duten
kirolak. Mundo osoan oso ezaguna da NBA saskibaloi liga, esate baterako.

Ameriketako Estatu Batuetako Gobernua, konstituzio estatubatuarrak ezarria, 50
estatu, Columbiako Barrutia, Puerto Rico, Birjina uharte amerikarrak, Amerikar
Samoa, Iparraldeko Mariana Uharteak eta Guameko uharteek osatzen dute
errepublika federala da.

Ameriketako Estatu Batuetako gobernu federalaren tamaina eta botereengatik,
munduko botere handienetako gobernu bezala ezagutzen da. Horregatik, Herrialdeko
presidentea munduko pertsonarik boteretsuenetarikoa bezala ezagutzen da.

Segurtasun indarrak Ameriketako Estatu Batuetan justizia kriminalaren sistemako
hiru osagaietako bat da kartzela eta auzitegi sistemekin batera. Herrialdean 5
mailatako polizia agentziak daude: federalak, estatukoak, konderrikoak,
udalerrikoak eta polizia talde bereziak.

Indar Armatuak, zuzenean Defentsa Sailaren ardurapean daude eta 5 gorputz edo
armadatan banatzen dira.

Ameriketako Estatu Batuetako 2000ko erroldan, 57.793 estatubatuarrek alde bateko
edota euskal jatorri osoa dute. Euskal estatubatuar gehien dituzten estatuak
Kalifornia (20.868), Idaho (6.637), Nevada (6.096), Washington (2.665) eta
Oregon (2.627) dira.



