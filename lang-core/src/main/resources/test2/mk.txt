https://mk.wikipedia.org/wiki/%D0%9C%D0%B5%D0%BA%D0%BE%D0%BD%D0%B3

Меконг — претставува транс-гранична река во Југоисточна Азија која потекува од
Кина, Хималаиите во Јунанската провинција, продолжува низ политичката граница на
Кина и Мјанмар, па навлегува во Лаос и се движи по границата со Тајланд, во кој
малку навлегува, потоа ја сечи Камбоџа речиси на половина и поминува крај
нејзиниот главен град (Пном Пен) и нејзиниот тек завршува во Виетнам, т.е. со
вливањето во Јужнокинеското Море во областа Кочинлина со нејзиното разгранување
во делтата.

Оваа река претставува 12та најдолга река во Светот или 7ма најдолга во Азија.
Нејзината должина е 4,530 км и зафаќа простор од 795,000 км2. Годишното ниво на
вода од која се празни реката е 457 км3. Просечната количина на вода која извира
од нејзинит извор изнесува 16,000 м3/с, а максималната количина која може да
извира е 39,000 м3/с.

Во англсиката топонимија името на реката е “The Mekong River” добиено со
соединување на трите делови ,од Тајландско и Лаошко потекло, “Mae Nam Khong”. Во
овие области тамошните граѓани реката ја викаат само “Khong”. Исто така
знаќењето на реката би било “Мајка на водата” добиено од mae што значи мајка и
nam што значи вода.

Реката Меконг е една од трите реки карактеристични за Тибетската Висорамнина и е
заштитена во Санјиангјуанскиот Национален Природен Резервар, во кој влегуваат
Жолта река (Хуанг Хе), реката Меконг и реката Јангцејанг. Поминува низ
Тибетскиот Автономен Регион, па потоа во Јунанската Провинција и потоа низ
“Реонот на Трите Паралелни Реки”, заедно со реката Јангцејанг и реката Салвин.

Факт е дека осве Амазон како најполноводна и како река со најбујна вегетација е
на првото место со различни типови на растенија и животни, но, веднаш по неа
следува реката Меконг. Биосветот околу неа го сочинуваат 20.000 различни
растителни организми, 430 видови на цицачи, 1.200 видови птици, 800 видови на
влекачи и водоземци и секако 850-те видови на риби застапени во самата река.
Невообичаено е тоа што во реката се среќаваат голем број видови на риби кои
најчесто живеаат во морињата т.е. во солените, а не во несолените води.

Исто така важен е фактот што постојано, околу и во реката, се пронаоѓаат нови
водови на животни од сите категории, риби, цицачи, влекачи и секако и нови
видови на растенија.

Фасцинирачки е тоа што во оваа река се среќаваат и многу видови на риби кои
достигнуваат огромни големини и се карактеристични само за ова предел. Такви се
слатководната раја, огромната мачка-риба, некои подтипови на ајкули кои
достигнуваат огромни големини. Меконгската Мачката-риба е најкарактеристична за
оваа река и е една од останатите 92 видови на такви риби. Но застрашувачки е тоа
што овие така наречени џинови се во изумирање поради големите поплави,
преголемиот недозволен риболов и браните кои се изградени на оваа река. Оваа
река порано можела да се пофали со живеење на ендемичен вид на делфин, делфинот
Иравади кој сега е во изумирање, со само 85 единки.

На реката се изградени голем број на брани и се испланирани за изградба уште
многу, но, иако како таква оваа река нема ниту едно вештачко езеро, несметајќи
го природниот Биосферен речно-езерски систем Тонле сап.



https://mk.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0_%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0_%D1%86%D1%80%D0%BA%D0%B2%D0%B0_-_%D0%9E%D1%85%D1%80%D0%B8%D0%B4%D1%81%D0%BA%D0%B0_%D0%B0%D1%80%D1%85%D0%B8%D0%B5%D0%BF%D0%B8%D1%81%D0%BA%D0%BE%D0%BF%D0%B8%D1%98%D0%B0

Македонска православна црква - Охридска архиепископија (МПЦ-ОА) или само
Македонска православна црква (МПЦ) — национална црква на Македонците со
православна вероисповед и најголема црква во Македонија.

Христијанството во етничка Македонија, па и пошироко на Балканот, прв го
проповеда и шири апостол Павле при своите мисионерски патувања, за што сведочат
и „Делата Апостолски“. На тие негови патувања го придружуваат и Лука, Тимотеј,
Сила и Тихик кои и самите независно од апостол Павле работат на христијанизација
на овие простори. Низ Македонија проповеда и Апостол Андреј Првоповикан кој и го
поставува апостол Урбан за прв епископ во Македонија. Апостол Силуан бил првиот
епископ во Солун, а Епафродит во Адрија или Адријакија (погранично место со
Тракија). Што значи дека уште тогаш се поставени темели на организирана Црква.
Би спомнале тука и дека апостолите Аристарх и Секунд биле солунјани, Епафродит
бил од Филипи, а Гај од Добер (Дервија) кој се лоцира накаде меѓу Струмица и
Валандово. Во тоа време Македонија била под римска власт така што често ги
менувала своите граници и својот етнички состав. Како резултат на
христијанизацијата извршена во првите три века, веќе на почетокот на IV век
христијаните на просторот на Македонија имале организирана Црква со црковна
ерархија, чии епископи понатаму редовно учествуваат на помесните и вселенските
собори.

Во втората половина на X век, во рамките на Самуиловата држава е организирана
Охридската автокефална архиепископија, во достоинство на патријаршија, а
подоцна, по паѓањето на Самуиловото Царство, повторно е сведена на степен на
архиепископија и како таква постои цели осум века, сè до 1767 година кога е
укината од страна на турскиот султан Мустафа III, а нејзините епархии се
присоединети кон Цариградската патријаршија.

Пред самиот крај на војната, во 1944 г. во селото Врановци бил создаден
Иницијативен Одбор за организирање на Македонската православна црква. На 3
јануари 1945 година, Иницијативниот одбор за обновување на Охридската
архиепископија испратило писмо до Светиот архијерејски синод на Српската
православна црква со образложение на иницијативата. Писмото пристигнало до СПЦ
на 22 јануари 1945, а на него одговорил протераниот скопски митрополит Јосиф, со
зборовите: „штом бидам слободен, ќе се погрижам да се видам со вас, во Белград
или Скопје“. На 4 март 1945 година, во Скопје бил одржан Првиот црковно-народен
собор, на кој била донесена резолуција за обновување на Охридската
архиепископија, како Македонска православна црква. Оттука, на 9 март 1945
година, Иницјативниот одбор испратил телеграма до СПЦ со известување дека „на 4
март, во Скопје, во главниот град на Македонија, се собра македонскиот
црковно-народен собор на кој делегатите ја искажаа еднодушната желба на сите
православни Македонци за што побрзо прогласување самостојна Македонска
православна црква, односно обновување на историската Охридска ариепископија“.
Светиот синод на СПЦ го замолил митрополитот Јосиф да замине во Скопје, но
министерот за внатрешни работи не му издал патна дозвола.

На 2 април 1945 година, митрополитот Јосиф го известил Светиот синод на СПЦ дека
формирал црковен суд за Скопската епархија, со привремено седиште во Врање. Како
реакција на тоа, со акт на претседателството на владата на Македонија, број
1.228 од 25 јули 1945 година, доставен до администраторот на Српската
патријаршија, било испратено известување дека свештенството на Скопската
епархија, на својата редовна седница од 18 јули 1945 година, ги разгледувало
провокациите на митрополитот Јосиф, кој во црквите во Македонија го испраќал
својот гласник кој делел пари за помош на Скопската, Злетовско-струмичката и
Охридско-битолската епархија.

На 7 декември 1946 година, делегација на Иницијативниот одбор (составена од
свештениците Нестор Попов, Кирил Стојанов и Мукаетов, заедно со две цивилни
лица) одржала состанок со српскиот патријарх Гаврил и митрополитот Јосиф, на кој
дошло до израз недоразбирањето меѓу двете страни во спорот. Подоцна, патријархот
Гаврил се согласил во рамките на СПЦ, Македонците да поставуваат свештеници и да
избираат нови црковни одбори и совети во кои би влегле и Македонци. Исто така,
тој предложил да се достави акт до владата со молба да им се дозволи на
митрополитот Јосиф и на епископите Викентие и Венјамин да се вратат во
Македонија за да воспостават црковен поредок.

На 10 мај 1947 година, во 20 часот и 30 минути, кај партијархот Гаврил дошле
генералот Љубодраг Ѓуриќ и Лазар Колишевски. На средбата, генералот Ѓуриќ ја
истакнал ропската положба на македонскиот народ во минатото и ја критикувал
великосрпската пропаганда, истакнувајќи дека Македонците сакаат своја црква, а
истото го истакнал и Колишевски. Во долгата дискусија, која траела два часа,
патријархот Гаврил ја бранел позицијата на СПЦ и рекол дека „во Македонија мора
да се воспостави редовна црковна состојба“. Притоа, тој изјавил дека би дозволил
„внатрешна употреба на македонскиот дијалект, полна слобода во изборот на
епархиските и црковно-општинските совети“ и изразил подготвеност за договор за
имињата на парохиите. Тогаш, Колишевски рекол дека народот е поделен, т.е. едни
сакаат автокефалност, а други автономија и се заканил дека ако СПЦ не попушти,
владиката Борис од Пиринска Македонија е готов да се стави во служба на
Македонците. Потоа, Колишевски рекол дека враќањето на митрополитот Јосиф во
Македонија е невозможно, зашто против него се народот и свештенството, велејќи
дека ако митрополитот Јосиф се појави во Македонија, тој ќе биде линчуван. На
крајот, Ѓуриќ и Колишевски повториле дека Македонците нема да отстапат од своите
барања и дека прашањето уште повеќе ќе се заострува. Тука завршил состанокот и
Колишевски и Ѓуриќ си заминале во 23 часот.

Архијерејскиот собор на СПЦ упорно опстојувал на своите ставови и поради тоа, по
Соборот од 9 и 10 мај 1946 година, во своите понатамошни барања, Иницијативниот
одбор истапувал со помали барања, т.е. наместо како автокефална, се барало да
биде признаена како самостојна црква. Но, барањето на Иницијативниот одбор
повторно не наишло на одобрување. По долги години на статус-кво состојба, од 4
до 6 октомври 1958 година, во Охрид бил одржан Вториот македонски
црковно-народен собор, каде што била прифатен предлогот за обнова на
Свети-Климентовата Охридска архиепископија, олицетворена во самостојната
Македонска православна црква, а за нејзин прв епископ бил избран г. Доситеј.

Архијерејскиот собор на СПЦ се согласил со одлуките на Македонскиот
црковно-народен собор, во одлуката АС. бр. 47/1959 година и 6/1959 година зап.
57 од 17/4 јуни 1959 година. Одлуката за самостојност на МПЦ била потврдена
преку отслужувањето на заедничка архијерејска литургија со српскиот патријарх
Герман, на 19 јули 1959 година во црквата Св. Мина во Скопје, а истовремено била
извршена и хиротонија на преспанско-битолскиот владика Климент. Со тоа, Светиот
архијерејски синод на СПЦ дал самостојност на Македонската православна црква, со
тоа што таа и понатаму останала во канонско единство со СПЦ, преку нејзиниот
патријарх. По неколку дена, во црквата Св. Никола во Штип, г. Наум бил
хиротонисан за владика на Злетовско-струмичката епархија. Исто така, бил
конституиран Синодот на МПЦ според Уставот на МПЦ, како и другите
административни органи и тела во архиепископијата и во епархиите.

Во мај 1962 година, во придружба од патријархот Герман, со неколку епископи на
СПЦ, во посета на МПЦ дошол патријархот московски Алексиј, придружуван од
митрополитот Никодим, епископот Пимен и повеќе високодостоинственици на Руската
православна црква. На празникот на Св. Кирил и Методиј, во црквата Св.
Богородица Каменска во Охрид била одржана и архијерејска литургија, на која што
зеле учество патријархот московски Алексиј, патријархот српски Герман и
архиепископот охридски и митрополит македонски Доситеј. Ова било прво
сослужување на поглаварот на МПЦ со поглавари на други афтокефални цркви.

Во 1966 година, односите со СПЦ повторно се влошиле. По новонастанатите
недоразбирања и судири, Светиот Синод на МПЦ на 17 јули 1967 година, во Охрид,
го свикал Третиот црковно-народен собор и на свечената седница во охридската
црква Св. Климент ја прогласил Македонската православна црква за автокефална.
Чинот на прогласувањето на автокефалноста на Македонската православна црква бил
извршен на Светата архијерејска литургија, отслужена во црквата Св. Богородица
Перивлепта (тогаш позната и како Св. Климент) на 19 јули 1967 година, од Светиот
архијерејски синод на МПЦ.

На 12 ноември 2009 година, Македонската православна црква во своето име ја
додала додавката „Охридска архиепископија“, како директна наследничка на старата
Охридска архиепископија. Покрај додавката, МПЦ-ОА извршила и промена во грбот и
знамето, односно наместо приказот на црквата Св. Богородица - Перивлепта, била
ставена црквата Св. Софија во Охрид, како седиште на архиепископите на
Охридската архиепископија.

Епархиите на Македонската православна црква не се протегаат само на подрачјето
на македонската држава, туку и во црковните општини надвор од границите на
Македонија.

Од возобновувањето на МПЦ па до 2013 година, Тетовско-гостиварската и
Кумановско-осоговската биле обединети во една Полошко-кумановска епархија.
Старата епархија била предводена од митрополитот Кирил. По смртта на
митрополитот во 2013 година, епархијата била поделена на две нови. Во февруари
2016 година, Синодот на МПЦ одлучил во Австралија да се формира уште една
епархија, т.е. 12 црковни општини да влезат во состав на МПЦ - Епархија за
Австралија и Нов Зеланд, а други 12 општини да бидат дел од посебна епархија,
наречена МПЦ - Епархија Канбера, Австралија и Тасманија.

Според точката 17 од Образложението на Одлуката за автокефалност, Македонската
православна црква, како административен дел од едната, света, соборна и
апостолска црква, ќе ги чува Светото Писмо, Светото предание, апостолските
правила и прописите на вселенските и помесните собори и ќе се раководи согласно
со нив и со Уставот на Македонската православна црква.

Македонската православна црква во моментов е непризната од другите православни
цркви, иако во основа со повеќето од нив МПЦ одржува добри односи.

За чинот на канонизација на Пречистанските преподобномаченици химнограф на
Вселенската патријаршија напиша богосложба. Ова е прв пат химнограф на друга
црква да напише богослужба за МПЦ-ОА,овој потег на Вселенската патријаршија, е
исклучително значаен.



https://mk.wikipedia.org/wiki/%D0%9A%D1%83%D1%87%D0%B5

Куче или пес (Canis lupus familiaris) е припитомен подвид на сивиот волк,
кучињата се цицачи од редот на Carnivora (ѕверови односно месојади). Кучето е
припитомено од човекот и служи како негово милениче. Кучињата се доста
интелигентни и освен што служат за домашно милениче тие служат и како чувари на
домот и семејството од кое е одгледувано и сл. Според најновите истражувања се
смета дека низ цел свет има околу 400 милиони кучиња.

Кучето се разввило во стотици различни раси. Мерено од гребенот на кучињата се
има заклучено дека има кучиња од неколку инчи како на пример Чивавата па се до
кучиња со неколку стапки како Ирскиот Волчар. Бојата варира најчесто од бела до
сива па се до црна и од кафена до жолто-кафена (темна и светла). И крзното може
да им биде доста кратко или пак доста долго, влакната може да им бидат од
виткани до прави и мазни па се до густи и рапави

Денешните кучешки раси покажуваат повеќе варијанти на големина, изглед и
однесување повеќе од кое било друго домашно животно. Иако се далеку од нив,
кучињата имаат малку сличности со своите предци, волците. Кучињата покрај сѐ се
предатори, што значи имаат оштри заби и цврсти вилици за напаѓање, гризање и
кинење на својата храна. Иако со текот на времето како што расите на кучињата се
повеќе се разликуваат сепак сите тие ги имаат истите основни карактеристики на
нивните предци, сивите волци. Тие имаат и цврсти мускули, добри коски,
циркулаторен систем кој ги поднесува и трчањето и жилавоста и заби за гризање и
кинење.

Како повеќето цицачи, кучињата се дихромати и имаат црвено-зелен вид. Различни
видови на кучиња имаат различни облици и димензии на очите и исто така имаат и
различни видови на мрежници на окото. Кучињата со долги носа имаат таканаречени
видни линии кои поминуваат низ мрежницата на окото што им дава доста широко
видно поле од каде имаат одлична визија, додека тие со пократки носа имаат
таканаречени „area centralis“, централни делчиња кои имаат три пати подлабоки
нервни завршетоци како тие на видните линии, што има дава подетален вид доста
сличен на тој на човекот.

Некои раси, највеќе ртовите (загарите), имаат видно поле до 270° (споредувајќи
го со видното поле оф 180° како што е на човекот), а всушност некои раси поточно
тие со пократки носа имаа помало видно поле, скоро 180°.



https://mk.wikipedia.org/wiki/%D0%9A%D1%83%D0%B1%D0%B0

Куба (шпан. República de Cuba) — најголемата островска земја во групата на
Големите Антили. Таа од сите страни е опколена со водите на Атлантскиот Океан на
исток, Мексиканскиот Залив на север и Карипското Море на југ. Куба има издолжен
облик во правец исток-северозапад долг 1200 км со просечна широчина од 110км. Во
овие граници таа зафаќа површина од 110 860 км². На тој простор денес живеат над
11 милиони жители.

Куба има поволна географска положба. Таа преку Флоридскиот Проток најмногу се
доближува до САД, преку Јукатанскиот Проток до Мексико, а со протокот Виндвор до
Хаити.

Во поглед на релјефот Куба е главно низинска земја. Единствена планина која се
издига во јужниот дел е Сиера Маестра. Куба има тропска клима со постојани
температури на воздухот од 25°С.

Името „Куба“ потекнува од јазикот таино и неговото точно значење не е целосно
познато. Називот може да се преведе како „место каде плодната земја е во
изобилство“ што на таино би било „кубао“ или како „големо место“ („коабана“).
Покрај ова тврдење, потои уште едно кое тврди дека кога Кристофер Колумбо
пристигнал на островот го именувал според стариот град Куба во Португалија.

Куба е средноамерикански островски архипелаг во Карипското Море и Мекисканскиот
Залив. Северозападно од Куба се наоѓаат САД, северно се наоѓаат Бахамите,
источно се наоѓа Хаити, јужно се наоѓаат Кајманските Острови и Јамајка додека на
запад преку заливот е Мексико. Главниот остров на државата е Куба, но во
околината се наоѓаат островските групи: Колорадоски Архипелаг на северозапад,
Архипелаг Сабана-Камагвеј на север, Хардинас де ла Реина на југ и Канареоски
Архипелаг на југозапад. Главниот остров е претежно низински, но пристутен е и
планинскиот масив Сиера Маестра. Вкупната површина на Куба изнесува 110.860
километри квадратни и има население од 11.451.652. Главен град е Хавана, додека
официјален јазик е шпанскиот јазик.

Куба станала социјалистичка република со уставот од 1976 година, но тој устав
бил заменет со нов во 1992 година кој се базира на марксистички, ленинистички и
идеите на Фридрих Енгелс. Уставот ја карактеризира Комунистичката партија на
Куба како „водечка сила на општеството и државата“. Првиот секретар на
Комунистичката партија е претседател на државниот совет или наречен претседател
на Куба и претседател на советот на министри или порано познат како Премиер на
Куба. Членовите на двата совета се избрани од страна на Националното собрание на
народната сила. Претседателот на Куба исто така е избран од страна на Собранието
за мандат од пет години, но без ограничување при кандидирање.

Врховниот суд на Куба е највисока правна институција во државата. Собранието има
капацитет од околу 609 пратеници кои имат петгодишен мандат. Собранието заседава
двапати годинишно. Во Куба забрането е политичка партија да има политички
ангажман како собири, митинзи или кандидирање на пратеници, иако Комунистичката
партија досега има забележано такви ангажмани.

Според пописот од 2002 година, Куба има население од 11.177.743. Етнички
гледано, 7.271.926 се белци, 1.126.894 црнци и 2.778.923 мулати. Куба исто така
е дом на азиско население каде има околу 1% луѓе со азиско потекло, најмногу со
кинеско.

Официјално Куба е атеистичка држава, но на териоријата на државата се
практикуваат поголем број религии. Најдоминантна религија во државата е
католицизмот

Од полјоделските култури во Куба најмногу се одгледува шеќерна трска, потоа:
тутун, кафе, ананас, банани, лимони, портокали и др. По производство на шеќер
Куба го зазема првото место во светското производство. Во помали количини се
одгледува: пченка, ориз, градинарски производи, овошје и др. Рудното богатство
во Куба се состои од големи резерви на железна руда (околу 3,5 милијарди тони),
потоа на: бакар, хром, манган, злато, нафта и др. На основа на рудното богатство
многу индустриски гранки се во развој. Од нив најразвиени се прехранбената
(производство на шеќер во повеќе од 200 фабрики), потоа тутунската, текстилната,
хемиската, градежната индустрија и др. Во поново време подигнати се повеќе
рафинерии на нафта и др.

Во надворешната трговија Куба извезува: шеќер, кафе, пури, ананас, банани и др.
а увезува: машини, автомобили и др.

Во Куба значајна стопанска гранка е туризмот. Пријатната клима и долгите песочни
плажи секоја година привлекуваат се поголем број туристи.

Кубанската култура е доста богата и има силни влијанија од Шпанија и Африка.
Спортот е една од најголемите преокупации на народот. Поради поранешната
блискост со САД, во Куба се популарни спортови кои се среќаваат во Северна
Америка. Најпопуларен спорт е безбол, но доста популарни споротви се и одбојка,
кошарка, крикет, атлетика и бокс.

Кубанската музика е доста богата и е еден вид симбол за кубанската култура.
Главен елемент во кубанската музика е сон што е основа за голем број музички
правци како салса, румба и мамбо. Исто така позната е кубанската ча-ча-ча.



https://mk.wikipedia.org/wiki/%D0%9A%D1%80%D1%83%D1%88%D0%B5%D0%B2%D1%81%D0%BA%D0%B0_%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0

Крушевска Република (3 – 13 август 1903[ˣ 1]) — востаничка месна власт во
времето на Илинденското востание. По ослободувањето на Крушево, 3 август 1903,
била воспоставена востаничка власт, организирана врз републиканско-демократски и
револуционерни начела, под претседателство на Никола Карев, началник на Горското
началство – воена власт на слободната територија.

Највисок орган на цивилната власт бил Советот на месната револуционерна власт
што се состоел од 60 членови. Советот избрал Привремена управа од 6 члена:
Вангел Дину (претседател и одговорен за судството), Ѓорѓи Чаче (реквизиција),
Теохар Нешков (финасии), Христо Ќуркчиев (градоначалник и одговорен за редот и
за безбедноста), Димитар Секулов (прехрана) и Никола Баљу (санитет).

Со декларација (позната како Крушевски манифест) било повикано муслиманското
население од околните села да остане мирно.

Во јануари 1903 година се одржал Солунскиот конгрес. На третото заседание, на 16
јануари, кое траело само час и половина се прифатил и потпишал Протоколот за
извршената работа и преземените решенија. Решително против востанието се
изјаснил само серскиот делегат Лазар Димитров, но на крајот и тој се присоедини
кон заедничкото мнение. Скопскиот делегат Димитар Ганчев, испратен со директива
да дејствува за одлагање на востанието бар на една година, исто го потпишал
затоа што и другите потпишале. Најважниот аргумент против востанието –
недостигот на доволно оружје во повеќето реони – било до извесен степен
демантирано од уверувањата на Иван Гарванов, дека за скоро време ќе се случат
крупни доставувања, како и од надежта, дека при општо востание, четите од
Бугарија ќе префрлат значително количество пушки и други материјали. По
донесување на решението за востание, окружните комитети биле задолжени да ги
преземат потребните мерки за забрзување на подготовките за кревање на
востанието.

Смилевскиот конгрес, како конгрес на Битолскиот округ, според решенијата
донесени во Солун, требало дефинитивно да ја потврди одлуката за кревање
востание. Во таа насока се развила остра дискусија, во која се јавила струја
која сметала дека условите за сенароден бунт се уште не се созреани.

На првиот ден од конгресот од излагањето на делегатите било утврдено дека
Прилепскиот, Битолскиот, Кичевскиот и некои делови на други реони не се достатно
подготвени. Најдобро подготвени биле Ресенскиот реон, Костурскиот,
Демирхисарскиот, неколку села од Битолскиот реон, како што се Смилево, Ѓавато и
Цапари, додека Охридско располагало само со 1 500 пушки.

Оттука, опозицијата против востанието се јавила, а во неа биле: Ѓорѓи Сугарев,
Петар Ацев, Тале Христов, Никола Карев, Никола Петров Русински и други. Меѓутоа
несогласувањата ги прекинал Даме Груев, кој како еден од основачите на
Македонската револуционерна организација и претставник на неговиот Централен
комитет, уживал огромен авторитет. Според сеќавањата на Пандо Кљашев, тој рекол:

Бидејќи групата која клонела за востание била доминантна, Конгресот уште на
самиот почеток донел повеќе решенија за подготовка на востанието, а меѓу
поважните биле: востанието да има партизанско-четнички карактер, да не биде
масовно, односно да не востанува населението. Бил избран Главен штаб за II
Битолски револуционерен округ и горски началства за секој револуционерен округ.
Во Горскиот штаб на Крушевската востаничка околија влегле: Никола Карев, Тома
Никлев и Тодор Христов - Офицерчето. Во секој реон биле определени воени лица
како инструктори, а за Крушевскиот реон бил назначен потпоручникот Христов -
Офицерчето.

Во јуни по барање на Централниот комитет бил изработен Општ план за востанието .
Во овој план било истакнато дека во согласност со одлуките на Солунскиот конгрес
и советувањата во Софија, треба да се води герилска борба. Четите требало да
дејствуваат насекаде и во исто време, без да се крене народот. Целта не била да
се победи Турција, туку таа да не може да ги победи востаниците . Востанието
требало да биде послабо но долготрајно и борбата требала да се води до зимата, а
повторно да се прогласи идната пролет. Востанието требало да почне кога ќе
созреело житото и ќе се зголемела ноќта во јули. Со општиот план Македонија била
поделена на 6 востанички окрузи, а во Битолскиот востанички округ, односно во I
востанички округ, влегувале: Битолско, Охридско, Дебарско, Кичевско, Крушевско,
Прилепско, Велешко, Мариовско, Костурско и Леринско.

Никола Карев, и покрај тоа што на Смилевскиот конгрес бил меѓу оние дејци кои се
спротивставиле на востанието, по донесената одлука за негово кревање се вратил
во Крушевската околија и заедно со останатите раководители презел засилена
активност за подготовка на востанието. Реонскиот комитет издал наредба до сите
месни комитети за забрзано собирање на оружје и општа подготовка за востанието.
Карев заедно со својата чета започнал да ги обиколува селата и да ги запознава
селаните за претстојното востание. Карев со својата агитација го подигал моралот
на населението и ги запознал со предвидената тактика.

Покрај набавката на пушки, била преземена активност за правење на куршуми.
Куќата на Пашка Бојаџиева во Крушево била претворена во работилница за
производство на оружје и леење на куршуми. Оваа дејност ја извршувала т.н.
интелектуална група во која влегувале: учителот Никола Киров Мајски, Методи
Стојчев, Стерјо Блажев, Ташко Поп Христов, Наум Томалевски, неколку ученици и
занаетчии. Групата, една недела пред востанието, изработила 9.000 куршуми за
разни видови на пушки и револвери.

По наредбата на Горскиот штаб, четите започнале со вежбање и подучување на
основната воена вештина во околината на Крушево. Сите членови на Организацијата
кои биле способни да носат оружје, биле повикувани во групи на повеќедневна
обука во гората. Од селската милиција било побарано да биде добро екипирана и да
носи храна со себе за три дена. На сила била наредбата за забрана на било каква
расправија помеѓу христијаните и муслиманите, за да не дојде до раздвижување на
османлиските власти. Била воспоставена редовна врска помеѓу селата и Крушево,
Горскиот штаб требало да биде постојано информиран за состојбата во Крушевската
околија и раздвижувањето на војската или башибозукот.

Горскиот штаб издал наредба за снабдување на населението со брашно, сол, опинци
и други потреби, а таму каде што било потребно се давало и пари. За време на
пазарните денови, понеделник, четврток и сабота, во Крушево биле купувани сол и
брашно, а преку селаните од Горно Дивјаци, Долно Дивјаци, Арилево и Пуста Река
ги испраќале во гората, за да се направат пексимид. За правење на овие продукти,
во Осојо и Пуста Река биле направени специјални фурни, а таму биле испраќани и
четничка облека, опинци и друго.

14 јули се паднал во понеделник, пазарен ден и во Крушево се собрале голем број
на пазарџии од околните и подалечните села. Меѓу нив се нашол и Никола Карев,
облечен во ќумурџиска облека. Карев дошол во градот по организациска работа.
Непосредно пред неговото доаѓање, Горскиот штаб решил да бидат изработени
топчиња од дрво. Тодор Христов изработил специјална скица, а Карев во Крушево го
повикал Цветко Стојчев од Селце и му ја доверил задачата за изработка на
замислените топчиња. Цветко исекол две големи црешни и направил седум трупци,
меѓутоа поради краткиот временски период, трупците ги оставил на сонце да се
исушат и поради тоа дошло до пукање на дрвото. Од седумте трупци, само три биле
запазени и од нив, сè уште незасушени, биле изработени трите црешови топчиња,
идната артилерија на Крушевската Република.

На 1 јули (стар стил) 1903 година, Главниот штаб за II Битолски револуционерен
округ донел одлука востанието да започне на 20 јули , односно 2 август во нов
стил, соопштението за денот на востанието било умножено и растурено низ
околиите. По примањето на одлуката за денот на востанието, Горскиот штаб на
Крушевската околија презел конкретни мерки за изработка на план за освојување на
Крушево.

Крушевските раководители востанието го разбрале како непосредно ослободување на
Македонија и оттука подготовките на востанието во Крушевско биле подготовки за
ослободување на градот. Затоа Горскиот штаб, легалните дејци и интелектуалната
група, особено Григор Божинов и Тодор Павлов, изработиле план за денот на
востанието во Крушево и околијата. Планот предвидувал:

Врз основа на овој план, Горскиот штаб изработил конкретен воен план за
освојување на Крушево. Било искористено присуството на велешанецот Тодор Христов
- Офицерчето, воено лице, тој со своето искуство ја олеснил работата на Горскиот
штаб. Офицерчето и Иван Наумов Аљабакот, облечени во цивилна облека влегле во
Крушево и во придружба на учителот Ташко Поп Христов, учителката Фанија
Ракиџиева и Коца Јосева ја обиколиле пeриферијата на градот и самиот град и
откако ги собрале потребните информации се вратиле во гората. По нивното
враќање, Горскиот штаб, заедно со војводите Питу Гули, Ташко Карев, Андреја
Докурчев и Ѓурчин Наумов, изработил план за распоредување на востаничките сили и
биле дадени прецизните задачи за напад на градот.

Одредот на Иван Наумов Аљабакот добил задача да ја нападне и заземе воената
турска касарна. Питу Гули и неговиот одред, претежно составен од селани, требало
да се концентрира во селото Бирино со задача да ги чува патиштата што воделе кон
Крушево од манастирот Свети Спас и селата Трстеник, Бирино, Журче и преминот кај
селото Острилци. Одредот на Марко Христов - Мирче требало да го чува Крушево
откај премините Липа и Спилите. Одредот на Ташко Карев требало да го чува
преминот Којов Трн, одредот на Ристо Толев преминот Павлева Чешма, одредот на
Ѓурчин Наумов - Пљакот требало да ги обезбедува патиштата на Слива, Дени Камен и
Бушева Чешма. Осмиот одред на Коста Христов добил задача да го чува преминот кај
Муратова Чешма до местото Гол Рид.

Сите одреди биле мешани, односно составени од селските и градските милиции. Во
одредот на Питу Гули кои претежно бил составен од селани имало и неколку
граѓани, а меѓу нив биле Коста Божинов секретар на одредот и Ѓорѓи Димов -
знаменосец. Најголемиот дел од востаниците, во одредот на Гули, биле од селата
Бела Црква, Воѓани, Обршани, Пашино Рувци и Бирино. Во овој одред, кој бил
најголем, влегувале и милициите од Кривогаштани (околу 120 души на чело со Милан
Ѓурлукот), дел од милицијата на селата Света и Журче, како и на селата Ивањевци,
Српци, Беранци, Лознани, Новоселани, Свето Тодори, Подино и Острилци.

Во одредот на Иван Наумов Аљабакот, покрај граѓаните, влегувале и селаните од
Пуста Река, Горно Дивјаци, Арилево и Света. Во одредот на Андреја Докурчев
влегувале четниците од селата Крушеани и Света.

Во одредот на Марко Христов - Мирче, покрај неколку граѓани, влегувале милициите
од селата Единаковци, Вардино, Бараково, Граиште и Бучин. Одредот на Коста
Христов бил главно составен од милицијата од село Селце.

Во одредот на Ѓурчин Наумов - Пљакот учествувале селските милиции од Долно
Дивјаци, Сланско и Кошино. Имињата на голем број од четниците им се познати, но
повеќето од нив останале анонимни.

На 31 јули (нов стил) 1903 година, Никола Карев со своите помошници слегол во
полските села и наредил вооружените сили да се соберат во селото Свето Митрани.
Во текот на ноќта тие се префрлиле во Биринската курија каде што било извршено
нивно распоредување по одредите, согласно изработениот план.

Силите од другите села на Крушевскиот реон се собрале во Пусторечкиот и
Зашлечкиот Ослој. Оттука тие биле испратени со песни и цвеќиња од жените, децата
и старците. Овие милиции влегле во селото Горно Дивјаци, таму биле пречекани на
ист начин и оттука биле испратени за Крушево. На Илинден, селата биле
полупразни, но Турците не сетиле ништо.

Меѓутоа Чавче бил познат градски пијаница и Турците не му обрнале внимание.
Информациите за состојбата во Крушево на Илинден пристигнувале во куќата на Ѓоре
Марков, неговата куќа се наоѓало на крајот од градот и тука било сметено
легалното реонско раководство. Откако биле примени сите информации, дека
турските власти се подготвуваат да се приберат во своите домови и дека градот се
смирува, биле испратени четворица души до месноста Кукличе за да ги известат
четите на Андреја и Аљабакот дека е дојден часот за напад на градот. Со себе
носеле тенеќии со газија за потпалување на зградите. Во меѓувреме, согласно
планот, на Коле и Алексо Иванови им било наредено да влезат во патријаршиската
црква и да го чекаат навлегувањето на четниците. За почетокот на востанието
крушевчани биле известени со прогласот издаден од Горското началство и војводите
во кој било истакнато:

Поради тоа, уќуматот бил испрскан со газија и запален. Меѓутоа жандарите не се
предале живи, еден дел од нив изгореле, други рипнале од прозорците и останале
мртви на чаршиската калдрма, а други се обидувале да избегаат низ вратата каде
што биле сочекувани со куршуми, само мал број успеале да избегаат. Отпор дале и
службениците на Даночната и шумската управа. Туку бил убиен еден крушевчанец
Питу Гонда, граѓаните кои им се придружиле на востаниците, кога виделе дека
Гонда е мртов, ја попрскале зградата и ја запалиле и ниту еден службеник не се
спасил. Дополнително светло за првите моменти на св. Илија дава Никола Киров
Мајски кој истакнува дека:

Општинската управа била заземена без борба. Секретарот се сокрил во еден долап,
каде што бил откриен и при обидот да стрела бил убиен. Службениците во
телеграфско-поштенската станица се предале без борба, а потоа се предале и
полицискиот пристав и комесарот, кои живеле во една приватна куќа. Со Општиот
план за Илинденското востание било предвидено населението да не востанува, а
борбата да ја водат четите на Организацијата, меѓутоа уште на првиот ден од
востанието голем дел од крушевчани, без разлика на етничката припадност и
социјалниот статус, покажале готовност да го помогнат ослободувањето на Крушево.
Меѓу нив се нашол и стариот ајдутин Гушу Курте Фетаџока, кој вооружен со стара
пушка се борел рамо до рамо со востаниците. Останатото население, покрај
активното учество во борбите, носеле патрони, храна и вода на борците, други ги
прифаќале ранетите, а трети ја влечкале градската противпожарна пумпа како и
тенеќии со газија за да ја запалат касарната.

Кога аскерот во касарната ги слушнал првите истрели, веднаш презел мерки на
претпазливост, подготвувајќи се за борба. Четниците започнале да стрелаат врз
главната порта од касарната не дозволувајќи им на турските војници да излезат
надвор, меѓутоа и војниците започнале да стрелаат и не им дозволиле на
востаниците да заземат погодни места во околните згради: складот за газија,
фабриката за брашно, зградата на Оџаклиовци и други. Востаниците свесни за
важноста на касарната решиле по секоја цена да ја заземат. Едни започнале да се
спуштаат по скалите во позадина, други набрзина ги поминувале опасните места и
влегувале во најблиските до касарната куќи, од каде што се олеснувал нападот врз
аскерот. Војската, шеесет души, чувствувајќи ја опасноста, преку труба почнал да
повикува на помош. Меѓутоа турските обиди за помош биле осуетени. Борбата за
касарната се одолжила и постоела опасност на опсадените да им дојдат напомош
поголеми сили од Битола и Прилеп. Затоа Горското началство го повикало одредот
на Питу Гули кои се состоел од 300 души. По доаѓањето на Гули и неговиот одред
било решено да се запали касарната. Биле наполнети шишиња и стомни со газија и
памук, потоа биле запалени и фрлени врз касарната која што пламнала. Војниците
биле принудени да слезат во долниот дел од касарната, дел од нив се обидела да
избегаат по рекичката Долче, но биле откриени и нападнати. Повеќето од војниците
биле убиени, дел изгореле, а неколкумина се спасиле. Во селото Алданци живи
пристигнале само 17 војници со нивниот капетан.

На 3 август во четири часот по освојувањето на касарната борбите во Кршево
завршиле, а градот бил ослободен од Турците. Од тој ден започнал десетдневниот
слободен живот на Крушевската Република. Додека одредот на Гули се борел кај
касарната, на Гумење граѓаните се собрале пред востаничкото знаме за да му
одадат почит. Во текот на борбите за ослободување на Крушево загинале десет
души, од кои седум за време на нападот врз касарната. Бројот на ранетите
изнесувал шест души.

На 4 август (нов стил) во Крушево влегло Горското началство кое било свечено
пречекано од граѓаните. Горското началство или Штабот, уште на самиот почетокот
на востанието било проширено со тројца крушевски раководители: Антигон Хаџов,
Тодор Павлов и Глигор Божинов, седиштето на Штабот се наоѓало на Гумења. По
ослободувањето на Крушево, началството имало две големи основни и крупни задачи:
одбрана на слободната востаничка територија и формирање на нова власт.

Штабот, уште пред да се симне во градот, им наредил на првенците од етничките
средини во Крушево да достават список на лица кои карактеризирале со чесност и
достоинство, без разлика на нивниот социјален статус. Тие требало да се соберат
во новата зграда на патријаршиското училиште, а по нивното пристигање, на
патријаршиската зграда да се развее црвено знаме - како симбол на слободата што
се родила . Истиот ден кога Штабот влегол во градот, било свикано собрание,
составаено од 60 поистакнати граѓани, по 20 од секоја народност [ˣ 3][ˣ 4]. Во
Собранието Никола Карев најпрво им ја честитал слободата на граѓаните, а потоа
одржал говор во кој истакнал:

За членови на Времениот извршен совет биле избрани: Дину Вангел, Николаки Баљу,
Ѓорѓи Чаче, Теохар Нешков, Димитар Секулов и Христо Ќурчиев.

Според етникумот и конфесионалноста во владата се нашле: еден Влав -
патријаршист, еден Албанец - патријаршист, еден Влав - националист и тројца
Македонци (егзархисти). Затоа Димитар Секулов истакнал дека егзархистите се
подготвени да отстапат две места: на еден Турчин и на еден Помак, ако во иднина
има потреба од тоа. Секој член на владата добил посебен ресор, а тие биле
поделени и според следниот начин:

Владата, веднаш по нејзиниот избор, во соработка со Горското началство и
Реонскиот комитет на Македонската револуционерна организација ги донела
решенијата:

Владата посветила посебно внимание на прашањето за исхрана на востаниците и
населението. Било решено, Ѓорѓи Чаче кој се занимавал со реквизицијата, да му се
дадат тројца помошници - Григор Божинов, Ѓорче Тренков Селчанец и Тодор Лозанов.
Се дошло до заклучок дека житото треба да им се плаќа на селаните и тоа по
пазарна цена, а брашното да се продава на поимотните семејства, а на
најсиромашните да им се дава бесплатно. Исхраната на востаниците исто така била
бесплатна.

Во однос на финансиите било решено тие да се собираат од секој граѓанин, во
зависност од имотната положба граѓаните требало да дадат свој прилог во општата
каса. Вложените пари требало да бидат доброволен заем за поткрепа на власта.
Пари се собирало и со расписки (сметки) какви што издавала Македонската
револуционерна организација, односно нејзините институции.

Милицијата била формирана веднаш по донесувањето на одлуката од страна на
владата. Набргу пред грчкото училиште кое било седиште на владата, пред Христо
Ќурчиев се собрале голем број на доброволци. Оттука се јавил проблем бидејќи не
можеле да ги примат сите. Најголемиот дел од доброволците биле од влашките мала
на Крушево.

Затоа било донесено компромисно решение, на помладите им било препорачано да
стапат во деветтиот четнички одред под команда на потпоручникот Тодор Христов, а
од другиот дел била формирана градската милиција. За началници на милицијата
биле поставени: Коле Чкарна, Гушу Јота, Љаску Пренда, Гушу Абаџија, Тега Бурек,
Ванчу Моцан, Гаги Качујан, Кола Бојаџија, Тома Чолаку, Лаќу Кушора и Коста
Фетаџока.

По ослободувањето на Крушево, одреден број на турски службеници се предале на
востаниците. Меѓу нив се нашле: мудурот Мехмед Али, Јаја-ефенди началник на
поштенско-телеграфската станица, Шабан-ага, жандармерискиот чауш Али-ага,
Сулејман-ефенди началник на јавната и тајната полиција, Хајредин-ефенди. Покрај
нив биле уапсени и христијански помошници. Таќу Вале полициски агент, Абдула
потурчен Ром, Вани Пазванот и Гаќу В‘ Жу. Сите уапсени биле сместени во два
логора, христијански и муслимански, тие се наоѓале меѓу папратите на Гумење, а
таму биле чувани од одредот на Андреја Докурчев на чело со Коста Попето.
Семејствата на уапсените биле собрани во куќата на Сулејман-ефенди, каде што им
доставувале продукти, тие биле обезбедувани од специјална востаничка стража.

За судењето на затворениците бил формиран суд на чело со Карев. Турските
службеници биле судени поради сомнението дека тие како носители на турската
власт ковале план за ликвидирање на поголем број на граѓани и на тој начин да се
ослаби Македонската револуционерна организација. Со доаѓањето на Хајредин-ефенди
бил формиран турски комитет, огранок на битолскиот, кои имал задача да собира
средства за борба против Организацијата. Според планот, требало за време на
пазарниот ден да бидат ликвидирани сите повидни селани, работници на
Организацијата, а полицијата да ги уапси сите егзархиски учители, свештеници, и
др. Турскиот аргумент за оправданоста на таа акција лежел во фактот што
Организацијата подготвувала востание.

Првите обиди на опсадениот гарнизон во Крушево бил направен на 3 август (нов
стил), уште додека траела борбата околу касарната. Првите судири настанале со
пазарџиите - муслимани. Од околните муслимански села, на главниот пазарен ден -
понеделник, тргнала голема маса на пазарџии, кои секогаш биле добро вооружени.
Черкези од Ново Село и Турци од Кочишта, околу 50 души, се појавиле кај преминот
Којов Трн, меѓутоа од четата на Ташку Карев биле принудени да се вратат назад.
Од другата страна откај Бушова Чешма и Деникамен исто така се појавиле пазарџии
од селата Пласница и Дреново, но и тие биле принудени, од страна на Ѓурчин
Наумов - Пљакот, да се вратат назад. Муслиманите од селата Белушино, Борино,
Саждево и Норово, се појавиле кај Муратова Чешма и биле нападнати од одредот на
Коста Димитров.

Првите обиди за преземање на Републиката биле попречени од фактот што целиот
Битолски вилает се кренал на востание. Османлиските гарнизони од Прилеп, Битола,
Кичево и Прибилци не можеле да се упатат кон Крушево. Османлиите не се
осмелувале да го нападнат Крушево преку премините Острилци и Круша бидејќи се
плашеле да не наидат на заседа поставена од војводата Јордан Пиперката. Затоа
војската и башибозукот тргнале од кај Кула, Спилите и Муратова Чешма. Обид за
навлегување во Крушево направиле и муслиманите од селата Пласница и Дреново, но
тој обид бил неуспешен.

На 4 август аскерот, кои бил принуден да се повлече претходниот ден од кај Кула
и Спилите, се обидел да го заобиколи одредот на Марко Христов - Мирче и да го
уништи, но не успеал. Во исто време, аскер и башибозук се обиделе да влезат во
градот од другиот крај. Муслиманските првенци од селата Пласница и Дреново, кои
што претходниот ден биле принудени да се повлечат, стапиле во контакт со
властите во Кичево за заеднички напад. Аскер и башибозук се упатиле кон
Деникамен и Бушова Чешма, од овие две села, меѓутоа стратегиските места биле
празни и тие се упатиле кон Крушево. Меѓутоа кај Бела Вода наишле на заседа
поставена од одредот на војводата Ѓурчин, се разврзала борба во која загинале 20
Турци по што аскерот и башибозукот се повлекле. Истиот ден кај Муратова Чешма се
разврзала борба помеѓу одредот на војводата Коста Христов и башибозукот од
селата Белушино и Норово. Повторно муслиманите биле принудени да се повлечат.

Дел од одредот на Мирче кој ја чувал позицијата кај Бела Вода бил известен од
дрвари дека кај Бушова Чешма се собрал башибозук. Востаниците се обиделе да ги
нападнат, но разбрале дека тие успеале незабележително да се спуштат кон
преминот Слива. Сепак башибозукот бил нападнат одзади од страна на одредот на
Мирче и принуден да се повлече.

Прилепските башибозуци и покрај неуспешните обиди, во кои имале помош од
редовната војска, повторно самоиницијативно решиле да го нападнат Крушево. Тие
се доближиле до востаничките сили кај Кула и се устремиле да ја преземат оваа
позиција, но повторно биле принудени да се повлечат.

На 6 август била примена првата информација за текот на востанието надвор од
Крушевскиот реон. Било примено писмо од демирхисарскиот војвода Јордан Пиперката
и Петар Ацев. Пиперката, кои разбрал за црешовите топчиња, побарал да му
испратат барем две, а за состојбата во својот реон истакнал дека:

Војводата Петар Ацев, во своето писмо до крушевските востаници напишал:
Крушевски орли! Со вашата гордост и јас се чувствувам бескрајно горд и среќен .
Селските комитети од Крушевската околија ја поздравиле новата власт и изразиле
подготвеност да ја помогнат со сите сили. Тие во коресподенцијата информирале
дека народот си ја гледа работата и дека во моментот ниту војската ниту
башибозукот не ги обеспокојува. Полските села известиле дека ја започнале
жетвата. Раководителите од мешаните села информирале дека муслиманите биле
исплашени поради повлекувањето на аскерот и фактот што останале без заштита.

Под инструкциите на Тодор Христов - Офицерчето, на најпогодните стратегиски
места биле правени длабоки окопи и јами за одбрана на градот. Била создадена
нова воена позиција, со три паралелни длабоки окопни линии кај месностите:
манастирот Св. Спас, Студена Вода и Плочи. Оваа позицја му била доверена на
војводата Андреја Димов Докурчев.

Широката конспиративна дејност што била развиена во Крушево била можна
благодарение на позитивната улога на крушевчанките во македонското
револуционерно движење. Секој граѓанин кој бил вклучен во револуционерното
движење бил должен неговата куќа секогаш да биде отворена за илегалните членови,
оружјето, материјалите и др. Во Крушево се случувало во цела недела во некоја од
куќите да престојува нелегална чета на Организацијата, а сето тоа не можело да
се реализира без активно учество на крушевчанки. Жените како Коца Негревска,
баба Калја Ќуќуровска и други, биле бестрашни курирки, а Пара Матева, една од
безгранично приврзаните кон револуционерното дело, го добила епитетот Мајка на
комитите.

Веднаш потоа Санду Докуз бил испратен назад во селото Алдинци да го врати
запленетиот добиток и од Турците да побара извинување за извршеното дело, а
потоа да го извести Горското началство. Поради овој случај, на 6 август, бил
испратен манифест до муслиманските села во кои било истакнато дека востанието не
е насочено против мирниот, трудољубив и чесен турски народ, туку против
султановата тиранија. Воедно, се покануваат муслиманите да земат учество во
борбата за добивање на прaва и човекови слободи, а која се води без разлика на
верата и народноста.

За врачување на Манифестот биле избрани специјални парламентарци: еден за Ново
Село, со примерок за Кочишта, еден за Пласница, со примерок и за Дреново, еден
за Бирино, Саждево, Јакреново и Дебреште, еден за Норово и еден за Алданци, со
примероци за селата Врбоец, Пресил, Трновци и Лажани.

Во одговорот на кметот се велело: Драги соседи, од ваше писмо разбрав дека вие
не сте лоши луѓе, дека ги напуштате своите домови не за да го напаѓате мирното,
како нас, население, туку дека сте против лошите луѓе и уќуматот што ги
заштитува. Но, тие што вие ги барате не се меѓу нас, туку избегаа по градовите.
Што се однесува до нас, ви ветуваме дека ќе мируваме. Ако сакате да убивате
невини луѓе, дојдете. Бог да ѝ помогне на онаа страна што ја бара правдата...
Кмет Синан .

Во писмото на началникот било истакнато: Јунаци! Вашата прокламација до моите
сонародници живо ме заинтересира. Од неа, а овие два дена и од вашите дела,
разбрав дека погрешно ве сметале за ешкија (разбојници б.н). Целта ви е голема и
борбата смислена... Напред по тој страшен, но славен пат, по кој сите народи
стигнаа до својата слобода! Молејќи го Алаха да ја заштити правата страна,
дозволете ми да ви упатам две молби: 1. не ме оставајте гол туку испратете ми ја
облеката што остана во заземената од вас касарна, и 2. уништете ја меѓу нас
разменетата кореспонденција .

Покрај од селото Алданци, пристигнал одговор и од селото Белушино, но дури на 9
август, преку некои деца од Селце. Во писмото од Белушино било напишано:

По одбивањето на последните напади на башибозукот, Никола Карев наредил
црешовите топчиња да се донесат на Гумење за да бидат испробани. На 7 август
(нов стил), едно од топчињата било наполнето со барут, а наместо граната бил
ставен топуз од кантар. Кога населението разбрало за пробата, се собрала
поголема маса на народ, најмногу деца кои истрчале на Гумење за да ја видат
артилеријата.

За да не се исплашат граѓаните, бил испратен Митко Манакот да ги предупреди дека
се подготвува проба. Тој се качувал на покривите на повисоките куќи, викајќи
колку што глас го држелео - населението да не се плаши ако чуе грмеж, бидејќи
топот што ќе пукнел не е турски туку наш.

На 8 август, Горското началство добило писмо од Петар Ацев, од кое рабрале дека
во Прилеп пристигнал Бахтијар-паша со неколку илјадна војска и организирал
башибозук за да го нападне Крушево. Војводата Ацев во писмото предупредил дека
состојбата била опасна и дека треба да се преземат мерки за одбрана.

Раководителите на Републиката откако ја примиле таа информација, се труделе да
не се создаде паника и продолжиле со својата работа. За да се задржи
сталоженоста и ладнокрвноста, началството и Извршниот совет издале наредба
според која на 9 август во сите цркви да се одржи служба со која требало да им
се одаде почит на жртвите паднати за слободата на градот.

Според турските документи и извештаите на дипломатските претставници во
Македонија биле распоредени редовни воени сили од III орда (баталјон), а
дополнително биле распоредени и 16 баталјони редифи и 38 баталјони илаве. Освен
овие сили во случај на востание, турските власти можеле да ги искористат и
воените единици од Пеќ, Ѓаковица и Призрен кои се состоеле од 44 баталјони, 15
ескадрони и 10 батерии со 33.000 пушки, 15.000 сабји и 60 топа. Според Битовски
до 1 јуни 1903 година во Македонија имало 175 баталјони со околу 150.000 -
160.000 војска . Во секој град, гратче и поголемо село во Македонија се наоѓале
постојани гарнизони. По Горноџумајското востание во источна Македонија, спроти
османско-бугарската граница, според некои податоци имало околу 150.000 војска.
Во Скопскиот вилает била концентрирана војска од 60.000 души под команда на Омер
Ружди-паша.

Во почетокот на Илинденското востание, во Битолскиот вилает имало околу 20.000
војници, распоредени во повеќе гарнизони, а битолскиот гарнизон имало 5.000
војници. Овие османски сили не можеле да ја покријат сета територија и да тргнат
во офанзива против востаниците. Нивна главна задача била да ги бранат местата
каде што биле стационирани.

Неуспешните обиди за повторно освојување на Крушево од востаниците, ги принудило
турските власти да го остават градот на мир сè додека не се подготват за негово
покорување и казнување. Османлиите биле на мнение дека востанието во Битолскиот
вилает може да се задуши само со побројни сили и затоа во почетокот на
востанието османлиските сили се наоѓале во дефанзива.

Цариград му наредил на Омер Ружди-паша да тргне за Битола и да го задуши
востанието. Тој одвоил десетина дружини кои биле префрлени до Велес со
железницата, а од таму се упатиле пеш кон Крушево. Покрај сопствените сили,
Омер-паша добил засилување од Солун и други места, така што тој располагал со
околу 50.000 војска за задушување на востанието во Битолскиот вилает. Меѓутоа и
покрај бројните сили, Омер-паша не тргнал фронтално против востаниците туку се
ограничил само на испраќање на сили во загрозените гарнизони или на местата каде
што се појавувале востанички чети. Затоа Омер-паша бил заменет со Насер-паша кој
што подготвил конкретен план за задушување на востанието.

Според некои податоци, прва задача на Високата Порта, при задушувањето на
востанието, било повторното воспоставување на турската власт во Крушево. Оваа
задача му била доверена на Бахтијар-паша кој располагал со 15.000 до 18.000
души, коњица и артилерија. Според планот, Крушево требало да биде стегнато во
обрач и да се принуди да се предаде.

На 11 август, откај Прилеп, неколку илјадна војска по џадето се упатила кон
Крушево и се сопрела кај Кривогаштани. На 12 август 10.000 војска се упатила да
фати позиции кај Крушево од кај селата Норово и Селце. Друга колона се упатила
кон селата Врбоец и Трстеник. Трета колона тргнала кон манастирот св. Спас. Еден
одред од околу 4.000 војници тргнал од Битола и при Прибилци се поделил на два
дела, една колона настапувала по патот за селата Журче и Острилци кон Крушево, а
другата по реката Жаба, кон Којов Трн.

Од Кичево се упатил еден одред од 5.000 души, со планинска артилерија и коњица,
најпрво било запалено селото Цер, по што одредот се поделил на три дела и секој
дел со упатил кон една насока: Долно Дивјаци - Павлева Чешма, Долно Дивјаци -
Кокошкин Дол - Слива - Демирова Корија и село Арилево - Кулата. Во Прилеп,
Бахтијар-паша организирал башибозучки одред кои бил ставен под команда на
најпознатите зулумќари од овој крај. Речиси во секоја војска која што го
опкружувала Крушево се наоѓал и по една башибозучка единица. Бахтијар-паша,
операцијата за повторно воспоставување на османската власта во Крушево, ја
раководел од село Кривогаштани. Тој на своите војници им изјавил:

На 11 август, од Струнга и Плочи востаниците гледале како Прилепското Поле било
преполно од турска војска која започнала да се движи кон Крушево. На 12 август,
кај Кула, позиција на војводата Ѓурчин Наумов - Пљакот се јавил крушевчанецот
Коста Њику, кои бил фатен во Кривогаштани и испратен од Бахтијар-паша во Крушево
да пренесе негова порака.

Тој бил испратен на Гумење кај Горското началство да го пренесе усниот ултиматум
на Бахтијар-паша за безусловно предавање на градот. Во спротивно, турскиот
командант се заканил дека нема да ги поштеди животите на востаниците и обичната
раја, бидејќи тој бил овластен да располага со нивниот живот и имот.

На советувањето била разгледана и општата положба во која се нашол градот,
мерките и можностите да му се даде отпор на непријателот. Никола Карев, на
советувањето го прочитал писмото што еден ден порано го примил од Главниот штаб
за II Битолски револуционерен округ.

Писмото било одговор на прашањето, испратено од крушевските раководители: Што да
се прави ако Бахтијар-паша го нападне Крушево со поголеми сили! Во писмото
Главниот штаб истакнал дека тој ќе преземе мерки за да се попречи војската од
Битола која тргнала кон Крушево, меѓутоа Главниот штаб јасно наредил ако Крушево
биде нападнато од поголема турска војска, востаничките сили да ги напуштат
своите позиции и да се повлечат. Главниот штаб сакал да ги сочува востаничките
сили и тоа било во согласност со Општиот план.

На војводите им било наредено да ги повлечат своите одреди преку преку Стари
Ливаѓе, Везенково и Демирова Корија и да ги насочат кон Пусторечко - Зашленскиот
Осој. За да може отстапувањето да се спроведе според планот, од војводите од
северните и источните сектори: Липа, Кале, Спилите, Свети Спас, Студена Вода и
Плочи, било побарано да стапат во борба со војската, сè додека не биде уништено
џадето при Средочна Вода, низ кое главнината од аскерот се движел.

Планот за одвлекување на Бахтијар-паша кон реката Жаба бил добро смислен, но не
бил реализиран. Бахтијар-паша откако го добил одговорот од востаниците на
својата војска и наредил да се упати кон Крушево. Кај селото Алданци биле
испратени четворица коњаници на извидување, меѓутоа тие наишле на заседа
поставена од четниците на војводата Ѓурчин Наумов - Пљакот, престрелката загинал
еден коњаник, а останатите се повлекле. По оваа заседа, Бахтијар-паша издал
наредба артилеријата да започне со гранатирање на Крушево, а пешадијата да тргне
во напад. Пашата наредил топовите да стрелаат и врз неборечкото население кое
било собрано на Гумење, Струнка и Плочи, а кога загрмеле турските топови се
слушнале и црешовите топчиња.

Набргу по нападот, војводата Ѓурчин со своите четници бил принуден да се повлече
од позицијата при Кула и да се утврди на позициите кај Кале и Спилите, за да ја
задржи војската, сè додека востаниците не го доразурнат џадето кај Средочна
Вода. Првите напади биле одбиени. Набргу Ѓурчин добил наредба од Штабот да ги
напушти позициите , зашто од селото Пуста Река биле добиени информации дека
многубројна војска откај Кичево го минала преминот Крушка и се на пат за
Крушево. Ваква наредба добил и војводата Андреј, кој заедно со своите четници,
здраво ги држел Свети Спас и Студена Вода. Ѓурчин најпрво со еден удар и на нож
ја принудил војската што го загрозувала да се повлече во гората кај Алданци, а
потоа ја напуштил својата позиција.

Востаниците кои отстапувале кон Стари Ливаѓе, Везенкова и Демирова Корија, се
судриле со војската што доаѓала од кај Кичево. Но оваа војска не била
заинтересирана да се бори со востаниците и смислено им овозможила на востаниците
да се повлечат, односно оваа војска сакала најпрво да влезе во Крушево, таа
доцнела поради судирот кај селото Цер, во борбата загинал војводата Јордан
Пиперката.

Најголемиот дел од војводите со своите четници, преку борби и маневрирање,
успеале да ја сочуваат главнината од своите сили, меѓутоа војводата Ташку Карев
бил најзагрозен бидејќи од зад грб бил нападнат од 2.000 војници. Карев со
своите четници дал получасовна борба кај Којев Трн, по што успеал да се повлече
.

При нападот на Крушево од страна на Бахтијар-паша, се воделе борби насекаде
околу градот, меѓутоа две борби, поради храброста и самопожртвуваноста на
востаниците, оставиле живо сеќавање како се брани стекнатата слобода. Тоа се
борбите при Слива и Мечкин Камен.

На преминот Слива се собрале делови од одредот на Тодор Христов - Офицерчето.
Само десетарот Лаќу Горцу со своите луѓе успеал да се повлече од Слива и да се
приклучил во четата на војводата Алабакот. Горцу го искористил моментот кога
аскерот ја прекратил стрелбата за да заземе подобри позиции и се провлекол.
Меѓутоа останатите четници не успеале да се повлечат, на чело со Ѓорѓи Стојанов
и Диме Смургев, решиле да се борат до последен. Четниците добиле наредба да не
стрелаат на празно туку само во месо.

Околу 40 четници цел час ја држеле војската на растојание и не и давале да
напредува. Коњаницата неколку пати се обидела да им влезе во окопите, но не
успеала. Пешадијата се обидела да ги предизвика, но четниците не ги напуштале
окопите и одговарале со оган. Четниците почнале да паѓаат еден по еден, а со
нивната муниција останатите востаници ја продолжувале борбата. На повикот
предајте се, четниците одговарале со оган. Меѓутоа, поради бројноста аскерот
успеал да ги заобиколи востаниците кај Слива и да навлезе во нивните окопи, но
четниците не се предале и последната нивна стрелба била упатена кон сопствените
глави. Во оваа битка успеале да се спасат само неколкумина, меѓу нив биле и
Халчу Јосифов од Крушево и Диме Смугрев од селото Обршани .

Османските офицери биле изненадени од храброста на востаниците и затоа на своите
војници им наредиле, кога минувале покрај телата на паднатите четници, да
стрелаат во воздух, како знак на почит. Во оваа борба загинале крушевчаните:
Ѓорѓи Стојанов, Глигор Крстев, Кицу Далавир, браќата Киру и Миту Ангелеви, Косту
Лапев, Ѓорѓи Наумов Бањар, Косту Штерев Куфича и Ѓорчу Качамакот. По пет дена,
Бахтијар-паша дозволил загинатите да бидат прибрани и закопани според нивните
обичаи, а покрај споменатите биле пронајдени вкупно 32 тела на паднатите четници
кои биле од крушевските села. Меѓу загинатите се наоѓало и телото на една
девојка, Злата, којашто во општиот метеж што настанал го барала својот свршеник,
дошла до Слива и загинала .

На советувањето одржано во врска со ултиматумот на Бахтијар-паша, најголемиот
дел од учесниците се залагале за зачувување на востаничките сили и судир со
војската кај реката Жаба, противниците на оваа одлука морале да го прифатат
мнението на мнозинството, меѓутоа само еден не сакал да се потчини. Тоа бил Питу
Гули, најголемиот противник на предлогот за отстапување и заштитник на идејата:
Да загинеме до еден, но да загинеме на својот пост. Според Никола Киров Мајски:

Одредот на Питу Гули бил најброен од сите што го нападнале и бранеле Крушево,
броел околу 350 до 370 души. Бидејќи Гули располагал со најголема сила, нему му
паднало да го чува најголемиот регион од околината на градот. Неговите сили биле
распределени на следниот начин: Милан Ѓурлуков со милицијата од Кривогаштани ја
зазел позицијата во селото Трстеник, Блаже Крстев - Биринчето со милицијата од
селото Бирино ја држел позицијата во истото село. Нечо Трифунов во селото Журче
и Нове Јанкулов во околината на селото Острилци. Главнината на чело со Питу Гули
се наоѓале на Црн Врв.

Аскерот и башибозукот ги нападнале востаниците кај Трстеник и Бирино, со што ги
принудиле да се повлечат кон главното јадро. Истото се случило и со деловите под
команда на Нове Јанкулов и Нечо Трифунов. Сите овие делови од одредот на Гули се
собрале при Мечкин Камен, а набргу им се придружиле главнината, по што целата
чета била распределена по каменитото плато, зафаќајќи ги најдобрите позиции за
борба. Гули пред своите борци го одржал следниот говор:

Штом Османлиите го забележале востаничкото знаме, за момент подзастанале, а
набргу потоа вооружени души истрчале и почнале да мавтаат со капи, крпи и пушки,
извикувајќи го востаничкото Ура! и Долу Турција! Всушност тоа бил башибозукот,
кој на таков начин сакал да создаде впечаток кај востаниците дека тие се четници
што им доаѓаат на помош, а аскерот во тој момет се криел во гората и го чекал
погодниот момент за да удри на востаниците. Меѓутоа играта не успеала. Штом
башибозукот се доближил на одредено растојание, бил пречекан со силен оган и бил
принуден панично да се повлече. Набргу настапила војската и почнала да се бори
по правилата на стратегијата. Но востаниците вешто ги бранеле своите позиции и
не и дозволиле на војската да напредува. Обидот на аскерот да се доближи до
востаниците бил повторен неколку пати, но без успех.

Османлиите решени по секоја цена да ги ликвидираат востаниците до стемнување,
започнале да напредуваат без разлика на жртвите и се доближиле до востаничките
позиции на десетина метри. При чешмата каде што се наоѓало востаничкото знаме,
загинал знаменосецот Ѓорѓи Димов. Знамето било преземено од Нове Смугрев, но и
тој веднаш бил покосен, а и Питу Гули бил потешко ранет. Војвода во тие последни
моменти уште еднаш ги окуражил своите борци, барајќи да ја продолжат борбата
докрај, а неговата пушка да ја земе оној што останал без пушка. На тие зборови,
Ставре Андреевски запрашал:А кој ќе ги прибере нашите пушки? Гули одговорил:
Македонија! а Коста Божинов запеал: Македонијо мајко света секој ден губиш
храбри момчиња... . По жестоката борба, аскерот се доближил до востаничките
позиции и се впуштил во бој гради в гради. Настанала вистинска касапница која ја
опишува Мајски:

Во текот на хаосот голем број на востаници се спасиле. Милан Ѓурлуков и Блаже
Биринчето, со еден дел од своите четници, успеале да се повлечат и засолнат во
горите на Длабока Река. Друг дел од востаниците се упатил кон Острилскиот синор,
но биле забележани од Османлиите кои отвориле оган. Востаниците не можеле повеќе
да се бранат, бидејќи немале муниција и доволно исправни пушки. Познати се
имињата на околу 45 борци кои паднале на Мечкин Камен.

Кога востаничките чети започнале да се повлекуваат, населението на градот
разбрало во каква опасност се наоѓа. Меѓутоа крушевчани не се обsирале на апелот
за истакнување на бели знамиња како знак на покорност и започнале да го напуштат
Крушево. Од разните мала на градот, населението го зел најнеопходното и се
упатило кон горите на Длабока Река, Везенково или Демирова Корија. Аскерот бргу
го опколил градот. На Плочи, Горни и Долни Гумења била поставена артилерија која
била насочена кон градот. Бегалците биле принудени да се враќаат назад во
градот, а војниците од источниот сектор, предводени од башибозукот, преку Плочи
навлегле во градот и започнале со пљачкање, убивање и обесчестување.

Откако османлиската команда била информирана за присуство на четници во градот,
се решила на итрина за нивно намамување. Во градот била организирана борба
помеѓу аскерот и четите, улогата на четниците ја играл башибозукот од околните
села. Аскерот стрелал викајќи уджум и ги пцуел четниците, а башибозукот
извикувал Ура! Да живее Македонија! Борбата завршила со пораз и панично бегство
на аскерот, а победниците ги поканиле своите скриени браќа да излезат и да им се
приклучат. Но играта била насетена.

Откако не успеале да ги намамат четниците, Бахтијар-паша наредил да се гранатира
Крушево. Меѓутоа гранатите не паднале таму каде што се мислело дека има најмногу
четници туку во центарот на градот, кои веќе бил ограбен. При ова гранатирање и
пожарите кои избувнале, биле уништени многу згради, а меѓу нив била и
патријаршиската црква Свети Никола. При горењето на оваа црква се урнала
камбанаријата, а при паѓањето на камбаната врз калдрмата се слушнал силен
тресок, поради кој Османлиите помислиле дека експлодирал склад со динамит. За да
бидат уништени другите складови, гранатирањето продолжило со што бил уништен
целиот центар со чаршијата, тоа било направено најверојатно за да се прикрие
пљачката на богатите дуќани.

На 13 август, денот кога Крушево се предало, можело да се забележи дека на многу
од сочуваните куќи се веат бели знамиња, знак дека градот се покорува. Војниците
го повикале населението да ги напушти своите живеалишта и да оди во собирните
пунктови, кои се наоѓале на крајот од градот. По пат луѓето биле претресувани и
ограбувани, а некои од нив биле и убивани. Тодор Борјар, член на Организацијата,
истакнува дека:

Најголемиот дел од мажите биле собрани на Гумења, каде што се наоѓал штабот на
Бахтијар-паша. Таму требало да се одвојат востаниците од неборечкото население,
и виновните да се казнат. При селекцијата особено жестоки биле Зенин-ефенди и
С‘тки-ефенди Корија. По нивно кажување, како и со посочувањата на другите турски
службеници, биле одвоени речиси сите познати крушевчани. Од нив, Танче Илковски
бил убиен, а Лозан Спасов бил попрскан со газија и жив запален.

Аскерот и башибозукот, во првиот налет врз Крушево, согласно османските наредби
не правеле разлика помеѓу населението. Оттука настрадале грчкиот, влашкиот и
бугарскиот (македонско-егзархискиот) дел од градот. Османската команда го
сметала за виновен целиот град. Меѓутоа откако градот бил заземен, а
востаничките чети биле протерани, Бахтијар-паша се обидел да изврши диференција
во одговорноста на градот. Таквата иницијатива била диктирана од интересите на
власта, за да се остави впечаток дека сето христијанско население не востанало.
За османската власт било најприфатливо, за настаните во Македонија и Крушево да
се обвинат бугарските комитаџии кои што, според властите, добивале наредби од
Софија да го бунтуваат населението против султанот. Затоа истрагата била
насочена кон Македонците-егзархисти, а при составувањето на обвинителниот акт во
Крушево, Власите во голема мера биле оставени на мира.

На 14 август, Бахтијар-паша наредил сето македонско - егзархиско население да се
собере на полјаната до чешмата Јаноска. Тука им биле собрани клучевите од
куќите, со цел во нив да биде извршен претрес. Аскерот бил предводен од
егзархиските првенци при претресот на куќите, но клучевите биле измешани и
отворањето на вратите било невозможно, овој обид за претрес на сите егзархиски
куќи пропаднал, а на егзархистите им било дозволено да се вратат во своите куќи.

На 15 август сето машко егзархиско население повторно било собрано на плоштадот
Кале. Пред собраното население, аѓутантот на Бахтијар-паша, прочитал телеграма
испратена од поглаварот на Бугарската егзархија. Егзархот ги повикал
егзархиското население да се покори на султанската власт и да ги посочи комитите
што се криеле во нивните домови. Во телеграмата било истакнато дека егзархот
измолил милост од султанот за своите верници и дека егзархистите ќе ги послушаат
неговите совети. Со согласност на егзархиските првенци, аѓутантот напишал
одговор на телеграмата, во која населението ја му се заблагодарува на егзархот
за неговите грижи и на султанот за неговата милост, декларативно било изјавено
дека егзархиското население во Крушево е мирно, предано и верно на султанот и
неговите претставници, а во нивните домови не се кријат комити. По барање на
Бахтијар-паша, било додадено дека за точноста во одговорот, егзархиските првенци
одговараат со своите глави. По одговорот, аскерот продолжил со претрес во куќи
без да се води населението надвор од нив. На 16 август, Бахтијар-паша дозволил
слободно движење во градот и погребување на убиените.

До конзулите во Битола, по паѓањето на Крушевската Република, бил испратен
извештај од името на видни Грци и Романци од Крушево. Во него имало опис на
настаните, почнувајќи од борбите за ослободување на градот па се до враќањето на
војската. Извештајот бил напишан и испратен од лица кои не биле директно
вклучени во револуционерното движење, а за него информирал австроунгарскиот
конзул Август Крал. Во извештајот се истакнувало:

Според извештајот штетите од настапувањето на Османлиите изнесувале: 500 000
лири, околу 370 до 400 куќи, 200 дуќани и др. Август Крал ја информирал својата
влада дека: Тврдењата на турскофилските весници дека Турците го потпомогнале
повлекувањето на востаниците, за да се одбегне непотребното крвопролевање, со
ништо не е основано и речиси е смешно. Исто така не е вистина дека востаниците
фрлиле динамитски бомби во (патријаршиската б.н) црквата и во (патријаршиското
б.н) училиштето... или извршиле други насилнички дела.

Грчките владејачки кругови биле едни од најзаинтересираните за случувањата во
Македонија. Согласно своите интереси, започнале низ Европа да шират вести за
пљачкање, малтретирања и убиства врз мирното грчко (патријаршиско) население во
Крушево од страна на бугарските разбојнички востаници [ˣ 6], разбојнички чети и
слично. Грчката влада на Ралис испратила нота до владите на големите сили, во
која од нив била побарана интервенција за да се заштити грчкиот елемент од
налетите на востаниците. Според грчките кругови, востанието и Крушевската
Република немале ослободителен карактер, туку разбојнички и имаат за цел
уништување на грцизмот во Македонија [ˣ 7]. Меѓутоа по доаѓањето на странските
претставници, кои требало да го надгледуваат спроведувањето на Мирцштегските
реформи, таквите информации не биле потврдени.

Во Бугарија, одгласот на настаните во Македонија бил силен, првенствено сред
македонската емиграција, меѓутоа сите општествени слоеви во земјата без оглед на
своите различни сфаќања сочувствувале со востаниците и понудиле морална и
материјална помош.

Дел од српскиот печат искажал симпатии кон македонското движење, а како знак на
протест против жестокоста на османската власт, во Белград биле организирани два
митинга. Српските конзули релативно точно ја информирале својата влада за
настаните во Македонија. Српскиот конзул од Битола, информирајќи за Крушево
истакнал:

Во Крушево по падот на Републиката се нашле грчкиот и романскиот конзул. И
едниот и другиот носеле помош за настраданото население, меѓутоа тие помошта не
ја делеле на сите христијани во градот, туку само на следбениците на нивната
пропаганда. Поради оваа настапување на грчкиот и романскиот конзул, Михајловиќ,
српски конзул во Битола, побарал од својата влада да отпушти 1 500 динари на име
помош за српските приврзаници во Крушево. Српската пропаганда добила 1 000
динари и преку специјален одбор, биле поделени на 32 семејства.

Илинденското востание е еден од најкрупните настани во историјата на Македонија.
Иако не било општо, таму каде што било кренато се одликувало со масовност и
организираност, раководено од Македонската револуционерна организација.
Востанието било народно зошто во него учествувало речиси сето христијанско
население без разлика на народноста.

Во рамките на оваа востание, ослободувањето на Крушево и формирањето на новата
власт го преставувало оној идеал кон кој се стремело целото население.
Организирањето на власта и Манифестот, биле одраз на принципите и стремежите на
Револуционерната организација, преку масовна борба на сите угнетени во
Отоманската Империја да се извојува слободна македонска држава. Крушевската
Република пред светот ги претставила идеалите на македонските востаници за кои
тие се бореле.

Како идеен феномен, благодарение на Никола Карев и неговите истомисленици,
Крушевската Република излегувала од рамките на своето време. Како реализација
била краткотрајна, но со своја идејна и морална сила силно влијаела врз идните
македонски револуционери.



https://mk.wikipedia.org/wiki/%D0%9A%D0%BE%D1%87%D0%B0%D0%BD%D0%B8

Кочани — град во источниот дел на Република Македонија со 28 330 жители, седиште
на истоимената општина. Градот лежи во Кочанското Поле и е познат по кочанскиот
ориз и геотермалната вода.

Многу одамна, на печалба во Кина бил еден човек по име Кочо. Работел што
работел, по долги години решил да се врати во родниот крај. Бидејќи во Кина
оризот бил основна храна, на заминување решил со себе да понесе и ориз со надеж
дека оваа земјоделска култура ќе успее во неговиот крај. Со себе понел мала
количина од ова бело злато со цел лесно и без проблеми да го пренесе од царство
во царство. При влегувањето во царството во кое се наоѓало и неговото родно
место наишол на проблеми: оризот бил забранет за внесување во каква било форма.
Сепак, Кочо не сакал да се откаже од намерата да го внесе оризот. Се мислел и на
крајот се сетил. Дознал дека гуските како трговска стока не биле забранети за
внесување. Купил гуски, им го дал оризот да го изедат, а потоа ги заклал. По
влегувањето ги очистил и од нив го извадил оризот. Така Кочо го пренел оризот од
Кина, започнал да го произведува, со што му дал нов белег и култура на овој
крај, а според неговото име, местото каде што започнал да се одгледува оризот –
го добило името Кочани.

Македонскиот револуционер Ѓорче Петров во својата книга „Материјали по
изучувањето на Македонија“ издадена во 1896 година, запишал едно друго предание
и легенда за настанокот и потеклото на името на градот Кочани. Имено, градот
Кочани некогаш бил погоре по реката на местото на село Гратче, а местото на
сегашното Кочани било блато и по него паселе цели стада свињи. Тука биле
„кочините“ (места во кои ги затвораат свињите) на граѓаните од кое што и
новоосновниот град бил наречен Кочани. Во некој бој жителите на градот биле
исклани и се пролеала толку крв што од неа се образувала бразда во која се
удавил еден јунец. После битката градот се преместил кај кочините и се нарекол
Кочани.

Како и за други населби во Македонија и за Кочани со сигурност не може да се
тврди кога е основано. Според преданијата, раширени меѓу населението, Кочани
настанало од населбата што се наоѓала северно од денешната местоположба, во
долината на Кочанска Река. Траги од таа населба (остатоци од висок бедем, римска
и византиска керамика, питоси и сл.) се пронајдени на локалитетот Долно Градиште
во реонот на селото Долно Гратче. Во извесен период жителите на населбата се
повлекле кон рамнината и го населиле просторот на денешното Кочани. Во градот и
неговата околина се откриени повеќе локалитети од железното време, меѓу кои
извесни истражувања се вршени на локалитетите Текешински лозја, Барутница и
Алењак. Исто така, направени се сондажните истражувања на локалитетот Локубија
каде е откриена некропола од Римскиот период, односно II-III век, во која се
пронајдени предмети од керамика и друг движен материјал, како и остатоци од
бедем што упатува на постоење на тврдина или заштитен бедем на некој град или
пак населено место.

Археолошкиот материјал, откриен на левиот брег на Кочанска Река во реонот на
денешниот град, укажува дека овој простор бил населен уште во најстари времиња.
Тоа води кон заклучок дека ова населено место израснало од некогашната трачка
станица Транупара, која според Табула Појтингеријана (Tabula Peutingeriana -
карта на воените патишта на Западното Римско царство од IV век) се наоѓала на
околу 30 милји од градот Астибо.

За првпат во пишан документ Кочани (Кочъни) се споменува во 1337 година во една
грамота, во која деспотот Јован Оливер му ја доделува црквата “Св. Димитрија” на
градот. Ако се искористат податоците што ги нуди грамотата на Јован Оливер, може
да се констатира дека Кочани, како населба под тоа име, постоело многу порано од
1337 год. бидејќи тој не ја подигнал црквата. Таа постоела и имала поголем
неподвижен имот во кој спаѓало и селото Јастребница (денешно Јастребник). По
Јован Оливер овде завладеал феудалецот Константин Дејанов, а потоа градот
потпаднал под ропство на османлиските Турци.

Според пишувањата на турскиот патописец Евлија Челебија, при пописот од 1519
год. Кочани било село со едно муслиманско и 54 христијански семејства и 12
неженети христијани (Tapu defteri 169, 170). Состојбата битно не се изменила ни
во наредните децении. Во пописот од 1573 год. е забележано дека се уште
преовладува христијанското население (50 семејства и 50 неженети), бидејќи и во
таа година само едно семејство било муслиманско (Tapu defteri 85, 446-447). Како
населено место, Кочани плаќало пазарна такса која во истата година изнесувала
2.201 акче (турска платежна единица од тоа време) (Tapu defteri 437). Интересно
е дека едно од двете кочански маала во тој период го носело името Самоков,
веројатно по самоковот кој тука работел и на феудалецот му носел годишна рента
од 60 акчиња. Според Челебија, во 1660 год. Кочани брои 600 куќи, со околу 3.000
жители, исто колку и Куманово, на пример. Од овој период потекнуваат и двете,
постојни, средновековни кули во градот, од кои едната е обновена и во неа се
наоѓа мала музејска збирка.

Кон крајот на XVIII и почетокот на XIX век, Кочани броело само 300 куќи и околу
1.200 жители бидејќи целиот регион бил зафатен од колера. Кон крајот на XIX век
градот се зголемува за околу 150 куќи, со доселувањето на маџири и крушевски
Власи. Според податоците на В. К'нчов во овој период Кочани броело околу 6.000
жители.

Во областа на политиката активно учествувале и жителите на тогашната општина
Кочани, која се наоѓала во состав на Кралството СХС (Србија, Хрватска и
Словенија). Така, на изборите за тогашната Уставотворна скупштина што се одржале
на 28 ноември 1920 г. е регистрирано дека во Кочани имало вкупно 930 избирачи, а
во целата Кочанска околија нивниот број изнесувал 5.678. На изборите во 1927
год. бројот на избирачите се зголемил на 1.173, а во 1935 год. на 1.387.

Во однос на занаетчиството, забележано е дека во 1918 год. во Кочани имало
вкупно 140 занаетчии, во 1934 год. нивниот број изнесувал 215, а до почетокот на
Втората светска војна имало 369 занаетчиски дуќани.

Градот Кочани се наоѓа на 120 км одалеченост од главниот град Скопје, поточно ја
завзема северната страна на Кочанска Котлина и го зафаќа просторот од двете
страни на Кочанска Река. Градот има јужна поставеност во однос на 2252 метри
високите Осоговски Планини, а 8 км јужно од Кочани плодното Кочанско поле
завршува и почнува планината Плачковица. Кочани лежи на 350 до 450 метри
надморска височина. Во близина на Кочани е познатиот зимски туристички центар
Пониква до кој води асфалтиран пат во одлична состојба, долг околу 20 км.

Низ градот поминува магистралната сообраќајница M-5 која тргнува од Охрид, и
преку Битола, Прилеп и Велес (70 км) се поврзува со Штип (30 км), а преку неа
излегува на автопатот Е-75 (Скопје-Гевгелија), односно со оваа собраќајница
Кочани е поврзан со Централна и Западна Македонија. На исток овој патен правец
продолжува кон Македонска Каменица (30 км), Делчево (55 км) и граничниот премин
со Република Бугарија (65 км), односно Благоевград. На југоисток, кон Виница (10
км) води квалитетен пат чија траса продолжува кон Берово (60 км), односно. На
север, кон Осогово, од Кочани водат три патни правци; едниот по долината на
Кочанска Река, до вештачкото езеро Гратче (6 км), а потоа по планински пат преку
Јастребник до месноста Лопен; вториот преку селото Бели води до Пониква и
понатаму по земјен пат до истата месност, од каде двата патни правца
продолжуваат до Крива Паланка; третиот правец води преку Припор и Речани до
подножјето на Царев Врв. На северозапад Кочани е поврзан со Пробиштип (36 км) и
Кратово (48 км).

Исто така, во 1926 г. до Кочани е изградена железничка пруга која го поврзува со
Штип, Велес и Скопје.

Во близина на врвот Пониква на Осогово, како проширување на самиот асфалтен пат,
во средината на 70-те години е изградена и полетно-слетна патека во должина од
околу 1.200 метри, чија првична намена била планирана за воени цели.

Според пописот на населението од 2002 година, во градот имало 28.330 жители и
спаѓал во групата на средни градови. Етнички гледано, населението е составено
од:

Според послениот Попис на населението на Македонија од 2002 година, градот има
28.330 жители. Следува табела на националната структура на населението

* Извор: Државен завод за статистика на Република Македонија (1948-2002), според
податоци од официјалните пописи во соодветните години

Населението во Кочани зборува на штипско-кочанскиот дијалект, како дел од
источната група на источното и јужното наречје на македонските дијалекти.

Кочани е сместен на северната страна од Кочанска Котлина, на местото каде што
Кочанска Река ја напушта Осоговијата и ја проширува својата долина. Сместен е на
двата брега на реката, од исток заграден со Доклевски рид (450 м.) и од запад со
Локобија и Алењак (524 м.). Спрема југ е отворен и нема граница, бидејќи на таа
страна е Кочанско поле, додека на север е долгата и тесна клисура која постепено
се затвора.

Кочани лежи на географска широчина од 41 степен и 55 минути (што значи дека е
понајуг од Скопје), а на географска должина од 22 степени и 25 минути источно од
Гринич. Надморската височина на која се наоѓа се движи меѓу 320 и 400 м.

Климата во Кочани во голема мера зависи од положбата на градот, како и од
конфигурацијата на теренот. Таа се одликува со релативно високи температури и
малку врнежи. Просечната годишна температура изнесува околу 13,5о С, што значи
дека е иста со онаа во Струмица, а повисока од онаа во Скопје или Прилеп.
Годишната температурна разлика во Кочани е доста голема и таа изнесува 22,4о С.
Се јавуваат екстремно високи и ниски температури. Така на 22. август 1952 год. е
забележана температура од 39,8 степени Целзиусови, а на 26 јануари 1963 год.
живата во термометарот се спуштила на - 22,6о С.

Кочанската Котлина е најголем термален басен на води со високи температури на
Балканскиот Полуостров. Во него досега се направени 18 дупнатини од кои 14 се
самоизливни, а водоносните хоризонти се јавуваат на длабочина од 86 до 1096
метри, со штедрост од 2,2 до 350 л/сек и температура од 50 до 80о С.

Термални изворишта се јавуваат кај селата Долни Подлог и Бања, при што кај Долни
Подлог се користат две дупнатини длабоки 35 и 460 метри, со штедрост од 300
л/сек и просечна температура од 78о С. Во селото Бања има самоизливни термални
води со штедрост од 30 л/сек и температура од 63о С.

Според податоците од Државниот завод за статистика во 2007 година во Кочани
имало вкупно 4.859 индивидуални земјоделски стопанства со вкупна расположива
површина на земјиштето од 6.137 ха. Од оваа површина под жито засеани биле 3.086
ха, под зеленчук 451 ха, под фуражни култури 177 и под индустриски култури 29
ха.. Уште од дамнешни времиња, Кочани и Кочанско се надалеку познати во
Македонија и на Балканот како област - најголем производител на ориз.

Во 2008 година пак, имало 558 трговски објекти на мало и 77 угостителски
објекти.. Познати индустриски капациети во Кочани се: фабриката за делови во
автоиндустријата „Руен“ и од поново време странската инвестиција „Амфенол“,
печатницата „Европа-92“.

Основното обрзование во Кочани се изведува во четири основни училишта во градот
(“Никола Карев“, “Св. Кирил и Методиј“, “Раде Кратовче“ и “Малина Попиванова“) и
едно во населбата Оризари (“К. П. Мисирков“). Средното образование е застапено
во двете средни училишта - гимназијата “Љупчо Сантов“ (каде има и економски
паралелки),електро-машинското училиште “Ѓошо Викентиев“. Од 1956 год. работи и
основното музичко училиште "Ристо Јуруков". Во Кочани се наоѓа и Правен факултет
којшто работи во состав на Универзитетот Гоце Делчев - Штип.

Од јуни 1941 година во Кочани работи и библиотеката “Искра“, што ги опслужува
граѓаните од општината и регионот.

Кочани е домаќин на Драмскиот аматерски фестивал (ДАФ), културна манифестација
од национален карактер што се одржува еднаш годишно, во последната седмица на
мај, и на која настапуваат најдобрите аматерски драмски ансамбли од Македонија.
Исто така, значајна е културната манифестација Денови на оризот, посветени на
кочанското “бело злато“, исполнета со низа свечености и празнувања на почетокот
на жетвата на оризот во кочанскиот регион, како и манифестацијата “Петровденски
конаци“, поврзана со одбележувањето на празникот на градот - Петровден.

Литературниот клуб „Копнеж“, што работи во рамките на библиотеката „Искра“, е
носител на две културни манифестации: Детскиот поетски фестивал „Мајски цвет“
(од национален карактер) и Месец на книгата.



https://mk.wikipedia.org/wiki/%D0%9A%D0%BB%D0%B8%D1%82%D0%BE%D1%80%D0%B8%D1%81

Клиторис (Грчки κλειτορίς) или дразница е женски полов орган. Клиторисот е
најчувствителната ерогена зона на жената, и основен анатомски извор на женското
сексуално задоволство. Познавањето за клиторисот е значително импактирано од
културните сфаќања за органот. Студии укажуваат на тоа дека знаењето за неговото
постоење и анатомија е слабо во споредба со она на другите сексуалните органи, и
дека повеќе едукација за тоа би можело да помогне во ублажувањето на социјалните
стигми поврзани со женското тело и женското сексуално задоволство; на пример тоа
што женската мастурбацијата е табу тема. На конференцијата за Канадското Друштво
на Жени во Филозофијата во 2002 година, д-р Ненси Туана тврдеше дека клиторисот
е непотребен во репродукција; Таа вели дека тој е игнориран поради "стравот од
задоволство. Тоа е задоволство одделено од репродукција. Тоа е стравот." Таа
оцени дека овој страв предизвикува незнаење, кое става превез врз женската
сексуалност. О'Конел тврди "тоа се сведува на ривалството меѓу половите: Идејата
дека едниот пол е сексуален а другиот репродуктивен. Вистината е дека и двата се
сексуални и репродуктивни."



https://mk.wikipedia.org/wiki/%D0%9A%D0%B8%D0%BD%D0%B5%D1%81%D0%BA%D0%BE_%D0%BF%D0%B8%D1%81%D0%BC%D0%BE

Кинеско писмо — писмо сочинето од знаци (трад. 漢字; упр. 汉字; пинјин: hànzì; мак.
транскр.: ханце) кои претставуваат логограми за запишување на кинескиот,
јапонскиот, делумно корејскиот, и (порано) виетнамскиот. Неговите можни
предходници се појавиле пред 8.000 години, додека целосно писмо било развиено
пред 3500 години во Кина. Ова е веројатно најстарото писмо во историјата на
човештвото.

Наспроти генералното мислење, само 4% од кинеските знаци се пиктограми (象形字);
останатите 95% се логички агрегати (會意字) и пиктофонетици (形聲字), знаци составени
од два дела — еден ел го означува значењето, а другиот звучноста. Зборовите
често се состојат од два или повеќе знака. Бројот на кинеските знаци во рамките
на Кангсиевиот речник изнесува близу 47.035, иако голем дел од овие се ретко
употребувани варијанти насобрани низ историјата. Во Кина, за писмен се смета
оној кој познава 2000 знаци. [2]

Во кинеската традиција, еден знак соодветствува на еден слог, но изговорот
варира по дијалект. Лабавата врска помеѓу фонетиката и знаците има овозможено
користење на писмото кај разни јазични семејства.

Фактичкиот облик на знаците варира од јазик до јазик. Континентална Кина има
воведено упростени знаци во 1956, но традиционалните знаци сѐ уште се користат
во Тајван и Хонгконг. Јапонија има свои упростени знаци уште од 1946, додека
Кореја ја има ограничено употребата на кинески знаци, а Виетнам го има отфрлено
писмото и има воведено романизирана азбука.

Кинеските знаци поформално се нарекуваат и синографи, а системот синографија.
Јазиците кои имаат преземено синографија - и со ортографијата голем број на
преземени зборови од кинескиот - се нарекуваат синоксеници без разлика дали
моментално ја користат таа отрографија. Изразот не подразбира било каква
генетска поврзаност со кинескиот. За главни синоксеници се сметаат јапонскиот,
корејскиот и виетнамскиот.

Според една легенда, кинеското писмо било измислено од Цангѓе (~ 2650 п.н.е.),
бирократ при легендарниот цар Хуангди. Легендата кажува дека кога тој бил на лов
на планината Јангси (денешна Шанкси), видел желка чии шари на черупката му го
одземале вниманието. Инспириран од можноста за логичка корелација помеѓу вените,
тој почнал да ги изучува животните, терените, и ѕвездите, и измислил симболички
систем нареченци (字) -- кинески знаци. Според преданијата, дента кога кинеското
писмо било измислено луѓето го чуле ѓаволот како оплакува, и виделе како житарки
паѓаат од небото, бидејќи ова го означувало почетокот на цивилизацијата, за
добро или зло.

Современите археолошки наоди укажуваат на порани, неолитски корени на кинеските
знаци. Најраните наоди на пишани зборови се најдени во Чијаху (賈湖), неолитско
наоѓалиште во басенот на жолтата река во провинцијата [[Хенан], и датираат од ~
6500 п.н.е. [3]. Не се знае дали овие знаци биле дел од систем на пишување, но
утврдено е дека имаат сличности со знаците утврдени како рано кинеско писмо.
Затоа се шпекулира дека овие записи се предците на кинеското писмо.

Артефакти со натписи од културата Давенкоу (大汶口) најдени се и во околијата
Чусјен, Шандунг, и датират од ~ 2800 п.н.е. [4]. Во наоѓалиштето Ченцијаи (城子崖)
во населеното место Лонгшан во Шандонг најдени се и парчиња од коски со впишани
букви кои се користеле за предвидувања кои датираат од 2500 - 1900 п.н.е., а во
Тинггонг се најдени и симболи на грнци за кои некои сметаат дека се рана форма
на писмо. Слични симболи на фрагменти од грниња од Лиангчу-културата (良渚)
најдени се и во долниот дел на долината на реката Јангце.

Иако најдените симболи изгледа дека се индивидуални, и затоа неоожеме да ги
сметаме за писмо, коскените написи (2500 - 1900 п.н.е.) за предивување на
иднината од доцната фаза на неолитската Лонгшан (龍山) култура (~ 3200 - 1900
п.н.е.) се сметаат (од некои) за рана форма на писмо, слична на најраните записи
од Месопотамија и Египет. Псоти можност дека овие записи се предци на коскеното
писмо од времето на династијата Шанг и овие се сметаат за претходници на писмото
од културата Елтитоу и подоцна, писмата од династиите Шанг и Џоу.

Најраните написи за кои неоспорно претставуваат писмо се знаците од коскеното
писмо (甲骨文 ќагувен, букв. „писмо на черупка“), кое било добро развиено писмо за
време на династијата Шанг (или Јин (殷)), за кое се знае дека постоело од 1600
п.н.е. (од Ченгџоу) и 1300 п.н.е. (од Анјанг), заедно со многу малку логографи
најдени на грниња и бронзени садоови, познати како бронзено писмо, кои е многу
слично, но покомплексно и сликовито од коскеното писмо. Само околу 1,400 од
2,500-те пронајдени коскени логографи можат да се поистоветат со подоцнежни
кинески симболи. Треба да се спомене дека овие 1,400 логографи се најчесто
употребуваните.

Најраните кинески знаци ги наоѓаме во коскеното писмо од доцниот период на
династијата Шанг и во бронзените писма (金文 џинвен) на династиите Шанг и Џоу.
Овие писма не се употребуваат, туку се изучуваат чисто од академски побуди.

Првото писмо кое и денес се користи, но ограничено, е 篆書, 篆书 џуаншу („печатно
писмо“). Тоа има органски еволуирано од бронзеното писмо од династијата Џоу, и
било прифатено во стандардизиран облик од првиот кинески цар, Ќин Ше Хуанг.
Печатното писмо, како што самото име кажува, денес се користи само кај
уметничките пачати. Денес малкумина знаат да го читаат без проблем, но уметноста
на резбање на знаците и денес постои во Кина и Јапонија; некои калиграфи работат
во овој стил.

Писмата кои и денес редовно се користат се „канцелариско писмо“ (隸書, 隶书 лишу) од
времето помеѓу династиите Ќин и Хан, споменичкото писмо Веи (魏碑 веибеи, видете
Веибеи), „регуларното писмо“ (楷書, 楷书 каишу) за печатење, како и „полуракописното
писмо“ (行書, 行书 Сјенгшу), во употреба како ракописно писмо.

Ракописното (草書, 草书 каошу, буквално „тревно писмо“) не е во општа употреба, туку
се користи чисто уметнички и калиграфски. Тука се дадени основните облици на
знаците, но истите не се конкретизирани и скратувањата се екстремни. Овие
ракоспини знаци не самошто се упростени, туку и стилизирани до точка на
непрепознатилвост за тој што не ги знае. Многу од упростените кинески знаци
доаѓаат од ова упростено курзивно бликување на традиционалното писмо.

Како што кирилицата има заоблени ракописни букви кои одат горе-долу од линијата,
кинеските знаци заземаат помалку или повеќе квадратен простор. Знаците се
сочинети од повеќе делови, при чија комбинација тие се збиваат — ова е случај
особено со знаците пишани во Сонгти стил. Заради ова, почетниците вежбаат во
квадратно шпартана хартија.

Околу 100 н.е., лингвистот Си Шен ги подредил сите кинески знаци во шест
категории, имено лиушу' (六書), во неговиот речник на етимологија наречен Шуовен
Џиеце (說文解字). Иако овие знаци се можеби недоследни на карактерот на кинеското
писмо, ова дело нашло широка употреба многу долго време.

Наспроти генералното мислење, само мал дел од кинеските знаци се пиктограми, кои
го рефлектираат обликот на предметот кој го опишуваат. Овие знаци се имаат
упростено по еволутивен пат, за полесно пишување.

Примери се 日 (ж’) - „сонце“, 月 (јуе) - „месечина“, 木 (му) „шума“. Не постои
конкретен податок за бројот на пиктограми во денешното писмо, но пред 2000
години Си Шен ове се 4% од вкупниот број на знаци.

Наречен и прост индикатив, проста идеографија или идеограм, ова е знак кој
додава индикатор на пиктограмот за промена на значењето. На пример, додека 刀
(дао) е пиктограм за „нож“, со поставување на индикатор 刃 (жен), ова дава
идеограм за „острица“. Други чести примери се 上 (шанг) за „горе“ и 下 (сја) за
„долу“. Бројот на знаците цо оцаа категорија е мал, бидејќи највеќето концепти
можат да се претстават со знаци од други категории.

Преведени и како асоцијативни сложенки, овие симболизираат апстрактни концепти
со пиктограми. На пример, додека 木 (му) е пиктограф за дрво, два 木 заедно
дочинуваат 林 (лин), идеограм за „шума“. Спојување на 日 (ж’) сонце и 月 (јуе)
месечина создава 明 (минг) осветлено. Си Шен проценува дека 13% од кинеското
писмо спаѓа во оваа категорија.

Наречени семантичко-фонетски сложенки, или фоно-семантички сложенки, овие се
најголемата група на знаци во денешниот кинески јазик, кои врзуваат прост
пиктограф со фонетици за образување на нови значења.

Примери се 河 (х’) река, 湖 (ху) езеро, 流 (лиу) поток, 沖 (чунг) водна струја, 滑
(хуа) лизгаво. Сите овие знаци започнуваат со клуч од три точки, упростен
пиктограф на капки. Другата страна е фонетски индикатор, главно хомофон или
близу хомофон чиј изговор е сличен на оној кај првобитното значење.

Во 100 н.е., Си Шен категоризирал до 82% од знаците во оваа категорија, но по
2000 години овие сочинуваат 90%. Пиктофонетиците ридонеле кон зголемување на
зборовниот фонд на јазикот со голема брзина, но како што јазикот продолжил да
еволуира, највеќето фонетици во пиктофонетските сложенки се изгубиле, и затоа
нивниот состав е често произволен.

Тешко е да се поврзат овие знаци со релевантни предмети. На приемр, клучот 貓
(мао) мачка е 豸(чи), пиктограф за црви; клучот 气 (чи) воздух исто така се
користи за образување на знакот 氧 (јанг) кислород и 氨 (ан) амонијак.

Наречени и фонетски позајмени знаци, постоеле и пред тоа, но се позајмени за
употреба со друго значење. Ова се случува кога еден концепт ќе се измисли усно,
но нема знаци за да се напише. Понекогаш новот значење заменува некое пред него.
自 (це) бил знакот за нос, но денес истиот се однесува само на поимот себе.
Старото значење на 萬 (ван) било пајак, но подоцна сосем се сменило во значењето
десет илјади.

Како што расте бројот на знаците, лингвистите не сакаат да прават нови знаци врз
овој принцип бидејќи тој ја игнорира логистиката за создавање на нови знаци.
Меѓутоа, потребата за пишување во дијалекти, особено Кантонскиот и Тајваннскиот
во Хонгконг и Тајван го има доста порширено бројот на овие знаци.

Овие знаци првобитно значеле исто, но се поматиле преку правописните и
семантичките текови. На пример, 考 (као) потврди и 老 (лао) стар биле некогаш еден
ист знак што значел „постаро лице“, но подоцна се разделил на два засебни
разбора. Заради ретко ста на знаците од оваа категорија, асоцијацијата и
трансформацијата се обдегнува или се комбинира со други современи знаци.

Кинеските знаци заземаат исто место заради нивниот квадратен блок-карактер. Еден
од најдобрите начини за добар старт за поченици е вежбање во тетратка со
квадрати, наменета за стандарди вежби во училиштата за нормално пишување и
калиграфија. Покрај строгоста на зафатнината, кинеските знаци се пишуваат според
мошне строги и прецизни правила. Трите најважни правила се потезите во употреба,
нивното позиционирање и редот по кој се пишуваат (потезен редослед). Нјавеќето
зборови можат да се напишат само само еден поезен ред, иако некои други имаат
варијатни, што може да резултира во поинакви броења. На поголемо, кинескиот
текст традиционално се пишува од горе надолу, па од десно на лево, но денес
многу почесто се гледа европската ориентација. Речиси сета интерпункција била
исто така позајмена од Западот, но има некои исклучоци: на пример, имињата на
книгите се пишуваат со брановидни црти од десно во вертикален текст, или
затворени во посебни двошилести загради во хоризонтален текст.

Чести грешки во пишувањето на кинеските знаци се грешен правец на потезите,
грешен потезен редослед, грешна должина и место на потезите ралативно на другите
потези, како и тежините дадени на разните делови од потезот. Секоја грешка е
јасно видлива за писмениот човек, и затоа ова се смета за срамота бидејќи е знак
на неписменост. Во култура каде ученоста е највисоката доблест, ваквите епитети
се многу непожелни.

Употребата на упростени наспроти традиционални знаци прилично варира, и зависи
од локалниот обичај и медиумот. НР Кина официјално го употребува упростениот
систем, додека Хонгконг, Макао и Тајван ги имаат задржано традиционалните.
Покрај ова, постои и посебен систем за пишување на бројки во финасиски контекст;
овие се модификации и адаптации на оригиналните прости бројки, намерно усложнети
за спречување на фалсификувања и неавторизирани менувања.

Упростувањето на писмото се случило во времето на НР Кина, иако ова јасно се
заснова на претходни трендови и веќе вкоренети практики.

Бројот на кинеските знаци сѐ уште е предмет на дебата. Стандардниот Кангсиев
речник вели дека стандарниот јазик има 40.000 знаци, додека современиот Џунгхуа
Цехаи ѝ дава повеќе од 80.000. Ова се должи на сите знаци во употреба кај
дијалектите, како и големиот број на варијанти на пишување на зборови (многу од
кои биле вон употреба дури и во Класичниот кинески). Меѓутоа треба да се спомене
дека не постојат два знака кои се контекстуално идентични.

Огромниот број на кинеските знаци се должи на нивниот логографски карактер — за
секоја морефема е потребен глиф, а за истата морфема понекогаш се развивале и
варијантни знаци. Покрај ова, во столетијата по стандардизацијата на кинеското
писмо од страна на царот Ќин Ше Хуанг до џуаншу, литератите го умножиле вкупниот
корпус на знаци со модификација на постоечки знаци ала сингшенгце (形聲字)
методот—со преиначување на клуч од еден хомонимен знак за добивање на посебен
глиф за нови зборови или зборови кои дотогаш биле хомографи. Исто така се вели
дека толкавиот број на знаци се користи и за да се поделат академците од
обичниот народ.

Обино се вели дека човек е писмен ако знае да чита 2.000 знака (за да чита
весник, да речеме), а добро образованата личност треба да знае над 4.000 до
5.000 знака. Се разбира, треба да се напомене дека познавањето на секој знак не
е нужно, бидејќи највеќето зборови, за разлика од нивните Древни и Средни
предци, се биморфемски сложенки, т.е. сочинети од два обични чести знака.

Покрај ова постои и голем корпус од дијалектни знаци, кои не се користат во
формалноото пишување, но за разните локални колоквијализми. Таков е пишаниот
кантонски во употреба во Хонг Конф. Во Тајван пак, постои друг неформален корпус
на знаци за дијалектот Мин Нан.

Ова се петстотина (500) најчесто употребувани кинески знаци. Според
истражувањата, овие 500 знаци претставуваат 72.1% од знаците кои се употребуваат
во класичните и современите текстови.

的 一 不 是 了 人 在 有 我 他 这 为 之 来 大 以 个 中 上 们 到 说 国 和 地 也 子 时 道 出 而 要 于 就 下 得 可 你 年 生
自 会 那 后 能 对 着 事 其 里 所 去 行 过 家 十 用 发 天 如 然 作 方 成 者 多 日 都 三 小 军 二 无 同 么 经 法 当 起 与
好 看 学 进 种 将 还 分 此 心 前 面 又 定 见 只 主 没 公 从 知 使 部 本 动 现 因 开 些 理 长 明 样 意 已 月 正 想 实 把
但 相 两 民 她 力 文 等 外 第 王 高 问 太 头 情 西 机 它 回 并 间 手 四 关 重 应 工 性 全 门 老 点 身 东 由 何 向 至 物
战 业 被 政 内 五 儿 及 入 先 己 安 或 利 很 最 书 制 美 山 体 什 新 话 名 曰 合 加 世 平 水 常 果 位 信 度 产 立 声 南
代 走 女 言 马 金 处 便 通 命 特 给 数 次 海 今 表 原 斯 义 各 州 化 口 任 真 才 几 教 官 少 司 德 解 神 则 必 兵 气 打
员 再 论 别 听 提 万 死 更 比 受 百 做 尔 即 元 报 直 白 总 非 建 夫 北 未 张 令 反 士 师 许 条 变 系 计 且 认 目 光 管
路 接 城 活 保 结 题 却 指 感 难 量 务 治 取 场 思 电 空 边 统 件 期 克 帝 亲 复 住 请 市 六 放 风 资 求 史 色 形 望 传
八 府 眼 领 清 决 笑 告 叫 队 强 往 区 交 武 达 社 权 科 九 设 李 观 记 改 展 字 故 品 议 象 花 七 完 林 基 服 带 据 界
云 觉 像 院 飞 远 收 石 众 车 候 类 程 转 共 千 式 失 流 每 该 朝 始 连 术 近 格 济 干 运 怎 步 台 让 江 河 识 规 拉 切
极 持 若 英 争 功 深 备 造 阳 快 集 布 尽 周 宗 病 华 称 罗 爱 导 确 呢 办 节 根 击 商 陈 火 兴 京 注 虽 杀 父 存 臣 准
广 首 乎 具 甚 黄 满 容 单 联 调 吃 古 算 坐 早 引 须 离 证 约 母 组 房 曾 似 易 随 精 视 尚 断 乃 影 除 青 初 息 守 党
半 县 轻 质 语 越 况 举 皇 钱 历 留 乐 章 照 器 写 团 诸 闻

За жал, утврдена транскрипција на кинескиот во македонски јазик сѐ уште не
постои. Како и при транскрипција на сите други јазици, македонскиот го користи
сопствениот фонетски систем на пишување за најблиско доловување на звуците на
кинескиот јазик. Ова сепак, не е стандардизирано и често наоѓаме недоследности.

Општо земено, македонската транскрипција се темели на системите пинјин и
Вејд-Џајлс како писмено најблиски до вистинскиот кинески изговор. Таа се базира
на српската транскрипција создадена (но сепак неофицијализирана) во 2005, но со
извесни прилагодувања и измени во согласност со карактерот на македонската
фонологија и правопис.



https://mk.wikipedia.org/wiki/%D0%98%D1%80%D0%B0%D0%BD

Иран (целосно име: Исламска Република Иран) — држава во Западна Азија. Главен
град е Техеран. Иран е држава во Југозападна Азија. На запад се граничи со Ирак
и Турција, на север со Ерменија, Азербејџан и Туркменистан и на исток со
Авганистан и Пакистан. На север излегува на Касписко Море, а на југ на
Персискиот Залив и Оманскиот Залив. Службен календар во државата е персискиот
календар. Иран меѓународно бил познат под името Персија сè до 1935.

Иран е поделен на 31 покраина (استان ostān, множина استان‌ها ostānhā), секоја со
свој административен центар (обично најголемиот град). На чело на покраините
стојат управници (استاندار ostāndār).



https://mk.wikipedia.org/wiki/%D0%98%D0%B2%D0%B0%D0%BD%D0%B4%D0%B5%D0%BD

Иванден — еден од големите христијански празници од летниот циклус каде се слави
раѓањето на Свети Јован Претеча и Крстител Господов. Во македонската народна
традиција овој празник е поврзан со летниот солстициј, односно со периодот на
долгодневицата. Овој празник во годишниот круг празници е симетричен на Божиќ,
денот поврзан со зимскиот солстициј, односно со периодот на краткодневицата.
Овие два празници ги поврзуваат и повеќе обичаи и верувања поврзани пред се со
сонцето. Во таа насока се и обичаите и верувањата поврзани со огновите.
Ритуалите со билките, исто така претставуваат еден од најважните елементи
поврзани со Иванден, а тие пак исто така се остаток од старите словенски
верувања. Со Иванден се поврзани многу обичаи и верувања но најповеќе се
однесуваат на билките и верувањето во нивната магиска моќ. Верувањето пак дека
тој ден играло сонцето или дека се превртувало три пати е поврзано со тоа што
Иванден се паѓа во најтоплиот период од годината.

Шест месеци пред своето јавување на Пресветата Дева Марија во Назарет, великиот
архангел Божји Гавриил му се јавил на првосвештеникот Захариј во ерусалимскиот
храм. Пред да го објави чудесното зачнување на безмажната девица, архангелот го
објави чудесното зачнување на една бездетна старица. Захарија не поверувал
веднаш во зборовите на Божјиот известител и затоа јазикот му се врзал со немост,
па останал нем сѐ до осмиот ден по раѓањето на Јован. Тој ден се собрале
роднините на Захарија и Елисавета за обрезание на младенецот за да му биде
дадено име. Па кога го прашале таткото кое име би сакал да му го даде на синот,
тој бидејќи нем напишал на табличка: Ј о в а н. Јазикот му се одврзал во тој час
и тој почнал да говори. Домот Захариев бил на височината меѓу Витлеем и Хеброн.
Гласот дека на Захарија му се јавил ангелот Божји, дека онемел, а потоа му се
одврзал јазикот штом го напишал името Јован, се разнесел по сиот Израил. Овој
глас стигнал и до Ирод. Затоа Ирод, кога испратил да се заколат децата во
Витлеем, пратил луѓе и во ридското престојувалиште на семејството Захариево, за
да го убијат и Јован. Но Елисавета благовремено го сокрила детето. Разјарен од
ова, царот Ирод испратил џелати кај Захарија во храмот да го убијат. Захариј бил
убиен меѓу притворот и храмот, а неговата крв се засирила и се скаменила на
плочите и останала како неизбришливо сведоштво против Ирод. Елисавета со детето
се сокрила во една пештера, во којашто набрзо таа умрела. Младенецот Јован
останал сам во пустината, препуштен на грижа на Бога и Неговите ангели.

Најпознат обичај на Прославата на Иванден е Тајане. Тоа претставува македонски
календарски обичај поврзан со празникот Раѓањето на Свети Јован Крстител –
Иванден (7 јули /24 јуни). Најдолго се задржал во Прилепско, Битолско и
Крушевско. Од обичаите што се изведуваат на овој ден повпечатливи се оние
поврзани со растението папрат. Имено вечерта спроти празникот се бере папрат, а
тоа пак е поврзано со верувањето во неговата апотропејска моќ. Папратот се става
на постелата и на него се спие за здравје, а рано наутро на самиот ден Иванден
се плетат венци што се ставаат во бавчите за да ги чуваат од разни болести,
временски непогоди како и други несреќи.



https://mk.wikipedia.org/wiki/%D0%95%D1%81%D1%82%D0%BE%D0%BD%D0%B8%D1%98%D0%B0

Република Естонија (естонски: Eesti Vabariik) или само Естонија е (Eesti) —
држава во Источна Европа. Естонија се граничи со Латвија на југ, со Русија на
исток, додека на север излегува на Финскиот Залив, а на запад излегува на
Балтичкото Море. Вкупната површина на Естонија изнесува 45.227 км² каде живеат
околу 1,3 милиони жители. Главен и најголем град во државата е Талин, додека
службен јазик е естонскиот.

Населувањето на денешната територија на Естонија започнала уште во 8500 п.н.е.
Низ историјата, Естонците биле под владеење на околните силни држави, како на
пример Шведска, Русија или Данска. Странската власт во Естонија започнала уште
во 1227 година. Одреден период територијата била под владеење на Германија и
Данска, додека во 1500-те години Естонија била под шведска управа. Од 1710
година територијата била под руска управа, следена од советско владеење за да на
20 август 1991 година Естонија се стекне со својата целосна независност. Од 1
мај 2004 година Естонија е дел од Европската Унија.

Модерното име на Естонија се верува дека потекнува од римскиот историчар Тацит
кој во делото „Германија“ опишал луѓе кои се нарекувале Ести (Æstii). Исто така,
во старите скандинавски приказни се опишувала држава именувана Естланд, термин
кој и денес се користи во германските јазици за државата. Во македонскиот јазик
државата се нарекува со термин кој е ист за сите словенски јазици.

Естонија е прибалтичка земја. Се протега и на група од 1521 острови, меѓу кои
најголеми се Сарема и Хиума. Релјефот е претставен претежно со низини. Вкупната
површина на земјата изнесува 45,226 km², и според тоа се наоѓа на 129 место по
големина во светот. Естонија има копнени и водни граници. Копнените граници и се
со Латвија и Русија, и тоа на југ со Латвија и на исток со Русија. Водните
граници се со Финска, Латвија, Русија и Шведска.

Естонија е поделена на 15 окрузи (maakond). На чело на секоја од нив стои
управник (maavanem), кој е претставник на државната влада на регионално ниво.
Управникот го назначува самата влада и има петгодишен мандат.

Окрузите понатаму се делат на општини, и тоа од два типа: „градски“ (linn) и
„селски“ (vald).

Според последната анкета спроведена од страна на Евробарометар во 2005, 16% од
граѓаните на Естонија одговориле дека "веруваат во Бог", а 54% одговориле дека
"постои некоја друга сила" и 26% одговориле дека "неверуваат ниту во Бог ниту во
некоја надприродна сила". Според оваа анкета, Естонците се наоѓаат на самиот врв
во Европската унија како најголем атеистички народ. Историски, сепак, Естонија
била на повеќе пати била седиште на Лутеранството.

Етнички, Естонија е составена од Естонци со 68.7 %, Руси со 25.6 % и останати
народи 5.7 %. Официјален јазик е естонскиот, но доста се зборува и рускиот.

Културата на Естонија претставува спој на старата естонска традиција
карактеристична за угрофинските народи и остамати европски културни примеси.
Самата култура, поради историски причини, била под неколку културни влијанија
како на пример словенско, финско, балтичко или германско влијание. Традиционално
Естонија е гледана како територија за ривалство помеѓу истокот и западот во тој
регион, односно помеѓу Шведска и Русија. Поради тоа, во државата има и
протестантсво и православие.



https://mk.wikipedia.org/wiki/%D0%95%D0%BF%D0%B8%D0%BB%D0%B5%D0%BF%D1%81%D0%B8%D1%98%D0%B0

Епилепсијата (доаѓа од старогрчкиот збор epilepsia, што значи "напад") е често
хронично невролошко пореметување кое се карактеризира со напади. Тие напади се
краткотрајни знаци и/или сипмтоми на абнормална, претерана или хиперсинхрона
невронска активност во мозокот. Околу 50 милиони луѓе ширум светот страдаат од
епилепсија и скоро секој втор од три нови случаи се откриваат во развиените
земји. Како што се навлегува се подлабоко во староста, така епилепсијата станува
се почеста болест. Голем дел од новите случаи се јавуваат најчесто кај малите
деца и кај постарите. Како последица на операција на мозокот, нападите на
епилепсија може да се појават и кај луѓето кои се на интензивна нега.

Епилепсијата е поделена на 5 групи: 1. според првичната причина (или етиологија)
2. според видливите манифестации на нападите, познато како семиологија 3. според
местото во мозокот од каде потектуваат нападите 4. како дел од дискретни
медицински синдроми кои може да се идентификуваат 5. според настаните кои ги
предизвикуваат нападите, како читање или пак некоја повреда

Најпрво, видовите на напади се класифицираат според тоа дали изворот на нападот
во мозокот е локализиран т.е. познат (делумен или фокален напад) или пренесен
(генерализиран). Делумните напади се поделени според тоа која свест е заразена.
Ако не е заразена, тогаш тоа претставува едноставен делумен напад; во спротивно,
се работи за сложен делумен напад (психомоторен). Овде спаѓаат: расеаност,
миоклонични, клонични, тонични, тоник-клонични и атонични напади.

Постојат четири основни групи на епилептички синдроми, кои можат да се поделат
на: бенигна Роландична епилепсија, епилепсија на предниот дел од мозокот, детски
спазам, миоклонична епилесија кај малолетници, епилепсија на отсутност кај
малолетници, епилепсија – топла вода, Ленокс-Гасто синдром, Ландау-Клефнер
синдром, митохондријално нарушување, прогресивна миоклонична епилепсија,
рефлексна епилепсија, Расмусен синдром, епилепсија на слепоочниот дел од
мозокот, лимбичка епилепсија, статус епилептикус, абдоминална епилепсија,
масивна билатерална миоклонија, менструална епилепсија, Џексоново нарушување на
нападите, Лафора болест, фотосензитивна епилепсија итн.

Понатаму, синдромите на епилепсија се делат и според можните причинители:
идиопатски, симптоматски и криптогени. Општо земено, идиопатската епилепсија се
претпоставува дека потекнува од генетски аномалии кои водат до промена на
основната невронска контрола. Симптоматската епилепсија пак потекнува од
последиците на една епилептична повреда, независно дали тоа е фокална како тумор
или дефект во метаболизмот кој предизвикува голема повреда на мозокот.
Криптогената епилепсија настанува од повреда која е тешко или невозможно да се
открие за време на испитувањата.

Некои епилептични синдроми е тешко да се вклопат во оваа група па се сместуваат
во категоријата на епилепсија со непозната локација/етиологија. Луѓето со напади
кои се појавуваат само после одредено избрзано дејство ("предизвикани напади"),
боледуваат од "епилепсија" која спаѓа во оваа категорија. Фебрилните грчеви се
пример за напади поврзани со одредени избрзани дејствија. Уште позбунувачко
претставува тоа што одредени симптоми, како што е Вест синдромот, кој се
појавува заедно со напади како детскиот спазам, може да се класифицира како
идиопатска, синдромска или криптогена епилепсија во зависност од причината и
може да потекнува и од фокални и од генерализирани епилептички рани.

Подолу следат некои почести синдроми на напади: Автосомна епилепсија на предниот
дел од мозокот (со напади во текот на ноќта) е идиопатска локализирана
епилепсија и претставува наследно епилептично нарушување што предизвикува напади
при спиење. Нападите најчесто се појавуваат во детството. Истите се појавуваат
во предниот дел од мозокот и се состојат од сложени моторни движења, како
стегање со рацете, дигање/спуштање на рака и виткање на коленото. Честа е
појавата и на викање, офкање или плачење. Овој вид на епилепсија, многу често се
дијагностицира како вид на кошмар. Се смета дека се појавува како разултат на
некоја генетска болест. Тие гени ги кодираат никотинските ацетилоклони
рецептори.

Бенигна епилепсија на центрослепоочната лобула или Роландична епилепсија која се
појавува во детството е идиопатска локализирана епилепсија и се појавува кај
деца од 3 до 13 годишна возраст, а го достигнува својот врв пред да започне
пубертетскиот период. Покрај нарушувањето на нападите, овие пациенти се
нормални. Овој синдром се состои од едноставни делумни напади во кои се се
вклучени мускулите на лицето и често предизвикуваат лигавење. Иако повеќето од
нападите се краткотрајни, тие понекогаш може да траат подолго и да се
генерализираат. Нападите најчесто се појавуваат во текот на ноќта, при спиење.
ЕЕГ може да покаже ампилтуди за напади кои се појавуваат над центрослепоочната
лобула и тоа при спиење или дремење. Нападите престануваат пред да започне
пубертетот. Понекогаш, пациентот мора да конзумира антиконвулзивни лекови за да
се подобри состојбата на болеста.

Бенигната оксипатилна епилепсија која се појавува во текот на детството е
идиопатска локализирана епилепсија и се состои од група на синдроми кои
постојано се развиваат. Се состојат од две подгрупи, рана подгрупа со напади
карактеристични за деца помеѓу 3 и 5 годишна возраст и подоцнежна која се
појавува кај деца помеѓу 7 и 10 години. Нападите се карактеризираат со видливи
симптоми како скотома или фортификации (светли линии или точки) или слепило
(нарушување на видот). Честа е појавата на грчеви во една половина од телото –
полугрчеви, присилна девијација или вртење со главата. Кај помладите пациенти
најчесто се појавуваат симптоми кои се слични на мигрената, кои се пропратени со
повраќање или вртоглавица. ЕЕГ покажува амплитуди на оксипеталните делови
(тилот). ЕЕГ и генетската структура наведуваат на автосомно доминантно
пренесување кое најдобро го претставил Рубен Кузњецки. Во последно време, се
појави група на епилепсии наречени Панајотопулос синдром кој има слични
карактеристики со бенигната оксипатална епилепсија, но со различни ЕЕГ
резултати.

Менструалната епилепсија е вид на епилепсија во која нападите на епилепсија се
појавуваат во одредени фази од менструалниот циклус.

Детската отсутна епилепсија е идиопатска, генерализирана епилепсија која се
појавува кај деца помеѓу 4 и 12 годишна возраст, а својот врв, болеста го
достигнува некаде помеѓу 5тата и 6тата година. Пациентите имаат постојани напади
на отсутност, кратки епизоди на зјапање без никаква реакција, понекогаш со мали
моторни движења како трепкање со очите или дискретно џвакање. ЕЕГ резултатите во
овој вид епилепсија покажуваат генерализирани амплитуди и бранови празнења од 3
Hz. Некои напади целат кон развивање на тоник-клонични напади.

Драве синдромот или првично познат како сериозна миоклона детска епилепсија е
нарушување на нервниот систем коe започнува во детството и се карактеризира со
сериозна епилепсија која во целост, не реагира на лекувањето. Манифестациите на
овој синдром најдобро ги претставила Шарлот Драве, француски психијатар и
епилептологист (роденa на 14 јули 1936 г.). Драве го открилa овој синдром додека
работела во центарот Сен Пол, при Универзитетот во Марсеј. Таму, еден од
нејзините надгледувачи бил Анри Гасто, според кој е наречен Ленокс-Гасто
синдромот. Таа ја појаснила оваа состојба во 1978 година. Распространетоста на
ова ретко нарушување е 1:20.000 до 1:40.000 при раѓање, но може и да зачести. Се
вели дека се појавува со иста зачестеност кај двата пола и не познава никакви
географски или етнички граници.

Други пропратни состојби кои се среќаваат кај голем број на пациенти со Драве
синдромот се нарушување на спојувањето на сетилниот систем и некои видови на
аутизам, ортопедски или нарушување при движење, чести или хронични респираторни
и ушни инфекции, нарушување на процесот на спиење и проблеми со растот и
исхраната.

Епилепсијата на предниот дел од мозокот многу често е симптоматска или
криптогена локализирана епилепсија, се развива од повреди кои предизвикуваат
напади што се појавуваат во предниот дел на мозокот. Овој вид епилепсија е тежок
за дијагностицирање бидејќи симптомите на нападите може да се помешаат со
неепилептични напади.

Епилепсија на отустност кај малолетници е идиопатска генерализирана епилепсија
со напади кои се појавуваат малку подоцна од оние кај детската отсутна
епилепсија, особено во предпубертетскиот период, а најчести се нападите на
отсутност. Може да се појават и генерализирани тоник-клонични напади. Кај некои
пациенти се манифестираат синдроми кои речиси и не можат да се разликуваат од
малолетничката миоклона епилепсија.

Малолетничката миоклона епилепсија е идиопатска генерализирана епилеписја која
се појавува кај пациенти помеѓу 8 и 20 години. Пациентите имаат нормална
когнитивност и се невролошки сосема здрави. Најчести напади се миоклониските
тресења, а можат да се појават и тоник-клоничните напади и нападите на
отсутност. Миоклонските напади се појавуваат наутро, после будење. ЕЕГ покажува
генерализирани напади со амплитуди на бранови празнења од 4 до 6 Hz или
повеќекратни бранови празнења. Она што е интересно, е тоа дека овој вид
епилепсија за прв пат е дијагностицирана кога пациентите ги доживуваат првите
генерализирани тоник-клонични напади во подоцнежниот период од животот, кога се
соочуваат со недостаток на сон (пример прва година на факултет кога остануваат
будни до доцна во ноќта за да учат). Исто така откажување од алкохол може да
биде главен придонесувачки фактор за продорните напади. Ризикот од склоноста кон
напади е голем, сепак повеќето доживуваат напади со кои лесно се справуваат со
помош на антиконвулзанти и со одбегнување на избрзани напади.

Ленокс-Гасто синдром е генерализирана епилепсија која се состои од торјство
развојни задоцнувања на детската деменција, измешани генерализирани напади и ЕЕГ
резултати кои покажуваат амплитуди на барнови празнења од приближно 2 Hz.
Нападите се појавуваат помеѓу 2 и 18 години. Докторите истакнуваат повеќе видови
на напади кои се важни во овој синдром, но повеќето имаат нестабилни напади,
тонични напади, тоник-клонични напади, нетипични напади на отсутност, а
понекогаш дури и сложени делумни напади. Антиконвулзантите само делумно помагаат
при лекување.

Охатхара синдром е редок, сериозен синдром на епилепсија која најчесто започнува
во првите денови или недели од животот. Овие напади многу често се во форма на
спазми на вкочанување, но може да се забелажат и други унилатерални напади. Овој
вид на болест не може да се предвиде најдобро бидејќи скоро половина од децата
умираат во првата година од животот; повеќето од преживеаните деца се
интелекнуално онеспособени а некои боледуваат од церебрална парализа. Не постои
ефикасен начин на лекување. Голем број деца имаат структурни абнормалности на
мозокот.

Примарана епилепсија при читање е рефлективна епилепсија класифицирана како
идиопатска локализизрана епилепсија. Читањето кај чувствителни личности
предизивкува карактеристични напади.

Прогресивна миоклонска епилепсија опфаќа симптоматски генерализирани епилепсии
кои се карактеризираат со прогресивна деменција и миоклонски напади. Но исто
така може да се појават и тоник-клонични напади. Болестите кои се класифицираат
во оваа група се миоклонска епилепсија со искинати црвени влакна, Лафора
болеста, невронска цероидна липофуциноза и сиалдоза.

Расмусенов енцефалитис е симптоматска локализирана епилепсија и претставува
прогресивна, инфламирана рана која ги напаѓа децата чии напади се појавуваат
пред 10 годишна возраст. Нападите започнуваат како одделни прости делумни или
сложени делумни напади и може да напредат и да се претворат во Кожевникова
епилепсија. Невроскенирањата покажуваат инфламиран енцефалитис на едната страна
од мозокот што може да се прошири ако не се лекува. Може да се појават и
деменција и хемипареза. Се претпоставува дека причинителот предизвикува
имунолошки напад на глутаматските рецептори кој претставува чест невротрансмитер
во мозокот.

Симптоматските локализирани епилепсии се поделени според локацијата на
епилептичката повреда во мозокот, бидејќи симптомите на нападите се поврзани со
локацијата во мозокот а не со причината за појава на повредата. Причини за
појава на епилептички фокуси во различни делови од мозокот може да бидат тумори,
деформација на срцето, деформација на белите дробови, повреди и церебрални
напади.

Епилепсија на слепоочната лобула е симптоматска локализирана епилепсија и е
најчест вид на епилепсија која се појавува кај возрасните кои се соочуваат со
напади кои речиси и не реагираат на антиконвулзантите. Во повеќето случаи,
центарот на епилепсијата се наоѓа во средната линија од слепоочната структура
(пр. хипокампусот, амигдалата и парахипокампусен гирус). Нападите започнуваат во
подоцнежниот период од детството и адолесценцијата. Поголем дел од пациентите
доживуваат сложени делумни напади кои понекогаш им претходат предепилептични
симптоми а некои пак страдаат од секундарни генерализирани тоник-клонични
напади. Ако пациентот не реагира на лекувањето може да полегне на операција.

Туберозна склероза е генетско нарушување кое предизвикува тумори во повеќе
различни органи, особено во мозокот, очите, срцето, црниот дроб, кожата и белите
дробови. Неколку видови на повреди во мозокот се појавуваат кај индивидуи со
туберозна склероза и 60-90% од луѓето заболени со туберозна склероза се развива
епилепсија.

Вест синдром е тријада од напади наречени детски спазми. Нападите започнуваат
помеѓу 3 месеци и 2 години, а врвот го достигнуваат помеѓу 8 и 9 месеци.
Најчеста причина за појава на овој синдром е туберозна склероза. Пациентите кои
ќе успеат да преживеат, се соочуваат со значајно когнитивно нарушување и со
напади кои многу често се јавуваат и може да се развие до степен на друг
епидемичен синдром – Ленокс-Гасто синдромот.

За да се дијагностицира епилепсија, потребно е нападите да се случуваат
спонтано. Меѓутоа, кај некои видови епилепсија, потребно е нешто да ги
предизивка нападите т.е. катализатори. Тие се наречени рефлексна епилепсија. На
пример, пациентите со епилепсија која се јавува при читање, доживуваат напади
кои ги предизвикува процесот на читање. Фотосензитивната епилепсија може да има
ограничен број напади предизвикани од страна на светлото од светилки. Други
забрзувачи можат да се предизвикаат епилептичен напад кај пациенти кои се
чувствителни на спонтани напади. На пример, деца со детска епилепсија на
отсутност, може да бидат чувствителни на пребрзо дишење. Всушност, светилките и
пребрзото дишење се процеси кои се користат од страна на ЕЕГ за да се предизвика
напади и да се даде соодвтена дијагноза. Други забрзувачи пак може да ги
потпомогнат наместо да ги предизвикаат нападите кај чувствителни личности.
Луѓето со епилепсија изјавиле дека емоционалниот стрес, недостатокот на сон,
самиот процес на спиење, жештината, алкохолот и високата телесна температура
претставуваат забрзувачи за појава на епилепсија. Влијанието на различни
забрзувачи варира во однос на синдромот. Исто така, менструалниот циклус кај
жените со епилепсија може да влијае на видот на нападите. Менструална епилепсија
е поимот што ги означува нападите поврзани со менструалниот циклус.

Мутациите на некои гени се поврзуваат со некои видови епилепсија. Еден вид на
механизам за некои видови на наследна епилепсија се мутации на гени кои се
поврзуваат со канали за натриумски протеини. Овие неисправни натриумски канали
се отворени предолго и го прават невронот хипер-раздразлив. Глутаминатот кој
претставува раздразлив невротрансмитер, може да се отпушти од овие неврони во
големи количини, кои се врзуваат со најблиските глутаминатски неврони и
предизвикува да се ослободи огромни количини калциум по пост-синаптичките ќелии.
Ваквите огромни количини на калциум може да бидат невротоксични за заразената
ќелија. Хипокампусот кој содржи големи количини на глутаматски неврони, е многу
ранлив на епилептични напади, кои се шират преку возбудување и можно е да
настане невронска смрт. Друг вид на механизам се карактеризира со мутации кои
водат до неефикасни активности на гама-аминобутерната киселина (најчест
инхибиторен невротрансмитер во мозокот). Исто така се идентификувани и мутации
поврзани со епилепсијата во некои нејонски канални гени.

Епилептогенеза е процес преку кој еден нормален мозок развива епилепсија после
повреда, како што е повреда на мозокот. Еден интересен наод кај животните е што
повторливи електрични стимулации на ниско ниво во некои делови во мозокот може
да доведат до трајно зголемување на чувствителноста на нападите: со други
зборови, трајно намалување на стапката на нападите. Овој феномен, познат како
дрвце (за потпалување) (по аналогија со употребата на гранки за потпалување на
голем оган) беше откриен од страна на др. Греам Годард во 1967 година. Важно е
да се напомене дека овие "потпалувачки" животни не се соочуваат со спонтани
напади. Исто така, хемиските стимулации може да ги поттикнат нападите;
повторливи изложувања на некои пестициди покажало дека ги поттикнуваат нападите
и кај луѓето и кај животните. Еден механизам се нарекува ексцитотоксичност.
Улогите на "потпалување" и ексцитотоксичност во епилепсијата, е многу честа тема
на дебатирање.

Сложеноста да се разбере што нападите всушност претставуваат доведе до употреба
на кватнитативни модели на епилепсија за објаснување на експерименталните и
клиничките податоци, како и создавање на водечки стратегии за терапија.

Епилепсијата најчесто се лекува со таблети кои се препишани од лекари,
негуватели, невролози и неврохирурзи – сите оние кои најчесто водат грижа за
луѓето со епилепсија. Сепак, беше нагласено дека точна диференцијација помеѓу
генерализирани и делумни напади е од особена важност за да се препише
соодветното лекување. Во некои случаи, всадувањето на стимулатор во вагусниот
нерв може да биде од голема помош, а исто така помага и посебниот режим на
исхрана. Неврохируршките операции за епилепсија може привремено да ја ублажат
болката или да ја намалат зачестеноста или сериозноста на нападите; или пак кај
некои пациенти операцијата може сосема да ја излечи епилепсијата.

Правилниот, првичен одговор на генерализиран тоник-клоничен епилептичен напад е
да се заштити личноста од самоповредување и да се оддалечуваат од предмети со
остри краеви, да им се стави нешто меко под главата и да се поместат во позиција
погодна за заздравување. Потоа личноста ќе ја поврати храната од устата. Ако
нападот трае повеќе од 5 минути или ако се повторат повеќе напади без да се
освести личноста, треба да се повика брза помош.

Лекарствата кои се достапни вон САД но "етикетирани" како "под испитување" во
САД се Клобазам (Фризиум) и Вигабатрин (Сабрил). Лекарствата кои во моментов се
под клиничко испитување под надзор на Управата за храна и лекови се Ретигабин,
Бриварасетам и Селетрасетам. Други лекови многу често се користат за да спречат
активни напади или да прекинат излив на напади; тоа се диазепам (Валиум,
Диастат) и лоразепам (Ативан).

Ефективност – дефиницијата за ефективност е различна. Потврдата од управата за
ефективност бара 50% од групата на пациенти кои се лечат да имаат барем 50%
подорбрување во епилептичните напади. Околу 20% од пациентите со епилепсија
имаат напредни епилептични напади и покрај најдоброто лекување со најдобрите
антиконулзанти.

Сигурност и пропратни ефекти – 88% од пациентите со епилепсија, според едно
европско истражување имаат барем еден вид на пропратен ефект поврзан со
антиконвулзанти. Повеќето пропратни ефекти се благи и могу често се избегнуваат
или се минимизираат со потреба и на најмалите количини на ефикасност. Некои
пример вклучуваат промена на расположение, несоница или нестабилност при одење.
Некои антиконвулзатни имаат "идиосинкратски" пропратни ефекти кои лесно се
предвидуваат. Други пак вклучуваат исфрлање на кожата од лекови, хепатитис или
апластична анемија.

Правила за употреба на антиконвилзанти и менаџмент – целта на индивидуални
пациенти е да немаат напади и минимални пропратни ефекти и работата на лекарите
е да им помогнат на пациентите да изнајдат најдобар баланс помеѓу нападите и
ефектите за време на препишување на антиконвулзантите. Повеќето пациенти можат
да го постигнат овој баланс со монотерапија, употреба на само еден
антиконвулзант. Сепак, повеќето пациенти конзумираат два и повеќе
антиконвулзанти.

Нивото на серум во АЕД (автоматизиран екстерен дефибирлатор - пренослив
електронски уред кој автоматски ја дијагностицира потенцијаланата закана од
срцев удар на вентрикуларната фибрилација и вентрикуларната тахикардија кај еден
пациент; неговиот процес на лекување е наречен дефибрилација, тоа е електрична
терапија која ја спречува аритмијата и му дозволува на срцето повторно да бие со
правилен ритам) може да се провери за да се утврди усогласеноста на лековите, да
се воочи ефектот од употребата на нови лекови или да се помогне при
подобрувањето на одредени симптоми како нестабилност или несоница кои се сметаат
како пропратен ефект од лековите или се кои се должат на различни причинители.

Проценката за операција се прави за да се лоцира фокусот на епилепсијата
(местото на епилептичката абнормалност) и да се одлучи дали ресективна операција
ќе има влијание врз нормалното функционирање на мозокот. Во испитувањето
најчесто влегуваат и невролошко тестирање, рутинско ЕЕГ, видео мониторинг,
невропсихолошко тестирање и невроскенирање како МРИ, фотонска емисија со
компјутерска томографија, томографија со емисија на позитрони. Некои центри за
епилепсија прават тест со интракаротиден натриум (или т.н. Вада тест) и магнетна
енцефалографија како дополнителни тестови.

За некои видови на епилепсија потребно е подолго време да се врши скенирање со
ЕЕГ со користење на интракранијални електроди доколку неинвазивното тестирање
било неадекватно (без вментување на инструменти во организмот) за да се определи
епилептичкиот фокус или да се оддели местото кое ќе биде подложно на операција
од нормалното мозочно ткиво и неговото функционирање. Мозочното пресликување со
техниката на картикална електросимулација или електрокарпикографија е процес кој
се користи при инвазивните тестирања кај некои пациенти.

Најчести видови на операција се ресекции на болести како тумор или
артериовенозни неправилности кои за време на лекувањето на главните заболени
места резултираат со контрола не епилептичките напади предизвикани од овие
болести.

Другите болести се поделикатни, посуптилни и се пропратени со епилепсија како
главен или единствен симптом. Најчест вид на неизлечлива епилепсија кај овие
нарушувања кај возрасните е епилепсијата на слепоочната лобула со склероза на
хипокампусот и најчест вид на операција е лобектолија на слепоочниот дел од
мозокот или остсранување на предниот дел од слепоочната лобула, како и
отстранување на амигдалата и хипокампусот. Некои неврохирурзи препорачуваат
селективна амигдало-хипокампектомија поради можните придобивки од постоператвна
меморија или зборување. Операцијата на слепоочниот дел е ефективно трајна и се
намалуваат трошоците за лекови. И покрај ефикасноста од операцијата, некои
пациенти одлучуваат да не подлегнат на операција за отстрнување на амигдалата
или хипокампусот бидејќи се плашат или не се сигурни во ваквиот вид операцијата
на мозокот.

Привремената операција која само ги ублажува болките се врши со намера да се
намали фреквентноста или траењето на нападите. Примери за тоа се калосотомијата
или комисаротомијата кои ги спречуваат нападите од генерализирање (проширување и
опфаќање на целиот мозок), што предизвикува губење на свеста. Оваа операција
спречува повреда на личноста при паѓање. Истата се изведува кога нападите не
може да се контролираат на друг начин. Повеќекратни пресечувања на меката
мозочна обвивка може да се изведат за да се намалат нападите во пределот на
кората на мозкот кога центарот на епилептичкиот напад се наоѓа во близина на
некои важни функционални предели на кората. Ресективната операција може да се
смета за палиатвина ако се изведе со очекување дека ќе се намалат но не и
целосно елиминираат нападите.

Хемисферектомијата вклучува отстранување на сите функционалните неправилности
или пак само на оние во една половина на мозокот. Се изведува кај луѓе кои
страдаат од најлошите видови епилепсија, како што е Расмусен синдромот. Ако
операцијата се изведува кај многу млади пациенти (од 2 до 5 години) останатиот
дел од хемисферата може да стекне некои основни моторни контроли на истата
страна од тело; кај повозрасните пациенти, можно е да се парализира една страна
од телото спротивно од онаа страна што била парализирана. Токму поради овие но и
други пропратни ефекти, хемисферектомијата се врши врз пациенти кои веќе не им
преостанува ништо друго што би можело да ги излечи.

Кетогената диета (високомасна, со малку јаглехидрати) најпрво била испробана во
1920 година но почнала се помалку да се употребува откако антиконвулзантите
почнале позитивно да дејствуваат. Во 1990 година, повторно почнала да се
употребува како посебен начин на исхрана за подобрување на состојбата. Се
применува при лечење на деца со сериозна, медицински "тврдоглава" епилепсија и
New York Times објави дека примената на диетата се врши врз основа на внимателно
извршени испитувања кои откриле дека истата ги намалува нападите помеѓу
епилептичарите отпорни на лекови од 50% на 38% и од 90% на 7% кај пациентите.
Методите на антиконвулзивно лекување сo електрични стимулации се одобрени и за
лекување и за истражувачки потреби. Нов начин на лекување кој е одобрено во
моментов е вагусна нервна стимулација.

Вагусна нервна стимулација (американски производител Cyberonics) се состои од
компјутеризирана електрична направа која според големината, формата и местото на
имплантирање е слично со срцевиот пејсмејкер кој се поврзува со вагусниот нерв
во вратот. Направата го стимулира вагусниот нерв да функционира. Беше постигната
ефикасност кај пациенти со епилепсија чија локација е позната, постигнувајки 50%
од пациентите да почувствуваат 50% подобрување на стапката на напади. Во некои
сличаи се покажале слични ефекти кај некои генерализирани епилепсии, како што е
синдромот Ленкос-Гасто. Иако не се постигнува истиот резултат како со операција
сепак претставува разумна алтернатива кога пациентот одбива да продолжи со
препорачаното инвазивно надгледување, кога со предоперационото испитување нема
да може да се открие локацијата на епилептичниот фокус или истото нема да може
да се постигне поради повеќебројни фокуси.

Чувствителниот невростимулирачки систем (американски производител Neurospace) се
состои од компјутеризирана електрична направа вградена во мозокот со електроди
ипмланирани во претпоставениот центар на епилепсијата во мозокот. Мозочните
електроди испраќаат ЕЕГ до направата која содржи софтвер за откривање на
нападите. Кога ќе се постигнат одредени критериуми за напад на ЕЕГ, направата
испушта мали елетрични напојувања до останатите електроди кои се наоѓаат во
близина на епилептичниот центар и го прекинуваат нападот. Сепак, чувствителниот
невростилулирачки систем сеуште треба да помине неколку тестови за да се одобри.

Длабоката мозочна стимулација (американски производител Medtronic) е составена
од компјутерска електричната направа која се вградува во градите на сличен начин
како и кај вагусната нервна стимулација но се пренесува електрична стимулација
до длабоките мозочни структури преку електроди вградени длабоко во мозокот. При
епилептични напади, целта на електродата е надворешниот нуклеус на таламусот.
Ефикасноста на длабоката мозочна стимулација уште се истражува.

При операција која не вклучува вметнување на инструменти во организмот се
користи гама нож или други направи кои се користат при радиотерапија. Овој вид
на операција се истражува дали би можела да стане замена на традиционалната
отворена операција кај пациенти кои инаку би се одлчиле за надворешна
лобектомија на слепоочниот дел.

Систем за предупредување со помош на кучиња – нападот реагира на куче, кој е
трениран да повика помош или да овозможи лична безбедност кога некој доживува
напад. Кај некои луѓе едноставно не може да се примени овој начин на лекување и
не сите кучиња може да се тренираат на тој начин. Многу ретко, кај едно куче
може да развие можност за насетување на напад пред тој да се случи.

Алтернативната или комплементарната медицина во која спаѓаат акупунктура,
психолошки интервенции, витамини или јога се проверени при голем број на
систематски прегледи од страна на Cochrane Collaboration при лечење на
епилепсија, но не постои достоен доказ за да се поддржи користењето на вакви
третмани. Вежбањето или друга физичка активност се препорачува како ефикасна
стратегија за спречување или лекување на епилепсијата. Слоан-Кетеринг центарот
за рак вели дека додатокот во исхраната – диметилглицин ќе ја подобри употребата
на кислород за време на хипоксија, ќе го намали зголемувањето на млечна киселина
во крвта за време на некој стресен настан и ќе го намали бројот на напади кои се
доживуваат при епилепсија.

Епилепсијата е една од најчестите сериозни невролошки нарушувања. Генетски,
когнитивни и развојни состојби се поврзани со помлади пациенти; тумори се
покарактеристични за 40 годишните; повреда на главата и инфекции на централниот
нервен систем може да се појави на која било возраст. Распространетоста на
активната епилепсија варира од 5 до 10 луѓе на 1.000. До 5% од луѓето доживуваат
напади кои не се пропратени со висока температура во некои делови од животот;
Распространетоста кај пациенти кои доживотно боледуваат од епилепсија е
релативно висока бидејќи повеќето пациенти или престануваат да доживуваат напади
или (многу ретко) умираат како нивен резултат. Годишната стапка на зачестеност
на заболени од епилепсија е 40-70 на 100.000 луѓе во индустријализираните земји
и 100-190 на 100.000 во посиромашните земји; луѓето кои имаат поголеми
социо-економски проблеми се најмногу изложени на ризик. Во индустријализираните
земји стапката на зачестеност се намалила кај децата но се покачила кај
повозрасните за време од 3 декади пред 2003 година, од причини кои не можат да
се разберат.

Некои одредени болести се појавуваат во повисоки од очекуваните стапки кај
епилептичарите и ризикот од овие појави многу често варираат со синдромот на
епилеписја. Во овие болести спаѓаат депресија и вознемиреност, мигрена и друг
вид на главоболка, стерилност и ниско сексулано либидо. Недостиг на
внимание/хиперактивно нарушување влијаат 3 до 5 пати повеќе кај деца со
епилепсија отколку деца без никакви заболувања. Епилепсијата е распространета
како пропратна болест во аутизмот.

Зборот епилепсија доаѓа од грчкиот збор epilepsia кој доаѓа пак од epilombanien
– зграпчува/презема контрола врз нешто, збор кој пак што бил комбиниран од epi –
да презема и lombanien – да преземе. Во минатото, епилепсијата се поврзувала со
религиозните доживувања, па дури и како опседнатост од ѓаволот. Во антички
времиња, епилеписијата била позната како "света болест" (како што обајснува
Хипокрит во својата студија напишана во 5ти век пред нашата ера), бидејќи луѓето
мислеле дека епилептичните напади биле некаков вид на напад од демони или дека
визиите кои ги добиваат луѓето со епилептични напади биле пратени од боговите.
Аниматичните семејства ја сметале епилепсијата како напад на лоши духови но
нападнатата личност можело да се почитува како шаман.

Во повеќето култури, епилептичарите се жигосувале/јавно осудувале, биле
одбегнувани и дури затворани; во Салпетриер, родното место на модерната
неврологија, Жан-Мартин Шарко, ги споредувал епилептичарите со ментално
ретардираните, тие со хроничен сифилис и со криминално-лудите. Во Танзанија, до
ден денес, како и во други делови на Африка, епилепсијата е поврзана со
поседувања од зли духови, вештерство или труење и се верува дека тие луѓе може
да бидат заразни. Во Стар Рим, епилепсијата била позната под името morbus
comitialis (болест на салата од парламентот) и се верувало дека е клетва од
боговите.

Луѓето епилептичари и ден денес се срамуваат од таквите болести и во јавните и
во приватните сектори, но анкетите покажуваат дека таквото чувство се намалува
со тек на време барем во развиениот свет; Хипокрит забележал дека епилепсијата,
еден ден, кога ќе се разбере, ќе престане да се смета за прекрасна болест.

Во многу земји, луѓето со било каква историја на епилепсија не се квалификуваат
за медицински сертификати кои се потребни за сите типови на пилотски дозволи. Во
САД, според правилата на Федералната управа за авијација, се дисквалификуваат
апликантите за медицински сертификат со историја на епилепсија, иако последната
одлука ја имаат главниот штаб на федералната управа за авијација и понекогаш се
прават ретки исклучоци за луѓето кои имале изолиран напад или два во детството и
повеќе не се појавиле поради земање на лекови.



https://mk.wikipedia.org/wiki/%D0%93%D0%BB%D1%83%D0%BC%D0%B5%D1%86

Глумец (ж. род глумица) или актер ( ж. род актерка) е личност која изведува
драмска продукција, работи на филм, телевизија, театар или радио.
Античко-грчкиот збор за глумец e „хипокрит“, што значи изведувач. Во оваа смисла
глумец е личност која изведува односно претставува драмски карактер.

Првите записи за глумците се од 534 година п.н.е., кога старо-грчкиот изведувач
Теспис излегол на сцена во театарот на Дионис и станал познат по тоа што бил
првиот човек којшто изговорил зборови на фиктивен карактер од драма. Сè до
средниот век, глумците не биле луѓе со висок статус во општеството, често
поврзувани со декаденцијата и неморален животен стил. Ситуацијата е драматично
променета во XIX и XX век кога актерството станало чесна и почитувана професија.
За времето на средниот век само мажите можеле да бидат глумци, бидејќи се
сметало за невкусно жена да настапува на сцена.

После 1660 година во Англија , кога жените за првпат почнаа да се појавуваат на
сцената , термините актер или актерка беа првично користени за замена на
женските изведувчи , но подоцна , под влијание на француската actrice-актерка
стана најчесто користен термин за жените во театарот и филмот. Етимологијата е
едноставна деривација од актер со ка додадено. Заедно со професијата , повторно
деонесувањето на првичниот термин зопочнува од 2000-2010, повоениот период кога
придонесот на жните во културниот живот беше ре-еволвиран. Актерка останува
најкористен термин во големите актерски награди дадени на жените изведувачи .



https://mk.wikipedia.org/wiki/%D0%91%D0%B8%D0%B1%D0%BB%D0%B8%D1%98%D0%B0

Библијата (од грчки (τα) βιβλια, ’книги’, множина од βιβλιον, ’книга’,
оригинално деминутив од βιβλος, што од друга страна доаѓа од βυβλος, со значење
’папирус’ од античкиот феникиски град Библос, кој го извезувал овој материјал за
пишување), е зборник на свети книги. Често се нарекува и Свето Писмо.

Библијата се дели на два големи дела: Стар и Нов Завет. Стариот Завет, или Танак
(תנ״ך) на хебрејски, се смета за света книга на Евреите, додека христијаните ги
сметаат за свети и Стариот и Новиот Завет. Христијаните ја изучуваат библијата
како своја нормативна книга, која дава насоки за животот. Во неа тие наоѓаат
послание од Бога (слово Божје).

Библијата од времето кога била составена до денес е една од најпродаваните книги
на сите времиња.

Библијата има 66 книги од кои 39 се Стариот Завет и 27 се Новиот Завет. Таа е
разнородна збирка од текстови кои настанувале во долг временски период,
почнувајќи од 13 век п.н.е. Во стариот завет е опишан животот на Адам и Ева,
Ное, Јов, Авраам, Исак, Јаков, Мојсеј, Давид, Соломон, Пророците како и други
личности. Стариот Завет претставува завет на Бог со народот Израилев дека „ако
ги исполнува заповедите Божји ќе биде народ благословен и дека од тој народ ќе
се роди Спасител на Светот, кој ќе биде вечен Цар, и Неговото Царство не ќе има
крај“. А Новиот Завет е Завет на Спасителот Господ Исус Христос „дека секој што
верува во него ќе живее вечно. Секој што верува дека Господ Исус Христос е
вистински Бог нема да умре, но ќе има живот вечен..“

Библијата е компелтирана во 4 век од нашата ера, кога Европа, преку Византија и
Рим, официјално го прифаќа христијанството. Во текот на целото средновековие, сè
до ренесансата, одговорите на сите прашања биле барани во оваа „Книга над
книгите“, а науката била занемарена.

Стариот Завет е откровението на еден номадски народ, кој се движел околу
Средоземното Море, меѓу Евроазија и Африка, по течението на реките Еуфрат, Тигар
и Нил, а себе се нарекувал Израелов. Во Стариот Завет се појавуваат околу
педесетина различни литературни видови: митови, химни, молитви, историски
записи, љубовна поезија, есеи, хронологија на родови, басни, реалистични
приказни, разни изреки и друго. Приказните раскажуваат за верата, борбите,
надежите и поразите на ликовите од еврејската заедница. Стариот Завет се дели на
три основни делови: Историски книги (од 1. Мојсеева книга до книгата за Естера),
Поучни книги (од книгата за Јов до Песната над песните) и Пророчки книги (од
Исаија до Малахија). Најстарите книги во Библијата се Петте Мојсееви книги.

Втората Мојсеева книга изобилува со чудесни настани: претворање на горката вода
во слатка, стапот во змија, правење сув пат среде Црвеното Море. Но, најважен
дел од оваа книга е моралниот кодекс на однесување или Десетте божји заповеди,
кои Мојсеј ги добива на Синајската Гора.

Делот наречен Писанија е најинтересен од литературна гледна точка. Содржи
единаесет книги со различни содржини, а најдраматична е Повеста за Јов, во која
се зборува за божјата правда. Јов бил „непорочен и праведен“, и немало друг како
него на Земјата. Дошол Сатаната кај Бог, и Бог му рекол да внимава на Јов, зашто
е многу побожен и чесен. Сатаната одговорил дека е лесно да се биде чесен кога
се има толку имот, здрави деца и сè што сака. Вистинската вера се докажува кога
ќе му се одземе тоа на Јов, па прашање е дали тој уште ќе го слави Бога. Тогаш
Бог се согласил Сатаната да го искуша Јов, само врз него да не крева рака и да
не му ја зема душата. Тука почнуваат несреќите за Јов: го губи цел имот, децата
му загинуваат, а самиот се разболел со страшни рани по телото. На сето ова Јов
одговара:

И тогаш започнува филозофската расправа за божјата справедливост меѓу Јов и
неговите пријатели. Се изнесуваат разни тврдења за казните на Бога и нивната
намена. Заклучокот е дека човек не може да проникне во божјата правда. На крајот
од приказната, Бог го благословува Јов, и му враќа двојно од сè што изгубил.
Многумина филозофи ја користат оваа библиска приказна за да расправаат на
темата: божја правда. Кјеркегор и Колаковски пред сè се занимавале со прашањето:
„Зошто Творецот, во чии раце стои сè, би му се докажувал на Сатаната?“
Колаковски напишал пародија на ова дело под наслов „Разговори со ѓаволот“, а
Гете ја искористил како вовед во својот Фауст.

Песна над песните се вбројува меѓу најдобрите поетски остварувања на древните
литератури. Таа е во форма на дијалог, и низ седум пеења даден е цел развој на
љубовта.

Новиот Завет е централното писмено свидетелство на христијанството, во кое
основната претставена личност е Исус Христос. Содржи 27 книги, од кои се
евангелија, историја и дејност на првите христијани, писма и книгата Откровение.
Напишан е на старогрчки јазик, кој во тоа време бил широко застапен, иако Исус и
неговите ученици зборувале арамејски јазик. Изобилува со морални приказни и
поуки за тоа како да се стане подобар човек.

Новиот Завет започнува со четирите евангелија: според Матеј, според Марко,
според Лука и според Јован, иако тие не се најстарите списи во него. Иако
евангелијата се занимаваат со истите случувања, тие го прикажуваат Исус на
различни начини. Евангелието според Матеј е посебно познато поради тоа што ја
содржи молитвата Оче наш, и поради тоа што ја нагласува разликата на Исусовото
учење во однос на учењето од Стариот Завет.

Откровението на Јован Богослов се нарекува уште и апокалипса. Во него авторот ја
опишува својата визија за победата на Бог над злото и смртта. Овој дел од Новиот
Завет извршил најголема инспирација врз натамошната литература. Инаку, сите
елементи од Новиот Завет нашле свој одраз во европската уметност: во
сликарството, литературата, музиката, скулптурата. Микеланџело, Леонардо, Дирер,
Бах и многу други се инспирирале од темите на Библијата воопшто.



https://mk.wikipedia.org/wiki/Yahoo

Јаху (на англиски Yahoo, Yahoo!, Yahoo! Inc.) е Американска јавна корпорација
која нуди интернет услуги низ целиот свет а се наоѓа во Санивејл, Калифорнија.
Компанијата е позната по својот веб портал, пребарувач, Јаху директориум,
електронска пошта, и страници за друштвени медиуми и услуги. Јаху беше основана
од Џери Јанг и Дејвид Фило во јануари 1994, а беше инкорпорирана на 1ви Март,
1995. На 13ти јануари 2009, Јаху ја назначи Керол Бартз, пошанешен претседател
на Аутодеск, за нов главен извршен директор и член на одборот на директори.
Според компаниите за анализи на веб сообраќај (Complete.com, ComScore, Alexa
Internet и други) доменот привлекол најмалку 1575 билиони посетители годишно до
2008. Глобалната мрежа на Јаху! страниците се отвара 3.4 билиони пати на ден во
просек од октомври 2007. Јаху е втор сајт по посетеност во САД и во светот.



https://mk.wikipedia.org/wiki/URL

URL (англ. uniform resource locator = „еднообразен пронаоѓач на ресурси“) или
URL-адреса е дадена низа од знаци која игра улога на упат (се повикува на) на
извесен ресурс на семрежјето.

Еднообразниот пронаоѓач на ресурси е создаден во 1994 од Тим Бернерс-Ли и
работната група за URI во рамките на IETF како исход од соработката што
започнала во 1992 со седницата на IETF Living Documents насловена како „Birds of
a Feather“ Форматот го здружува веќе постоечкиот систем на доменски имиња
(создаден во 1985) со синтаксата за податотечна патека, каде десната коса црта
се користи за одделување на папката од името на податотеката. Веќе постоела
општоутврдена практика имињата на опслужувачите да се приложуваат во патеките на
податотеките, ако им претходи двојна коса црта (//).

Секоја URL-адреса се состои од некои од следниве елементи: име на шемата
(протоколот), проследено со две точки, две коси црти,[note 1] а потоа, зависно
од шемата, доменско име[note 2] (или пак, IP-адреса), бр. на порта, патеката на
ресурсот што треба да се повика или програмот што треба да се пушти, а потоа, за
програми како CGI-скрипти, повикувачка низа, и назнака на дел (по потреба).

Други примери за имиња на шеми се https:, gopher:, wais: и ftp:. URL-адресите со
https како шема (како https://primer.com/) бараат барањата и одговорите да се
вршат со безбедна врска со мрежното место. Некои шеми што бараат овластување
допуштаат вметнување на корисничко име и лозинка во самата URL-адреса, како на
пр. ftp://kpetkovski@ftp.primer.org. Вака вметнатите лозинки не се погодни за
безбедно мрежно работење, но полната можна синтакса е
šema://korisničkoime:lozinka@domen:porta/pateka?povikuvačka_niza#naznaka_na_delo
t

Според RFC 1738, каде во во 1994 се дадени дефинициите за URL, ресурсите што
содржат наводи до други ресурси можат да користат релативни (односни) врски за
определување на наоѓалиштето на вториот ресурс, или, во зборовен облик: „на
истово ова место, но со следнава релативна патека“. Стандардот потоа вели дека
ваквите релативни URL-адреси се зависни од изворните URL-адреси што содржат
хиерархиска структура на која се темели релативната врска, и дека URL-шемите
ftp, http и file се примери за имиња што може да се сметаат за хиерархиски, со
тоа што составните делови на хиерархијата се одделуваат со „/“.

URL-адреса е URI која „покрај тоа што го претставува дадениот ресурс, дава начин
за негово пронаоѓање, опишувајќи го неговиот главен пристапен механизам (на пр.
неговото мрежно наоѓалиште)“.

На семрежјето, домаќинско име (hostname) е доменско име што го добива
домаќинскиот сметач. Ова обично е комбинација од локалното име на домаќинот со
името на матичниот домен. На пример, mk.primer.org се состои од локалното
домаќинско име (mk) и доменското име primer.org. Домаќинското име се преведува
во IP-адреса преку локалната домаќинска податотека, или пак со разложувачот на
системот на домаќински имиња (DNS). Еден сметач-домаќин може да има неколку
домаќински имиња; но обично оперативниот систем на домаќинот претпочита да
работи само со едно име, што домаќинот го користи за себе.

Секое доменско име може да биде и домаќинско име, под услов да задоволуваат
ограничувања. На пример, и „mk.primer.org“ и „primer.org“ можат да бидат
домаќински имиња, под услов да имаат доделени IP-адреси. Доменското име
„xyz.primer.org“ не може да биде домаќинско име ако нема IP-адреса, но
„aa.xyz.primer.org“ сепак може да биде домаќинско име. Сите домаќински имиња се
и доменски, но не сите доменски имиња се домаќински.



https://mk.wikipedia.org/wiki/1985

1985 (MCMLXXXV) била година според јулијанскиот календар. Тоа била 1985. година
од новата ера, 985. од вториот милениум, 85. од 20 век и шеста од 1980-тите.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на 7493 и 7494 година. Според асирскиот календар,
во којшто мерењето на времето започнува од 4750 г.п.н.е, кога се проценува дека
бил изграден првиот храм во граот Асур, станува збор за 6735 година. Понатаму,
во еврејскиот календар, којшто започнува на 1 септември 3760 г.п.н.е. според
продолжениот јулијански календар или околу една година пред создавањето на
светот според Евреите, годината се протега во текот на 5745 и 5746 еврејска
година. Според календарот на Римјаните, којшто започнува од 753 г.п.н.е., кога
браќата Ромул и Рем го основале градот Рим (познато и како Ab urbe condita),
годината е избројана како 2738.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 1985. година се протега во 4621 и
4622, додека според второто гледиште, годината трае во текот на 4681 и 4682
кинеска година. Будистичкиот календар започнува да го мери времето од 543
п.н.е., година во којашто се смета дека Буда достигнал состојба на нирвана, и
годината ја брои како 2528. Според исламскиот календар, во којшто мерењето на
времето започнува со 622 година, т.е. годината на пребегнувањето на пророкот
Мухамед од Мека во Медина (позната и како хиџра), годината се протега во текот
на 1405 и 1406 исламска година.



https://mk.wikipedia.org/wiki/1947

1947 (MCMXLVII) била година според јулијанскиот календар. Тоа била 1947. година
од новата ера, 947. од вториот милениум, 47. од 20 век и осма од 1940-тите.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на 7455 и 7456 година. Според асирскиот календар,
во којшто мерењето на времето започнува од 4750 г.п.н.е, кога се проценува дека
бил изграден првиот храм во граот Асур, станува збор за 6697 година. Понатаму,
во еврејскиот календар, којшто започнува на 1 септември 3760 г.п.н.е. според
продолжениот јулијански календар или околу една година пред создавањето на
светот според Евреите, годината се протега во текот на 5707 и 5708 еврејска
година. Според календарот на Римјаните, којшто започнува од 753 г.п.н.е., кога
браќата Ромул и Рем го основале градот Рим (познато и како Ab urbe condita),
годината е избројана како 2700.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 1947. година се протега во 4583 и
4584, додека според второто гледиште, годината трае во текот на 4643 и 4644
кинеска година. Будистичкиот календар започнува да го мери времето од 543
п.н.е., година во којашто се смета дека Буда достигнал состојба на нирвана, и
годината ја брои како 2490. Според исламскиот календар, во којшто мерењето на
времето започнува со 622 година, т.е. годината на пребегнувањето на пророкот
Мухамед од Мека во Медина (позната и како хиџра), годината се протега во текот
на 1366 и 1367 исламска година.



https://mk.wikipedia.org/wiki/1899

1899 (MDCCCXCIX) била година според јулијанскиот календар. Тоа била 1899. година
од новата ера, 899. од вториот милениум, 99. од 19 век и последна од 1890-тите.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на 7407 и 7408 година. Според асирскиот календар,
во којшто мерењето на времето започнува од 4750 г.п.н.е, кога се проценува дека
бил изграден првиот храм во граот Асур, станува збор за 6649 година. Понатаму,
во еврејскиот календар, којшто започнува на 1 септември 3760 г.п.н.е. според
продолжениот јулијански календар или околу една година пред создавањето на
светот според Евреите, годината се протега во текот на 5659 и 5660 еврејска
година. Според календарот на Римјаните, којшто започнува од 753 г.п.н.е., кога
браќата Ромул и Рем го основале градот Рим (познато и како Ab urbe condita),
годината е избројана како 2652.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 1899. година се протега во 4535 и
4536, додека според второто гледиште, годината трае во текот на 4595 и 4596
кинеска година. Будистичкиот календар започнува да го мери времето од 543
п.н.е., година во којашто се смета дека Буда достигнал состојба на нирвана, и
годината ја брои како 2442. Според исламскиот календар, во којшто мерењето на
времето започнува со 622 година, т.е. годината на пребегнувањето на пророкот
Мухамед од Мека во Медина (позната и како хиџра), годината се протега во текот
на 1316 и 1317 исламска година.



https://mk.wikipedia.org/wiki/1827

1827 (MDCCCXXVII) била година според јулијанскиот календар. Тоа била 1827.
година од новата ера, 827. од вториот милениум, 27. од 19 век и осма од
1820-тите.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на 7335 и 7336 година. Според асирскиот календар,
во којшто мерењето на времето започнува од 4750 г.п.н.е, кога се проценува дека
бил изграден првиот храм во граот Асур, станува збор за 6577 година. Понатаму,
во еврејскиот календар, којшто започнува на 1 септември 3760 г.п.н.е. според
продолжениот јулијански календар или околу една година пред создавањето на
светот според Евреите, годината се протега во текот на 5587 и 5588 еврејска
година. Според календарот на Римјаните, којшто започнува од 753 г.п.н.е., кога
браќата Ромул и Рем го основале градот Рим (познато и како Ab urbe condita),
годината е избројана како 2580.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 1827. година се протега во 4463 и
4464, додека според второто гледиште, годината трае во текот на 4523 и 4524
кинеска година. Будистичкиот календар започнува да го мери времето од 543
п.н.е., година во којашто се смета дека Буда достигнал состојба на нирвана, и
годината ја брои како 2370. Според исламскиот календар, во којшто мерењето на
времето започнува со 622 година, т.е. годината на пребегнувањето на пророкот
Мухамед од Мека во Медина (позната и како хиџра), годината се протега во текот
на 1242 и 1243 исламска година.



https://mk.wikipedia.org/wiki/%D0%A5%D0%B5%D0%BA%D1%82%D0%B0%D1%80

Хектар (симбол: ха или ha) — мерна единица за површина еднаква на 10.000
квадратни метри, или пак еден квадратен хектометар, и се користи за изразување
на големина на земјиште. Еден хектар земјиште е површината на квадратна парцела
со димензии 100 на 100 метри. Оваа единица наоѓа примена на разни полиња, како
во геометарството за секојдневни правни документи како тапии, катастарски
уверенија, хипотеки, урбано планирање, заштита на околината и други должности
кои треба да ги задоволат правните барања на надлежните органи.

Неговата основна единица е арот, утврден во рамките на постарите облици на
метричкиот систем, но истиот денес не му припаѓа на современиот метрички систем.
Меѓународниот комитет за тежини и мерки го класификува хектарот како единица
прифатена за употреба заедно со системот SI.

Хектарот како мерка се користи во највеќето земји во светот, особено во
планирањето и раководењето со стопанските сфери како земјоделството, шумарството
и урбанистиката. Во САД, Бурма, и во извесна мера во Канада се користи
британската единица акр, еднаква на 43.560 квадратни стапки, или 33 стапки x 1/4
милја, што е еднакво на 0.404686 ха.



https://mk.wikipedia.org/wiki/%D0%A4%D0%B8%D0%BB%D0%BC

Филм, форма на културата позната како седмата уметност, претставува вид на
комуникација која користи движечки слики и звук со цел да се раскажат приказни
или да се помогне на луѓето да научат за нови идеи. Луѓето низ сите делови на
светот гледаат филмови кои раскажуваат приказни како форма на забава. Повеќето
филмови се направени така што можат да се гледаат на големи екрани во кино сали.

Постојат многу видови на филмови. Драма-филмовите раскажуваат фиктивни приказни
за луѓе. Акционите филмови прикажуваат приказни за бркотници и борби. Вестерн
филмовите раскажуваат за тоа како живееле каубојците во 19 век. Воените филмови
прикажуваат војни или битки. Анимираните филмови користат цртани слики создадени
со рака или преку компјутер да раскажат некоја фиктивна приказна.

Иако сите овие видови на филмови пренесуваат измислени приказни, понекогаш се
базирани на вистински историски случки. На пример, филмот може да прикаже
фиктивна приказна за војници кои се бореле во вистинска битка, како Втората
светска војна на борбата за Сталинград во Русија. Документарци се филмови кои се
за вистински луѓе и вистински настани.

Откако филмовите подолго време ќе се прикажат на кино-екраните, филмовите се
емитираат на посебни платени телевизиски канали и се продаваат или изнајмуваат
на ДВД или видеоленти. Подоцна, филмовите се пуштаат на телевизиските станици.

Филмската камера или видео камерата е способна да зема слики многу брзо, обично
по 24 слики во секунда. Кога филмски проектор, компјутер или телевизор ги
покажува сликите со таа брзина, изгледа дека сликите на екранот се движат.
Филмовите ги придружуваат сликите во движење со звук. Звукот во филмот може да
ги вклучува гласовите на луѓето кои зборуваат (што е наречено дијалог), музика
(што е наречено саундтрак (анг:звучна лента)) и звуци на активностите кои се
случуваат во филмот (како на пример, отворањето на врати и пукањето на пиштоли).

Филмската продукција почнува кога сценаристот почнува да пишува сценарио, кое е
приказната на филмот со дијалогот кои актерите ќе го кажуваат и ситуациите кои
ќе ги глумат. Тогаш продуцентот најмува луѓе кои ќе работат на филмот и ги
обезбедува сите финансиски средства потребни да се отплатат актерите, екипата и
опремата. Продуцентите обично парите ги набавуваат преку банковни кредити или
преку инвеститори. Некои продуценти работат за филмско студио; други продуценти
се независни (односно, не работат за филмско студио).

Актерите и режисерот го проучуваат сценариото за да дознаат што треба да
работат. Актерите ги учат репликите кои треба да ги кажат и ги учат акциите кои
ќе треба да ги одглумат. Тогаш режисерот им кажува на актерите што треба да
направат и како да го направат тоа и камерман ја снима акцијата преку филмска
камера.

Следната фаза ја вклучува филмската монтажа. Монтажер ги составува и одбира
сниманите сцени, а тонмајстор ја снима музиката и звукот и ги вклучува на
снимката. Кога филмот е завршен, се прават многу копии од филмот во филмски
лаборатории и се става на филмски ленти. Следно, филмските ленти се праќаат на
киносалите, каде електрична направа наречена проектор праќа светлина низ
филмската лента, а луѓето кои седат во темна просторија (публиката) ја следат
светлината која паѓа на големо платно - екран, во форма на филм.

Жанр е збор за тип на филм или за стил на филм. Главните филмски жанрови
вклучуваат драми, комедии, трилери, научно-фантастични филмови, акциони и хорор
филмови. Некои филмови се мешавини на два или повеќе жанра.

Драмите се со сериозна содржина и често ги обработуваат темите на луѓе кои се
заљубуваат или кои треба да направат големи одлуки во нивниот живот. Комедиите
се забавни филмови за луѓе кои се смешни или кои работат чудни работи со за да
ја засмејат публиката. Трилерите често се за некоја мистерија, чудна случка или
злосторство кое треба да се реши. Црните филмови (филм ноар) се детективски
филмови за криминал и насилство.

Научната фантастика содржи филмови кои често се поставени во иднината или во
вселената. Научно-фантастичните филмови често ја користат својата футиристичка
или вонземјанска форма да постават прашања за значењето на животот или како
треба да размислуваме за животот. Овие филмови често користат специјални ефекти
да создадат слики на вонземјански светови, вселената, вонземјанки суштества и
вселенски бродови.

Акционите филмови имаат брзо темпо и често се за луѓе кои се тепаат или борат,
без разлика дали е со своите тупаници или со оружје. Некои акциони филмови се за
војни. Други акциони филмови се за полицијата која се обидува да фати насилни
криминални банди. Акционите филмови често имаат специјални ефекти, како што се
експолозии и луѓе кои прават опасни „каскадерски“ маневри како што е кршење на
коли.

Некои филмови имаат стилови од повеќе од еден жанр. Во 1990-2000, голем број на
научно-фантастични акциони филмови се направени. Овие филмови своето дејство го
поставуваат во иднината, или во вселената и имаат акција, насилство и борба.
Друг тип на филм кој има повеќе од еден жанр е романтичната комедија.
Романтичните комедии имаат љубовна приказна измешана со смешни, комични делови.

За изумител на филмот се смета французинот Луј Ле Принс со неговиот прв краток
филм Сцена од Раундхејската градина (1888). Ова е најраниот филмски запис во
историјата. За едни од пионерите на филмот се сметаат браќата Лимиер со еден од
своите први филмови Пристигање на воз на станицата во Ла Киота (1895).

Првите кинематографи во Македонија, а воедно и на Балканот, се браќата Манаки со
својот прв филм Баба Деспина (1905). Од тој историски момент започнал
македонскиот филм, додека пак денешна модерна историја на македонската
кинематографија започнува со формирањето на првите институции.
Институционализацијата на кинематографијата се покажала како пресудна за
развојот на македонскиот филм. Формирањето на претпријатието "Филмско Скопје"
резултирало со првите документарни филмови во 1947 година. Набргу се формирало и
првото производствено претпријатие "Вардар филм" кој на почетокот започнал со
реализација на серија филмски журнали под назив "Филмски преглед". Македонските
филмски автори, и покрај неискуството, мошне бргу го совладале медиумот и ги
осознале документарните жанровски можности.

Македонската играна филмска продукција официјално започнува со реализирањето на
филмот Фросина, снимен во 1952 година. Од тогаш, па сe до денес, снимени се
вкупно 50 долгометражни играни филмови од кои седум се копродукции. Во овој
сегмент на кинематографијата, македонската играна продукција остварила една
хомогена творечка структура, проткаена со голем број забележителни филмски дела.
Жанровскиот простор и творечките способности на македонските филмски дејци се
развиле до оптимална мера. Така, авторскиот сензибилитет во играната продукција
стекнал една пресудна функција во конституирањето на филмското дело. Ова го
истакнувало чувството на авторот за времето и човекот во него. Во овој сегмент
на македонската кинематографија и во овој релативно ограничен квантум на
филмови, македонските филмски творци успевале да создадат некои вредни - и за
македонскиот игран филм релевантни - авторски циклуси. Во тој контекст, примарно
интересирање претставувала генеричката форма на филмскиот израз со неговите
специфичности.

Кусометражната играна продукција, пак, имала и специфична судбина во
македонската играна продукција. Така, како резултат на рутинското во филмската
експресија, кусометражната играна форма послужила, претежно, како еден вид на
образовен полигон за македонските филмски дејци.

Најзначајна појава за македонската кинематографија во седумдесетите години бил
анимираниот филм. Македонскиот анимиран филм се развивал во неколку аниматорски
насоки: карикатуристичка гег анимација, графичко сликарски израз и предметна
анимација. Македонската филмска анимација со својот квалитет не останала
незабележана од страна на домашната и странската филмска критика. Специфичната
тематика и впечатливото структурирање на анимираниот филмски материјал ја
поставил оваа нова гранка во македонската кинематографија на висок пиедестал во
светската анимација. Македонскиот анимиран филм со својата кратка но бурна
историја зазел значајно место во македонската кинематографија. Тој имал и има
моќ на креативно-естетски начин да го изрази духот на своето време, егзистирајќи
паралелно со играната филмска продукција, но во значаен степен и дополнувајќи ги
нејзините недостатоци.



https://mk.wikipedia.org/wiki/%D0%A4%D0%B5%D1%98%D1%81%D0%B1%D1%83%D0%BA

Фејсбук (Facebook) е мрежно место кое служи како услуга за друштвено вмрежување
со слободен пристап која функционира и е приватна сопственост на корпорацијата
Facebook Inc. Корисниците можат да се придружат на мрежи организирани по
градови, работни места, училишта и региони за да се поврзат и комуницираат едно
со други. Тие, исто така можат да додааваат пријатели и да им испраќаат пораки и
да ги ажурираат нивните лични профили за да ги известат пријателите за себеси.
Името на мрежното место се однесува на документот „фејсбукс“ кој ги опишува
членовите на универзитетската заедница, кој некои американски колеџи и
подготвителни училишта го давале на новодојдените студенти, факултети и
вработени како начин да се запознаат останатите луѓе на универзитетот.

Мрежата ја основал Марк Закерберг, заедно со Дастин Москович, Крис Хјус и
Едуардо Саверин, додека бил студент на универзитетот Харвард. додека бил студент
по. Корисничките сметки на мрежното место, на почетокот биле ограничени само за
студентите на Харвард, но набргу станало достапно и за студентите од другите
универзитети од Бршленската Лига. Потоа, мрежата стана достапна и за
средношколците, но и сите останати лица. Во септември 2006 година беше утврдено
дека корисник на може да биде секој кој има повеќе од 13 години и има постоечка
електоронска пошта.

Фејсбук наиде на некои контроверзности во последните неколку години. Повремено
беше блокиран во неколку земји, како во Сирија и Иран. Исто така, беше и
забранет на многу работни места за да ги одвратат вработените од губење време
додека ја користат услугата. Приватноста исто така беше проблем и се спогодуваа
неколку пати. Исто така се соочуваше со неколку судски постапки од бројни
поранешни колеги на Закерберг, кои тврдеа дека Фејсбук го украл нивниот изворен
код и друга интелектуална сопственост.

Појавата на Фејсбук дојде како неочекуван профит на верзијата на Универзитетот
Харвард на Хот ор Нот (Hot or Not) наречена Фејсмеш (Facemash). Додека беше
студент од 2 година на Харвард, Марк Закерберг го измисли Фејсмеш на 28
октомври, 2003 година. Закерберг беше опседнат со една девојка и се обидуваше да
мисли што да прави за да ја извади од паметот.

Според Харвард Кримсон, Фејсмеш ,, употребил слики собрани од онлајн фејсбукс од
девет Куќи (Houses), со поставување на две една до друга по ред и им побарале на
корисниците да ја избрат ,, пожешката’’ личност". Страницата беше брзо
препратена на неколку универзитески групи на опслужувачи за списоци, но беше
исклучена неколку денови подоцна од администрацијата на Харвард. Закерберг беше
обвинет од администрацијата за кршење на безбедноста, непочитување на авторските
права и непочитување на приватноста и се соочи со исклучување, но на крајот
обвиненијата беа отфрлени. Следниот семестар, Цукерман го основаше ,, Д
Фејсбук’’ ( The Facebook), оригинално лоциран на thefacebook.com, на 4 февруари,
2004 година. ,, Сите многу зборуваа за универзална книга на лица во Харвард,"
рече Закерберг на Д Харвард Кримсон (The Harvard Crimson). ,, Мислам дека е
малку глупо тоа што на Универзитетот ќе му требаат неколку години за да се
навикне на тоа. Јас можам да го направам подобро од нив, и јас можам да го
направам за недела дена". Членството на почетокот беше ограничено за студентите
на колеџот Харвард и во првиот месец повеќе од половина студенти на Харвард беа
регистрирани на услугата. Едуардо Саверин (Eduardo Saverin) (бизнис прашања),
Дастин Москович (програмер), Ендру Мек Колум ( Andrew McCollum) (графички
дизајнер), и Крис Хјус наскоро му се придружија на Закерберг за да му помогнат
во промовирањето на веб-страницата. Во март 2004 година, Фејсбук се прошири кон
Стенфорд, Колумбија и Јејл. Оваа експанзија продолжи кога беше отворен за сите
од Бршленската Лига и областа на Бостон и училиштата, речиси сите универзитети
во Канада и Соединетите американски држави. Во јуни 2004 година, Фејсбук ја
премести својата база на операции во Пало Алто, Калифорнија. Компанијата го
исфрли Д’ (The) од своето име откако го купи името-домен facebook.com во 2005
година за 200,000 долари. Фејсбук ја лансираше верзијата за средните училишта во
септември 2005 година, што Закерберг го нарече следниот логичен чекор... Во тоа
време, мрежите на средните училишта бараа покана за приклучување. Подоцна,
Фејсбук ја прошири квалификуваноста за членство на вработени од неколку
компании, вклучувајќи го Ејпл (Apple Inc.) и Мајкрософт (Microsoft). Дури потоа
на 26 септември 2006 година, Фејсбук беше отворен за сите на возраст од 13
години и постари со валидна електронска адреса. Во октомври 2008 година, Фејсбук
објави дека ги постави своите меѓународни штабови во Даблин, Ирска.

Фејсбук ја доби својата прва инвестиција од 500,000 американски долари во јуни
2004 година од ПејПал (PayPal), ко-основач Питер Тил (Peter Thiel). На ова
следеше година подоцна, 12,7 милиони долари во вложен капитал од Ексел Партнерс
(Аccel Partners) и потоа уште 27,5 милиони долари од Грејлок Партнерс (Greylock
Partners). Oддавањето изјава за прилив и одлив на пари покажало дека во текот на
фискалната 2005 година, Фејсбук имал мрежна загуба од 3,63 милиони долари.

Со продажбата на општествената мрежна веб-страница МајСпејс на Њус Корп (News
Corp) на 19 јули 2005 година, почнаа да кружат гласини за можното продавање на
Фејсбук на поголема медиска компанија. Закерберг веќе рече дека не сака да ја
продаде компанијата и ги отфрли сите гласини. На 28 март 2006 година, БизнисВик
(Bloomberg Businessweek) соопшти дека условно купување на Фејсбук е во
преговори. Фејсбук наводно одбил понуда од 750 милиони долари од непознат
понудувач и се зборуваше дека бараната цена достигнала сè до 2 милијарди долари.

Во септември 2006 година, зазедоа место сериозни разговори помеѓу Фејсбук и
Јаху! (Yahoo!) во врска со купувањето на Фејсбук, со достигнување на цените сè
до 1 милијарда долари. Тиел, тогашен член на одборот на Фејсбук, навестил дека
внатрешната проценка на Фејсбук била околу 8 милијарди долари, заснована на
нивните проектирани приходи од 1 милијарда долари до 2015 година, слично со МTV
брендот Виаком (Viacom), компанија со поделена цел кон демографската публика.

На 17 јули 2007 година, Закерберг рече дека продавањето на Фејсбук не е
веројатно затоа што тој сакал да го сочува независен, со зборовите ,, Ние не
сакаме баш да ја продадеме компанијата... Ние не сакаме да го ставиме на берзата
наскоро. Едноставно, тоа не е централниот фокус на компанијата".

Во септември 2007 година, Мајкрософт стапи во контакт со Фејсбук, понудувајќи му
инвестиција во замена со 5% дел во компанијата, со понуда од проценка од 200-500
милиони долари.Тој месец, други компании, како и Гугл (Google), изразија интерес
во купувањето на дел од Фејсбук.

На 24 октомври 2007 година, Мајкрософт објави дека купил 1,6% од акциите на
Фејсбук за 240 милиони долари, со што му дал на Фејсбук вкупна имплицирана
вредност од околу 15 милијарди долари. Сепак, Мајкрософт купи избрани акции кои
носат посебни права, како што се ,, ликвидациски преференци" што значи дека
Мајкрософт ќе биде исплатен пред заедничките акционери ако се продаде
компанијата. Делот на Мајкрософт исто така вклучува и права кои заземаат место
во меѓународните огласи на Фејсбук. Во ноември 2007 година, милијардерот од
Хонгконг Ли Ка-шинг (Li Ka-shing), инвестрираше 60 милиони долари во Фејсбук. Во
август 2008 година, БизнисВик изјави дека приватните продажби од вработените,
како и купувањата од вложените капитални фирми, беа и се направени при цени на
акциите што ја направи вкупната проценка на компанијата помеѓу 3,75 и 5
милијарди долари. Во октомври 2008 година, Закерберг рече ,, Мислам дека на
општествените мрежи не може да им се одреди парична вредност на истиот начин
како што направи тоа истражување. ... Во следните три години ние треба да
откриеме кој е најпогодниот модел. Но, тоа не е нашиот примарен фокус денес.

Веб-страницата е слободна за корисниците, но создава приход од маркетинг. Ова ги
вклучува транспарентните реклами. Корисниците можат да креират профили со слики
и списоци на лични интереси, да разменуваат приватни или јавни пораки и да се
приклучуваат во групи од пријатели. По пропуст, гледањето на деталните податоци
на профилот е ограничено за корисници од истата мрежа и ,, разумни ограничувања
на заедницата.

Мајкрософт е ексклузивен партнер на Фејсбук во служењето за транспарентно
рекламирање, како што и Фејсбук служи само за реклами кои постојат во рекламниот
инвентар на Мајкрософт. Според comScore, компанија за истражување на интернет
маркетинг, Фејсбук прибира исто толку податоци од своите посетители како што и
Гугл и Мајкрософт, но значително помалку од Јаху!.

Медиумите често го споредуваат Фејсбук со МајСпејс, но значајната разлика помеѓу
двете веб-страници е нивото на уредување. МајСпејс им овозможува на корисниците
да ги декорираат своите профили со користење на хипер текст (HTML-HyperText
markup Language) и стилски јазик (Cascading Style Sheets-CSS), додека пак
Фејсбук овозможува само едноставен текст.

Со текот на времето, Фејсбук додаде неколку нови карактеристики на својата
веб-страница. На 6 септември, 2006 година беше објавен Известувач, којшто го има
на секоја почетна страница на корисникот и најважни информации како што се
промени на профилот, настани кои претстојат, и родендени на пријателите на
корисникот. На почетокот, Известувачот предизвика незадоволство помеѓу
корисниците на Фејсбук; некои се жалеа дека бил премногу збркан и полн со
непожелни информации, додека пак други беа загрижени за тоа дека многу лесно ќе
се откриваат личните активности (како што се промени во статусот на врската,
настани, и конверзации со други корисници). Како одговор на ова незадоволство,
Закерберг изјави извинување за неуспехот на страната што немала соодветни
уредувачки карактеристики за приватност.

Оттогаш корисниците можат да контрoлираат какви видови на информации ќе
споделуваат автоматски со пријатели. Корисниците сега можат да ги спречат
пријателите од гледање на ажурирањата за различните видови на активности, како и
измените на профилот, писма на Ѕидот и новите додадени пријатели.

Една од најпопуларните апликации на Фејсбук е апликацијата за Слики, кадешто
корисниците можат да поставуваат албуми и слики. Фејсбук им овозможува на
корисниците да поставуваат неограничен број на слики, во споредба со другите
водечки услуги за слики како што се Фотобакет и Фликр, кои употребуваат граници
за бројот на сликите кои на корисникот му се дозволени да ги постави. Во
минатото, сите корисници беа ограничени до 60 слики по албум. Сепак, некои
корисници пријавија дека тие можат да прават албуми со нова граница од 200
слики. Стана нејасно зошто некои членови имаат лимит од 200 слики додека другите
немаат. Регулирањата на приватноста можат да се поставуваат за индивидуални
албуми, со ограничување на групи од корисници кои можат да го гледаат. На
пример, приватноста на албум може да биде поставена така што само пријателите на
корисникот можат да го гледаат албумот, додека пак приватноста на друг албум
може да биде така поставена што сите корисници на Фејсбук можат да го гледаат.
Друга карактеристика на апликациите за Слики е можноста да се ,,обележат”, или
окарактеризираат корисниците во слика. На пример, ако на сликата има пријател на
корисникот, тогаш корисникот може да го обележи пријателот на сликата. Со ова се
праќа известување на пријателот дека тие биле обележани, и им овозможува врска
за да ја видат сликата.

Фејсбук ги лансираше Подароците на 8 февруари 2007 година кои им овозможуваат на
корисниците да праќаат виртуелни подароци на нивните пријатели и истите ќе се
појават на профилот на примателот. Подароците чинат по 1 долар и може да биде
додадена персонализирана порака на секој подарок. На 14 мај 2007 година, Фејсбук
го лансираше Пазариште (Marketplace), кој им дозволува на корисниците да пуштаат
слободни класифицирани реклами. Пазариштето беше споредувано со Креигслист
(Craigslist) од CNET, којшто истакна дека поголемата разлика помеѓу нив е тоа
што листите пуштени од корисник на Пазариштето се видливи од корисници кои се во
истата мрежа како и тој корисник, додека пак листите пуштени на Креигслист се
видливи за секого.

На 20 јули 2008 година, Фејсбук го претстави ,,Фејсбук Бета”, значаен редизајн
на посредник на корисникот за одбрани мрежи. Мини-известувачот и Ѕидот беа
консолидирани, профилите беа одвоени на табирани сектори, и беше направен обид
за да се создава ,, почист” изглед. Откако на почетокот им беше дадено на
корисниците избор за поставување, Фејсбук започна со преселување на сите
корисници кон новата верзија од септември 2008 година.

На 11 декември, 2008 година, беше објавено дека Фејсбук испробува нов
поедноставен процес на регистрирање.

Фејсбук ја лансираше Фејсбук Платформата на 24 мај 2007 година, овозможувајќи
рамка на софтверските развивачи за креирање на апликации кои ќе разменуваат
податоци со централните карактеристики на Фејсбук. Истовремено, маркап (Markup)
јазикот наречен Фејсбук маркап јазик беше претставен; се употребува за уредување
на апликациите за ,, изгледот и чувството” кои ги креираат развивачите. Со
употреба на Платформата, Фејсбук лансираше неколку нови апликациии, како што се
Подароци, со што им се овозможува на корисниците да си испраќаат виртуелни
подароци, Пазариштето со што им се овозможува на корисниците да пуштаат слободни
класифицирани реклами, Настани, давање метод на корисниците за информирање на
нивните пријатели за настаните кои претстојат и Видео, што им допушта на
корисниците да споделат меѓусебно свои видеа.

Апликациите кои се креирани на платформата вклучуваат и шах и Игра со
составување на букви (Scrabble) што им овозможува на корисниците да играат игри
со нивните пријатели. Овие игри се асинхрони, што значи дека потезите на
корисникот се зачувани на веб-страницата, со што му се овозможува секој следен
потег да биде направен во било кое време, отколку веднаш по претходниот потег.
До 3 ноември 2007 година, седум илјади апликации беа развиени на Фејсбук
Платформата, со стотици други кои се креираат секојдневно. До втората годишна
конференција на f8 развивачи на 23 јули 2008 година, бројот на апликации порасна
до 33,000 и бројот на регистрирани развивачи го надмина бројот од 400.000.

Според comScore, Фејсбук е водечката општествено-мрежна страница заснована на
единствените месечни посетители, со што го презеде водството на својот конкурент
МајСпејс во април 2008 година. ComScore соопштува дека Фејсбук привлекол 132,1
милион единствени посетители во јуни 2008 година, во споредба со МајСпејс којшто
привлекол 117,6 милиони.

Според Алекса (Аlexa), рангирањето на веб-страницата помеѓу сите веб-страници,
порасна од 60-то на 7-мо место во услови на интернет сообраќај низ целиот свет,
од септември 2006 година до септември 2007 година, и во моментот е 5-ти.
Куанткаст (Quantcast) ја рангира веб-страницата како 15-та во Соединетите
Американски Држави во услови на интернет сообраќај, и Compete.com ја рангира
како 14-та во САД. Веб-страницата е најпопуларна за префрлање слики, со 14
милиони префрлувања дневно. The website is the most popular for uploading
photos, with 14 million uploaded daily.

Фејсбук е најпопуларната општествено-мрежна страна во неколку англиски говорни
подрачја, како и Канада и Велика Британија. Сепак, во САД, има 36 милиони
корисници во споредба со 73 милиони на МајСпејс.

Веб-страницата има добиено повеќе награди како што се пласманот во ,,Топ 100
класични веб-страни” од PC Magazine во 2007 година, и ја доби ,,Наградата гласот
на народот” од Веби (Webby) наградите во 2008 година. Во 2006 година според
проучување спроводено од Стјудент Монитор (Student Monitor), компанија заснована
во Њу Џерси која специјализира во истражувањето што се однесува на пазарот на
студенти од колеџ, Фејсбук беше именуван како второ најпопуларно нешто помеѓу
студентите, што се поклопува со пиво и е рангиран пониско само од Ајпод (iPod).

Во декември 2008 година, Врховниот суд на австралиската главна територија
пресуди дека Фејсбук е валиден протокол кој може да обезбедува соопштувања од
судот за обвинетиот. Се верува дека таа е првата светска законска пресуда која
дефинира дека повикувањата на суд поставени на Фејсбук се законски составени.

Sony Pictures и креаторот од The West Wing Ерон Соркин (Aaron Sorkin), потврдија
дека се во процес на создавање на филм ,, за основачите на општествено-мрежната
страна Фејсбук". Соркин постави свој профил на страната, изјавувајќи, ,, Искрено
не знам како ова работи, и затоа сум тука". Филмот засега е неименуван и ќе биде
направен од Скот Рудин (Scott Rudin). Според Телеграф (Telegraph), се очекува
филмот да биде фокусиран на Закерберг со што 2,500 корисници на Фејсбук се
придружија на филмски групи во соработка со филмот на Соркин, со понуда за помош
па дури и барања за улога во филмот. Sony беа брзи во отфрлањето на сугестии
дека филмот е измама (посебно по размислувањата дека можеби е лажен профилот на
Соркин затоа што има голем број такви), со што Стив Илзер (Steve Elzer) рече, ,,
Ние го правиме филмот за којшто веќе беше објавено". Сепак, претставник за
Фејсбук рече дека, ,, Ние рутински сме во контакт со писатели и режисери
заинтересирани за прекажување на приказната за Фејсбук... Во овој момент, се
немаме согласено да соработуваме со ниеден филмски проект, но почестени сме од
интересот”.

Фејсбук наиде на некои контроверзности во последните неколку години. Во октомври
2005 година, Универзитет на Ново Мексико го блокираше пристапот на Фејсбук од
своите универзитетски компјутери и мрежи. Како причина го наведија кршењето на
универзитетската политика за прифатливо користење за злоупотреба на
компјутерските ресурси, тврдејќи дека употребата на силите на веб-страницата на
универзитетските квалификации за активност не се поврзани со универзитетот.
Училиштето подоцна го одблокира Фејсбук откако веб-страницата ја поправи
ситуацијата со прикажување на известување на страната за најавување, изјавувајќи
дека квлификациите употребени на веб-страницата се одделно од оние кои се
употребени за нивните училишни налози. Владата на Онтарио исто така го блокираше
пристапот на Фејсбук за своите вработени во мај 2007 година, изјавувајќи дека
,,не е директно поврзано со работното место".

На 1 јануари 2008 година, меморијална група на Фејсбук го постави идентитетот на
убиена тинејџерка од Торонто, Стефани Ренгел (Stefanie Rengel), чија фамилија
сèуште ја немаше дадено својата согласност на полицијата на Торонто за
објавување на нејзиното име на медиумите, како и идентитетите на обвинетите
убијци- покрај фактот дека според правичниот закон на Канада за малолетнички
криминал е нелегално да се објави името на малолетнички криминал. Додека
полицијата и персоналот на Фејсбук се обидуваа да се усогласат со прописите на
приватност со бришење на постовите кои го спомнуваат нејзиното име, тие
забележаа дека е тешко да ги контролираат одделните корисници кои постојано ги
преиздавале избришаните информации.

На 5 февруари 2008 година, Фуад Муртада (Fouad Mourtada), граѓанин на Мароко,
беше уапсен за наводното создавање на лажен Фејсбук профил на принцот Мулеј
Рахид (Moulay Rachid) на Мароко.

Фејсбук го објави Фејсбук Бикон (Beacon) на 7 ноември, 2007 година, маркетинг
иницијатива која дозволува на веб-страниците да ги публикуваат активностите на
корисникот на нивниот профил на Фејсбук како ,,општествени реклами” и да ги
промовираат производите. Кога се лансираше Бикон, Фејсбук изјави ,,не се
споделуваат лични и идентификациони информации со рекламниот агент во креирањето
на општествена реклама", и дека ,,Корисниците на Фејсбук ќе ги гледаат
општествените реклами само до тој степен до кој нивните пријатели споделуваат
информациии со нив". Откако Фејсбук беше критикуван за собирање на повеќе
информации од корисникот за рекламните агенти отколку што беше претходно
наведено, Закерберг јавно се извини на 5 декември 2007 година за начинот на кој
Фејсбук го лансирал Бикон, изјавувајќи, ,, Проблемот со нашиот почетен метод за
правење на систем на откажување наместо на продолжување, беше тоа што ако некој
заборави да одбие да сподели нешто, Бикон и понатаму продолжуваше да го
споделува со нивните пријатели".

Се појавија неколку грижи во врска со употребата на Фејсбук како средство за
надзор и експлоатација на податоци. Двајца студенти од МIT (Институт за
технологија во Масачусетс) можеле да преземат преку 70,000 профили на Фејсбук од
четири училишта (MIT, Универзитетот Њујорк, Унирзитетот од Оклахома, и
Универзитетот Харвард), со употреба на автоматизирана конструкција на текст,
како дел од истражувачкиот проект за приватноста во Фејсбук, објавена на 14
декември 2005 година. Можноста за експлоатација на податоци останува отворена,
како што е покажано во мај 2008 година, кога програмата за технологија на
Би-Би-Си ,, Клик” демонстрираше дека лични детали на корисниците на Фејсбук и
нивните пријатели можат да бидат украдени со поднесување на злонамерни
апликации.

Застапниците за приватноста ја критикуваа спогодбата за приватност на страната,
која наведува: ,,Ние можеме да користиме информации за вас кои ги собираме од
други извори, но не и со ограничување, како што се весниците и извори на
Интернет- блогови, услуги за инстант допишување, развивачи на Фејсбук
Платформата и други корисници на Фејсбук, кои го надополнуваат вашиот профил.
Друга клаузула која доби критикување која се однесува на правото на Фејсбук да
продава податоци за корисникот на приватни компаниии, наведува: ,, Ние можеме да
ги споделуваме вашите информации со трети групи, како што се одговорни компании
со кои сме во врска". Оваа работа беше наведена од претставник на Фејсбук Крис
Хјус, кој рече, ,, Едноставно кажано, ние никогаш не сме ги давале информациите
на нашите корисници на трети групи на компании, ниту пак планираме тоа да го
направиме".

Во Италија, откривањето на про-мафија групите создаде тревога во земјата и
придонесе за владата, после кратка дебата, да издаде брзо закон со кој ќе го
присили интернет провајдерот да го одбие пристапот на сите страни во случај на
одбиено отстранување или нелегални содржини; отстранувањето може да биде по
барање на тужител во било кој случај на сомнеж дека криминален говор (имитација
или поттикнување на злочин) е публикуван на веб-страницата. Амандманот беше
прифатен од Сенатот на 5 февруари 2008 година, и сега треба да биде непроменето
усвоен од ,,Камерата”, другата комора на судии за да стапи веднаш во сила.

Фејсбук и другите општествено-мрежни веб-страници, како и Гугл, го критикуваа
амандманот истакнувајќи ги можните последици на слободата на изразување на оние
корисници кои не прекршуваат ниеден закон.

Во 2004 година Конектју, компанија основана од колеги на Закерберг, започнаа
судски процес против Фејсбук, тврдејќи дека Закерберг прекршил усен договор
според кој тие требале да ја создадат страницата Фејсбук, ја копирал нивната
идеја и употребил изворен код кој им припаѓал на нив. Групите постигнаа
доверливо решение за спогодба во февруари 2008 година. Во 2008 година тие
неуспешно се обидоа да го поништат решението, со тврдење дека Фејсбук ја
потценил нивната вредност во врска со нивните преговори за решението. Покрај
тајната спогодба, правна фирма која ја застапувала Конектју, ненамерно ја откри
сумата на решението од 65 милиони долари.

На 18 јули 2008 година, Фејсбук поднесе тужба против Стади ВиЗед во федералниот
суд на Калифорнија, наведувајќи дека Стади ВиЗед го копирал нивниот изглед,
содржина, карактеристики и услуги. Стади ВиЗед ги негираше тврдењата и побара
појаснувачка пресуда во федералниот суд во Штутгарт, Германија.

На 24 јули 2008 година, Врховниот суд во Лондон му наложи на Грент Рафаел да
плати 22,000 британски фунти (околу 31,500 американски долари по девизниот курс
во февруари 2009 година) за кршење на приватност и клевета. Рафаел објавил лажна
Фејсбук страница, преправајќи се дека е бивш негов пријател од училиште и бизнис
колега, Метју Фиршт (Mathew Firsht), со кој Рафаел се скарал во 2000 година.
Лажната страна тврдела дека Фиршт е хомосексуалец и дека не може да му се
верува. Се верува дека случајов е прва успешна инвазија на приватноста и клевета
на пресуда против некого за влез на општествено-мрежна страница.

Фејсбук доби судски процес против канаѓанецот Адам Гвербез, од Монтреал, вреден
873 милиони долари. Гвербез ја спемираше веб-страницата со различни реклами, со
истакнување на пенис и марихуана. Гвербез го основал Атлантис Блу Капитал
(Atlantis Blue Capital).

На 9 февруари 2009 година, беше соопштено дека фудбалерот на Јувентус, Алесандро
дел Пиеро го тужи Фејсбук за лажен профил кој го носи неговото име кое води до
пропагандни страни на Наци (Nazi). Италијанскиот фудбалер рече дека бил навреден
затоа што лажниот налог, кој ја има неговата слика, имплицира нео-Наци
симпатизери. Дел Пиеро изјави дека тој никогаш немал профил на Фејсбук.



https://mk.wikipedia.org/wiki/%D0%A4%D0%B0%D1%80%D1%81%D0%BA%D0%B8_%D0%9E%D1%81%D1%82%D1%80%D0%BE%D0%B2%D0%B8

Фарските Острови (фарски: Føroyar, со значење "Овчи Острови", дански: Færøerne)
се група на острови во Атлантскиот Океан, помеѓу Шкотска, Норвешка, и Исланд.
Тие се автономен регион на Кралството Данска од 1948, и со текот на времето, ги
имаат во своја надлежност повеќето области, освен одбраната (немаат сопствена
војска, која е одговорност на Данска, освен мали Полициски Сили и Крајбрежна
Стража) и надворешни работи.

Фарските Острови имаат традиционални врски со Исланд, Шетландските Острови,
Оркниските Острови, Надворешните Хебриди, и Гренланд. Архипелагот бил одвоен од
Норвешка во 1815. Фарските Острови имаат свој претставник во Нордискиот Совет.

Од 18 острови, само едно (Лујтла Дујмун), е потполно ненаселено. Најголем и
главен град е Торсхавн, кој брои околу 19,000 жители. Основната религија е
протестантство. Фарците се занимаваат главно со риболов, како и овчарство.
Островите се познати по својата богата фауна.



https://mk.wikipedia.org/wiki/%D0%A1%D0%BE%D1%86%D0%B8%D1%98%D0%B0%D0%BB%D0%B8%D1%81%D1%82%D0%B8%D1%87%D0%BA%D0%B0_%D0%A4%D0%B5%D0%B4%D0%B5%D1%80%D0%B0%D1%82%D0%B8%D0%B2%D0%BD%D0%B0_%D0%A0%D0%B5%D0%BF%D1%83%D0%B1%D0%BB%D0%B8%D0%BA%D0%B0_%D0%88%D1%83%D0%B3%D0%BE%D1%81%D0%BB%D0%B0%D0%B2%D0%B8%D1%98%D0%B0

Социјалистичка Федеративна Република Југославија (скратено СФРЈ) е поранешна
европска и балканска држава, која постоела од 1943 до 1992. СФРЈ е една од
државите кои се викаат Југославија.

Формирана е на 29 ноември 1943 на Второто заседание на АВНОЈ во Јајце како
заедница на 6 народи и 6 републики (Словенија, Хрватска, Босна и Херцеговина,
Србија, Црна Гора и Македонија), со првобитно име Демократска Федеративна
Југославија (ДФЈ). На ова заседание немало македонски претставници. Тоа име е
променето на 29 ноември 1945 на Третото заседание на АВНОЈ во Белград, во
Федеративна Народна Република Југославија (ФНРЈ), за конечно на 7 април 1963 да
го добие името Социјалистичка Федеративна Република Југославија (СФРЈ).

Социјалистичка Федеративна Република Југославија е наследничка на Кралството
Југославија (1918-1943).За еден од најважните моменти што подоцна влијаеја
Југославија да се распадне, се смета неуспехот на Вонредниот конгрес на Сојузот
на комунистите на Југославија, во Белград, на 22.1.1990. Престанува да постои во
1992, со отцепувањето на 4 од 6-те републики. Србија и Црна Гора, формираа нова
заедница - најпрво Сојузна Република Југославија, а подоцна во 2003-та државната
заедница Србија и Црна Гора.

СФРЈ се граничела со Италија и Австрија на северозапад, Унгарија и Романија на
север, Бугарија на исток, и Грција и Албанија на југ. Западниот дел на
републиката излегувал на Јадранско море.

Југославија била важен член на Движењето на неврзаните за време на Студената
војна.

Името „Југославија“ е мешовит збор составен од зборовите „југ“ и „славија“ што
би значело земја на Словените. Според тоа преводот на „Југославија“ би бил
„Јужна Славија“ или „земјата на Јужните Словени“. Зборот ги обединува шесте
поврзани Јужно-словенски нации на Југославија, Македонци, Срби, Црногорци,
Муслимани (како националност), Хрвати и Словенци. Сепак целосното официјално име
на државата, варирало доста драстично од периодот 1943-1992.

Првата Југославија, била формирана под името Кралство на Србите, Хрватите и
Словенците. Во јануари 1929 година, кралот Александар I, вовел диктатура во
земјата и ја преименувал во Кралство Југославија, и со тоа за прв пат го
употребил овој термин, кој дотогаш неофицијално се употребувал. Откако
окупацијата и ослободувањето на кралството во Втората Светска војна, новата
југословенска држава била прогласена в 1943 година и именувана како Демократска
Федеративна Југославија (скратено ДФ Југославија или ДФЈ), со кое име го
оставила прашањето за република или кралство отворено. Во 1946 година, се
преименувала во Федеративна Народна Република Југославија (ФНР Југославија или
ФНРЈ), а веќе во 1963 станала Социјалистичка Федеративна Република Југославија
(СФР Југославија или СФРЈ). Најчесто кога се мисли на земјата се употребува
последното официјално име (Социјалистичка Федеративна Република Југославија) кое
останало најголем период како официјално име на оваа земја. Од трите официјални
југословенски јазици, српскохрватската и македонската варијнта за името на
земјата била иста, додека словенечката се разликувала помалку во спелувањето на
зборот „Социјалистичка“:

На 6 април 1941 година, Југославија била нападната од страна на силите на оската
предводени од Германија. До 17 април 1941, земјата била целосно окупирана и
подоцна поделена од страна на земјите окупатори. Како што германските сили оделе
кон исток за да го нападната СССР, во Југославија била формирана Народно
Ослободителна армија и партизанските единици на Југославија, познати едноставно
како партизани. Врховен партизански командант бил Јосип Броз Тито (претседател
на КПЈ), и под негова команда на движење наскоро започнува воспоставувањето на
"ослободени територии", кои привлекоа вниманието на окупациски сили. За разлика
од разни националистички сили, активни во окупирана Југославија, биле
партизаните се пан-југословенска движење, односно го промовирале "братството и
единството на југословенските народи, и ги претставувале републиканските,
левичарските и социјалистичките елементи на политичкиот спектар на Југославија.
Владеачката коалиција на политички партии, фракции и најпознати индивдуи кои
стоеле зад ова биле сместени во Народно-ослободителниот фронт предводен од
страна на Комунистичката партија на Југославија (КПЈ). Фронтот формирал
репрезентативно политичко тело - Анти-фашистичко собрание за народно
ослободување на Југославија, попознато само како АВНОЈ. На првото заседание на
АВНОЈ кое било одржано во Бихаќ била донесена одлука дека парламентот треба да
ја има врховната улога во државата.

Во 1943 година, југословенските партизани започнувале се повеќе и повеќе да го
привлекуваат вниманието на Германците. Во две големи операции наречени Fall
Weiss (од јануари до април 1943) и Fall Schwartz (15 мај до 16 јуни 1943),
силите оската се обиделе да стават крај на противењето на југословенската држава
еднасш засекогаш. Имало голем број битки, но како најпознати се издвоиле битката
на Неретва и битката на Сутјеска. 20000 силни партизански трупи се бореле со
150000 војници кои припаѓале на тројниот пакт. И во двата случаи, покрај
големите партизански жртви, Јосип Броз Тито успеал да ја избегне замката
безбедно да се сокрие. По повлекувањето на главните сили на Оската, партизаните
успеале да ослободат значаен дел од Југославија. Настаните значително го
зголемиле достоинството на партизаните, и со тоа им се доделил поволен углед кај
југословенското населени. Со тоа многу југословенски цивили се приклучиле кон
партизанската чета. На 8 септември 1943 година фашистичка Италија капитулира,
оставајќи празна зона во Југославија, отворена за партизаните. Тито ги
искористил настаните и ослободил неколку крајрежни градови.

По многу поволна верига од настани, АВНОЈ одлучиле да се состанат за втор пат -
сега во партизански-ослободениот град Јајце. На второто заседание на АВНОЈ, кое
траело од 21 ноември до 29 ноември 1943 година (веднаш после Техеранската
конференција) се добиле неколку важни заклучоци. Најважен од нив е создавање на
Демократска Федерална Југославија, република, која ќе биде федерација од шест
подеднакво јужнословенски републики (за разлика од српската превласт во
Кралството Југославија). Советот донел одлука за "неутрално", име и намерно го
оставиле прашањето "монархија против република" отворено, и било одлучено дека
на кралот Петар II ќе му биде дозволено да се врати од прогонство во Лондон, при
поволен резултат на Пан-југословенскиот референдум по ова прашање. Меѓу другите
решенија, АВНОЈ се решиле за формирање на привремен извршен орган на
Националниот комитет за ослободување на Југославија или НКОЈ (Nacionalni Komitet
oslobođenja Jugoslavije) и го назначиле Јосип Броз Тито за премиер. Како што се
нижеле успеси, во 1943 година, на Тито му било дадено признането Маршал на
Југославија. Поволни вести дошле и од Техеранската конференција во Иран, која се
одржувала во речиси исто време. На партизаните им се доделиле набавки на воени
оружја и добиле подршка во борбата против силите на оската.

Бидејќи војната се драстично се свртила контра оската во 1944 година,
партизаните продолжиле да имаат значителни парчиња од југословенската
територија. Со сојузниците во Италија, југословенските острови на Јадранското
море беа рај за отпор. На 17 јуни 1944 година во партизанската база на островот
Вис била местото каде што се одржала конференцијата помеѓу Јосип Броз Тито,
премиер на НКОЈ (AVNOJ) и Иван Субашиќ, премиер на кралската југословенска влада
која се наоѓала на егзил во Лондон.Со заклучоците, познати како договор меѓу
Тито-Субашиќ, кралот го признал АВНОЈ и Демократска Федерална Југославија, како
и потпишал договор за воспоставување на заедничка коалиција во југословенската
влада, на чело со Тито, со Субашиќ како министер за надворешни работи и со АВНОЈ
потврдено дека привременото тело на парламентот на Југославија. . Белград,
главниот град на Југославија, бил ослободен со помош на советската Црвена армија
во октомври 1944 година, a формирањето на новата влада југословенска било
одложено за 2 ноември 1944 година. На овој ден во Белград било потпишан договор
со кој се формирала и привремената влада. Договорот исто така предвидувал
евентуално по војната избори, кои ќе ја одредат иднината на државата, како и
нејзиниот систем на управување и економија.

До 1945 година партизаните правеле чистка на силите на оската и ги ослободувале
останатуте делови од окупираната територија. На 20 март 1945 година, партизаните
започнале со движење кое имало за цел, целосно да ги тргне Германците и
останатите народи од оската од југословенска територија. До крајот на април 1945
година, останатите северните делови на Југославија биле ослободени и парченца од
јужно-германска/австриска територија, како и италијанска територија околу
полуостровот Трст. Демократската Федерална Југославија, стана целовита, и во неа
биле вклучени шест сојузни покраини: Федерална Република Босна и Херцеговина (ФР
Босна и Херцеговина), Федерална Република Хрватска (ФР Хрватска), Федерална
Република Македонија (ФР Македонија), Федерална Република Црна Гора (ФР Црна
Гора), Федерална Република Србија (ФР Србија) и Федерална Република Словенија
(ФР Словенија).

Првите пост-југословенски воени избори, биле одредени за 11 ноември 1945 година.
Во тој период коалицијата на партии за поддршка на партизаните, „Единствениот
народнослободителен фронт“ (Jedinstveni narodnooslobodilački часа, JNOF), бил
преименуван во „Народен фронт“ (Народни часа, NOF). Народниот фронт во главно
бил предводен од Комунистичката партија на Југославија (КПЈ) и претставуваn од
страна Јосип Броз Тито. Старите политички партии формирани пред војната, биле
обновени. Во ран јануари 1945, кога непријателот сѐ уште окупирал делови од
северозапад, Јосип Броз Тито искоментирал:

Покрај тоа, самите избори биле одржани со тајно гласање и кампања која била
многу нередовна и нерегуларна. Опозициските весници биле забранети повеќе пати,
и во Србија, лидерите на опозицијата како Милан Грол добиле закани преку
печатот. Опозицијата се повлекла од изборите во знак на протест поради
непријатната атмосфера која што била создадена. Сепак, изборите сѐ уште
вклучувале опција да се гласа за опозицијата во кутија без листа. Изборните
резултатите од изборите на 11 ноември 1945 година одлучиле во корист на другата,
со просек 85% гласачи на секоја сојузна држава. На 29 ноември 1945 година на
втората годишнина од вторато заседание на АВНОЈ на конститутивна седница на
собранието на Југославија, државата била прогласена за република. Демократска
федерална Југославија станала Федеративна Народна Република Југославија (ФНР
Југославија, фНРЈ), како и префиксите на имињата на шесте републики се промениле
од "Сојузна држава" во "народна република".

Југословенската влада влегла во коалиција со Советскиот сојуз во рамките на
владеењето на Сталин и во почетокот на Студената војна биле отстранети два
американски авиона, кои лебделе над југословенскиот воздушен простор, на 9 и 19
август 1946 година. Ова биле првите воздушни несреќи на западни авиони за време
на Студената војна и со оваа акција била предизвика длабока недоверба на Тито во
САД и сметал дури дека се спремала воена интервенција против Југославија. Новата
Југославија во почетокот го користела Сталинистичкиот модел за економски
развиток во раниот период и притоа во некои делови доживеала успех. Тензиите со
западот станале високи откако Југославија се приклучила кон планот на Сталин и
СССР и во раниот период на Студената војна Југославија започнала со агресивна
внатрешна политика. Откако ослободила поголем дел од Јулијскиот дел и Корушка и
со историски барања на овие два региона, југословенската влада започнала
дипломатски мисии со цел да ги приклучи кон своја територија. Овие две барања
биле одбиени од западот. Најголема точка на раздорот била на пристаништето-град
Трст. Градот и неговата внатрешност биле претежно ослободени од партизаните во
1945 година, но притисокот од страна на западните сојузници ги присилило да се
повлечат вна т.н. „Морганска линија“. Слободната територија на Трст била
создадена, и поделена на зона А и зона Б, водени од западните сојузници и
Југославија соодветно. Првично Југославија била поддржана од Сталин, но од 1947
година односите на двете земји (Југославија и СССР) заладиле. Ова прашање било
решено кога започнала конфликтот меѓу Тито и Сталин, така што зоната А и била
дадена на Италија, а зоната Б на Југославија.

Во меѓувреме избувнала граѓанската војна во Грција - јужниот сосед на
Југославија. Притоа југословенската влада се одлучила да ја подржува
Комунистичката партија на Грција за победа. Југославија направила пратка на
помош во Грција, биле испратени оружје и муниција како и храна. На грчките сили
дури им било дозволено да ја користат и југословенската територија како. Иако
СССР, Бугарија и Албанија и помогнале исто така и помогнале, помошта не можела
да се мери со онаа која Југославија и ја упатила на грчката држава. Како и да е
на оваа југословенска „авантура“ и дошол крајот кога настанала и Тито-Сталин
поделбата, при што грчките комунисти во таа поделба застанале на страната на
Сталин и одбиле секаква помош од југословенската влада. Без неа сепак ти биле
победени во 1949 година. Како резултат на тоа многу Македонци биле избркани од
Грција и нивните домови биле завземени.

Населението на Југославија зборувало три јазици, српскохрватски, македонски и
словенечки. Српскохрватскиот бил зборуван од населението во федералните
републики СР Хрватска, СР Србија, СР Босна и Херцеговина и СР Црна Гора - со
тотални говорители, 12,390,000 луѓе во тоа време. Македонскиот бил зборуван од
931,000 жители на СР Македонија, додека словенечкиот бил зборуван од 1,400,000
жители на СР Словенија. Исто така националните малцинства го употребувале
нивниот мајчин јазик - 506,000 луѓе зборувале унгарски (најмногу во Војводина) и
780,000 луѓе го употребувале албанскиот јазик во СР Србија и СР Македонија.
Турскиот, романскиот и италијанскиот истотака биле зборувани, но во помал
степен.

Трите главни јазици се меѓусебно доста слични, сите три припаѓајќи на
семејството на Јужнословенски јазици. На тој начин повеќето од луѓето се
разбирале меѓусебе незавнисно на која држава припаѓаат. Српскохрватскиот јазик е
составен од три дијалекта, штокавски, кајкавски и чакавски со тоа што
Штокавскиот бил употребен во стандардниот литературен јазик. Официјалниот
српскохрватски (штокавски), бил поделен на две слични варијанти, хрватска и
српска варијанта, со мали разлики кои ги одделувале една од друга.

Две азбуки биле употребувани во Југославија: латиницата и кирилицата. Двете
азбуки биле уредени за употреба во српскохрватскиот јазик, иако српскохрватската
латинична азбука е позната како латинична азбука на Гај, додека за кириличата
азбука се мисли на српската кирилична азбука. Со српскохрватскиот јазик се
употребувале двете азбуки, со македонскиот јазик само кирилицата, додека со
словенечкиот ссамо латиницата. Хрватската варијанта на јазикот била целосно
предадена на латиничното писмо. додека пак со српската варијанта се употребувале
двете писма и латиничното и кириличносто.



https://mk.wikipedia.org/wiki/%D0%A1%D0%BE%D0%BD%D1%86%D0%B5

Сонце (латински: Sol) — ѕвезда од класата на жолти џуџиња која се наоѓа во
центарот на Сончевиот систем. Земјата и друга материја (вклучувајчи други
планети, астероиди, метеороиди, комети и вселенска прашина) орбитираат околу
Сонцето, кое самото претставува 98,6% од целовкупната маса на сончевиот систем,
а тежи околу 200.000 пати повеќе од Земјата. Растојанието меѓу Сонцето и Земјата
е приближно 149.600.000 километри и неговата светлина го минува ова растојание
за 8,3 минути. Енергијата од Сонцето, во форма на сончева светлина, го одржува
скоро целиот живот на Земјата преку фотосинтеза и ја управува земјината клима и
време.

Површината на Сонцето се состои од водород (околу 74% од неговата маса, или 92%
од неговата зафатнина), хелиум (околу 24% од масата, 7% од зафатнината) и мали
количини на други елементи, вклучувајќи железо, никел, кислород, силициум,
сулфур, магнезиум, јаглерод, неон, калциум и хром . Сонцето има G2V ѕвездена
класа. G2 значи дека има површинска температура од приближно 5.780 К (5.500 °C),
давајќи му бела боја која често заради атмосферското прекршување изгледа жолто
кога се гледа од површината на Земјата.

Кога ќе почне да го снемува водородното гориво на Сонцето , тоа ќе прерасне во
многу поголема и посјајна ѕвезда наречена црвен џин. Тоа на крај ќе ги отфрли
своите надворешни слоеви во вселенскиот простор. Од сонцето тогаш ќе остане само
мошне густа ѕвезда наречена бело џуџе пред конечно да се излади и да изгасне и
да стане црно џуџе.

Јадрото на Сонцето е најважниот дел од него. Тоа е како мотор. Тој ја дава
светлината, и тој ги дава тие честички внатре во Сонцето. Секогаш кога Сонцето
свети, испушта енергија околу милион атомски бомби.Јадрото на Сонцето се смета
дека се протега од центарот до 0,2 до 0,25 сончеви радиуси. Густината изнесува
од 150 g/cm3 (150 пати повеќе од густината на водата на Земјата), а
температурата изнесува приближно 13 600 000 К (додека на површината на Сонцето
изнесува околу 5 800 К). Неодамнешна анализа на мисијата SOHO е наклонета кон
побрзата стапка на ротација во јадрото отколку во остатокот од зрачниот слој. Во
поголемиот дел од постоењето на Сонцето енергијата се добива со нуклеарна фузија
преку серија чекори наречени р-р (протон-протон); овој процес го претвора
водородот во хелиум. Помалку од 2% од хелиумот создаден во Сонцето доаѓа од CHO
циклусот. Јадрото е единственото место во Сонцето кое што произведува значително
количество на топлина преку фузија: остатокот од ѕвездата се загрева со енергија
која што се пренесува надвор од јадрото. Севкупната енергија добиена со фузија
во јадрото мора да патува преку многу последователни слоеви до сончевата
фотосфера пред да се ослободи во вселената како сончева светлина или кинетичка
енергија на честичките.

Стапката на нуклеарната фузија многу зависи од густината и температурата.
Стапката на фузија во јадрото е во рамнотежа која сама по себе се поправа, така
што малку повисока стапка на фузија би предизвикала јадрото да се загрее повеќе
и да се шири малку наспроти тежината на надворешните слоеви, и на тој начин
прави да се намали стапката на фузија и да се поправи грешката; а малку пониска
стапка би предизвикала ладење на јадрото и мало стеснување, и на тој начин прави
да се зголеми стапката на фузија и повторно да се врати на сегашното ниво.
Протоните со висока енергија (гама-зраците) кои се ослободуваат за време на
реакциите со фузија се апсорбираат во само неколку милиметри во сончевата плазма
и потоа повторно се реемитуваат во случаен правец (и на малку пониска енергија)-
така што е потребно повеќе време за радијацијата да стигне до површината на
Сонцето. Се проценува дека “времето за патување на фотонот” изнесува помеѓу 10
000 и 170 000 години.

По крајното патување низ надворешниот слој до видливата “површина” на
фотосферата, фотоните се ослободуваат како видлива светлина. Секој гама зрак во
јадрото на Сонцето се претвора во неколку милиони видливи светлосни протони пред
да се ослободи во вселената. Неутрините исто така се ослободуваат со реакции на
фузија во јадрото, но за разлика од фотоните тие ретко реагираат со материја,
така што речиси сите се способни веднаш да се ослободат од Сонцето. Долго време
мерењата на бројот на неутрини создадени во Сонцето покажале дека тие биле
помали од тоа што теориите го предвиделе дури за 3. Ова несовпаѓање неодамна
било решено со откривањето на ефектите на осцилирањето на неутрините: Сонцето,
всушност, емитува онолку неутрини колку што се теоретски предвидени, но на
детекторите на неутрини им недостасувале 2/3 од нив бидејќи неутрините го
промениле вкусот.

Короната e најодалечениот слој од сонцето . Таа може да достигне температури
повеќе од милиони °C. Короната (Сонцето) испушта енергија достигајќи 9,3
трилиони милји (околу 14484096000000 km), подалеку и од Плутон. Таа енергија
всушност не штити од интергалаксичните ветрови. Истотака како и на Земјата, има
посебна гравитација, па не ја пушта Земјата и останатите планети да се изгубат
во просторот.

Фотосферата е површината на Сонцето. Површината не е толку цврста, како што се
другите делови, а и испушта гасови. Температурата на површината достига до
10.000 °C

За време на првичните студии на оптичкиот спектар на фотосферата се сметало дека
некои апсорбирачки линии не кореспондираат со ниту еден хемиски елемент тогаш
познат на Земјата. Во 1868, Норман Локиер претпоставувал дека овие апсорбирачки
линии се создале биле новиот елемент кој тој го нарекол хелиум по грчкиот бог на
сонцето Хелиос. Дури после 25 години се открило дека овој елемент се наоѓа на
Земјата.

Како што на Земјата има пролет, лето, есен и зима, така и на сонцето постојат
годишни времиња. На Сонцето се наречени „сончеви сезони“ и траат по приближно 11
години секоја. Сезоните имаат различен карактер, и нашата технологија и
заедницата може да реагира на нив, а дури и времето на Земјата.

Сончевиот минимум е сезоната кога Сонцето користи најмалку енергија и има
најмалку таканаречени сончеви дамки. Сончевиот максимум е спротивното.

Деловите од Сонцето кои се наоѓаат над фотосферата се сите заедно наречени
сончева атмосфера. Тие може да се видат преку телескопи кои оперираат низ
електромагнетниот спектар, од радио преку видлива светлина до гама-зраци, и кои
вклучуваат пет основни слојни: најниската температура, хромосферата, преодното
подрачје, короната и хелиосферата.

Хелиосферата се шири нанадвор покрај орбитата на Плутон па се до хелиопаузата
каде што формира остра предна граница со меѓуѕвездена средна.

Хромосферата, преодното подрачје и короната се многу пожешки од површината на
Сонцето. Причината за тоа се уште не е докажана; доказите покажуваат дека Алфa
брановите имаат доволно енергија да ја загреат короната.

Најладниот дел на Соцето е регионот на температурниот минимум кој се наоѓа на
500 km над фотосферата и изнесува 4 100 К. Овој дел од Сонцето е доволно ладен
за да ги поддржи простите молекулите како што се јаглерод монoксид и вода, кои
што можат да се забележат преку нивниот спектар на апсорбирање. Над слојот на
температурниот минимум се наоѓа слој 2000 km густ. Тој слој е наречен
хромосфера, кој доаѓа од грчкиот збор chroma што значи боја бидејќи хромосферата
е видлива како обоена светлина на почетокот и на крајот на затемнувањето на
Сонцето. Температурата на хромосферата постепено се зголемува во висина од и
околу 20 000 К во близина на врвот. Во горниот дел од хромосферата хелиумот
делумно се јонизира.

Над хромосферата се наоѓа преодно подрачје тенко околу 200 км каде што
температурата расте брзо од околу 20 000 К во горниот дел на хромосферата до
милион К во короната. Зголемувањето на температурата е овозможено од целосното
јонизирање на хелиумот во транзитниот регион кој во голема мера го намалува
ладењето на плазмата. Транзитниот регион не се наоѓа на точно дефинирана висина.
Поточно речено, тој формира еден вид на нимбус околу обележјата на хромосферата
и е во постојано хаотично движење. Транзитниот регион не е лесно видлив од
површината на Земјата, но лесно може да се набљудува од вселената преку
инструменти чувствителни на екстремни ултравиолетови зраци.

Короната е надворешната проширена атмосфера на Сонцето, која по зафатнина е
многу поголема од Сонцето. Короната постојано се проширува во вселената
формирајќи сончев ветер. Долната корона, која што е многу блиску до површината
на Сонцето, има густина на честичките од околу 1015–1016 m−3. Просечната
температура на короната и на сончевиот ветер изнесува околу 1-2 милиони К,
додека во најжешките региони изнесува дури и до околу од 8-20 милиони К.

Хелиосферата, која што претставува шуплина околу Сонцето која се полни со
плазмата од сончевиот ветер. Се шири од приближно 20 сончеви радиуси до
надворешните рабови на сончевиот систем. Нејзината внатрешна грaница се дефинира
како слој во кој што протокот на сончевиот ветер станува побрз од брзината на
Алфa брановите. Турбуленцијата и динамичните сили надвор од оваа граница не
можат да влијаат на обликот на внатрешната сончева корона бидејќи информацијата
може да патува само со брзина на алфа-брановите. Сончевиот ветер постојано
патува нанадвор преку хелиосферата обликувајќи го сончевото магнетно поле во
спирала се додека не удри во хелиопаузата повеќе од 50 AU од Земјата.

Сонцето е магнетно активна ѕвезда. Силното променливо магнетно пoле варира од
година во година и го менува правецот на секои 11 години околу сончевиот
максимум. Сончевото магнетно поле допринесува за многуте ефекти кои сите заедно
се нарекуваат сончева активност, вклучувајќи ги сончевите дамки на површината на
Сонцето, сончевите пламени, и варијациите во сончевиот ветер кои преносуваат
материјал низ сончевиот систем. Ефектите од сончевата активност на Земјата
вклучуваат и поларна светлина на умерена до висока географска широчина како и
нарушувањето на радио комуникацијата и електричната струја. Се смета дека
сончевата активност има одиграно главна улога во создавањето и еволуцијата на
сончевиот систем. Сончевата активност ја менува структурата на надворешната
атмосфера на Земјата.

Сонцето главно е составено од хемиските елементи водород и хелиум. Тоа содржи
74,9% водород и 23,8% хелиум. Сонцето содржи помалку од 2% од повеќето потешки
метали кои се нарекуваат метали во астрономијата како што се кислород (околу
1%), јаглерод (0,3%), неон (0,2%) и железо (0,2%).

Кога Сонцето се набљудува со соодветна филтрација прво нешто што се забележува
се неговите дамки кои претставуваат јасно видливи делови на површината кои што
изгледаат потемни од нивното опкружување поради ниските температури. Сончевите
дамки претставуваат делови на висока магнетна активност каде што струењети е
инхибирано од силни магнетни полиња намалувајќи го преносот на енергијата од
жешката внатрешност до површината. Магнетното поле овозможува силно загревање во
короната кое што формира активни делови кои што претставуваат извор на сончеви
пламени. Најголемите сончеви дамки може да имаат дијаметар долг 80 000 km.
Бројот на видливи сончеви дамки не е постојан, но варира во текот на 11
годишниот циклус познат како сончев циклус. На вообичаен сончев минимум, неколку
сончеви дамки се видливи, а повремено не може да се види ниту една. Оние кои што
се појавуваат на високи сончеви висини. Како што сончевиот циклус напредува,
бројот на сончевите дамки се зголемува и тие се приближуваат до екваторот на
Сонцето. Ова е феномен кој е опишан според законот на Спорер. Сончевите дамки
вообичаено се појавуваат во парови со спротивна магнетна поларност.

Сончевиот систем има огромно влијание врз времето во вселената како и врз
климата на Земјата бидејќи светлината има директна врска со магнетната
активност. Во 17 век, сончевиот циклус целосно запрел за време од неколку
декади; многу малку сончеви дамки биле забележани за време на овој период. Овој
период е познат и како минимумот на Маундер или Мало ледено доба во кое што
Европа доживела многу ниски температури.

Како што Сонцето ќе навлегува во фазата на црвен џин така силните термални
пулсации ќе предизвикаат Сонцето да ги отфрли своите надворешни слоеви
формирајќи планетарна маглина. Единственото нешто што ќе остане откако Сонцето
ќе ги отфрли надворешните слоеви е екстремно жешкото ѕвездено јадро кое што
полека ќе се лади и ќе избледе како бело џуџе за неколку милијарди години. Ова
сценарио на ѕвездената еволуција е типично за ѕвездите од мала до средна
големина.

Сончевото зрачење, во најширока смисла, е целосниот спектар на електромагнетна
радијација која ја испушта Сонцето. На Земјата, сончевото зрачење се филтрира
низ Земјината атмосфера, а соларна радијација гледаме кога Сонцето е над
хоризонтот. Сончевото зрачење може да се измери со помош на апарат наречен
пиранометар или пирхелиометар. Светската метеоролошка организација ја дефинира
сончевата светлина како директно зрачење од Сонцето врз Земјата со најмалку 120
Њ•м−2.

Сончевиот ветер претставува струја од честички испуштени при голема брзина од
горните слоеви на сончевата атмосфера, во главно електрони и протони. Иако овој
губиток на масата на Сонцето е безначаен а густината на сончевиот ветер е мала,
честичките се движат со огромна брзина и вршат огромно влијание врз телата во
сончевиот систем. Познати ефекти на сончевиот ветер се оларната светлина и
насочување на опашот на кометите спротивно од Сонцето.

Сончевиот пламен претставува голема експлозија во атмосферата на Сонцето кој што
ослободува 6 x 1025 џули енергија. Овој термин исто така се користи за да се
означи сличен феномен во останатите ѕвезди, каде што терминот ѕвезден пламен се
употребува.

Сончевите пламени влијаат на сите слоеви од сончевата атмосфера (фотосфера,
корона и хромосфера), загревајќи ја плазмата до десетици милиони келвини и
зголемувајќи ја брзината на електроните, протоните и потешките јони речиси до
брзината на светлината. Тие произведуваат радијација низ електромагнетниот
спектар на сите бранови должини, од радио бранови до гама зраци. Повеќето
пламени се создаваат во активните региони околу сончевите дамки, каде што
силните магнетни полиња пенетрираат во фотосферата за да ја поврзат короната со
сончевата внатртешност. Пламените се засилуваат со ненадејно ослободување на
магнетна енергија складирана во короната. Ако сончевиот пламен е изворедно силен
може да предизвика исфрлање на коронарна маса.



https://mk.wikipedia.org/wiki/%D0%A1%D0%BB%D0%B0%D0%B2%D0%BA%D0%BE_%D0%88%D0%B0%D0%BD%D0%B5%D0%B2%D1%81%D0%BA%D0%B8

Славко Јаневски (Скопје, 11 јануари 1920 — Скопје, 20 јануари 2000) бил истакнат
македонски раскажувач, романсиер, поет, филмски сценарист, есеист и сликар.
Долги години бил член на МАНУ и Друштвото на писатели на Македонија. Тој припаѓа
на првата генерација македонски писатели по Втората светска војна, која ги
поставила темелите на современата македонска книжевност. Неговиот роман „Село
зад седумте јасени“ (1952) е првиот роман објавен на стандарден македонски
јазик.

Поради својата плодна творечка кариера, Јаневски бил одликуван со поголем број
награди и признанија, меѓу кои наградите „АВНОЈ“, „11 октомври“ и „Браќа
Миладиновци“. Во негова чест во паркот „Жена-борец“ во Скопје е поставен
споменик изработен од академик Томе Серафимовски. Покрај тоа, во негова чест е
именувана и читална во Скопје, која била пуштена со работа во 2013 година.

Во 2013 година, Комисијата за лустрација на Македонија објавила дека дошла до
заклучок дека Славко Јаневски бил соработник на југословенските тајни служби.
Ова резултирало со остри реакции и неприфаќање на одлуката од страна на МАНУ,
ДПМ, и пошироката македонска јавност.

Славко Јаневски е роден во Скопје, каде што завршил основно и стручно-техничко
училиште. Од 1945 година е уредник на првиот македонски весник за деца „Пионер“,
а потоа бил главен уредник на повеќе книжевни списанија, како што се: списанието
за деца „Титовче“, списанијата за литература и уметност „Нов ден“ и
„Современост“, литературниот весник „Хоризонт“ и хумористично-сатиричниот весник
„Остен“. Во меѓувреме работел како уредник во издавачките куќи „Кочо Рацин“,
„Наша книга“ и „Македонска книга“.

Во 1946 година, во Скопје, Славко Јаневски, Блаже Конески, Ацо Шопов, Владо
Малески и Коле Чашуле го формирале Друштвото на писателите на Македонија, кое
тогаш броело 7 члена. Потоа, Јаневски бил и претседател на Друштвото. Исто така,
тој бил член на Македонскиот ПЕН центар, претседател на Советот на СВП, како и
член на МАНУ од нејзиното основање во 1967 година.

Јаневски оставил трага и во македонската кинематографија, како автор на неколку
филмски сценарија: во 1967 година, тој ја адаптирал класичната историска драма
на Војдан Чернодрински „Македонска крвава свадба“, во режија на Трајче Попов;
соработувал со Панде Ташковски на филмската адаптација на епскиот воен роман
„Доследни на заветот“, пренасловен во „Македонскиот дел од пеколот“, во режија
на Ватрослав Мимица; и ја адаптирал сопствената хуманистичка новела „Две Марии“
за филмот со наслов „Јазол“, во режија на Кирил Ценевски.

Во јуни 2013 година, Комисијата за лустрација против Славко Јаневски спровела
процес на лустрација, во којшто утврдила дека соработувал со тајните служби.
Имено, според Комисијата, тој следел писатели и уметници, користејќи го
псевдонимот „Славјан“, и тврдел дека нивните дела претставуваат лоша литература.
Реакции против ваквата одлука пристигнале од страна на МАНУ, Друштвото на
писателите на Македонија, Македонскиот ПЕН-центар и пошироката културна јавност
во Македонија. МАНУ дури јавно побарала преиспитување на одлуката, но барањето
било отфрлено од страна на Комисијата за лустрација како неаргументирано.

Славко Јаневски e добитник е на многу награди и признанија, меѓу кои: „АВНОЈ“
(1968); „11 Октомври“; наградата на СВП „Браќа Миладиновци“; наградата на градот
Скопје „13 Ноември“; „Кочо Рацин“; „Македонско слово“; наградата за книжевен
опус на ИРО „Мисла“ и „Мирослав Крлежа“. Исто така, тој е добитник на две златни
арени за сценарио на филмскиот фестивал во Пула, за филмовите „Волчја ноќ“
(1955) и „Македонскиот дел од пеколот“ (1974).

Во спомен на неговото дело, на 29 јануари 2010 година, во паркот „Жена-борец“ во
Скопје бил откриен негов споменик, дело на академскиот скулптор Томе
Серафимовски. Исто така, во Општина Центар во 2013 година била отворена читална
именувана во негова чест.

Јаневски е автор на многуброjни книги за деца, патеписна проза, збирки раскази,
романи и поезија, коишто се преведени на повеќе светски јазици. Според Георги
Старделов, поезијата на Јаневски се одликува со повеќе карактеристики, како:
хумор, фантастика, критичност, магија, сублимација и жива човечка историја. Во
основата на неговата поетска имагинација лежи хуморот, т.е. неговата поезија е
неделива од хуморот, кој најмногу доаѓа до израз во разорувањето на конвенциите.
Истовремено, тој дава една од најбезмилосните критика на балканската варварска
иделогија. Тој е поет на изненадувањето, на авантурата, на овоземните миракули,
поет на нескротлива, еруптивна поетска имагинација, кој го отфрла секој можен
ред и поредок. Во поетското искуство на Јаневски се напластиле:
словенско-паганска емоционалност, сетилност и хедонизам, пантеизам и во неговата
поезија е сублимирана македонската поетска митологија, космологија,
демонологија, етнологија итн. Творештвото на Јаневски ги опфаќа следниве дела:

Покрај редовните изданија, во повеќе наврати се издадени избрани дела на
Јаневски, и тоа:



https://mk.wikipedia.org/wiki/%D0%A1%D0%B5%D0%B2%D0%B5%D1%80%D0%BD%D0%B0_%D0%9A%D0%BE%D1%80%D0%B5%D1%98%D0%B0

Демократска Народна Република Кореја (корејски: 조선민주주의인민공화국) или позната како
Северна Кореја е држава во Источна Азија која го зазема северниот дел од
Корејскиот Полуостров. Главен град на ДНР Кореја е Пјонгјанг, а официјален јазик
во државата е корејскиот јазик. ДНР Кореја се граничи со Кина на север и со
Република Кореја на југ. Во крајниот северен дел има допирна точка и со Русија,
преку реката Тумен.

Корејскиот Полуостров бил под управа на Корејската Империја сè додека истиот не
бил заземен од Јапонија по Руско-јапонската војна во 1905 година. По 1945
година, по завршувањето на Втората светска војна, полуостровот бил поделен на
две влијателни зони, односно јужниот дел бил под управа на САД, а северниот под
Русија. Набрзо, двата окупирани дела создале свои владини тела и двете
новосоздадени држави тврделе дека целиот полуостров е под нивна контрола што
довело до Корејската војна во 1950 година. Оваа Корејска војна завршила со
договор во 1953 година, но официјално двете држави се сè уште во војна бидејќи
договорот кој го потпишале не бил мировен. В0 1991 година двете држави биле
примени како членки на ООН.

ДНР Кореја е еднопартиски систем каде владее Демократскиот фронт за обединување
на татковината предводен од Корејската Работничка Партија. Владата на ДНР Кореја
ја следи идеологијата на Џуче која се базира на самоподршка и била елаборирана
од поранешниот претседател Ким Ил Сунг. По неговата смрт, Ким Ил Сунг бил
прогласен за Вечен претседтeл на Републиката. Истовремено, Џуче станала
официјална државна политика кога се усвоил уставот од 1972 година, иако Кил Ил
Сунг ја користел оваа идеологија уште од 1955.

По падот на Советскиот Сојуз, проследен со неколку природни непогоди во ДНР
Кореја, државата се соочила со голем глад, што резултирал со смрт на 900.000 до
2 милиони жители. Соочувајќи се со оваа новонастаната ситуација, Ким Џонг Ил го
усвоил Сонгунот или „воената политика“ за да ја зацврсти државата и владата.
Иако официјално ДНР Кореја е социјалистичка држава, многу странски организации
ја посочуваат како тоталитарно сталинистичко диктаторство со силен развиен култ
кон Ким Џонг Ил и неговото семејство, проследено со најлоши човекови права во
светот. ДНР Кореја е држава со најмногу војска во светот со околу 9.495.000
активен, резервен и паравоен состав. Покрај тоа, ДНР Кореја е држава со
нуклеарно оружје и има активна нуклеарна програма. Поради таинственоста на
владата и недозволувањето на слободен проток на странски лица во државата, ДНР
Кореја се смета за најизолирана држава во светот.

Службеното името на државата е Демократска Народна Република Кореја што го
опфаќа, барем официјално, општественото уредување на земјата. Зборот Кореја, кој
инаку е име и на јужниот сосед, потекнува од називот на една од династиите кои
владеела со Кореја. Имено, зборот е добиен од династијата Горје, династија која
се поврзува со Кралството Гогурје. Денешната форма „Кореја“ е базирана на
персиската форма за именување на старото кралство. Кореја во ДНР Кореја се
нарекува Чосон (조선), а во Република Кореја се нарекува Хангук (한국). Двете имиња
се поврзани со две династии кои владеле со Кореја, односно со династиите Џосен и
Гоџесен.

Според легендите прв корејски крал бил Тан-Гун кој во 4270 год. пред нашата ера
го основал древното Корејско кралство Ко-Чосан каде што главен град бил
Пјонгјанг. Во времето на владеење на Лиланг од 106-37 год. пред нашата ера
северниот дел на Кореја го зазема кинеската династија Хан. Когурио- го основал
кралството Ко Жу Монг и 277 год. пред нашата ера создал држава во северниот дел
на Кореја. Уште владееле повеќе кралеви во разни периоди како: Пекче и Шила.
Двете кралества Пекче и Kогурио пропаѓаат и како најјако кралство станува Шила
кое во 668год. го соединила полуостровот во една држава. Генералот Ји Сонгги во
1392 год. го променил името на земјата во Чосон како што корејанците денеска ја
викаат Кореја. Династијата Ји владеела со Кореја околу 500 год. Од 1910-1945
год. Северна Кореја била под окупација на Јапонија т.е. била колонија. Владеела
со Северна Кореја до крајот на Втората светска војна кога врз Јапонија била
фрлена атомска бомба и Јапан бил приморан да капитулира. Со помош на Русија на
власт во С.Кореја доаѓа Ким Ил Сунг и застанува на чело на Времениот Народен
Комитет т.е. централно времено уредување основано во Пјонгјанг и на 16 септември
е формирана КДП (Корејска Демократска Партија). Со влијанието на САД во јужниот
дел на Кореја на 15 август 1948 год. се одржуваат избори и се формира Република
Кореја. Во Северна Кореја се одржуваат избори и на 25 август 1948 е создадена
Демократска Народна Република Кореја, каде на чело на државата застанува Ким Ил
Сунг како премиер.

ДНР Кореја е независна држава која го зазема северниот дел од Корејскиот
Полуостров и зазема вкупна површина од 120.540 километри квадратни. На југ ДНР
Кореја се граничи со Република Кореја, која всушност не е стандардна гранична
линија. На север ДНР Кореја се граничи со Кина, а сосема на северниот дел има
допирна точка со Русија. На запад ДНР Кореја излегува на Жолтото Море и
Корејскиот Залив, додека на исток излегува на Јапонското Море. Највисока точка
во ДНР Кореја е планината Бекду со 2744 метри надморска височина. Најдолга река
во ДНР Кореја е реката Амнок и има должина од 790 километри.

ДНР Кореја има континентална клима со четири различни сезони. Долгите зими во
ДНР Кореја носат ладно време, проследено со обилни снегови како резултат на
ветровите од Сибир. Просечни врнежи на снег има околу 37 дена и најладно е во
северните предели. Летата во ДНР Кореја се пократки, топли, суви и дождливи
поради појавата на монсуни. Просечно, еднаш лете има и тајфуни. Пролетта и
есента се преодни годишни сезони карактеристични со умерена температура.

Политиката на ДНР Кореја ја следи идеологијата Џуче, чиј основен концепт е
самоиздршката на општеството. Оваа идеологија е опишана од некои извори како
„наследно диктаторство“ со изразен култ кон личноста на Ким Ил Сунг, основачот
на ДНР Кореја и прогласен Вечен претседател на Републиката.

Иако службата на претседателот во ДНР Кореја е церемонијано извршувана од Ким Ил
Сунг, вушност како претседател до 2011 бил Ким Џонг Ил, а од 2011 Ким Џонг Ун,
кој е претседател на комисијата за национална одбрана. Законодавно тело во
државата е Врховното Народно Собрание, чиј сегашен претседател е Ким Јонг Нам.
Премиер на ДНР Кореја е Че Јонг Рим.

Политичката структура на ДНР Кореја е опишана во уставот. Државата е
еднопартиско општество каде владее Демократскиот фронт за обединување на
татковината предводен од Работничката Партија на Кореја и уште две помали
партии, Корејската Социјалдемократска Партија и Партијата на младите пријатели
на Небесниот пат.

ДНР Кореја има индустриска, автарска, виско централизирана контролирана
економија. ДНР Кореја е една од двете земји во светот каде владата целосно ја
планира еконимијата, другата е Куба. Централниот комитет за планирање
подготвува, надгледува и имплементира економски планови, додека Генералното биро
за покраинска индустрија во секој регион е одговорно за менаџериња на локалното
производство, како и за обезбедување на ресурси и пласман.

Поради економската изолација и контрола, меѓународната трговија е ограничена.
ДНР Кореја донела закон во 1984 година со кој се овозможило странски инвестиции
да бидат застапени на пазарот, но не се донеле значителни инвестиции па така во
1991 се основала економската специјална зона Раџин Сонбонг.

ДНР Кореја има население од околу 24 милиони жители и една од најхомогените
лингистичка и етничка нација во светот, каде најголем дел се Корејци и зборуваат
корејски јазик. Во државата има мал број на Кинези, Јапонци, Виетнамци и други.
Според ЦИА, животниот век во ДНР Кореја бил 63.8 години во 2009. Смртноста на
новороденчињата изнесува 51.3, што е 2.5 поголем повисок од тој на Кина, 5 пати
повисок од тој на Русија и 12 пати поголем од тој на Република Кореја.

ДНР Кореја го споделува истиот јазик со Република Кореја, каде во двете држави
корејскиот е официјален. Сепак, има некои дијалектни различности меѓу земјите и
политичката граница не е во согласност со дијалектните граници. Карактеристично
за корејскиот јазик во Република Кореја е тоа што има прифаќано нови современи
зборови од странско потекло, што не случај за корејскиот во ДНР Кореја.
Кинеските знаци не се користат во ДНР Кореја, но во Република Кореја понекогаш
се користат. Исто така, има разлики во писмената форма, и таа во ДНР Кореја се
вика Чосонгул, а во Република Кореја Хангул, и официјалните транскрипции во
државите се разликуваат исто така.

Според Religious Intelligence, населението на ДНР Кореја во поглед на религијата
е следното:



https://mk.wikipedia.org/wiki/%D0%A0%D0%B5%D1%98%D0%BA%D1%98%D0%B0%D0%B2%D0%B8%D0%BA

Рејкјавик (Reykjavík) е главен град на Исланд и воедно најголем по големина во
оваа земја. Со својата местоположба на 64°08' N e најсеверен главен град на една
суверена држава во светот. Се наоѓа на југозападниот дел на Исланд, на јужниот
залив Факсафлои (Faxaflói) и брои 102 000 жители односно 200 000 жители земајќи
ја предвид пошироката област околу градот, и е средиште на економската,
политичката и културна дејност.

Рејкјавик се смета за локација на првата постојана населба на Исланд, за која се
вели дека Инголфур Арнарсон ја основал 870 година. Сè до 18 век на локацијата на
денешниот град немаше урбан развој. Самиот град е основан 1786 како официјален
трговски град и засилено растеше низ следните децении, прераснувајќи во
регионален а подоцна и во државен центар на трговија, населување и владини
активности. Растежот на населението продолжува последните години, како и
растежот во областа на трговијата и индустријата.

Денес Рејкјавик е центар на Пошироката Рејкјавик област, која со население од
202 000 жители е единствената метрополитска област во Исланд. Како високо
модернизиран главен град на една од најразвиените држави во светот, неговите
жители уживаат во првокласен систем на социјална згриженост и градска
инфраструктура. Поради неговата лоцираност блиску до Арктичкиот појас добива 4
часа дневна светлина за време на најкраткиот ден од зимата; за време на летото,
ноќите се светли речиси како деновите.

Рејкјавик во магазинот Грист е рангиран на прво место на листата „15 најеколошки
градови„ во 2008 година.



https://mk.wikipedia.org/wiki/%D0%9F%D1%81%D0%BE%D1%80%D0%B8%D1%98%D0%B0%D0%B7%D0%B0

Псоријазата претставува хронично, незаразно, мултисистемско ( зафаќа повеќе
органски системи), воспалително нарушување. Луѓето со псоријаза имаат генетска
предиспозиција за оваа болест, која најчесто се одразува со промени на кожата на
лакотот, коленото, скалпот ,лумбосакрална регија(половината) итн.

Зглобовите истотака можат да бидат зафатени и тоа се случува кај околку 30% од
луѓето со псоријаза.Псоријазата има склоност да се зголемува или намалува во
интензитет наеднаш, во зависност од факторите на околината и системските
фактори, како што се стресни ситуации или инфекција.

Псоријазата е болест која е прeдизвикана од повеќе фактори, комплексна, но се
смета дека главно влијание имаат генетските фактори и имуно посредуваните
фактори. Тоа се докажува и при успешниот третман на псоријазата со
имунопосредувани биолошки супстанци. Постојат повеќе теории за настанувањето, за
момeнтот oд кога отпочнува развивањето на болеста(тригер фактор). Како тригер
фактор се смета стресната ситуацијa во животот, инфекцијата во телото,
трауматскиот настан. Сепак кај многу пациенти и не може да се посочи фактор кој
го отпочнал процесот на развивање на псоријазата. Карактеристични за оваа болест
се псоријатичните плаки кои се резултат на леукоцитна имобилизација во
епидермисот (горниот поповршински дел од кожата) и дермисот (подлабокиот дел од
кожата). Точно се работи за Т-клеточна хиперактивност(Т-cell) и проинфламаторни
медијатори (IL 17/23) кои играат главна улога во настанувањето на псоријазата.
Настанува и голема продукција на други проинфламаторни медијатори (TNF alfa,
interferon gama, IL12).

Хистолошки промените настануваат заради васкуларно зголемување на површинските
крвни садови кои се дилатирани (проширени) и нарушен клеточен циклус.
Епидермална хиперплазија (зголемен број на клетки) води кон нивен поголем број,
но несоодветно зреење. Нормалниот клеточен процес опфаќа 23 дена, а тука тој
трае 3-5 дена. Клетките од гранулозниот слој на кожата нормално ги губат своите
јадра, но кај ова нарушување ги задржуваат појава позната како ПАРАКЕРАТОЗА.
Нарушено е ослободувањето на одредена количина на масти кои нормално имаат улога
за зацврснување и спојување на слоевите на кожата. Без ослободување на мастите
од клетките од епидермисот кои се променети настанува нарушено спојување на
stratum corneum (површинскиот слој на кожата) што води кон создавање плаки и
лупење.

2-3% од светската популација е зафатена со псоријаза. Почеста за некој мал
процент кај жените одколку кај мажите. Средна вредност на јавување на
псоријазата е околу 28 година, 10-15% од заболeните се деца под 10 годишна
возраст. Зацрвенета зона која е издигната над кожата со плака со сребрена боја
која може да се лушти, јавување на повеќе такви зони, болка, чешање, без треска,
постоење на претходна инфекција на грло или траума, фамилијарно предиспонирани,
болка во зглобови (псоријатичен артритис).

Постојат повеќе различни типови на псоријаза, најчестата е карактеристична по
нејзините плаки кои имаат сребреникава боја, воспалени и издигнати над кожата.
Најчесто се јавува на колена, лакти, скалп, половина итн. Може да се зафатени и
ноктите од псоријаза.

Мачкање со креми со навлажувачко дејство (хидратантни) особено после туширањето,
бањи со овесни снегулки ја олеснуваaт псоријазата, ултравиолетовото зрачење
истотака ја олеснува псоријазата. Медикаменти кои се употребуваат за лекување на
псоријазата се: топикални кортикостероиди (Бетаметазон, Триамцинолон ацетонид),
Кератинолитички агенси (Антралин), Витамин Д аналози (калцитриол,калципотриен),
топични Ретиноиди(тазаротен), имуномодулатори (такролимус), итн.



https://mk.wikipedia.org/wiki/%D0%9F%D1%80%D0%B0%D0%B2%D0%BE

Право е термин кој нема универзално прифатена дефиниција, но една дефиниција е
дека законот е систем на правила и насоки кои се спроведуваат преку социјалните
институции за да владее однесување. Законодавците можат да ги прават законите
преку законодавството (што резултира со статути), извршната власт преку декрети
и прописи или судиите преку обврзувачки преседани (нормално во јурисдикциите на
општото право). Приватни лица можат да создадат законски обврзувачки договори,
вклучувајќи (во некои јурисдикции) арбитражни договори кои го исклучуваат
нормалниот судски процес. Формирање на самите закони може да биде под влијание
на уставот (пишан или непишан) и правата кодирани во него. Законот обликува
политика, економија и општество на различни начини и служи како посредник на
односите меѓу луѓето.



https://mk.wikipedia.org/wiki/%D0%9F%D0%BE%D1%80%D1%82%D0%BE%D1%80%D0%B8%D0%BA%D0%BE

Порторико (англиски и шпански: Puerto Rico, „богато пристаниште“) е остров во
Карипското Море и територија на САД со комонвелтски статус. Островот е најмал од
Големите Антили и се наоѓа источно од Доминиканската Република, а западно од
Девствените Острови. Главен град е Сан Хуан.

Порторико на шпански значи „богато пристаниште“. Оригиналното име на островот е
Борикен, име кое го користелен Таиноанците и тоа значи „земја на храбриот
господар“. Така, Порториканците својата држава често ја именуваат како Боринкен
(Borinquen), изведена верзија од оригиналното име. Колумбо го именувал островот
како Сан Хуан Баутиста, во чест на Св. Јован Крстител. Сепак, со тек на времето
трговците започнале да го именуваат островот како Порторико, а Сан Хуан останало
име на главниот град.

Кристофер Колумбо го посетил островот Порторико при своето второ патување во
1493 година, по што тој станал дел од шпанските колонии. Во текот на
Шпанско-американската војна, САД го освоиле островот и на 10 декември 1898
година го анектирале. Во 1917 година Порторико добил внатрешна автономија, а на
25 јули 1952 година добил комонвелтски статус.

На референдум во 1967 и 1993 година граѓаните на Порторико се изјасниле против
независност на островот од САД, а на референдумот од 1998 година се изјасниле и
против редефинирање на комонвелтскиот статус на Порторико, кој би значел
поголема автономија во однос на САД.



https://mk.wikipedia.org/wiki/%D0%9E%D0%BA%D0%BE

Око — името на органот за вид на повеќеклеточните животни. Еволутивно, првите
„очи“ претставуваат во суштина молекулска агрегација на фоторецепторите во
едноклеточните организми. Со усложнување на градбата на организмите,
фоторецепторите се преместуваат на одредено и константно место во организмот,
градејќи ги првите сетилни органи за вид. Кај примитивните животни, очите се
клучни за брзи реакции во движењата, предаторството или бегањето. Кај
посложените животни, сетилото за вид е само едно од примачите на информации од
надворешноста и овие информации се интегрираат во мозокот.

Кај еволутивно најпримитивните животни, сунѓери, не постојат очи како органи.
Возрасните сунѓери се силни организми кои имаат филтрирачки начин на исхрана и
во нивниот живот фоторецепцијата нема голема улога. Младите сунѓери и ларвите се
подвижни организми и ним сетилото за вид им е повеќе потребно, иако се до
неодамна се сметало дека ни ларвите на сунѓерот немаат очи. Со експериментите на
осветлување на ларвите, докажано е нејзиното бегање од осветлувањето (тоа
понатаму водело до откривање на фоторецепторите групирани на едниот крај на
ларвата, опколени со трепките кои ја раздвижуваат ларвата). Кај останатите
без‘рбетници, очите по правило се развиени. Исклучок прават паразитски облици
или организми во најголемите морски длабочини, но повеќето животни за кои би се
рекло дека немаат очи, тие ги имаат. Така, очи постојат кај инсектите, раковите,
пајакот, но и кај медузите, планаријата и школките.

Постојат разлики меѓу очите на одделни групи животни. Во прв ред, очите можат да
бидат прости, односно изградени од една фоторецепторна клетка опкружена со
потпорни клетки или сложени, кога има систем од повеќе рецепторни клетки кои се
интегрираат во процесот на примање на дразби. Повеќето прости очи служат само за
детектирање на светлина, но кај некои организми (пајаци и некои гасеници) овие
очи создаваат и слики. Сложените очи се едни од важните карактеристики,
изградени од многу фацети (мало просто око), по кои се одликуваат инсектите.
Иако често се смета дека секоја фацета создава сопствена слика и дека инсектите
гледаат умножено, оваа ситуација е ретка - најчесто е во прашање добра
координација на фацетата која овозможува создавање на слика од голем агол на
гледање и голема резолуција во мозокот. Фоторецепцијата има голема и важна улога
во секојдневието кај животните. Кај животните кои зависат од сетилото за вид во
потрагата по храна, очите се добро развиени. Најразвиени се очите кои ги
поседуваат главоногите и ‘рбетниците. Во овие две групи на животни, очите низ
различни еволутивни патеки доаѓаат на исто решение на градба и функционирање на
органите за вид.

Парните очи се изградени од типот на затворен очен меур (очно јаболко). Очното
јаболко е обвиткано со три слоја:

Главната функција и намена на очите во човечкиот организам и воопшто кај
'рбетниците е прием на дразбите на светлината, нивно проследување и процесирање
до мозокот, по што се создава слика. Односно, преку функционирањето на оптичкиот
пат на приемот на дразбите на светлината, очите служат како рецептори и органи
на сетилото за вид. Во очите се содржат фоторецепторите кои што се вид на
невроцит кои се способни светлинската дразба да ја претвораат во акциски
потенцијал. Поконкретно, фоторецепторот апсорбира фотони кои предизвикуваат
промена во мембранскиот потенцијал во акциски кај невронот. Оваа нервна
информација евентуално ќе биде искористена од визуелниот систем во черепниот
мозок за да формира слика на визуелниот свет.

Очите (најчесто, очите на некоја девојка или жена) се јавуваат како тема во
бројни дела од уметноста и популарната култура.



https://mk.wikipedia.org/wiki/%D0%9E%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5

Образование ( лат. educatus, educate, educere - изнесува, ducere - водење,
едукација) е процес на промена на личноста во посакуваната насока со усвојување
на различни содржини во зависност од возраста и потребите на поединци.
Образованието вклучува и воспитни, покрај образовните содржини. Најзначајна
образовна институција од образовно-воспитен карактер е училиштето. Со развиток
на системот за комуникација образованието станува глобален процес каде е тешко
да се усмерува само во саканиот правец на одредена социјална заедница.

Образованието е процес со кој општеството ги пренесува акумулираните знаења,
вештини и вредности од генерација на генерација. Во античките општества,
образованието било достапно само на мал број луѓе. Верските великодостојници,
често биле единствените кои го разбирале писмото. За повеќето, учењето
претсавувало земање пример од постарите. Било вообичаено децата уште од мали да
помагаат во домашните работи, во работата на поле или пак во занаетчиската
работа. Читање не било потребно, ниту корисно. Друга причина за нечитањето е тоа
што сите текстови биле рачно умножувани, а тој процес бил долг и тежок.
Печатењето влегло во Европа преку Кина. Пронаоѓањето на машината за печатење во
1454 го олeснило умножувањето на текстовите. Ова довело до повисоко ниво на
писменост.

Образованието во својата модерна форма, која вклучува обука во посебно изградени
објекти, почнало да се развива постепено. И покрај тоа до пред 150 години децата
на побогатите имале приватни учители. Поголемиот број од населението немале
никакво образование до првите децении од 19 век, кога во Европа и САД почнал да
се воведува системот на основно училиште. Процесот на индустријализација и
експанзија на градовите предизвика потреба за специјална едукација. Луѓето денес
работат во многу професии и користат разни стручни знаења, па затоа не е можно
пренесување на знаењето од родителите на децата. Повеќето е истакнато
апстрактното учење на некои дисциплини, а не како порано практично пренесување
на некои специфични вештини. Веќе долго време, особено во развиените западни
земји, е присутно домашното образование како алтернативно формално образование.

Во современото општество, луѓето треба да ги научат основните вештини како што
се читање, пишување и математика и да добијат општо познавање за нивната
физичка, социјална и економска средина. Во исто време, важно е да се знае како
да научите, за да би биле во состојба да ги совладате новите и технички сложени
облици на информација. Современиот образовен систем почнал да се оформува во
западниот дел на почетокот од 19 век, иако властите во Велика Британија, за
разлика од другите земји, се колебале дали да прифатат еден интегриран систем на
национално ниво (задолжителното образование било воведено во 1870 година). Кај
нив се развил систем на приватни училишта каде што наставата се плаќа, особено
на ниво повисоко од основно. Во оваа смисла, денес се води остра дебата за
образовниот систем, каде што постои и училишен систем под покровителство на
верските заедници. Образованието во САД започнува од практиката на
дисциплинирањето на децата, што во 17 век одиграло голема улога во верувањето
дека децата мора да ги слушаат родителите без приговор, и тоа било вклучено во
правилата и на првите американски колонии. Со одредбата во 1642 дебели и строги
се казните за родителите и старателите кои ја занемаруваат обуката и работата на
своите деца. Бидејќи тоа не било делотворно, пуританските власти во 1647 год.
наредиле сами да го организираат школувањето. Тоа траело повеќе од 200 години за
да се воведе сеопфатна едукација за голем број луѓе во САД. Посебен проблем е
разновидноста на имигрантите, кои преку едукација треба да се лингвистички
обединети, и до одреден степен културно англизирани. Во училиштата се направени
и американските идеали за еднакви можности за сите, што доведе до развој на
образованието и масовното ширење на образованието многу порано отколку во
другите земји. Заедно со идеалот на еднаквоста и другите американски вредности и
идеи продолжиле до денес помалку или повеќе експлицитно да се предаваат во
училиштата.

Образованието има важна функција во секое општество. Поради важноста на
образованието секоја влада сака да ја дефинира својата концепција и содржина, за
секој поединец да ги прифати вредноста и нормите на системот. Поради тоа
државата обезбедува финансирање на образованието. Покрај тоа, во однос на
содржината, се обиде да утврди социјалните норми и вредности и да се изгради
свест за припадност кон својата заедница, општествена група, религија.

Преку едукација и исто така се развиваат чувства за сопствената култура,
почитување на принципите и солидарноста. Преку школување се обликува свеста и
гледиштето на поединецот, кога станува збор за процеси во општеството и системот
на власта. Сите образовни системи се базираат на познавање на историјата на
општеството. Институционализацијата на образованието и покрај тоа што врз основа
на усвојување на збир од правила и социјални вредности, се огледува и во знаења
и вештини кои поединецот ги совладува во процесот на обуката. Преку силен
образовен систем се менува структурата на општеството, на семејството и
професијата. По Талкот Парсонс училиштето е мост меѓу семејствата и општеството
како целина. Училиштето го подготвува детето за неговата улога. Образованието е
всушност израз на социјалниот систем. Тоа денес значи еднакви шанси кои отвараат
можност за менување на положбата кај некои поединци кои ја стекнале со раѓање
или наследство. Тоа е многу важно за социјалнен престиж, власт и моќ. Стекнатите
знаења и образовните вештини се многу применливи и корисни во практичниот живот.
Иако лицата се стекнуваат со знаењата индивидуално тоа е богатство на сите луѓе
во општеството.

Според овие претставници на социјализацијата функција на образованието е
најважна. На пример, Емил Диркем верува дека училиштето е мост меѓу поединецот и
општеството. Според него, современите општества се хетерогени, со развиена
поделба на трудот, настапуваат многу различни лица. Во оваа разновидност, која
не може да се спречи потребно е да се донесат некои количини на хомогеност,
еднаквост, за да се осигура интеграцијата на општеството.

Училиштето е главно средство за постигнување еднаквост. Талкот Парсонс, исто
така, сметал дека училиштето е жариште во модерните друштва. Училиштето ги учи
децата за тоа како друштвото не е составено од родителите, роднините,
пријателите, туку дека во одделението можностите и условите се еднакви за сите.
Училиштето ги учи децата да ги прифатат разликите меѓу партикуларистичките и
универзалистичките норми на вреднување, а тоа е важно за да се вклучат во светот
на возрасните.

Партикуларните норми значат вреднување на поединец по она што е, а не кој е.
Родителите ги вреднуваат децата како свои, како посебно, а не како другите деца.
Овие се стандардите поврзани со пропишаната позиција. Унивeрзалистичките норми
значат дека поединецот е само една од многуте (еднаков) и дека неговата позиција
е условена во споредба со другите, а не однапред загарантирана. Ова значи дека
неговите постигнувања се вреднувани од гледна точка на општите стандарди,
прифатени во општеството, а не од гледна точка на одредени критериуми (да се
биде нечие дете или да припаѓа на некоја раса, религија, нација, итн.)

Во училиштето треба да се почитуваат меритократските правила - систем на
пристрасни, објективни мерила на вреднување на способноста, трудот и
достигнувањата на поединците. Овие принципи треба да се вредуваат во целото
друштво (кој работи посложена работа треба подобро да се плати), но се особено
значајни во училиштето. Ова значи дека учениците кои се трудат повеќе и имаат
подобри вештини, треба да добијат подобра оценка, која ќе им овозможи да го
продолжат своето образование и подобро платена работа, а со тоа и подобра
општествена положба.

Со исполнување на овие две важни функции, училиштето придонесува за зајакнување
на социјалната интеграција. Ова е особено важно во расни и етнички мешани
друштва. На пример, во САД се учи што тоа значи да се биде американец од
различно расно и етничко потекло. Младите таму усвојуваат заедничко културно
наследство и се подготвени да бидат одговорни граѓани. Се разбира, ова не е само
за Американците.

Државата ги задржува постојните социјални односи (поделба меѓу капиталистите и
работниците). Преку репресивните апарати ( полицијата, судството, војската ) и
идеолошките апарати ( религија, семејство, итн.) Училиштето е најважниот
идеолошки државнен апарат, бидејќи во училиштето не се учат само знаења и
вештини потребни за работа, туку се пренесува и идеологија. Главната цел на
идеологијата на училиштата е да ги убеди идните вработени дека нивната позиција
е природна, непроменлива и оправдана. На училиште, идните работници се учат да
бидат точни, послушни, дисциплинирани, на начин што нема да го загрози
постоечкиот систем на производство и организацијата на општеството како целина.

Платон е првиот голем филозоф, кој го даде своето толкување на образованието.
Тој го видел образованието, како клуч за креирање и одржување на неговата
држава. Тој се залагал девојчињата и момчињата да го добијат истото основно
образование, и да имаат еднакви права. Основното образование требало да се
состои од гимнастика и музика која ќе изгради хармонична личност. На возраст од
20 години, би се правела селекција. За најдобрите би биле обезбедени повеќе
напредни студии по математика, геометрија, астрономија, и хармонија. Високото
образование ќе траело 10 години, и тоа ќе било за оние кои имаат интерес за
науката. И кога ке наполнат 30 години, ќе постоел уште еден избор, а оние кои ги
исполнуваат условите, би учеле дијалектика, метафизика, логика и философија
наредните пет години, а потоа би завземале позиции во војската на 15 години, и
на 50 години би имале комплетно теоретско и практично образование.



https://mk.wikipedia.org/wiki/%D0%9C%D0%BE%D0%B1%D0%B8%D0%BB%D0%B5%D0%BD_%D1%82%D0%B5%D0%BB%D0%B5%D1%84%D0%BE%D0%BD

Мобилен телефон или преносен телефон — електронско телекомуникациско средство,
т.е. вид на телефон.

Во пионерската фаза на мобилната технологија (1921 - 1945), доминирале воената и
полициската примена. Најголема тешкотија била изградбата на радиопредаватели кои
би можеле да функционираат и во автомобил во движење. Во тоа време мобилниот
телефон имал значајно големи димензии и трошел многу енергија, па единствено
можел да се смести во автомобил, додека џепниот мобилен телефон (денес,
практично, само такви и се користат) бил незамислив. Главен технолошки напредок
во оваа област е воведувањето на фреквенциски модулации (ФМ) во 1935 година.
Првиот функционален мобилен систем бил инсталиран за потребите на полицијата во
1928 во Детроит. Макар што и тој бил едносмерен, односно пренос на говорот бил
можен само од централата до телефонот („Calling аll cars“, е позната фраза од
полициските филмови во тоа време), значајно ја подигнал ефикасноста на локалната
полиција и набрзо почнал да се користи и во другите градови во Америка. Едвин
Aрмстронг во 1935 ја пронашол ФМ и предизвикал права револуција во
радио-индустријата, најмногу во радиодифузните системи. После тоа, ФМ набрзо бил
воведен во мобилната комуникација. Мобилни радио-системи на база на ФМ до 1940
потполно ги потиснале претходните генерации со амплитудска модулација (AМ).
Втората Светска војна имала пресудна улога во развојот на индустриски
потенцијали за масовно производство на ФМ радио-уреди. Големината, цената и
достапноста на уредите доста се поправиле од 1946 и отвориле врата на
комерцијалната фаза во мобилната телефонија. Меѓу основните карактеристики на
секој телекомуникациски канал кој користи радио пренос се „централната
фреквенција“ и „ширината на каналот“ (ширина на фреквенцискиот опсег). Кога на
еден радиоприемник со скали се бира посакувана станица, всушност се бира
одредена централна фреквенција.

Следната револуциска појава е воведување на „дигиталниот“ пренос во мобилната
телефонија, наместо дотогашниот „аналоген“. Дигитален пренос значи дека говорот
прво се претвора во низа на броеви, потоа тие броеви преку радио сигнал се
пренесуваат меѓу централата и корисникот, за на крајот повторно од броевите да
се генерира говор. Дигиталните мрежи имаат низа предности во однос на
аналогните: отпорност на шум (кој се слушате секојдневно на радио-приемниците,
ако се избере станица која е далеку), отпорност на прислушкување, можност за
поправање на грешки и можност за регенерирање на сигналот (што е од доста важно
значење за совладување големи раздалечености). Исто така, интелигенцијата на
дигиталната мрежа овозможува таа да се приспособува на изменети услови за работа
(преку напредни постапки, како што се: еквализација, контрола на ехото,
надгледување на условите во каналот итн.); флексибилноста на дигиталната мрежа
често овозможува да се внесат нови функции или корекции на старите со едноставна
измена на софтверот. Освен тоа, единствено на дигиталните системи можат да се
применат модерни, ефикасни и исклучиво безбедни методи на шифрирање, што е од
непроценлива важност за приватност во комуникацијата. Конечно, дигиталната мрежа
е „генеричка“, таа пренесува бинарни симболи - битови (броеви 0 и 1), без обѕир
што тие претставуваат. Тоа е предуслов за врска со модерната жична дигитална
ИСДН мрежа (Integrated Services Digital Network), во која со истите преносни
патови се пренесуваат нформациите, без обѕир на нивната природа (говор, слика,
податоци...).

Со гледиштата на стратешките определености во поглед изградба на идните мобилни
мрежи, дигиталниte мрежи се во предност пред аналогните. Дилемата е на кој начин
да се искористи фреквенцискиот опсег на располагање на што поголем број
потенцијални корисници во дигиталната мрежа (т.н. „начин на мултиплексирање на
сигналот“). Можностите се фреквенциски мултиплекс (FDМA - Frequency Division
Multiple Access), временски мултиплекс – (ТDМA- Time Division Multiple Access) и
коден мултиплекс – (CDМA- Code Division Multiple Access), преземен од воените
системи со проширен спектар (Spread Spectrum Systems), попрецзно од техника со
директна секвенца (Direct Sequence), за познавачите на воените комуникации.
Комерцијалните ЦДМA системи до пред неколку години беа само во фаза на
тестирање, меѓутоа денес, најмногу во Северна Aмерика, на компаниите им се
поделени дозволи за работење на мобилната телефонија под овој принцип и нивната
комерцијална примена е во полн замав. Останатите дигитални системи за мобилна
телефонија се базирани на комбиниран ФДМA-ТДМA принцип и со години се во
комерцијална употреба. Типични претставници се американските ДAМПС (Digital
Advanced Mobile Phone System) и прочуените европски ГСМ систем (Global System
for Mobile Communications), кој од 1996 година е присутен и во Македонија.

Првиот мобилен оператор во Македонија бил формиран во септември 1996 година со
името Мобимак, кое подоцна во септември 2006 се промени во Т-Мобиле и стана дел
од Т-Мобиле семејството.

Вториот мобилен оператор во македонската мобилна телефонија е Космофон (подоцна
со промена на сопствеништвото преименуван во Оне) кој започна со работа на 12
јуни 2003 година. Овој оператор беше дел од Космоте групацијата, а денес е дел
од Телеком Словеније.



https://mk.wikipedia.org/wiki/%D0%9C%D0%B8%D0%BE%D0%BC_%D0%BD%D0%B0_%D0%BC%D0%B0%D1%82%D0%BA%D0%B0

Mиомот (myoma uteri) е најчест бениген тумор на утерусот.Граден е од глатки
мускулни влакна (како и миометриумот) и од сврзно ткиво заради што и е наречен
фибромиом. Може да се развие во кој и да биоло дел од утерусот и на повеќе места
истовремено. Миомите се обично сместенио само во корпусот, а дури во 2% се
јавуваат и во цервиксот. Миомот е тумор кој расте постепено. Го обвиткува глатка
капсла преку која добива храна.

Интрамуларните миоми се сместени во ѕидот на матката. Кога се мали, обично не
прават никакви пречки, но кога стануваат мултипни или се наголемуваат, се
наголемува и големината на утерусот. Некои од овие стануваат супсерозни, а некои
субмукозни. Миомот може да се шири и помеѓу листовите на пликалата.

Субсерозен миом (миом кој е локализиран на самата површина на матката и е
покриен со серозната обвивка), Ако се големи и притискаат на бешиката можат да
предизвикаат проблеми со мокрењето, ако се на задниот дел од матката можат да
предизвикаат болки во долниот дел од грбот, ако пак притискаат на ректумот можат
да предизвикаат опстипација.

Миомите нормално атрофираат во постменопаузата. Во бременоста растат, но по
бременоста повторно ја добиваат поранешната големина. Хијалната дегенерација ја
предизвикува намаленото снабдување со крв хомогеното безбојно ткиво ги
надоместува мускулните клетки. Таа хијална материја може да ресорбира и во неа
настануваат празнини, тогаш зборуваме за цистична дегенерација. Наталожувањето
на калциомовите соли се нарекува калцификација. Некроза настанува од во околу 5%
од случаевите (често во пурпериумот) поради престанување на крвотокот во еден
дел или во целиот миоматозен јазел. Сарком се развива во 1-2% од случаевите на
миомот, а што порано се сметало за магилна алтернација. Компликации можат да
настанат и поради инфекција копја најчесто настанува во субмукозните миоми. Могу
сериозна и неочекувана компликација може да предизвика торзија-зголемување на
субсерозниот миом на дршка, со слика скутен абдомен.

Миомот, тумор на генеративната фаза на жената, најчесто се јавува помеѓу 35 и 50
година од животот на жената. Касј секоја четврта или петта жена по 40 година од
животот може да се утврди помал или поголем миом. Најчесто тој тумор не
причинува никакви пречки.

Важно е да се зане дека повеќето мали, особено интрамуралните и субсерозните
миоми, не прават пречки ниту предизвикуваат какви и да било објективни симптоми.
Бременоста и раѓањето често имаат нормален тек. Миомите обилно се наголемуваат,
меѓута по раѓањето се враќаат во предходната големина. Можнна и се, иако ретки,
и многу сериозни компликации во бременоста, раѓањето и пуерпериумот. Најчесто е
тоа поради некрозата на миомот.

Ако симптомите се благи, слаби, на пр. туку што назначени монорагии, тогаш се
препорачува палијативна постапка, мирување во постела, давање на егрометрин во
текот на крвавењето, евентуално давање на машки полови хормони. Така се
постапува се до менопаузата, кога миомите сами атрофираат. Слично се постапува и
кај миомите без поголеми компликации( се мисли на миомите кои не даваат поголеми
компликации), а постојат контраиндикации за оперативен зафат(срцеви, бубрежни
болести)



https://mk.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8_%D0%BC%D0%B5%D1%81%D0%B5%D1%86%D0%B8

Македонски месеци — поим за дванаесетте месеци во годината, кои денес во
Македонија се прифатени и се нарекуваат со стандардните меѓународни именски
форми кои водат потекло од латинските имиња на месеците, имаат свои македонски
имиња кои во денешниот говор се архаизирани и најчесто се користат во
официјалните работи и изданија (верски календари) на Македонската православна
црква како и во некои рурални региони во Македонија. Потеклото на македонските
имиња на месеците во основа е поврзано со природните циклуси или земјоделските
работи кои се случуваат или вршат во периодот на соодветниот месец. За некои
исти месеци се познати и повеќе различни имиња, употребувани во различни региони
во Македонија. Денешните современи имиња на месеците најпрвин почнале да се
употребуваат кон крајот на XIX век најчесто со завршеток на -ја како на пример
јануарија, февруарија, септемврија, декемврија итн. Нивното наполно прифаќање и
навлегување во секојдневниот говор настанало со процесот на масовно образување
на населението во училиштата.

Во гевгелиско, С.Тановиќ, ги забележал народните имиња за месеците кои во првиот
дел соодеветствуаат со горе наведените, а разлика има во имињата на мај -
црешар, јуни - житвар, јули - билјар, август - прабражденски, септември -
бугуројчин (или груздобер), октомври - митровски или касим, ноември - листупад и
декември - гулемијут месиц или бужикјов.

Народните имиња за месеците во валандовското село Пирава се следниве: коложег -
јануари, сечко - февруари, летник - март, тревен - април, цутник - мај, црвеник
- јули, горешник - јули, гумнар - август, гроздобер - септември, листокап -
октомври, снежен - ноември, студен - декември.

Во пределот Бошавија, во подножјето на планината Koжуф во кавадаречко забележани
се имиња како и интересни објаснувања на имињата. За месецот ноември се
користело името алистоп, за декември андреја при што се верувало дека тогаш
почнува зимата, а Андреја фрлал едри снегулки. За месецот јануари се користело
името коложег со објаснување дека тоа бил најлошиот месец во зимата и дека треба
каде и да си, во коложег дома да си. Кола дрва да имаш и кола брашно. Исто така
забележано е и предание дека името на месецот коложег дошло поради големиот студ
во тој месец при што луѓето немале со што да се згреат, па морале да ги горат и
своите дрвени (запрежни) коли.

Во македонскиот етнички предел Голо Брдо во Албанија за одредени месеци се
користат следниве имиња и форми: коложек или колоџек за Јануари, черешнар или
црешнар за Јуни, жетвар за Јули, дорвар или дрвар за Ноември и јôдре за
Декември.

Според истражувањата на етнолозите и антрополозите, времетраењето на месеците во
народната култура на Македонците, најчесто се пресметувало и одредувало според
одредени празнични дениови, нарекувани меџници или синори. Тоа се големите
христијански празници кои ги има во секој месец од годината. Времетраењето на
месеците во народното живеење на Македонците изгледало вака:



https://mk.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8_%D0%91%D1%80%D0%BE%D0%B4

Македонски Брод (брод - прегазлив дел од река) — гратче во западниот дел на
Македонија. Се наоѓа во горниот тек на реката Треска и претставува средиште на
областа Поречје. Од Кичево е оддалечен 27 км во источен правец, а во
северозападен правец на 37 км е оддалечен од Прилеп. Главен проблем претставува
патното поврзување со Скопје, бидејќи со изградбата на браната Козјак бил
уништен дел од директниот патен правец, па сега за да се стигне до Скопје треба
да се поминат околу 150 км преку Кичево, Гостивар и Тетово.

На местото на денешниот град, над водите на Треска постоел еден мост што ги
поврзувал градовите Прилеп и Кичево. Мостот меѓу народот бил познат под името
Брод.

Според еден надгробен споменик пронајден во селото Крапа, утврдено е дека
просторот бил населен со Римјани.

Подоцна, со доаѓањето на Словените, во овој крај се доселило словенското племе
Берзити, односно Брсјаци.

Македонски Брод е стара населба. Прв пат се споменува во една повелба на кралот
Стефан Урош II Милутин од 1300 година. Стариот дел на населбата се наоѓал на
левиот брег на реката Треска.

Во околината на Брод, во близина на селото Девич, видливи се остатоци од градби
што ја потврдуваат претпоставката дека на тој простор, во средниот век, постоела
населба која функционирала како центар на целата област. Таму се издигаат
Девините Кули кои се изградени во близина на пештерата Пешна, каде пак се
наоѓаат остатоци од ѕидините на градот, кој, според преданието, го изградила
младата девојка Пешна, сестра на јунакот Крале Марко.

Од стопанските дејности населението главно се занимава со земјоделство и
сточарство. Во градот има неколку индустриски погони меѓу кои најзначано е
тутунското претпријатие. Со затворањето на фабриката за изработка на железни
монети и огнено оружје „Сувенир“ во селото Самоков (поранешен општински центар)
прекина работниот однос на голем дел од граѓаните на Македонски Брод кои беа
вработени таму.

Македонски Брод е центар на истоимената Општина Македонски Брод, општина во
западниот дел на Република Македонија.

Според пописот од 2002 година во градот Македонски Брод живееле 3.740 жители.
Македонски Брод бележи благ, но постојан пораст на своето население, кое покрај
раѓањето, највеќе се должи на доселувањето на луѓе од селата во Поречието.

Според пописот на населението од 2002 година, во градот имало 3.740 жители и
спаѓал во групата на мали градови. Етнички гледано, населението е составено од:

* Извор: Државен завод за статистика на Република Македонија (1948-2002), според
податоци од официјалните пописи во соодветните години



https://mk.wikipedia.org/wiki/%D0%9A%D0%BE%D0%B7%D1%98%D0%B0%D0%BA_(%D0%B5%D0%B7%D0%B5%D1%80%D0%BE)

Козјак — вештачко езеро во Западна Македонија. Тоа е најголемото вештачко езеро
во Македонија, сместено помеѓу под меѓу планината Сува Гора на запад и
резерватот „Јасен“ на исток. Езерото е долго 32 км, некаде е длабоко и 130 м, а
максималното растојание од едниот до другиот брег изнесува 400 м. Кон езерото
водат два пата: јужниот пристап кон езерото води од Македонски Брод и се протега
по течението на реката Треска. Другиот пристап е од Скопје при што патот се
протга под јужните падини на Водно. Езерото е создадено во 2004 година, кога
започнала со работа хидроцентралата "Козјак", со капацитет од 150 GWh просечно
годишно производство електрична енергија. Целиот акумулациски систем бил
проектиран од кинески инженери. Основата на браната е 500 м, а круната или врвот
310 м. Максимална кота на езерото е 469,9 м. Капацитетот на езерото е приближно
380 000 000 m³ (0,38 km³) вода.

Во акумулацијата Козјак се среќаваат девет видови риби, но не е исклучено да се
најдат и други видови на риби. Во последните години активно и редовно се врши
порибување на езерото.



https://mk.wikipedia.org/wiki/%D0%9A%D0%B5%D0%BD%D0%B8%D1%98%D0%B0

Кенија, офиц. Република Кенија, е држава во Источна Африка која се наоѓа на
екваторот. Таа се граничи со Индискиот Океан на североисток, Танзанија на југ,
Уганда на запад, Јужен Судан на северозапад, Етиопија на север и со Сомалија на
североисток.

Со површина од 580 367 км2 , Кенија се наоѓа на 47 место во светот по големина
(по Мадагаскар). Се протега меѓу 5° северна географска ширина и 5° јужна
географска ширина и од 34° до 42° источна географска должина. Од брегот на
Индискиот Океан, низините се издигнуваат во централните висорамнини. Големата
Раседна Долина која е плодно плато што се наоѓа на исток, ги дели висорамнините
на два дела. На висорамнините во Кенија се наоѓаат најуспешните земјоделски
региони во Африка. Во овие предели се наоѓа и највисоката точка во Кенија ( и
втората највисока точка во Африка) планината Кенија која достигнува висина од 5
199 метри и на која се наоѓаат глечерите. Планината Килиманџаро (5895 м) може да
се види од Кенија до јужната граница на Танзанија.

Првите директни избори за африкански членови во Законодавниот совет се случија
во 1957 година. И покрај надежите на Британија да ја предадат моќта на
„поумерени“ африкански ривали, Африканската национална унија на Кенија на Џомо
Кенијата ја формираше владата непосредно пред независноста на Кенија на 12
декември 1963 година и формирањето на Уставот на Кенија на истиот ден. Во текот
на истата година, кенијската армија се бореше во војната Шифта против етинчките
сомалијци кои сакаа да ја приклучат Североисточната покраина на Кенија во
Сомалија. Војната официјално заврши со потпишувањето на меморандумот Аруша во
октомври 1969 година. За да ги спречи понатамошните инвазии, Кенија потпиша пакт
за одбрана со Етиопија во 1969 година, кој сеуште е во сила.

Кенија е поделена на 47 полуавтономни окрузи со кои ќе управуваат гувернери кои
ќе бидат избрани на првите општи избори според новиот устав во август 2012
година (се уште постои расправија околу тоа дали изборите да се одржат во август
или во декември 2012 година). Според стариот устав, Кенија беше поделена на осум
покраини на чие чело се наоѓаа покраински комесари (централно назначени од
претседателот). Покраините (на свахили mkoa во еднина и mikoa во множина)
понатаму се поделени на области (wilaya). Од пописот во 1999 година има 69
области. Областите уште се делат на 497 помали управни единици (taarafa). Тие
потоа се делат на 2427 локации (mtaa) кои се делат на 6612 подлокации (mtaa
mdogo). Градот најроби ужива статус на целосна административна покраина. Владата
врши надзор врз управувањето со покраините и областите.

Многубројното урбаното население во Кенија е со различно етничко потекло и
речиси сите народи течно ги зборуваат своите мајчини јазици и службените јазици
- англискиот и свахили. Жителите од предградијата и од селата зборуваат еден од
службените јазици, а жителите од пооддалечените села зборуваат само на својот
мајчин јазик.



https://mk.wikipedia.org/wiki/%D0%94%D0%B5%D0%B1%D0%B5%D0%BB%D0%B8%D0%BD%D0%B0

Дебелина — медицинска состојба во која прекумерните телесни масти се акумулираат
до степен што предизвикува несакано влијание врз здравјето, што доведува до
намален просечен животен век и/или повеќе здравствени проблеми. Луѓето се
сметаат за дебели кога нивниот индекс на телесна маса (ИТМ), односно мерка
добиена кога ќе се подели тежината на лицето во килограми со квадратот од
висината на лицето во метри, надминува 30 кг/м2.

Дебелината ја зголемува веројатноста од различни болести, особено срцеви
заболувања , тип 2 дијабетес, опструктивна апнеја, одредени видови на рак,
остеоартритис и астма. Дебелината најчесто се предизвикува поради комбинација на
прекумерно внесување на енергија од храна, недостиг од физичка активност и
генетска подложност, иако само мал број на случаи се предизвикани првенствено од
гени, ендокрини нарушувања, лекарства или психијатриска болест. Има ограничени
докази за ставот дека некои дебели луѓе малку јадат, но сепак се здебелуваат
како резултат на бавниот метаболизам; во просек згоените луѓе трошат повеќе
енергија отколку слабите, како резултат на енергијата што е потребна за да се
одржи зголемената телесна маса.

Исхраната и физичките вежби се основни во лекување на дебелината. Квалитетот на
исхраната може да се подобри со намалување на конзумирањето на храна со висока
енергетска вредност, како што е храна богата со маснотии и шеќери, како и со
зголемено внесување на диететски влакна. Може да се земаат и лекарства против
дебелина, за да се намали апетитот или да се стагнира апсорпцијата на маснотии,
заедно со соодветна исхрана. Доколку исхраната, вежбите и лекарствата не даваат
резултати, во намалувањето на тежината може да помогне гастричен балон или може
да се изврши операција за да се намали обемот на желудникот и/ или должината на
цревата, што побргу доведува до заситување и намалување на способноста да се
апсорбираат хранливите состојки од храната.

Дебелината е главна причина за смрт што може да се спречи во светот, со
зголемена превалентност кај возрасните и деца, а властите ја сметаат како еден
од најсериозните проблеми на јавното здравство во 21. век. Дебелината е
стигматизирана во најголем дел од модерниот свет, особено во западниот свет),
иако во минатото на истата се гледало како на симбол на богатство и плодност и,
сè уште е така во некои делови од светот.

Дебелината е болест во која прекумерните телесни масти се акумулираат до тој
степен што може да имаат несакан ефект врз здравјето. Тоа е дефинирано со
индексот на телесна маса (ИТМ) и потоа се проценува во однос на распоредот на
маснотии преку сооднос на струк и колкови и севкупните фактори за
кардиоваскуларен ризик. ИТМ е тесноповрзан со процент на телесни масти и
вкупните телесни масти.

Кај децата, здравата тежина варира во зависност од возраста и полот. Дебелината
кај децата и адолесцентите не е дефинирана како апсолутен број, туку истата е
поврзана со историски нормална група, така што дебелина е ако ИТМ е поголем од
95-от перцентил. Референтните податоци врз основа на кои се базираат овие
перцентили датираат од периодот помеѓу 1963 и 1994 година, а на нив не влијае
тековното зголемување на тежината.

ИТМ се пресметува со поделба на тежината на субјектот со квадратот од неговата
височина, вообичаено изразено или во метрички или САД „вообичаени“ мерни
единици:

Каде што фунти е тежината на субјектот во фунти и инчи е висината на субјектот
во инчи.

Најчесто користените дефиниции изведени од Светската здравствена организација
(СЗО) во 1997 и објавени во 2000 година, ги дават вредностите наведени во
табелата десно.

Одредени структури имаат направено некои измени на дефинициите на СЗО.
Хируршката литература ја дели класата 3 на дебелина, на уште неколку други
категории, чии точни вредности сè уште се предмет на дискусија.

Бидејќи популацијата во Азија има негативни здравствени последици со понизок ИТМ
од белата раса, некои нации ја имаат редефинирано дебелината; Јапонците ја
дефинирале како кој било ИТМ повисок од 25 додека Кина користи ИТМ повисок од
28.

Зголемената телесна тежина е поврзана со различни заболувања, особено
кардиоваскуларни заболувања, дијабетес мелитус тип 2, опструктивна апнеја,
одредени видови на рак, остеоартритис и астма. Како резултат на тоа, дебелината
доведува до намалување на животниот век.

Дебелината е една од водечките причини за смрт што може да се спречат во светот.
Американски и европски обемни студии покажуваат дека ризикот од смртност е
најмал кај ИТМ од 20–25 кг/м2 кај непушачи и 24–27 kg/m2 кај сегашните пушачи,
со ризик што се зголемува истовремено со промени настанати во двете насоки. ИТМ
над 32 се поврзува со двојно зголемена стапка на смртност помеѓу жените во
период од 16 години. Во САД е проценето дека дебелината предизвикува додатни
111.909 до 365.000 смртни случаи на годишно ниво, додека 1 милион (7,7%) од
смртните случаи кај Европејците е резултат на зголемената тежина. Во просек,
дебелината го намалува животниот век за шест до седум години: ИТМ од 30 до 35 го
намалува животниот век за две до четири  години, додека изразена дебелина
(ИТМ > 40) го намалува животниот век за 10 години.

Дебелината го зголемува ризикот од многу физички и ментални заболувања. Овие
болести најопшто се прикажани во метаболичкиот синдром,, комбинација од
здравствени нарушувања што вклучуваат: дијабетес мелитус, тип 2, висок крвен
притисок, висок крвен холестерол и високо ниво на триглицериди.

Компликациите се директно предизвикани од дебелина или се посредно поврзани
преку механизам, што како чест причинител ја има лошата исхрана или неактивниот
начин на живот. Силата на врската помеѓу дебелината и одредени болести варира.
Најсилна е онаа со тип 2 дијабетес. Вишокот на телесни масти е одговорен за 64%
од случаите на дијабетес кај мажите и за 77% од случаите кај жените.

Последиците по здравјето спаѓаат во две општи категории: оние што се припишуваат
на ефектите на зголемени телесни масти (како остеоартритис, опструктивна апнеја,
општествена стигматизација) и оние што се должат на зголемен број на масни
клетки (дијабетес, рак, срцеви заболувања, замастен црн дроб неповрзан со
алкохолизам). Зголемувањето на телесните масти ја менува реакцијата на телото на
инсулин, со што потенцијално води до отпорност на инсулин. Покачените масти
создаваат и проинфламаторна состојба, и протромбична состојба.

Иако има докази што ги поткрепуваат негативните последици врз здравјето на
населението од дебелината, при зголемен индекс на ИТМ кај одредени подгрупи
здравјето се подобрува, при феноменот познат како парадокс на дебелина.
Парадоксот првично бил објаснет во 1999 година, кај луѓе со прекумерна телесна
тежина и дебелина што примале хемодијализа, а потоа е увиден и кај оние со
срцева маана и периферна артериска болест (PAD).

Кај луѓето со срцева маана, оние што имале индекс на телесна маса (ИТМ) помеѓу
30,0 и 34,9 биле со помала стапка на смртност отколку оние со нормална тежина.
Ова се припишува на фактот дека луѓето често слабеат кога ќе се разболат. Слични
наоди има и за другите типови на срцеви заболувања. Луѓето со дебелина класа I и
срцеви заболувања немаат покачена стапка на срцеви проблеми за разлика од луѓето
со нормална тежина што имаат срцеви заболувања. Кај оние со поголема дебелина,
пак, се зголемува ризикот за дополнително влошување на здравјето. Дури и по
срцев бајпас, нема зголемување на смртноста кај оние со прекумерна тежина и кај
дебелите. Една студија покажала дека подобрената стапка на преживување може да
се објасни со поагресивните терапии што ги примаат угоените луѓе по срцево
заболување. Друга пак покажала дека ако се земе предвид хроничната опструктивна
пулмонарна болест (ХОПБ) кај оние со ПАБ, предностите од дебелината повеќе ги
нема.

На индивидуално ниво, комбинацијата од прекумерно внесување на енергија од храна
и недостиг од физичка активност се смета како причина за најголемиот број на
случаи на згоеност. Ограничен број на случаи се јавуваат пред сè како резултат
на генетиката, медицински причини или психијатриски заболувања. Наспроти ова,
зголемената стапка на дебелина на ниво на општество, се должи на лесниот пристап
до вкусни јадења и зголемената зависност од автомобили и механизирано
производство.

Во истражување од 2006 година, идентификувани се уште други десет можни фактори
што придонесуваат за брзиот пораст на дебелината (1) недостиг на спиење, (2)
ендокрин дисруптори (еколошки загадувачи што го попречуваат метаболизмот на
липидите), (3) намалена варијабилност на собната температура (4) намалена стапка
на пушење на тутун /пушење, бидејќи пушењето го намалува апетитот, (5) зголемено
користење на лекарства што може да предизвикаат дебелеење (пр. нетипични
антипсихотици), (6) пропорционално зголемување кај етничките и старосните групи
што имаат тенденција да бидат потешки (7) бременост на постара возраст (што може
да предизвика подложност на угоеност кај децата), (8) епигенетски фактори на
ризик што се пренесуваат на генерации, (9) природна селекција за повисок ИТМ и
(10) спојување според сличност што доведува до концентрација на фактори на ризик
од дебелина (ова ќе го зголеми бројот на дебели луѓе преку зголемување на
варијацијата на тежина на популацијата).. И покрај тоа што има значителни докази
што одат во прилог на влијанието на овие механизми на зголемената преваленција
на дебелина, истите се сè уште некомплетни и авторите тврдат дека тие се
веројатно помалку влијателни од доказите кои се споменуваат во претходниот
пасус.

Снабдувањето со енергија од храна по лице, видно варира помеѓу различни региони
и земји. Тоа е значително зголемено со текот на времето.. Од раните седумдесетти
до доцните деведесетти години, просечните калории достапни на лице на ден
(количината на купена храна) се зголемила во сите делови од светот, освен во
Источна Европа. Соединетите Американски Држави ја имаат најголемата достапност
со 3,654  калории по лице во 1996 година. Ова понатаму во 2003 год. се зголемило
до 3,754. За време на доцните деведесетти, Европјаните имале 3,394  во областите
во развој во Азија имало 2,648  калории по лице и во супсахарска Африка луѓето
имале 2,176  . Утврдено е дека вкупното внесување на калории е поврзано со
дебелината.

Широката достапност од нутриционистички упатства немаат голем придонес во
решавањето на проблемите со прејадување и лошиот избор на храна. Од 1971 до 2000
година, стапката на дебелина во Соединетите Американски Држави се зголемила од
14,5% на 30,9%. За време на истиот период, се појавува зголемување на просечното
консумирање на енергија од храна. За жените, просечното зголемување било 335 
калории на ден (1,542  калории во 1971 година и 1,877  калории во 2004 година),
додека за мажите просечното зголемување било 168  калории дневно (2,450  калории
во 1971 година и 2,618  калории во 2004 година). Најголем дел од оваа додатна
енергија од храна доаѓа од зголемената консумација на јаглехидрати, а не од
консумирање на масти. Примарни извори на овие додатни јаглехидрати се
засладените освежителни пијалоци, кои сочинуваат скоро 25 проценти од дневната
енергија од храна кај младите возрасни групи во Америка и од пржени компирчиња.
Конзумирањето на засладени пијалоци се смета дека придонесува за зголемување на
стапката на дебелина.

Како што општествата стануваат сè повеќе зависни од енергија од храна, големи
порции и оброци од брза храна, врската помеѓу конзумирањето на брза храна и
дебелината сè повеќе загрижува. Во Соединетите Американски Држави, трикратно е
зголемена консумацијата на брза храна, а внесот на енергија од овие оброци е
зголемен за четири пати во периодот од 1977 до 1995 година.

Земјоделска политика и техникиво Соединетите Држави и во Европа доведоа до
намалување на цените на храната. Во Соединетите Американски Држави,
субвенционирањето на пченка, соја, жито и ориз преку Законот за фарми на САД ги
направи главните извори за преработена храна евтини во споредба со овошјето и
зеленчукот. Дебелите луѓе постојано тврдат дека консумираат помалку храна во
споредба со луѓето со нормална тежина. Ова е поддржано и со тестови на луѓе
направени во соба со калориметар и со директно набљудување.

Седечкиот начин на живот значително придонесува за дебелината. Во светски рамки,
има голема тенденција кон работа што бара помал физички напор,и моментално
најмалку 60% од светската популација не вежба доволно. Ова е првенствено како
резултат на користењето на мехнанизиран транспорт и поголема доминација на
технологија што заштедува труд во домот. Кај децата има пад на нивото на физичка
активност, како резултат на помалку одење пеш и физичко образование. Светските
трендови за активно поминато слободно време физичка активност не се толку јасни.
Светската здравствена организација укажува дека луѓето ширум светот се
занимаваат со рекреација што сè помалку бара активност, додека студија од Финска
открила зголемување, а студија во Соединетите Американски Држави открива дека
физичките активности во слободно време не се значително променети. ref>Brownson
RC, Boehmer TK, Luke DA. Declining rates of physical activity in the United
States: what are the contributors?. „Annu Rev Public Health“ том  26: 421–43.
doi:10.1146/annurev.publhealth.26.021304.144437. PMID 15760296. </ref>

Постои поврзаност помеѓу времето поминато во гледање телевизија и ризикот од
дебелина и кај децата и кај возрасните. Испитувањето открило дека 63 од 73
студии (86%) покажуваат зголемена стапка на згоеност кај деца со зголемена
изложеност на медиуми, со стапки кои пропорционално се зголемуваат како што се
зголемува времето поминато во гледање на телевизија.

Како и многу други болести, дебелината е резултат на меѓусебното дејствување на
генетските и факторите од животната средина. полиморфизмите кај различни гени
што ги контролираат апетитот и метаболизмот се предиспозиција за дебелина, во
случај кога има присуство на доволно енергија од храна. Од 2006 година, повеќе
од 41 од тие места, се поврзуваат со развојот на дебелина во присуство на
поволна средина. Откриено е дека лицата со две копии од FTO генот (генот што се
поврзува со масата со масти и дебелината) во просек тежат 3–4 kg повеќе и имаат
1,67 пати поголем ризик за дебелина во споредба со лицата без ризичната алела.
Процентот на дебелина што може да се должи на генетиката, варира од 6% до 85%,
во зависност од испитуваната популација.

Дебелината е главна карактеристика на неколку синдроми, како на пример
Прадер-Вилиев синдром, Бардет-Бидлов синдром, Коенов синдром и MOMO синдром.
(Терминот „несиндромска дебелина“ понекогаш се користи за да се исклучат тие
состојби.) Кај лицата со тешка дебелина која настапила во рана возраст (која се
дефинира со почеток пред 10 годишна возраст и индекс на телесна маса со над три
стандардни девијации над нормалниот), 7% носат мутација на ДНК на едно место.

Студиите коишто се сосредоточиле на шемите на наследување наместо на специфични
гени, откриле дека 80% од потомството на двајца дебели родители исто така биле
дебели родителите биле дебели, во спротивност со помалку од 10% од потомството
од двајца родители коишто биле со нормална тежина.

Хипотезата за економичен ген претполага дека поради оскудност на храната во
текот на еволуцијата на човекот, луѓето се склони на дебелина. Нивната
способност да ги искористуваат ретките периоди на изобилство за складирање на
енергијата како масти, би била предност во време на различна достапност на
храна, а лицата со поголеми адипозни резерви би имале поголеми можности да
преживеат глад. Сепак, тенденцијата за складирање на масти нема добро да се
приспособи во општество со стабилни резерви на храна. Оваа теорија беше многу
критикувана, затоа исто така се предлагаат и други теории засновани на
еволуцијата, како на пример хипотезата за генетски дрифт и хипотезата за
економичен фенотип.

Определени физички и ментални болести и фармацевтските супстанции што се
користат за нивно лекување можат да го зголемат ризикот за дебелина. Во
медицинските заболувања што го зголемуваат ризикот за дебелина спаѓаат неколку
ретки генетски синдроми (наведени претходно), како и некои вродени или стекнати
состојби: хипотироидизам, Кушингов синдром, дефициенција на хормон на раст, и
растројствата во исхраната: прекумерно јадење и синдром на ноќно хранење. Сепак,
дебелината не се смета за психијатриско нарушување, и затоа не е наведена во
DSM-IVR како психијатриска болест. Ризикот за прекумерна тежина и дебелина е
повисок кај пациентите со психијатриски нарушувања, отколку кај лицата без
психијатриски нарушувања.

Одредени лекови може да предизвикаат зголемување на тежината или промени во
телесниот состав; во нив се вбројуваат инсулин, сулфониуреа, тијазолиденедиони,
атипични антипсихотици, антидепресиви, стероиди, одредени антиконвулзанти
(фенитоин и валпроат), пизотифен и одредени форми на хормонска контрацепција.

Иако генетските влијанија се важни за разбирање на дебелината, тие не можат да
го објаснат сегашното драматично зголемување што може да се забележи во
определени држави или во светот. Иако е прифатено дека прекумерното внесувањето
на енергија, наспроти потрошувачката на енергија, води до дебелина на
индивидуална основа, многу се дебатира за промените во тие два фактора во
рамките на општествата. Постојат одреден број на теории во врска со причината,
но повеќето веруваат дека таа е комбинација од различни фактори.

Врската меѓу општествената класа и ИТМ се разликува низ светот. Еден осврт од
1989 година открил дека во развиените земји, жените од повисока општествена
класа имале помала веројатност да бидат дебели. Не е забележана никаква значајна
разлика меѓу мажите од различни општествени класи. Во земјите во развој, жените,
мажите и децата од високите општествени класи имале повисоки стапки на дебелина.
Поново издание на освртот којшто бил спроведен во 2007 година дошол до истите
поврзаности, но тие биле послаби. Се верува дека намалувањето на силата на
врската се должи на влијанијата од глобализацијата. Меѓу развиените земји,
нивоата на дебелина меѓу возрасните и процентот на тинејџери кои имале
прекумерна тежина, се поврзуваат со нееднаквост на приходот. Помала поврзаност
може да се забележи меѓу државите на САД: поголем број на возрасни лица, дури и
од повисоки општествени класи се дебели во држави со поголема нееднаквост.

Дадени се многу објаснувања за врските помеѓу ИТМ и општествената класа. Се
смета дека во развиените земји, богатите можат да си дозволат да купат
похранлива храна, изложени се на поголем општествен притисок да останат слаби и
имаат поголеми можности, заедно со поголеми очекувања за својата добра физичка
форма. Се верува дека во неразвиените земји, можноста на луѓето да си овозможат
храна, високата потрошувачка на енергија со физички напор, и културните
вредности кои повеќе претпочитаат поголемо тело, придонесуваат за забележаните
тенденции. Ставовите кон телесната маса која ја одржуваат луѓето во текот на
својот живот исто така може да имаат улога во дебелината. Откриена е поврзаност
на промените во ИТМ со текот на времето, меѓу пријатели, браќа и сестри и
сопружници. Изгледа дека стресот и забележаниот низок социјален статус го
зголемуваат ризикот за дебелина.

Пушењето има значително влијание врз тежината на едно лице. Тие што се
откажуваат од пушење добиваат просечно 4,4 килограми (9,7 lb) за мажи и
5,0 килограми (11,0 lb) за жени над десет години. Сепак, промените во стапките
на пушење имаат мало влијание врз севкупните стапки на дебелина.

Во САД, бројот на децата што ги има некое лице е поврзан со ризикот за дебелина.
Ризикот за жената се зголемува за 7% од дете, додека ризикот за мажот се
зголемува за 4% од дете. Тоа делумно може да се објасни со фактот што имањето на
деца за кои се грижат ја намалува физичката активност кај родителите од
западниот свет.

Во земјите во развој, урбанизацијата има сè поголема улога во зголемување на
стапката на дебелина. Во Кина вкупните стапки на дебелина се помали од 5%; но во
некои градови стапките на дебелина се поголеми од 20%.

Се верува дека неисхранетоста во рана возраст има улога во порастот на стапките
на дебелина во земјите во развој. Ендокрините промени коишто настапуваат за
време на периоди на неисхранетост може да поттикнат складирање на масти, во
моментот кога има поголема достапност на енергија од храна.

Во согласност со когнитивните епидемиолошки податоци, бројни студии потврдуваат
дека дебелината е поврзана со когнитивни недостатоци. Денес, не е јасно дали
дебелината предизвикува когнитивни недостатоци или обратно.

Проучувањата за влијанието на инфективните агенси врз метаболизмот сè уште се во
своите рани стадиуми. Откриено е дека цревната флора е различна кај слабите и
дебелите лица. Постои индикација дека цревната флора кај дебелите и кај слабите
лица може да влијае врз метаболниот потенцијал. Се верува дека таа очигледна
разлика во метаболниот потенцијал дава поголем потенцијал за собирање на
енергијата која придонесува за дебелина. Сè уште треба со сигурност да се утврди
дали тие разлики се директна причина или последица за дебелината.

Кај луѓето и неколку различни животински видови е откриена поврзаност помеѓу
дебелината и вирусите. Допрва треба да се утврди степенот до кој таа поврзаност
може да придонела за зголемената стапка на дебелина.

Брошурата ги сумира многуте можни патофизиолошки механизми вклучени во развојот
и одржувањето на дебелината. Оваа област на истражување беше скоро недопрена сè
дури не беше откриен лептинот во 1994 година. После ова откритие, расветлени се
многу други хормонални механизми што учествуваат во регулирањето на апетитот и
внесувањето на храна, шемите на складирање на адипозно ткиво, и развој на
отпорност на инсулин. Од откривањето на лептинот, истражувани се грелин,
инсулин, орексин, PYY 3-36, холецистокинин , адипонектин, како и многу други
медиjатори. Адипокините се медиjатори што се произведуваат од адипозното ткиво,
и се смета дека нивното дејство модифицира многу заболувања поврзани со
дебелина.

Се смета дека лептинот и грелинот се надополнуваат еден со друг во нивното
влијание на апетитот, така што грелинот произведен од желудникот ја модулира
краткотрајната контрола на апетитиот (т.е. да се јаде кога желудникот е празен и
да се запре кога желудникот е растегнат). Лептинот се произведува од адипозното
ткиво за да сигнализира за складирањето на резерви на масти во телото и
посредува во долготрајните контроли на апетит (да се јаде повеќе кога резервите
на масти се ниски и помалку кога наслагите на масти се високи.) Иако
раководењето со лептин може да биде ефикасно кај мала подгрупа на дебели лица
што имат недостиг на лептин, најголем дел од дебелите лица се смета дека се
отпорни на лептин и кај нив се откриени високи нивоа на лептин. Ова отпорност
делумно објаснува зошто давањето на лептин не е ефикасно во потиснување на
апетитот кај најголем број дебели лица.

[[File:Leptin.png|thumb|left|alt= Тридимензионален модел на два пара од
спротивни спирални линии поврзани заедно на нивните краеви со линеарни
сегменти.|Графички приказ на молекулот на лептин. Додека лептинот и грелинот се
произведуваат периферно, тие го контролираат апетитот преку нивните дејства на
централниот нервен систем. Поточно, тие и другите хормони поврзани со апетитот,
дејствуваат на хипоталамусот, регија од мозокот што е од суштинско значење за
регулацијата на внесувањето на храна и трошењето на енергија. Има неколку спреги
во склоп на хипоталамусот што придонесуваат за неговата улога во интегрирањето
на апетитот, а патеката на меланокортин е најдобро разбрана. Патеката почнува со
област од хипоталамусот, аркуат нуклеус, што има излези кон латерален
хипоталамус (ЛХ) и вентромедијален хипоталамус (ВМХ), соодветните центри за
хранење и за заситеност.

Аркуатниот нуклеус содржи две различни групи од неврони Првата група го изразува
невропептидот Y НПИ и агоути сврзан пептид (АгСП) и има стимулаторни инпути на
ЛХ и инхибиторни инпути на ВМХ. Втората група го истакнува проопиомеланокортинот
(ПОМК) и транскриптот за регулирање на кокаин и амфетамин (КАРТ) и има
симулаторни инпути на ВМХ и инхибиторни инпути на ЛХ. Соодветно, невроните
НПИ/АгСП го стимулираат хранењето и ја инхибираат заситеноста, додека невроните
ПОМК/КАРТ ја стимулираат заситеноста и го инхибираат хранењето. И двете групи на
невроните на аркуатниот нуклеус се делумно регулирани од лептин. Лептинот ја
инхибира НПЈ/АгРП групата, додека ја стимулира ПОМК/КАРТ групата. Така што
недостигот од сигнализирање за лептин или преку недостигот на лептин или преку
отпорноста на лептин, води до прејадување и може да биде објаснување за некои
генетски и стекнати форми на дебелина.

Светската здравствена организација (СЗО) предвидува дека прекумерната тежина и
дебелината може наскоро да ја заменат потрадиционалната загриженост за јавното
здравство, односно за неухранетост и инфективни болести како најголеми причини
за лошо здравје. Дебелината е проблем на јавното здравје и на политиките, поради
нејзината доминантност, трошоците и ефектите врз здравјето. Јавното здравство се
обидува да ги разбере и да ги поправи факторите на средината што се одговорни за
преваленцијата на дебелина кај популацијата. Решенијата се бараат во промена на
факторите што предизвикуваат прекумерна консумација на енергија од храна и ја
инхибираат физичката активност. Во овие напори спаѓаат и програмите за исхрана
во училиштата финансирани од државата, ограничувањето на директен маркетинг на
нездрава храна кај децата и намалување на пристапот до пијалоци засладени со
шеќер во училиштата. Кога се конструираат урбани средини, се прават напори да се
зголеми пристапноста кон паркови и да се направат пешачки патеки.

Многу земји и групи имаат објавено извештаи што се однесуваат на дебелината. Во
1988 година беше издадено првото упатство во САД, на ниво на држава, насловено
„Клинички упатства за идентификација, евалуација и третман на зголемена тежина и
дебелина кај возрасни. Извештај за докази.“ Во 2006 година канадска мрежа за
дебелина објави „Канадски упатства за клиничка пракса (КУКП) за справување и
спречување на дебелината кај децата и возрасните.“ Ова е сеопфатно упатство,
базирано на докази за справувањето и превенцијата на прекумерната тежина кај
возрасните и децата.

Во 2004 година Кралскиот колеџ на лекари, Факултетот за јавно здравје и Кралски
колеџ на педијатрија и здравје на деца во Обединетото Кралство, го објави
извештајот „Складирање на проблеми“ во кој се нагласува зголемениот проблем со
дебелината во Велика Британија. Истата година британскиот Долен Дом Комитет за
здравје го издаде нивното „најкомплексно истражување [..] што воопшто е
спроведено” за влијанието на дебелината врз здравјето и општеството во
Обединетото Кралство и за можните пристапи кон овој проблем. Во 2006 година
Националниот институт за здравје и клиничка совршеност (НИКС) издаде упатство за
дијагностицирање и справување со дебелина, исто како и импликација на политиките
за организации што се вон здравствената дејност, како локалните совети.
Извештајот од 2007 година, издаден од сер Дерек Валнес за Кралскиот Фонд
предупредува дека ако не се преземат понатамошни мерки, дебелината има капацитет
да го направи финансиски инвалид од националната здравствена служба.

Се преземаат сеопфатни пристапи за да се обрне внимание на зголемените стапки на
дебелина. Рамката на Акција за политика за дебелина (АПД) ги дели мерките на
„индиректни“, „главни“ и „тековни“ политики. „Индиректните“ политики се
однесуваат на промена на општеството, „главните“ се обидуваат да ги алармираат
поединците за нивното однесување за да се спречи дебелината и „тековните“
политики се обидуваат да ги лекуваат луѓето што се веќе засегнати.

[[File:Obesity Med2008.JPG|thumb|alt= Картонска амбалажа на две лекарства што се
користат за третирање на дебелина. Олистат е покажан горе под трговскиот назив
„ксеникал“, во бело пакување со логото на Рош во десниот долен агол (Името на
Рош во хексагон) Сибутрамин е под трговскиот назив „меридија“. Пакувањето е бело
на горниот дел и сино на дното поделено со селотејп лента. А логото на Абот
Лаборатории е на долната половина од пакувањето десно |орлистат (ксеникал),
најчесто употребуваниот лек за третирање на дебелина и сибутрамин (меридија), од
неодамна повлечен лек поради несаканите ефекти врз кардиоваскуларниот систем]].
Главниот третман на дебелината се состои од исхрана и од физички вежби.
Програмите за диета може да доведат до губење на тежина на краток рок, но
одржувањето на ова изгубена тежина честопати е тешко и бара вежбањето и режимот
на исхрана со помала енергија од храна да стане постојан дел од животот на
личноста. Стапката на успешност при одржување на изгубената тежина, долгорочно,
со промени на животниот стил е ниска и се движи од 2–20%. Промените во режимот
на исхрана и во начинот на живот се ефикасни во ограничувањето на стекнување на
прекумерна тежина во бременоста и ги подобруваат резултатите и за мајката и за
детето.

Еден лек, орлистат (ксеникал), е моментално широко достапен и одобрен за
долготрајно користење. Меѓутоа, губењето на тежината е скромно со просечно
2,9 kg на 1 до 4  години и има малку информации како овие лекарства влијаат на
долгорочните компликации од дебелина. Неговото користење се поврзува со високи
стапки на несакани ефекти врз гастроинтестиналниот тракт и се јавува загриженост
за негативните ефекти врз бубрезите. Достапни се други две лекарства. Лоркасерин
(белвик) што доведува до просечно 3,1 kg губење на тежина (3% од телесната маса)
поголема од плацебо во тек од една година. Комбинацијата од пентермин и
топирамат (ксимија) исто така е делумно ефикасна. Најефикасна терапија за
дебелина е баријатриска операција. Операцијата за многу изразена дебелина е
поврзана со долготрајно губење на тежина и намален просечен морталитет. Една
студија открива дека губењето помеѓу 14% и 25% (во зависност од видот на
изведената постапка) во 10  години и 29% кај намалувањето во целост на
морталитетот во споредба со стандардните мерки за губење на тежина. Меѓутоа,
како резултат на трошоците и ризикот од компликации, истражувачите бараат други
ефикасни, а сепак помалку инвазивни третмани.

Пред 20. век  , дебелината била реткост. Во 1997 година, СЗО изврши формално
признавање на дебелината како глобална епидемија. Од 2005 година, СЗО проценува
дека најмалку 400 милиони возрасни лица (9,8%) се дебели, со повисока стапка на
жени отколку на мажи. Стапката на дебели лица, исто така, се зголемува со
возраста, барем на 50 или 60  годишна возраст, а сериозната дебелина во САД,
Австралија и Канада се зголемува побрзо отколку вкупната стапка на дебелина.

Независно што порано се сметаше за проблем само на земјите со висок приход,
стапката на дебелина расте низ светот и влијае и врз развиените земји и врз
земјите во развој. Тој пораст најдраматично се чувствува во урбаните средини.
Единствениот регион што останува, каде што дебелина не е честа појава е
супсахарска Африка.

Дебелината (анг. obese) доаѓа од латинскиот збор obesitas, што значи "крупен,
дебел, или полничок." Ēsus е минат партицип од edere (јаде), заедно со ob (над)
додаден на него. Оксфордскиот речник на англискиот јазик ја документира неговата
прва употреба во 1611 година од Рендл Котгрејв.

[[File:Venus von Willendorf 01.jpg|thumb|upright|alt=Минијатурна фигура од
дебела жена изработена од камен.|вилендорфската Венера направена 24.000–22.000
година п.н.е]. Грците биле првите коишто почнале да ја сметаат дебелината за
здравствено нарушување. Хипократ напишал дека „Корпулентноста сама по себе не е
заболување, туку предвесник на други“. Индискиот хирург Сушрута (6. век п.н.е.)
ја поврзувал дебелината со дијабетесот и срцевите заболувања. Тој препорачувал
физичка работа како помош за нејзино излекување и против нејзините негативни
влијанија.Поголем дел од човечката историја, луѓето се бореле со недостигот на
храна. Поради тоа, дебелината се сметала за знак на богатство и просперитет. Таа
била честа појава меѓу високите службеници од Европа во Средниот век и во
Ренесансата како и меѓу древните источноазиски цивилизации.

По почетокот на Индустриската револуција било заклучено дека воената и
економската моќ на нациите зависи и од големината на телото и од силата на
нивните војници и работници. Зголемувањето на просечниот индекс на телесна маса
од она што денес се смета за понизок од нормален, на она што денес се смета за
нормален опсег, имало значајна улога за развојот на индустријализираните
општества. На тој начин, висината и тежината во развиените земји се зголемиле во
текот на 19. век. Во текот на 20. век, како што популациите го достигнувале
својот генетски потенцијал за висина, така тежината започнала да се зголемува
многу повеќе од висината, што резултирало со дебелина. Во педесеттите години од
дваесеттиот век, зголеменото богатство во развиените земји ја намалило смртноста
на децата, но како што телесната тежина се зголемувала, срцевите и бубрежните
заболувања станувале почести. Во тој период, осигурителните компании ја
заклучиле поврзаноста помеѓу тежината и животниот век и ги зголемиле премиите за
дебелите лица.

Многу култури низ историјата сметале дека дебелината е последица на карактерна
маана. Obesus или дебелиот лик во грчката комедија бил лаком човек и предмет на
исмевање. За време на христијанството, храната се сметала за премин кон
гревовите на мрзеливост и похота. Во современата западна култура, вишокот
телесна тежина често се сметала за непривлечна, а дебелината обично се поврзува
со различни негативни стереотипи. Луѓето на секоја возраст може да се соочат со
социјална стигматизација и може да бидат цел на силеџии или избегнувани од
своите врсници. Повторно, дебелината е причина за дискриминација.

Мислењата на јавноста во западните општества во поглед на здравата телесна
тежина се разликуваат од оние што се сметаат за идеални  –а двете се променети
од почетокот на 20. век. Тежината којашто се смета за идеална е намалена од
дваесеттите години на дваесеттиот век. Тоа може да се покаже со фактот што
просечната висина на добитничките на изборот за Мис на Америка е зголемена за 2%
од 1922 до 1999 година, додека нивната просечна тежина е намалена за 12%. Од
друга страна, гледиштата на луѓето во поглед на здравата телесна тежина се
променети во спротивна насока. Во Британија, тежината која луѓето ја сметале за
прекумерна била значително повисока во 2007, отколку во 1999 година. Се верува
дека тие промени се должат на зголемените стапки на адипозност, што води до
зголемено прифаќање на вишокот телесни масти како нормално.

Дебелината сè уште се смета како знак за богатство и добросостојба во многу
делови од Африка. Тоа стана особено често по почетокот на епидемијата на ХИВ.

Првите скулптурни претставувања на човечкото тело од пред 20.000–35.000  години
отсликуваат дебели жени. Некои сметаат дека тенденцијата на палеолитната Венера
е да ја истакне плодноста, додека други сметаат дека таа ја претставува
„дебелината“ кај луѓето од тоа време. Сепак, корпулентноста отсуствува во
грчката и римската уметност, веројатно со цел придржување до нивните идеали во
однос на умереноста. Тоа е присутно во добар дел од европската христијанска
историја, така што само оние со низок социоекономски статус биле претставувани
како дебели.

За време на Ренесансата дел од високата класа започнале да се перчат со својата
големина, што може да се види на портретите од Хенри VIII и Алесандро дел
Боро.Рубенс (1577–1640) редовно сликал жени со раскошни облини на неговите
слики, од каде што произлегува терминот рубенеск. Сепак, тие жени сè уште ја
задржале фигурата на „песочен часовник“ која се поврзува со плодноста. Во текот
на 19. век, гледиштата за дебелината се промениле во западниот свет. По
прифаќање на дебелината како синоним за богатство и социјален статус со векови,
на виткоста почнало да се гледа како на посакуваниот стандард.

Покрај нејзиното влијание врз здравјето, дебелината води и до многу проблеми,
вклучително потешкотии при вработување и зголемени деловни трошоци. Тие
влијанија ги чувствуваат сите нивоа на општеството, од поединци до корпорации,
па дури и влади.

Се проценува дека здравствените трошоци за 2005 година во САД, кои се
припишуваат на дебелината, изнесувале 190,2 милијарди долари или 20,6% од сите
здравствени трошоци, додека трошокот за дебелината во Канада, во 1997 година, се
проценува на 2 милијарди кандаски долари (2,4% од вкупните здравствени трошоци).
Вкупниот годишен директен трошок од прекумерна тежина и дебелина во Австралија
во 2005 година изнесувал 21 милијарда австралиски долари. Австралијците со
прекумерна тежина и дебелина, исто така, примиле 35,6 милијарди австралиски
долари како парична помош од владата. Опсегот за годишни трошоци на диететски
производи изнесува 40 до 100 милијарди долари само во САД.

Откриено е дека програмите за спречување на дебелината го намалуваат трошокот за
лекување на болести поврзани со дебелината. Сепак, колку луѓето живеат подолго,
толку повеќе здравствени трошоци тие создаваат. Затоа, истражувачите заклучиле
дека со намалување на дебелината може да се подобри здравјето на јавноста, но
тешко дека ќе се намалат вкупните здравствени трошоци.

Дебелината може да доведе до социјална стигматизација и потешкотии при
вработување.ref name="Puhl R. p.29"/> Кога ќе се споредат со нивните колеги со
нормална тежина, дебелите работници во просек имаат повисоки стапки на отсуство
од работа и земаат повеќе отсуство поради инвалидност, со тоа зголемувајќи ги
трошоците за работодавачите и намалувајќи ја продуктивноста. Со студија со која
биле испитувани вработените на универзитетот Дјук, откриено е дека луѓето со ИТМ
над 40 поднесувале двојно повеќе барања за оштета на работниците во однос на
оние чијшто ИТМ изнесувал 18,5–24,9. Тие, исто така, имале 12 пати повеќе
изгубени работни денови. Најчестите повреди во оваа група се должат на паѓање и
кревање, на тој начин вршејќи влијание врз долните екстремитети, зглобовите на
рацете или нозете и врз грбот. Одборот за осигурување на работниците на
американската држава Алабама одобрил контроверзен план за наплата на 25
американски долари месечно, на дебелите работници, доколку тие не преземат мерки
за намалување на нивната тежина и подобрување на нивното здравје. Тие мерки
стапиле на сила во јануари 2010 година и важат за оние со ИТМ поголем од
35 kg/m2 коишто нема да покажат здравствени подобрувања по една година.

Некои истражувања покажуваат дека дебелите луѓе имаат помала веројатност да
бидат најмени за некоја работа и имаат помали можности за унапредување. Дебелите
луѓе се, исто така, помалку платени за истата работа отколку нивните колеги
коишто не се дебели. Дебелите жени во просек заработуваат 6% помалку, а дебелите
мажи заработуваат 3% помалку.

Определени индустрии, како на пример, авиопревозниците, здравството и
прехранбените индустрии се соочуваат со посебни проблеми. Поради зголемените
стапки на дебелина, авиопревозниците се соочуваат со повисоки трошоци за гориво
и притисок да ја зголемат ширината на седиштата. Во 2000 година, вишокот тежина
на дебелите пациенти ги чинеше воздушните компании 275  милиони американски
долари. Здравствената индустрија мораше да инвестира во посебни установи за
справување со сериозно дебелите лица, вклучително посебна опрема за кревање и
амбулантни возила за баријатрија. Трошоците на рестораните се покачени поради
тужбите коишто ги обвинуваат за дебелината. Во 2005 година, Конгресот на САД
расправаше за законодавство за спречување на граѓанските судски постапки против
прехранбената индустрија поврзани со дебелината; но, не стапи на сила.

[[File:PresidentTaftTelephoneCrop.jpg|thumb|150px|right|right|Претседателот на
САД Вилијам Хавард Тафт често бил исмеван поради тоа што бил со прекумерна
тежина]] Шаблон:Порзано Главна цел на движењето за прифаќање на дебелите е да се
намали дискриминацијата против луѓето што се со прекумерна тежина и угоени.
Меѓутоа, некои поединци во движењето сакаат да ја предизвикаат и установената
врска помеѓу дебелината и негативните последици по здравјето.

Постојат повеќе организации што го промовираат прифаќањето на дебелината. Во
втората половина на 20. век нивната важност се зголеми. Американското здружение
Национално здружение за напредно прифаќање на дебелите (НААФА, на анг. NAAFA)
било создадено во 1969 година, а се опишува како организација за граѓански
права, посветена на укинување на дискриминацијата по основ на големина. Меѓутоа,
активизмот на дебелите и натаму е маргинално движење.

Меѓународното здружение за прифаќање на големината (ИСАА) е невладина
организација (НВО) што е основана во 1997 година. Насочена е на глобално ниво, а
својата мисија ја опишува како прифаќање на големината и помош да се спречи
дискриминацијата врз основа на тежина. Овие групи често се борат за признавање
на дебелината како инвалидитет во американскиот Закон за Американци со
инвалидитет (АДА). Но, американскиот правен систем одлучи дека потенцијалните
трошоци по јавното здравје ги надминуваат придобивките од проширувањето на
законот за антидискриминација да ја опфати и дебелината.

Здравиот индекс на телесна маса зависи од годините и полот на детето. Дебелината
кај децата и кај адолесцентите се дефинира како ИТМ поголем од 95. перцентил.
Споредбените податоци на кои се засновани овие перцентили се од 1963 до 1994
година, така што не се одраз на скорешните зголемувања на стапката на дебелина.
Дебелината кај децата достигна обем на епидемија во 21. век, а стапката е во
пораст и во развиените и во неразвиените земји. Стапката на дебелина кај
канадски момчиња од 11% во 80-те години е зголемена на над 30% во 90-те, а во
истиот период кај бразилските деца стапката пораснала од 4 до 14%.

Како за дебелината кај возрасните, и за зачестената дебелина кај децата
придонесуваат многу различни фактори. Промените во исхраната и смалената физичка
активност се верува дека се двете најважни причини за скорешното зголемување на
стапката. Поради тоа што дебелината од детството често преминува во дебелина и
кај возрасен човек, се поврзува со повеќе хронични болести, а дебелите деца
често ги испитуваат за хипертензија, дијабетес, хиперлипидемија и замастен црн
дроб. Терапијата кај децата е, примарно, интервенција во начинот на живот и
бихејвиорални техники, иако напорот да се зголеми активноста кај децата не
вродува со голем плод. Во САД, лековите за оваа возрасна група не се одобрени од
ФДА (Управата за храна и лекови).

Дебелината кај милениците е честа во повеќе земји. Стапката на прекумерна тежина
и дебелина кај кучињата во Соединетите Американски Држави се движи од 23% до 41%
со околу 5,1% дебели.Стапката на дебелина кај мачките е нешто повисока, со 6,4%.
Во Австралија, стапката на дебелина помеѓу кучињата во ветеринарна средина е
7,6%. Ризикот од дебелина кај кучињата се поврзува со тоа дали и нивните
сопственици се дебели или не, меѓутоа, нема слична поврзаност помеѓу мачките и
нивните сопственици.

Дебелината е медицинска состојба во која телесните масти се акумулирани до
степен до кој може да имаат негативен ефект врз здравјето, што доведува до
намалување на животниот век и/или зголемување на здравствени проблеми. Индексот
на телесна тежина (ИТТ), е мерка која споредува тежина и висина. Луѓето се
дефинираат со прекумерна тежина кога нивниот ИТТ е помеѓу 25 кг/м2 и 30 кг/м2, и
дебели и кога е поголем од 30 кг/м2.

Докази за поддршка на ставот дека некои дебели луѓе кои јадат малку, но добиваат
на тежина поради бавниот метаболизам е ограничен. Во просек дебелите луѓе кои
имаат поголема енергетска потрошувачка од нивните тенки колеги се должи на
енергијата потребна за одржување на зголемена телесна маса. Примарниот третман
за дебелината е диета и физички вежби. Да се дополни овој, или во случај на
неуспех, може да се примаат лекови за намалување на апетитот или спречување на
апсорпција на масти. Во сериозни случаи, се изведува операција или се става
желудочен прстен за да се намали обемот на желудникот и/или должината на
дебелото црево, што ќе доведе до претходно заситувањето и намалена способност да
се апсорбираат хранливите материи од храната.

Пред 20-тиот век, дебелината беше ретка, во 1997 година СЗО официјално ја призна
дебелината како глобална епидемија. Во 2005 година СЗО проценува дека најмалку
400 милиони возрасни (9.8%) се дебели, со повисоки стапки меѓу жените отколку
мажи. Стапката на дебелината, исто така, се зголемува со годините барем до 50
или 60 години и тешката дебелина во САД, Австралија, и Канада се зголемува
побрзо од вкупната стапка на дебелината. Откако се смета за проблем само на
земји со високи примања, стапките на дебелината се зголемуваат во светот и
влијаат и на развиените земји и на светот во развој. Овие зголемувања се
чувствуваат најдраматично во урбаните средини. Единствен преостанат регион на
светот каде што дебелината не е честа е супсахарска Африка.

Дебелината е дефинирана од страна на индексот на телесна маса (ИТТ) и понатаму
се оценува во однос на дистрибуција на поткожно масно ткиво преку односот на
половината и колковите и вкупен кардиоваскуларен ризичен фактор. ИТТ е тесно
поврзан со двата проценти, проценти на телесните масти и масти во целото тело.
Кај децата, здрава тежина варира со возраста и полот. Дебелината кај децата и
адолесцентите не се дефинира како апсолутна бројка, но во однос на историската
нормална група, така што дебелината е ИТТ поголем од 95 перцентил. Референтни
вредности за овие перцентили се базирани на податоци од 1963-1994, и со тоа не
се прилагодени за неодамнешните зголемувања на телесната тежина.

ИТТ се пресметува со делење на масата на субјектот со квадратот на неговата или
нејзината висина, обично изразени во метрички единици: ИТТ = килограми / метри2

Една од најчесто користените дефиниции, основана од страна на Светската
здравствена организација (СЗО) во 1997 година и објавена во 2000 година, ги
вклучува вредностите наведени во табелата. Некои модификации на дефиницијата на
СЗО се направени од особени причини. Во хируршката литература се разложува класа
III дебелината во повеќе категории, чии точни вредности се уште се спорни.

Бидејќи азиското население развива негативни последици за здравјето на пониско
ИТТ од белците, некои нации ја редефинираа дебелината. Јапонците ја имаат
дефинирано дебелината ако ИТТ е поголем од 25, додека во Кина ако ИТТ од
поголема од 28.

Дебелината е една од причините за смрт која сепак најлесно може да се спречи и
превенира. Одредени американски и европски студии покажаа дека морталитетот е
најнизок при ИТТ на 22,5-25 кг/м2 кај непушачи, а кај пушачи при ИТТ на 24-27
кг/м2. ИТТ над 32 е поврзан со двојно повисока стапка на смртност кај жените. Во
просек, дебелината го намалува очекуваниот животен век за шест до седум години.
Кај луѓе со ИТТ од 30-35 се намалува очекуваниот животен век од две до четири
години, додека тешка дебелината (ИТТ> 40) го намалува живот век за 10 години.



https://mk.wikipedia.org/wiki/%D0%92%D0%B8%D0%B7%D0%B0%D0%BD%D1%82%D0%B8%D1%81%D0%BA%D0%B8_%D0%BA%D0%B0%D0%BB%D0%B5%D0%BD%D0%B4%D0%B0%D1%80

Византискиот календар бил во официјална употреба во Византија (односно во
Источна Римска Империја) од 988 година кога владеел Василиј II, сѐ до падот на
империјата во 1453 година. Овој календар се користел и во земјите кои биле во
византиската сфера на влијание.

Календарот бил идентична на Јулијанскиот календар, со таа разлика што називите
на месецте биле преведени од латински на грчки. Првиот ден од годината бил 1
септември, а за почетна година се сметала 5509 (или 5508) година пред новата ера
- односно кога според Библијата бил создаден светот. Значи за да преминеме од
современиот календар во византискиот на тековната година треба да додадеме 5508,
а за деновите од 1 јануари до 31 август и 5509 за останатите денови од годината.

По падот на Византија, на календарот продолжил да се користи во Русија до 1700
година сѐ до реформите на Петар Велики. Денес сѐ уште некои Православни Цркви го
користат овој календар.



https://mk.wikipedia.org/wiki/%D0%91%D0%BE%D1%98%D0%B0

Боја — видна восприемателна способност на луѓето спрема категориите наречени
црвено, жолто, сино и други. Бојата е резултат на интеракцијата на светлинскиот
спектар со светлоприемници (фоторецептори) во окото. Категориите на боите и
физичките спецификации на бојата исто така се поврзани со предметите,
материјалите, изворите на светлина и така натаму, пред се од аспект на нивните
физички својства како што се (абсорпција), одбивањето (апсорпција) или
емитувањето (зрачење) на светлината.

Само дел од електромагнетниот спектар е видлив за човековото око (во интервалот
од од 380 до 740 nm, приближно речено) е одговорен за перцепцијата на боите. Со
оглед на тоа што восприемањето на бојата доаѓа од различните видови на конусни
клетки во мрежницата одговорни за детекција на зрачење до различни делови во
спектарот, боите можат да се дефинираат и измерат по степенот со кој тие ги
стимулираат овие клетки. Овие физички или психолошки квантификации на бојата,
покрај сѐ не целосно ни го објаснуваат психофизичкото восприемање на бојата.

Науката за боите понекогаш се нарекува хроматика. Таа се занимава со
восприемањето на бојата од страна на човечкото око и мозокот, потеклото на
бојата, бојата во уметноста и физиката на електромагнетното зрачење во видливиот
ранг (што всушност е терминот кои го употребуваме за оваа појава, светлина).

Слично како и сетилата за мирис и вкус, така и бојата ни овозможува да го
разбереме светот околу нас. Разликувањето на боите му помага на човекот, не само
да опстане во овој свет, туку и да ја цени уметноста како начин на неговото
изразување.

Кон крајот на XIX и почетокот на XX век, голем број на истакнати научници и
уметници ги истражувале “основните“ работи и ја групирале човековата когнитивна
способност во компоненти, како “боја” и “облик”, на начин, многу сличен на оној
со кој мозокот ја процесира добиената информација од окото. Мозокот постојано
добива информации од она што ние го гледаме, притоа прочистувајќи го најважниот
дел од случката или ситуацијата, за полесно да се свати настанот.

Разликувањето на боите е сложен процес, многу посложен отколку само препознавање
на брановите должини од електромагнетниот спектар кој окото може да го
регистрира. Таа претставува многу повеќе од обична карактеристика на објектите и
нејзината употреба во секојдневниот говор е целосно спротивна од нејзината
вистинска функција. Поврзаноста на поимот боја со обоеноста на објектите во
нашиот секојдневен говор, во смисол на изјавата од типот “ овој објект е црвен
”, е во целосна контрадикција и наведува на потполно погрешен заклучок, бидејќи,
непобитно е дека бојата која нашиот визуелен систем ја регистрира постои само во
нашиот мозок. Како пример се разгледува сфаќањето на обоеноста на бананата од
страна на нашиот мозок. За него бананата изгледа жолта кога е набљудувана под
дневна светлина, жолта е и кога се набљудува под светлина од пламен од свеќа,
како и под флуоресцентна светлина. Во сите овие случаи, светлата кои го
осветлуваат објектот се значително различни едни од други. Дури и во случај кога
објектот (бананата) оддава различни композиции од бранови должини, во различни
ситуации, мозокот се обидува да го утврди битието на објектот. Од ова може да се
извлече заклучок дека бананата ја одбива жолтата светлина, иако во исто време до
нашиот восприемателен систем стигнале и други бои, зависно од светлосниот извор.

Бојата претставува способност на нашиот мозок за толкување на особините на
објектите и таа е единствена само кај луѓето и кај некои поразвиени цицачи. Ова
толкување помага во стекнување на знаење за карактеристиките на површината. За
полесно сваќање на бојата, нашата потсвест ги анализира добиените информации од
светлосните приемници кои се сместени во мрежницата. Денес се вршат голем број
на експерименти преку кои се врши утврдување на начинот со кој нервните клетки
во мозокот помагаат во препознавањето и разликувањето на боите.

По долгогодишни истражувања утврдено е дека восприемањето на бојата се јавува
како резултат на физичките особини на светлината, околината која не опкружува,
физиолошката реакција на мрежницата во окото на упадната светлина во неа, како и
од преносот на регистрираните податоци и нивна обработка во мозокот.

Светот е полн со светлина. Видливиот дел од спектарот е составен од седум
емисиони групи со различна бранова должина. Тоа се боите од виножитото: црвена,
портокалова, жолта, зелена, сина, темно сина (индиго) и виолетова. Боите кои се
сродни со црвената се со поголема бранова должина, оние со зелената се со
средна, а синкастите објекти имаат покуси бранова должина.

Распознавањето на боите е една од најважните функции од човековиот живот.
Светлината која окото ја препознава е само мал дел бранови должини од
целокупниот електромагнетен спектар. Секоја различна боја има своја различна
бранова должина. Затоа се вели дека бојата е еден вид на восприемателна појава,
која зависи, како од самиот набљудувач, така и од условите во кои истата се
разгледува.

Голем број на славни и истакнати физичари зазеле одредена страна во дискусијата,
овозможувајќи увид во изобилието од докази за своите тврдења. Вистината е дека
светлината се однесува и како бран и како честичка. Таа се рефлектира исто како
и брановите, може да интерферира исто како и брановите - односно се покорува на
истите физички закони како и брановите.

Славниот научник Исак Њутн во 1672 година открил дека светлината се разделува во
многу бои откако ќе биде пропуштена низ призма. Оваа појава и способност на
светлината тој почнал да ја користи за вршење на експерименти преку кои ја
анализирал и добил поголеми познавања за нејзините особини. Боите добиени на
овој начин имаат прецизен спектрален распоред, кој никогаш не се менува,
почнувајќи од црвена, па портокалова, жолта, зелена, сина и виолетова. Секоја од
овие бои има единствена сигнатура која го одредува нејзиното место во спектарот.
Оваа карактеристика е, всушност нејзината светлосна бранова должина, која е
различна за секоја боја.

Нешто помалку од еден век по откритијата на Њутн, Максвел покажал дека
светлината претставува електромагнетна зрачење. Денес видливата светлина
претставува дел од електромагнетниот спектар кој е составен од: гама и
рентгенските зраци, УВ зрачење, видлив дел од спектарот (за човековото око),
инфрацрвени зраци, микробранови и радиобранови.

Видливиот (понекогаш оптички) дел од спектарот претставува дел од целокупното
електромагнетно зрачење кое човековото око е способно да го регистрира. Не
постои прецизна граница во одредувањето на видливото подрачје. Просечното
човечко око реагира на бранови должини во интервалот од околу 400 до 500 nm и
покрај тоа што некои луѓе забележуваат бранови во опсег од 380 до 740 nm.
Обично, најголемата осетливост восприемателниот систем ја има на околу 555 nm,
во зелената област.

Восприемателните системи кај другите видови се поразлични од оние на човекот и
се способни за регистрирање на пообемен интервал од бранови должини. Така на пр.
голем број на инсекти се способни да ја регистрираат и УВ светлина, преку која
го наоѓаат нектарот од цвеќината. Од таа причина растенијата кои се зависни од
опрашувањето го должат нивниот опстанок во поголема мера на УВ зраците, отколку
на нивнииот обоен изглед. Видливиот спектар зафаќа многу мал дел од целокупната
радијација. Светлината која се оддава од сонцето го опфаќа видливото подрачје и
се проширува, преку црвената боја, во инфрацрвено зрачење (кое окото на човекот
не е во состојба да го регистрира) и преку виолетовата, во УВ зрачење (исто така
невидливо за нашето око), со најсилен интензитет во жолтата боја.

Шкотскиот физичар Џејмс К. Максвел (1831 - 1879) докажал дека при заедничко
делување на електричните и магнетните полиња настанува прогресивен бран, кој
Максвел го нарекол електромагнетен бран или електромагнетно зрачење. Светлината
е еден вид на електромагнетно зрачење. Овој научник докажал дека променливото
електрично поле формира магнетно поле, но поставил и обратна теорија, т. е. дека
променливото магнетно, учествува во формирањето на електрично поле, бидејќи
најголем дел од процесите во природата се балансирани. Испитувањата на Фарадеј и
Херц помогнале во докажувањето на оваа теорија.

Англискиот јазик има единаесет основни бојни термини, додека рускиот и
италијанскиот по дванаесет, со разлика во сината и азурната боја. И покрај
огромниот број на различни поими за боја помеѓу јазиците во светот укажува на
меѓусебно големи разлики, сепак, без речиси никакво сомнение постои модел според
кој овие поими се вметнати во различните говорни подрачја. Првобитниот говорен
модел кој Берлин и Кај го понудиле морал да претрпи одредени измени и да биде
проширен на повеќе од една варијанта за да се прилагоди на секоја нова група на
податоци.

Секоја различна култура има свој, различен термин за одредена боја и може да се
сретне именување на мали, соседни делови од спектарот. На пр. симболот хан 青
(кој има значење и на мандарински и на јапонски), означува термин кој ги опфаќа
и сината и зелената боја. Во Јапонија и покрај тоа што семафорите се исто обоени
како и на другите места во светот, зелената се нарекува со исто име како и
сината “ aoi “ заради тоа што зелената боја се смета како нијанса од сината
боја.

Целокупната видлива светлина претставува смеса од бои, кои кога ќе се
комбинираат во различни пропорции формираат единствена светлина. Видливиот боен
спектар започнува со бранова должина од 380 nm, завршува на околу 740 nm. Се што
е под 380 и над 740 nm, човековото око не е во можност да го регистрира. Белата
светлина претставува смеса од одредена група бои, секоја од нив окарактеризирана
со специфична бранова должина, која таа ја впива, во подеднаква количина за
секоја боја.

Усвитеност или инкадесценција (оддавање на светлина по загревање) и
луминесценција се два основни начини за добивање на светлина. Со загревање на
достатно висока температура, цевката почнува да сјае, слично како и ѕвездите и
сонцето, кои сјаат заради нивната преголема температура. Luminiscence, позната и
како ладна светлина, потекнува од други извори на светлина, независни од
загревањето. Може да се генерира на собна, но и на понски температури. Квантната
физика ја објаснува оваа појава како движење на електрони, од нивната првобитна
положба (најниско енергетско ниво), до состојба на висока енергија. При
враќањето во првобитната положба, електронот оддава енергија во форма на фотони
кои оддаваат светлина. Доколку интервалот меѓу овие два чекори е краток (неколку
μс.), процесот се нарекува флуоресценција, а доколку е во траење од час и
повеќе, процесот е познат како фосфоресценција.

Човековото око е конечниот набљудувач на бојата. Процесот речиси секогаш се
заснова на субјективното препознавање и разликување на бојата. Заради оваа
причина, дефинирањето на бојата е различно кај секој набљудувач. Големо влијание
имаат и староста, полот, па дури и моменталното расположение на набљудувачот.

Претставува основна карактеристика и покажува за која боја од видливиот спектар
станува збор. Секоја вредност за обојувањето се однесува за различна бранова
должина од електромагнетниот спектар, кој е видлив за човековото око.

Трите основни бои е потребниот минимум од бои, кои можат да се комбинираат за да
формираат најголем можен број на нови бои;

Приближно во периодот со Хелмхолц, Евалд Херинг ја развил својата теорија на
спротивни бои, со потенцирање на тоа дека непрепознавањето на боите се одвива со
спротивните парови (црвена и зелена, сина и жолта или црна и бела). Овие две
теории биле синтетизирани нешто подоцна од Хурвич и Џејмисон, кои покажале дека
способноста на мрежницата во човековото око се сложува со трихроматската теорија
. Во 1931 година, меѓународната група на експерти, CIE понудува математички
модел за приказ на боите, кој подоцна претрпува одредени измени.

Моделот HSV (Hue, Saturation, Value), кој е познат и како HSB (Hue, Saturation,
Brightness), го дефинира бојниот простор преку три составни компоненти: тон,
заситеност и вредност.

Испакнатите делови на овој боен модел одговараат на бела и црна. Остриот
параметар од HSL системот се однесува на обоеноста (hue), разликата меѓу
испакнатите делови, на заситеноста, а делот, од црната, до белата боја на
светлоста.



https://mk.wikipedia.org/wiki/%D0%91%D0%B8%D1%82%D0%BA%D0%B0_%D0%BD%D0%B0_%D0%A1%D0%BE%D0%BC%D0%B0

Британските и француските сили тргнале во фронтален напад против германската
армија, која била во ровови северно од реката Сома во Франција. Една недела
британските сили ги бомбардирале сè уште непомрднатите германски позиции. Првиот
ден настрадале 60.000 британски војници, од кои 20.000 загинале. Офанзивата
постепено преминала во исцрпувачка битка затоа што врнеле силни октомвриски
дождови, кои го направиле калливото поле во непроодно. Пред да заврши битката
сојузниците напреднале само 8 км. Загубите биле огромни: 650.000 на германска
страна, 420.000 на британска страна и 195.000 на француска. Оваа битка станала
метафора за залуден и дискриминаторски колеж.



https://mk.wikipedia.org/wiki/%D0%90%D0%B2%D0%B3%D0%B0%D0%BD%D0%B8%D1%81%D1%82%D0%B0%D0%BD

Авганистан е држава во Средна Азија. Се граничи со Пакистан на југ и исток, со
Иран на запад, со Туркменистан, Узбекистан и Таџикистан на север и има тесна
граница со Кина на исток. Главен град е Кабул.

Авганистан е основан во 1747 година, а е меѓународно признат во денешните
граници во 1919 година. Во 1973 година е соборена монархијата, а во 1978 година
власта ја преземаат комунистите. Од 1979 година Авганистан е сцена на серија
вооружени конфликти, започнувајќи со Советската инвазија, преку граѓанската
војна, до соборувањето на Талибанскиот режим во 2001 година од страна на
меѓународните трупи предводени од САД.

Авганистан буквално означува „Земја на Авганците“, но во минатото се користеле
други називи за оваа земја. Во периодот помеѓу паѓањето на талибанскиот режим и
од 2003 година, САД оваа земја ја нарекува Авганистан Преодна Исламска Држава
Авганистан. Според новиот устав, државата се нарекува Исламска република
Авганистан. Името Авганистан произлегува од зборот „авган“. Постојат различни
мислења во врска со етимологијата на зборот „авган“ и повеќето од нив
претставуваат шпекулации.

Според една од верзиите, во „Махзан и Авгни“ од Нематула, напишано во 1612
година., пишува дека потеклото на зборот доаѓа од царот Саул, кој имал син кој
се викал Ирмиоја чии син пак се викал Афгана. По смртта на Саул, Афгана бил
одвлечен од Давид и покасно се приклучил во армијата по време на царувањето на
цар Соломон.

Околу ¾ од територијата на Афганистан е опколена со планини. Во Авганистан
преовладува сувата, суптропска клима. Средната температура во јули е помеѓу 24 и
32 степени, а на надморска височина помеѓу 2.500 и 4.000 м е –10. Зимата во
рамнините е мека, средна температура за јануари е помеѓу 0 и 8 степени, но на
некои места понекогаш се намалуваат до –30. На височина над 3.000 м снегот се
задржува во продолжение на 6-8 месеца. Најголемо количество врнежи има во
зимата.

Подземните богатства не се добро проучени. Откриени са канали на природен гас,
железо, цинкови, оловни руди, барут. Планините Хиндукуш доминираат со
централниот дел на Авганистан.

Густината на населеност е околу 31 жител на km2. Основните етнички групи, кои го
определуваат обликот на државата се Пуштуните и Таџиците. Позначителни
малцинства се: Хазари, Узбеци, Нуристанци, Белуџи, Киргизи, Туркмени.

Поголеми градови во Авганистан се престолнината Кабул, Кандахар, Херат, Мазари
Шариф, Кундуз.



https://mk.wikipedia.org/wiki/%D0%88%D1%83%D0%B6%D0%BD%D0%B0_%D0%9A%D0%BE%D1%80%D0%B5%D1%98%D0%B0

Јужна Кореја — суверена држава која се наоѓа во јужниот дел на Корејскиот
Полуостров. Службено се нарекува Република Кореја (корејски: 대한민국,
„Tехан-мингук“) и во резолуцијата на OОН од 1948 г. е опишана како единствена
законски влада во Кореја. Меѓународното име на Кореја доаѓа од старата династија
Корјо во периодот кога многу западни нации го забележале постоење на династијата
на Корејскиот Полуостров. Корејското име „Техан-мингук“ може да се преведе како
„Република на великиот Хан“. „Хан“ е името на народите на полуостровот и во
некои делови на Манџурија. Ова име на народите потекнува од името на
единствениот древен бог на корејските народи, наречен „Хананим“.

Нејзините соседи се Кина на запад, Јапонија на исток, Северна Кореја на север, и
на Источнокинеското Море на југ. Јужна Кореја се наоѓа во умерена северна зона и
има претежно планински рељеф. Нејзината територија зафаќа вкупна површина од
99.392 квадратни километри и има население од речиси 50 милиони. Главен и
најголем град е Сеул, со население од 10.421.782 жители.

Археолошки наоди покажуваат дека Корејскиот Полуостров бил населен до стариот
(долниот) палеолит. Корејската историја започнува со основањето на Кочосон во
2333 г. п.н.е. од страна на легендарниот Дан-гун. По обединувањето на Трите
кралства на Кореја под водство на Шила во 668 г. од н.е., Кореја го помина
периодот на династијата Корјо и династијата Чосон како една нација до крајот на
Корејската империја во 1910 г., кога Кореја беше присвоена од Јапонија. По
ослободувањето и окупацијата од советските и американските сили на крајот од
Втората светска војна, нацијата беше поделена на Северна и Јужна Кореја. Јужна
Кореја беше основана во 1948 г. како демократија, иако политички превирања и
периодите на воена власт и воена состојба, означија голем дел од периодот до
основањето на Шестата Република во 1987 г.

Јужна Кореја е претседателска република која се состои од шеснаесет
административни единици и е развиена земја со многу висок стандард на живеење.
Таа е четвртата по големина економија во Азија и 15. (номинална) или 12. (според
паритет на куповна моќ) најголема економија во светот. Економијата е ориентирана
на извоз, со производство што се задржува на електрониката, автомобилите,
бродоградбата, машинството, петрохемикалиите и роботиката. Јужна Кореја е членка
на Обединетите нации, СТО (Светската трговска организација), ОЕСР (Организација
за економска сработка и развој) и Г-20 големи економии. Исто така таа е еден од
основачите на АПЕС (Азиско-пацифичка економска соработка) и Источно-азискиот
самит.

Помеѓу 1592 г. и 1598 г., Јапонците извршиле инвазија на Кореја. Хидејоши
Тотојоми ги предводел силите и се обидел да го нападне азискиот континент преку
Кореја, но на крајот бил одбиен од страна на Праведната армија и помошта која
стигнала од кинеската династија Минг. Во оваа војна иста така се истакнал
адмиралот Ји Сун-син и неговиот познат „брод-желка“. Во20-тите и 30-тите години
на 17. век, Манџурците извршиле инвазии на Чосон, а на крајот ја освоил цела
Кина.

Структурата на владата на Јужна Кореја е утврдена со Уставот на Република
Кореја. Овој документ е ревидиран неколку пати откако беше прогласен за прв пат
во 1948 година за независноста. Меѓутоа, тој има задржано многу општи
карактеристики и со исклучок на краткотрајната Втора република Јужна Кореја,
земјата отсекогаш имала претседателски систем со независен претседател. Првите
директни избори се одржаа во 1948 година. Иако Јужна Кореја доживеа неколку
воени диктатури од 1960-тите до 1980-тите години, оттогаш прерасна во успешна
либералната демократија. Денес, Светската книга на факти на ЦИА ја опишува
демократијата во Јужна Кореја како „целосно функционална модерната демократија“.

Јужна Кореја е поделена на 8 покраини („до“), 1 специјална автономна покраина
текпјол („текпјол чачидо“), 6 метрополски градови („квангјок-си“) и 1 специјален
град („текбјол-си“). Тие потоа се делат на разни помали единици: градови („си“),
околии („кун“), окрузи („ку“), помали градови („еп“), паланки („мјон“), маала
(„донг“) и села („ри“).



https://mk.wikipedia.org/wiki/%D0%88%D0%B0%D0%BC%D0%B0%D1%98%D0%BA%D0%B0

Јамајка (англиски: Jamaica) — островска држава на Средна Америка и е дел од
островската група Големи Антили. Островот Јамајка е долг 34 и широк околу 80 км.
Зафаќа површина од 10.990 км². Јамајка се наоѓа во Карипското Море, на околу 145
километри јужно од Куба, и 191 км западно од Хиспањола, островот на кој се
наоѓаат државите Хаити и Доминиканска Република. Службен јазик на е англискиот,
а главен град на државата е Кингстон.

Јамајка првично станала шпански посед познат како Сантијаго, потоа во 1655
година Јамајка била под англиска управа, а подоцна британска колонија позната
како „Јамајка“. Островот се здобил со целосна независност во 1962 година. Со 2.8
милиони жители, таа е третата најнаселена англофонска држава во Америка, после
САД и Канада. Кралицата Елизабета II останала како монарх на Јамајка.

Староседелски народ на Јамајка е народот Таино кој зборува на арауакански јазик
и тие го дале името Шаjмака или Xaymaca, што во превод значи „земја на дрво и
вода“ или „земја на извори“.

Локалното население Араваци и Таино, кое е со потекло од Јужна Америка, се
населиле на островот помеѓу 4000-та и 1000-та година п.н.е. Кога пристигнал
Кристофер Колумбо во 1494 година, имало преку 200 села каде што владееле
caciques (шефови на селата). Јужниот брег на Јамајка бил најнаселениот, посебно
околу пределот денес познат како „Олд Харбор“. Кога Англија преземала контрола
врз островот, народот Таино сè уште ја населувале Јамајка. The Jamaican National
Heritage Trust, се обидуваат да лоцираат и документираат никаков доказ за
староседелските народи.

Кристофер Колумбо ја прогласил Јамајка како шпанска колнија, по пристигнувањето
во 1494 година, и најверојатно тој пристигнал во регионот „Олд Харбор“, денес
наречен „Дискавери Беј“. Денес има дебата за тоа дали се приземјил во „Заливот
Св. Ен“ или на „Дискавери Беј“. Заливот Св. Ен е местото каде што бродот „Света
Глорија“ на Колумбо, најпрвин ја здогледал Јамајка. Една милја западно од
заливот Сент Ен е местото на првата шпанска населба на островот, Севилја ла
Нуева, која била напуштена околу 1524 година поради тоа што била прогласена за
нездрава. Главниот град бил преместен во Спениш Таун, тогаш наречен „Вила де ла
Вега“, околу 1534 година и се наоѓа во денешна Сент Кетрин.

Од сите британски колонии на Карибите, Спениш Таун ја има најстарата катедрала.
Шпанците биле насилно протерани од страна на Англичаните на Очо Риосво Сент Ен.
Во 1655 Англичаните, под водство на Вилијам Пен и генералот Роберт Венаблс, ја
зазеле и последната шпанска тврдина во Јамајка. Името на Монтего Беј, главниот
град на парохијата на Сент Џејмс, е изведено од шпанското име manteca bahíaаили
„заливот на салото“ поради големата употреба на диви свињи во индустријата за
произведување на маст (сало).

Во 1660 година, населението на Јамајка е околу 4.500 белци и околу 1,500 црнци а
во почетокот на 1670-те години, црнците го формираат мнозинство од населението.

Кога Aнгличаните ја окупирале Јамајка во 1655 година, шпанските колонисти
избегале после ослободувањето на нивните робови. Робовите избегале во планините,
приклучувајќи се кон оние што претходно избегале од Шпанците, за да живеат со
народот Таино. Овие робови во бегство, кои станале познати како „јамајкански
бегалци“, се бореле против Британците во текот на 18 век. Тоа име денес сè уште
се користи за нивните современи наследници. За време на долгогодишното ропство,
бегалците формирале слободни заедници во планинската внатрешноста на Јамајка, и
таму ја одржувале нивната слобода и независност со генерации.

Во текот на првите 200 години под британско владеење, Јамајка станала една од
светските водечки извозници на шеќер, произведувајќи повеќе од 77.000 тони шеќер
годишно меѓу 1820 и 1824 година. По укинувањето на трговијата со робови (но не и
ропството само по себе) во 1807 година , Британците увеле индиски и кинески
работници како вработени чираци, за да се дополни работната сила. Потомците на
вработените чираци од индиско и кинеско потекло продолжиле да живеат во Јамајка
и денес.

До почетокот на 19 век, големото ослонување на ропството во Јамајка, резултирало
со надминување на бројот на белците од страна на црнците во сооднос од речиси 20
спрема 1. Иако Англија го забрани увозот на робови, некои сè уште се шверцувале
во колониите. Британската влада изготвила закони држејќи го под строга контрола
укинувањето на ропството, но тие исто така вклучиле и инструкции за подобрување
на начинот на животот на робовите. Во овие инструкции се вклучени забрана на
употребата на жита од областа, забрана за камшикување на жените, известување
дека на робовите им е дозволено верско образование, услов да им се даде на
робовите дополнителен слободен ден во текот на неделата, кога тие би можеле да
го продаваат своето производство, како и забрана на неделните пазари.

Во Јамајка овие мерки биле попречувани од страна на Домот на народното собрание.
Собранието тврдело дека робовите биле задоволни и се противело на мешањето на
парламентот во островските работи, иако многу сопственици на робови стравувале
за можни револти. По серија буни и менување на ставовите во Велика Британија,
нацијата формално го укинала ропството во 1834 година, со целосно ослободување
од робовладетелство, прогласено во 1838 година. Во 1834 година населението
изнесува 371.070 од кои 15.000 белци, 5.000 слободни црнци, 40.000 „обоени“ или
со мешани раси и 311.070 робови.

Британците основале определен број на ботанички градини. Тука спаѓале и
градината Кеслтон, формирана во 1862 година, да ја замени градината Бат
(создадена во 1779) која била предмет на навали. Градината Бат била местото за
садење овошје донесено во Јамајка од Тихиот Океан од страна на Капетанот Вилијам
Блај. Други градини биле плантажата Чинчона основана во 1868 година и градината
Хоуп основана во 1874 година. Во 1872 година, Кингстон станал главен град на
островот.

Во 1945 година, Сер Хорас Хектор Херн станал главен судија и чувар на протоколот
во Јамајка. Тој застанал на чело на Врховниот суд во Кингстон, во периодот меѓу
1945 и 1950/1951. Потоа се пресели во Кенија, каде што бил назначен за главен
судија.

Јамајка полека добила зголемување на независноста од Велика Британија и во 1958
година Јамајка станува провинција во Федерацијата Западни Инди. Јамајка стекнала
целосна независност со напуштање на федерацијата во 1962 година.

Силен економски раст, во просек околу 6% на годишно ниво, ги одбележала првите
десет години од независноста за време на конзервативните влади кои биле
предводени од премиерите Александар Бустаманте, Доналд Сангстер и Хју Ширер.
Растот бил поттикнат од силните инвестиции во боксит и алуминиум, туризам,
индустриско производство и во помала мера земјоделскиот сектор.

Оптимизмот на првата декада бил придружен со растечко чувство на нееднаквост, и
чувство дека придобивките од растот не биле искусени од страна на сиромашните во
урбаните краеви. Ова, во комбинација со ефектите од забавувањето на глобалната
економија во 1970 година, го поттикнал електоратот да ја промени власта,
избирајќи ја ННП (Народна национална партија) во 1972 година. И покрај напорите
за создавање на социјално-правична политика во образованието и здравството,
Јамајка продолжила да заостанува економски, со својот бруто национален производ
паднат во 1980 година до некои 25% под нивото од 1972 година. Зголемувањето на
странските и локалните долгови, придружувани со големи фискални дефицити,
резултирало со покана од Меѓународниот монетарен фонд (ММФ) за финансирање од
страна на САД и другите, и наметнување на ММФ мерки за штедење (со поголема од
25% каматна стапка на годишно ниво ).

Јамајка е парламентарна демократска и уставна монархија, каде монархот е
застапен од генералниот гувернер. Шефот на државата е кралицата Елизабета II,
која официјално ја користи титулата „Монарх на Јамајка“, кога ја посетува
земјата или врши должности во корист на Јамајка. Генералниот гувернер е
номиниран од страна на премиерот и целиот кабинет и истиот е назначен од
монархот. Сите членови на Кабинетот се назначуваат од страна на генералниот
гувернер по совет на премиерот. Монархот и генералниот гувернер имаат главно
церемонијални улоги, настрана од нивната силна резервна моќ, да го разрешат
премиерот или парламентот.

Сегашниот устав на Јамајка е направен во 1962 година од страна на двопартиски
заеднички комитет од законодавната власт на Јамајка. Уставот стапува во сила
заедно со јамајканскиот договор за независност во 1962 од законодавното тело на
Обединетото Кралство, кога и била дадена политичка независност на Јамајка.

Законодавното тело на Јамајка е дводомно и се состои од Собрание (долен дом) и
Сенат (горен дом). Членовите на собранието (познати и како членови на
парламентот или пратеници), се избираат директно, и членот на Претставничкиот
дом, кој, по проценка на генералниот гувернер, најдобро може да командува со
довербата на мнозинството од членовите на таа куќа, е назначен да биде премиер,
од страна на генералниот гувернер.Сенаторите се номинирани заеднички од страна
на премиерот и парламентарниот лидер на опозицијата и потоа се назначени од
страна на генералниот гувернер.

Во февруари 2006 година, Портија Симпсон-Милер била избрана од страна на
делегатите на владејачката Народна национална партија (ННП) за замена на П.Ј.
Петерсон, како претседател на партијата. На крајот на март 2006 година, кога
Петерсон ја напуштил канцеларијата, Симпсон-Милер станала прва жена премиер на
Јамајка. Поранешниот премиер Петерсон бил на таа функција од оставката на Мајкл
Менли во 1992 година. Петерсон бил реизбран три пати, последен пат во 2002
година.

На 3 септември 2007 година, Брус Голдинг од Работничката партија на Јамајка, бил
избран за премиер со стекнување 33 места во негова корист и -27 места во корист
на Портиа Симпсон-Милер и ННП на општите избори на Јамајка во 2007 година.
Портиа Симпсон- Милер признала пораз на 5 септември 2007 година. На 11 септември
2007 година, откако бил инаугуриран од Генералниот гувернер Кенет Хал, Х. Брус
Голдинг ја презел функцијата како премиер на Јамајка.

Јамајка има традиционално двопартиски систем, со моќ често да балансира помеѓу
Народната Национална Партија и Работничката Партија на Јамајка (РПЈ). Во текот
на изминатата деценија, се појавила нова политичка партија наречена Народно
Демократско Движење (НДД), во обид да се спротивстави на двопартискиот систем,
иако тоа станало во голема мера ирелевантно во овој систем, со добивање на само
540 гласови од над 800.000 гласови на изборите во септември .

Одбранбените сили на Јамајка (ОСЈ) се мали, но тие се професионална воена
формација. ОСЈ се засноваат на британскиот воен пример на организација, тренинг,
оружје и традиции. Откако се избрани, кандидатите за офицери се праќаат на еден
од неколкуте британски или канадски офицерски основни курсеви, зависно од тоа за
каква функција се избрани. Обичните војници добиваат основна обука во депото за
обука на ОСЈ, Њукасл или кампот во Сент Ендру. Како што е и кај британскиот
пример, и подофицерите добиваат неколку нивоа на стручна обука, како што им се
подига ранкот. Дополнителни воени училишта се достапни за специјализирани обуки
во Канада, САД и Велика Британија.

ОСЈ потекнуваат директно од Британскиот Западно-индиски Пешадиски Полк, формиран
за време на колонијалната ера. Западно-индискиот Пешадиски Полк е употребуван од
страна на Британската империја за регулирање на империјата од 1795 до 1926
година. Други единици во наследство на ОСЈ ги вклучува и раната колонијална
полиција на Јамајка, Пешадиските волонтери на Првата светска војна на Кингстон и
реорганизираните јамајкански пешадиски доброволци во Втората светска војна.
Пешадискиот полк на Западните Инди е реформиран во 1958 година, како дел од
Федерација на Западните Инди, а по распадот на Федерацијата е основана ОСЈ.

Одбранбените сили на Јамајка (ОСЈ) се состојат од пешадиски полк и резервен
корпус, воздушно крило, крајбрежната стражарска флота и поддршка на инженерска
единица. Пешадискиот полк се состои од прв, втор и трет баталјон. Воздушното
крило на ОСЈ е поделено на три воздушни единици, единица за тренинг, единица за
поддршка и воздушно крило. Крајбрежната стража е поделена на поморски екипи и
екипи за поддршка, кои се бават со поморска безбедност и поморско спроведување
на законот, како и операции поврзани со одбрана. Улогата на баталјонот за
поддршка е да обезбеди поддршка за зајакнување на бројноста во борба и прашањето
за компетентност на обуката со цел да се овозможи подготвеност на силата. Првиот
инженерски полк е формиран како резултат на зголемената побарувачка за воени
инженери и нивната улога е да се обезбедат инженерски услуги кога и каде и да се
потребни. Седиштето на ОСЈ се состои од командант на ОСЈ, команда на персоналот,
како и Агенција за разузнавање, Судско-адвокатска канцеларија, администрација и
оддел за набавки.

Јамајка е трет по големина остров на Карибите. Островот е дом на Сините Планини
во внатрешноста и е опкружен со тесна крајбрежна рамнина. Поважни градови во
Јамајка се главниот град Кингстон, Портмор, Спениш Таун, Мандевил, Очо Риос,
Порт Антонио, Негрил, и Монтего Беј. Јамајка е исто така дом на седмото по
големина природно пристаниште во светот, Пристаништето Кингстон. Постојат
неколку туристички атракции расфрлени низ целата земја, вклучувајќи го водопадот
Dunn’s River во Сент Ен, водопадот YS во Сент Елизабет, Блу Лагун во Портланд, и
Порт Ројал, кој воедно е и место на земјотресот кој помогнал да се формира
Palisadoes (насип на песок) на островот.

Климата во Јамајка е тропска, со топли и влажни временски услови, додека
повисоките внатрешни региони се поумерени. Некои региони на јужниот брег, како
на пример Низината Лигуанеа и Рамнината Педро, се релативно суви области.
Јамајка лежи во ураганскиот појас на Атлантскиот Океан, и поради тоа островот
понекогаш искусува значајни штети од бури. Ураганите Чарли и Гилберт директно ја
погодиле Јамајка во 1951 и 1988 година, соодветно, предизвикувајќи голема штета
и многу смртни случаи. Во 2000-тите, ураганите Иван, Дин, и Густав, исто така,
донеле тешки временски услови на островот.

Според пописот од 2001 година, населението во Јамајка се состои главно од луѓе
со африканско потекло и изнесува околу 2,5 милиони. Најчестите етнички групи
помеѓу сите Африканци донесени во Јамајка се Аканите и народот Игбо.. Исто така,
има голема популација од разни раси на Јамајканци, од кои повеќето имаат некое
ирско потекло, иако повеќето луѓе од мешаните раси на островот сега самите се
нарекуваат едноставно како „Јамајканци“. Јамајканци од индиско и кинеско
потекло, најголемата малцинска група, изнесуваат вкупно 160.000 жители.
Либанските, сириските, англиските, шкотските, ирските и германските Јамајканци
сочинуваат околу 3,000 - 4,000 луѓе. Во последниве години се зголемува
имиграцијата, доаѓајќи претежно од Кина, Хаити, Куба, Колумбија, како и други
земји од Латинска Америка. Во последните години во Јамајка живеат околу 20.000
Латино-американци. Исто така во Јамајка живеат и околу 7.000 Американци.

Службен јазик во Јамајка е англискиот. Јамајканците првенствено зборуваат
англиоафрикански креолски јазик, познат како јамајкански креолски јазик, кој
станал познат нашироко преку ширење на реге музиката. Јамајканскиот креолски е
формиран од африкански и староседелски зборови помешани со англискиот јазик, но
и од други влијанија, како што е ирскиот англиски јазик.

Многу од Јамајканците емигрирале во други земји, особено во Обединетото
Кралство, САД и во Канада. Во САД, околу 20.000 Јамајканци годишно добиваат
дозвола за постојан престој. Големиот број на Јамајканци што живеат во странство
станал познат како Јамајканска дијаспора. Емиграција на Јамајканци има исто така
и во Куба. Размерот на емиграцијата е широко распространета и истата е слична со
останатите карипски држави, како што се Порторико, Гвајана или Бахамите. Се
проценува дека во странство живеат до 2,5 милиони Јамајканци и јамајкански
потомци. Исто така се проценува дека околу 60% од високо образованите луѓе од
Јамајка живеат во странство.

Концентрациите на јамајканските иселеници се најголеми во голем број градови во
САД, вклучувајќи ги Њујорк, Бафало, Мајами, Атланта, Чикаго, Орландо, Тампа,
Вашингтон, Филаделфија, Хартфорд, Провиденс и Лос Анџелес. Јамајканците во
Обединетото Кралство се проценуваат на 800.000, што ги прави најголемата
афро-карипска група во земјата. Големи миграции од Јамајка во Велика Британија
се случуваат главно во 1950-тите и 1960-тите години (кога земјата била сè уште
под британска власт), во денешно време јамајкански заедници постојат во повеќето
големи градови во Обединетото Кралство. Во Канада, јамајканското население е
сконцентрирано во Торонто, а има и помали заедници во градовите како Хамилтон,
Монтреал, Ванкувер и Отава.

Многу години, Јамајка ја има една од највисоките стапки на убиства во светот,
според проценките на ООН. Некои области на Јамајка, особено градовите како
Кингстон, искусуваат високо ниво на криминал и насилство. Многу Јамајканци се
непријателски расположени кон ЛГБТ и интерсексуалците. Пријавени се разни групни
напади против хомосексуалците, предизвикувајќи ги групите за човечки права да ја
нарекуваат Јамајка „најхомофобично место на земјата“.

Христијанството е најраспространетата религија која се практикува во Јамајка.
Според пописот од 2001 година, најголемите религиски групи во државата се
Божјата Црква на Пророштво (24% од населението), Адвентистичка Црква на Седмиот
Ден (11%), Пентакосталицизам (10%), Баптистизам (7%), Англиканство (4 %),
Римокатолицизам (2%), Обединета Црква (2%), Методистичка црква(2%), Јеховини
Сведоци (2%), Моравска црква (1%) и Плимутски браќа (1%). Христијанството
стекнало веродостојност откако британски христијански мисионери и баптистички
мисионери приклучиле образовани поранешни робови во борбата против ропството.

Според пописот од 2001 година, растафаријанското движење има 24.020 приврзаници.
Други религии во Јамајка се бахајската вера, која брои можеби 8.000 припадници,
21, будизам и хиндуизам. Постои мала популација на Евреи, околу 200, кои себеси
се опишуваат како либерално-конзервативни. Првите Евреи во Јамајка влечат кон
своите корени назад сè до раниот 15 век од Шпанија и Португалија. Муслиманските
групи во Јамајка имаат 5.000 приврзаници.

Иако е мала нација, јамајканската култура има големо глобално присуство.
Музичките жанрови реге, ска, менто, рокстеди, даб, и од неодамна, денсхол и
рага, сите се произлезени од различните, популарни градски музички индустрии на
островот. Јамајка, исто така, игра важна улога во развојот на панк музиката,
преку регето и ска музиката. Реге музиката исто така влијаеше на американската
рап музика, бидејќи и двата стила имаат заеднички корени како ритмички
африкански стил на музика. Некои рапери, како The Notorious B.I.G. и Heavy D, се
од јамајканско потекло. Меѓународно познатиот реге музичар Боб Марли е исто така
од Јамајка.

Многу други меѓународно познати артисти се родени во Јамајка вклучувајќи ги
Мајли Смол, Ли Пери, Питер Тош, Бани Вејлер, Биг Јут, Џими Клиф, Денис Браун,
Дезмонд Декер, Берес Хамонд, Бини Мен, Шеги, Грејс Џонс, Шаба Ренкс, Супер Кет,
Бују Бантон, Шон Пол, Ај Вејн, Баунти Килер, и многу други. Бендови и музички
групи, кои дојшле од Јамајка се Black Uhuru, Third World Bend, Inner Circle,
Chalice Reggae Band, Culture, Fab Five и Morgan Heritage. Музичкиот жанр џангл
се појавил меѓу јамајканската лондонска дијаспора. Поради раѓањето на хип-хоп
музиката во Њујорк, Њујорк исто така, и должи многу на јамајканската заедница во
градот.

Јан Флеминг, кој живеел во Јамајка, постојано го користел островот како локација
за романите на Џејмс Бонд, вклучувајќи ги и Live and Let Die, Doctor No, For
Your Eyes Only, The Man with the Golden Gun и Octopussy и The Living Daylights.
Покрај тоа, Џејмс Бонд користи и јамајканско скривалиште во филмот „Казино
Ројал“. Досега, единствената филмска адаптација на Џејмс Бонд поставена во
Јамајка е Doctor No.

Х. Г. де Лисер, новинар и автор (1878-1944), ја искористел својата родна земја,
како локација за многу негови романи. Роден во Фалмаут, Де Лисер на млада
возраст работел како новинар за весникот Jamaica Times и во 1920 година започнал
со издавање на списанието Planter’s Punch. Еден од неговите подобро познати
романи е „Белата вештерка од Розенхал“. Тој бил прогласен за почесен претседател
на Јамајканската прес служба, и во текот на неговата професионална кариера
работел за да ја промовира шеќерната индустрија на Јамајка.

Американскиот филм „Коктел“, во кој играл Том Круз, е еден од попопуларните
филмови што ја опишуваат Јамајка. Погледот на младите деликвенти во Јамајка е
претставен во музичкиот криминален филм од 1970-те, „Потешко тие доаѓаат“, во
кој игра Џими Клиф како фрустриран (и психопатски) реге музичар, кој паѓа во
убиствена криминална треска. Друг популарен филм базиран на Јамајка е комедијата
од 1993 година Cool Runnings што е лабаво базиран на вистинска приказна за
првиот јамајкански санкачки тим, обидувајќи се да победат на Зимските олимписки
игри.

Ерол Флин живеел со неговата трета жена Патрис Вајмор во Порт Антонио во
1950-те. Тој бил одговорен за развој на туризмот во таа област, популаризирајќи
патувања со сплавови од бамбус по реките.

Островот е познат по својот стил на готвење со многу лут сос, што е многу
популарен стил на готвење во јамајканската кујна. Јамајка е исто така дом и на
Red Stripe пивото и јамајканското Blue Mountain кафе.



https://mk.wikipedia.org/wiki/%D0%85%D0%B2%D0%B5%D0%B7%D0%B4%D0%B0

Ѕвезда — масивно небесно тело од јонизиран гас (главно водород) во надворешната
вселена, што произведува или произведувало енергија преку нуклеарна фузија.
Најпозната и најблиска ѕвезда до Земјата е Сонцето. За разлика од планетите,
една ѕвезда поради интензивната топлина зрачи светлина. Научно, ѕвездите се
дефинираат како самогравитирачки сфери од плазма, што создаваат нивна сопствена
енергија преку процесот на нуклеарна фузија. Науката што се занимава со
проучување на ѕвездите се нарекува ѕвездена астрономија.

Ѕвездите можат да се видат на небото како точки што треперат, заради ефектот на
земјината атмосфера и нивното растојание од нас (коешто обично се мери во
светлосни години). Сонцето е исклучок - тоа е единствената ѕвезда доволно блиску
до Земјата за да биде видлива како небесно тело составено од различни сфери.
Најблиската ѕвезда до Сонцето, Проксима Кентаур, се наоѓа на приближно четири
светлосни години од Сончевиот систем, односно 250 000 пати подалеку од Сонцето.

Една типична ѕвезда наликува на Сонцето. Нејзината маса е околу 1030 килограми,
и нејзиниот дијаметар е неколку милиони километри. Моќта на зрачењето на една
ѕвезда како Сонцето е околу 1026 вати.

Формирањето на ѕвездите е проследено со собирање и со загревање на облак од гас
поради дејствувањето на гравитацијата. Доколку загревањето е доволно, тоа може
да започне нуклеарни реакции во срцето на облакот. Енергијата ослободена со овие
реакции е доволна за да се спречи собирањето. Тоа значи дека стабилноста на
ѕвездата зависи од две меѓусебно спротиставени сили:

Ако преовладее силата на гравитацијата, материјалот на ѕвездата се собира, па се
создаваат ѕвезди во кои материјата е збиена до многу големи густини (неутронска
ѕвезди, бели џуџиња), а ако масата на ѕвездата е поголема до определена критична
граница која се нарекува Чандрасекарова граница, доаѓа до бесконечно собирање во
физичка сингуларност од која веќе не може да побегне ниту светлината, односно
настанува црна дупка. Ако преовладее првата тенденција, ѕвездата може да
експлодира во силна експлозија и така настанува нова или супернова.

Херцшпрунг-Раселовиот дијаграм ја покажува врската меѓу сјајот на ѕвездата
(апсолутната ѕвездена големина) и температурата (спектралната класа).

Просечната галаксија содржи околу 100 милијарди ѕвезди. Бројот на ѕвезди во
универзумот е проценет помеѓу 1022 и 1023, што е приближно еднакво на бројот на
молекули во кубен центиметар воздух.

Историски гледано, ѕвездите биле многу важни за цивилизациите кои живееле во
стариот век. Тие биле дел од религиозните обреди и биле користени за навигација
во просторот. Многу антички астрономи верувале дека ѕвездите се прицврстени на
небесната сфера и дека не се движат. По договор, астрономите ги групирале
ѕвездите во соѕвездија кои ги користеле за да ги следат движењата на тогаш
познатите планети и Сонцето. Движењето на Сонцето наспроти позадината од ѕвезди
(и хоризонтот) е употребено за да се состави календар, кој се користел за
регулирање на земјоделството. Движењето на Сонцето спроти ѕвезденета сфера која
што била во позадина, било искористено за создавање на календари кои тогаш се
користеле за одржување на редоследот во земјоделието. Грегоријанскиот календар
којшто денес се користи насекаде во светот е сончев календар којшто е направен
врз база на аголот на ротација на Земјината оска во однос на најблиската ѕвезда
- Сонцето.

Најстарата прецизно напишана табела на ѕвезди се појавува во Стар Египет во 1534
г. п.н.е. Старогрчкиот астроном Аристел го создал првиот ѕвезден каталог во 300
г.п.н.е. со помош на Тимохарис од Александија. Птоломеевиот каталог на ѕвезди се
базирал на понови записи од II в.п.н.е. кои потекнувале од Хипарх. Тој е познат
по откривањето на првата супернова. Исламските астрономи на многу ѕвезди им дале
арапски имиња кои се користат и денес, а измислиле и безбројни астрономски
инструменти со кои ја одредувале местоположбата на ѕвездите. Во XI в. Ел-Бируни
го опишал Млечниот пат како множество од делови кои имаат својства на замаглени
ѕвезди, а исто така ги опишал и местоположбите на повеќе ѕвезди за време на
затемнувањето на Месечината во 1019 г.

Без оглед на очигледната непроменливост на небото, кинеските астрономи биле
свесни дека може да се појават нови ѕвезди. Младите европски астрономи како Тихо
Брахе пронашле нови ѕвезди на небото, сугерирајќи дека не се непроменливи. Во
1584, Џордано Бруно сугерирал дека ѕвездите се всушност други сонца и можеби
имаат други планети, слични на Земјата во орбитата околу нив, идеја која била
порано сугерирана од старите грчки философи, како Демокрит и Епикур. До следниот
век идејата за оддалечената ѕвезда Сунс го постигнува консензусот меѓу
астрономите. За да се објасни зошто ѕвездите немаат гравитација во Сончевиот
систем, Исак Њутн сугерирал дека ѕвездите се еднакво распоредени во секоја
насока. За оваа идеја се заинтересирал Ричард Бентли.

Италијанскиот астроном Џеминиано Монтанари со набљудување ги забележал
варијациите во сјајот на ѕвезадата Алгол во 1667 г. Едмонд Халеј ги обајвил
првите мерења на правилните движења на пар од блиски ѕвезди, покажувајќи дека ја
промениле својата позиција од времето на старите грчки астрономи Птоломеј и
Хипарх. Првите директни мерења на растојанието до некоја ѕвезда (61 Cygni за
11,4 светлосни години) биле направени во 1838 г. од страна на Фридрих Безел, кој
ја употребил ја техниката паралакса. Паралаксните мерења покажале огромна
оддалеченост на ѕвездите на небото.

Вилијам Хершел бил првиот астроном кој сакал да го прикаже распоредот на
ѕвездите на небото. Во текот на 1780-тите, тој направил серии од мерења во 600
правци и линерано ги подредил според нивната светлосна магнитуда. Со ова
заклучил дека бројот на ѕвезди постепено се зголемува во една страна на небото
кон центарот на Млечниот пат. Неговиот син Џон Хершел го повторил неговото
истажување во јужната хемисфера и открил совпаѓачко покачување во истиот правец.
Како додаток на неговите други постигнувања, Вилијам Хершел е запомнет и по
неговото откритие дека некои ѕвезди и ѕвездени групи правеле отстапки според
нивната светлосна магнитуда.

Први што започнале да ја проучуваат ѕвездената спектроскопија биле Јозеф фон
Фраунхофер и Анџело Секи. Со споредување на спектарот на ѕвездите како на пример
Сириус со Сонцето, тие пронашле разлики во должината и бројот на нивните
апсорбирачки линии-темни дамки кај ѕвездите. Во 1865, Анџело Секи почнал да ги
класифицира ѕвездите во групи според нивниот спектар. Како и да е најновата шема
за ѕвездена групација била развиена од Ени Џамп Канон во 1900-тите.

Концептот за соѕвездија бил познат уште во Вавилон. Античките астрономи сметале
дека ѕвездите на небото се поставени така што формираат некои природни облици
или ликови од митовите. Дванаесет од овие форми кои кружно се поврзани во ист
појас станале основа за денешната астролгија. На повеќе од овие ѕвезди им биле
давани имиња и тоа најчесто со потекло од арапскиот и латинскиот јазик.

Исто така и некои соѕвездија, а и Сонцето како ѕвезда имаат свои митови. Луѓето
сметале дека тие претставуваат души на нивните мртви богови. На пример ѕвездата
Алгол се смета дека го претставува окото на Горгона Медуза.

За античките Грци некои ѕвезди познати како планети, претставувале важни
божества, како: Меркур, Венера, Марс, Јупитер и Сатурн (Уран и Нептун сѐ уште не
биле познати за тогашните антички астрономи).

Околу 1600. вакви имиња на соѕвездија почнале почесто да се даваат и се
оформувале според местоположбата на небото. Германскиот астроном Јохан Баер
создал голем број на ѕвездени карти на кои додал грчки букви со што ги именувал
ѕвездите во соѕвездијата. Подоцна бил воведен системот со нумерирање и е додаден
во ѕвездениот каталог на Џон Фламстед, насловен „Historia coelestis Britannica“
(изданието од 1712.), па со текот на времето овој систем на нумерирања бил
наречен Фламстедов систем.

Единственото тело коешто може да ги именува ѕвездите и другите небесни тела е
Меѓународниот астрономски сојуз. Голем број на приватни компании се осмелиле да
даваат имиња на ѕвезди, но тие не биле прифатени или воопшто не се користат (на
пример Меѓународниот регистар на ѕвезди). Денес треба да се помине низ посебна
процедура за да се именува некоја ѕвезда или небесно тело.

Ѕвездите се формираат во проширени области на голема густина во меѓуѕвездениот
простор, иако таа густина е пониска од густината на една обична вакумска комора.
Овие области се наречени молекуларни облаци и содржат најмногу водород, од
23-28% хелиум и неколку проценти потешки елементи. Еден таков пример за област
каде се формира ѕвезда е Орионовата маглина. Кога ѕвездите ќе се оформат,
молекуларните облаци исчезнуваат. Тие исто така го јонизираат водородот
создаваќи H II региони.

Формирањето на ѕвездата започнува со гравитациска нестабилност во ватрешността
на молекуларниот облак, најчесто проследено со масивни бранови од суперновата
(огромна ѕвездена експлозија). Кога една област ќе достигне одредена густина,
односно ќе го задоволи критериумот за Џинсоновата нестабилност започнува да се
срушува во своето сопствено јадро под дејство на гравитационата сила.

Кога облакот ќе колабира самостојни конгломерати од густа прашина и гас
формираат нешто што е познато како глобула (темен облак од прашина). Овие облаци
содржат материјал колку 50 Сонца. Кога глобулата ќе колабира и густината ќе се
зголеми гравитационата енергија е претворена во топлотна, така што температурата
во облакот се зголемува. Кога протоѕвездениот облак ќе ја достигне приближно
состојбата на хидростатичка рамнотежа, протоѕвездата го формира своето јадро.

Овие млади протоѕвезди најчесто се опкружени со протопланетарни дискови.
Периодот за гравитациона контракција трае од 10-15 милиони години. Младите
ѕвезди кои имаат маса помалку од две Сонца се наречени Т Tauri ѕвезди, а додека
оние со поголема маса се наречени Хербих А/Б-ѕвезди. Овие новродени ѕвезди околу
своето јадро привлекуваат гасови и создаваат мали маглини познати како
Хербих-Харови објекти.

Ѕвездите трошат околу 90% од нивниот живот во нуклеарна фузија за производство
на хелиум со реакции на висока температура и притисок кои се одвиваат околу
нивното јадро. Таквите ѕвезди се вели дека се во раниот дел од животот и се
наречени ѕвезди-џуџиња. Откако ѕвездата ќе се оформи, количеството на хелиум во
текот на нејзиниот живот постојано расте. Како последица на тоа, за да го задржи
процесот на нуклеарна фузија во јадрото ѕвездата полека ја зголемува нејзината
температура и волумен. Сонцето на пример, има зголемен волумен околу 40% од
неговиот настанок-пред 4,6 милиони години.

Секоја ѕвезда произведува ѕвезден ветер од честички што предизвикува постојано
испуштање на гасови во вселената. За повеќето ѕвезди губитокот на гасови многу
малку влијае на нивната маса. Сонцето секоја година губи од 10-7 до 10-5
солаарни единици на маса секоја година или околу 0,01% од масата во целиот
живот. Како и да е некои масивни ѕвезди губат големо количество маса во овој
процес што негативно се одразува на нивниот развој.

Колку една ѕвезда ќе живее зависи од количеството на водород кое го користи за
нуклеарна фузија со која создава хелиум. Со други зборови, зависи од нејзината
големина и волумен. За сонцето, пресметано е дека ќе живее околу 1010 години.
Поголемите ѕвезди го трошат водородот многу брзо и кратко живеат. Малите ѕвезди
(наречени црвени џуџиња) го трошат нивното гориво многу бавно и живеат 10 до 100
милијарди години. На крајот, тие стануваат посјајни и посјајни. Се смета дека
животниот век на овие ѕвезди е ист со на староста на универзумот (13.7 милијарди
години).

Освен нивната маса, делот на елементи потешки од хелиум може да одигра значајна
улога во развојот на ѕвездите. Во астрономијата, сите елементи потешки од хелиум
се разгледуваат како метали, а хемиската концентрација на овие елементи се
нарекува металност на елементите. Металноста може да влијае на времето за кое
ѕвездата го троши своето гориво, да го контролира формирањето на магнетни полиња
и да ја менува силата на ѕвездениот ветер.

Различни нуклеарни реакции се случуваат во јадрото на ѕвездите во зависност од
нивната маса и состав и се дел од процесот на оформување на ѕвезденото јадро.
Вкупната маса на атомите кои се добиле во нуклеарната реакција е секогаш помала
од атомите кои стапуваат во нуклеарна реакција. Според равенката Е=mc2,
губитокот на маса се објаснува како електромагнетна енергија.

Нуклеарната фузија на водородот зависи од температурата во јадрото и нејзината
промена влијае на нуклеарната реакција. Како резултат на температурата во
јадрото која варира од 4 милиони К за малите ѕвезди, до 40 милиони К за
масивните. Во Сонцето, кое има јадро со температура до 10 милиони К, водородот
со фузија се претвора во хелиум преку следната реакција:

Во процесот на согорување на хелиум, ѕвездите со голема маса (повеќе од 9 Сонца)
значително го зголемуваат својот волумен претворајќи се во црвени суперџинови.
Кога нивното гориво ќе се истроши до одредена граница, во јадрото почнуваат да
се создаваат елементи потешки од хелиум.

Јадрото на ѕвездата се контрахира, за да може преку нуклеарна фисија да создаде
јаглерод. Овој процес на нуклеарна фузија продолжува, така што се создаваат
елементите: неон, кислород и силициум (елементи за кои е потребна поголема
енергија и температура во јадрото за нивно создавање). При крајот на животот на
една ѕвезда може да се случи, таа да создаде повеќе слоеви во кои преку
нуклеарна фузија ќе се создаваат различни елементи, односно одејќи однадвор
навнатре во слоевите ќе се создаваат елементи според редоследот на енергија
потребна за нивно производство. Така на пример, во првиот слој ќе се создава
водород, потоа хелиум и т.н.

Создавањето на елементи заршува со добивањето на железо, бидејќи тоа е најцврст
и најстабилен елемент и за негово создавање е потребна најголема енергија.
Железото е последниот производ на нуклеарната фузија на една ѕвезда. Ако таа
почне да произведува нешто што треба да биде постабилно од железото, тогаш тоа
не се случува со нуклеарна реакција каде се ослободува енергија, туку со обратен
процес каде ѕвездата ќе почне да прима енергија. Во релативно старите, масивни
ѕвезди, големо јадро од инертно железо започнува да се насобира во центарот на
ѕвездата. Потешките елементи кај овие ѕвезди се искачуваат на површината,
формирајќи објекти, познати како Волф-Раетови ѕвезди, кои испуштаат густа
ѕвездена прашина што се шири низ вселената.

Ѕвезда која е со просечна големина и веќе се развила, ги распространува
надворешните слоеви како планетарна маглина. Тоа што ќе остане во надворешната
атмосфера е помалку од 1,4 сончеви маси, се стеснува во релативно ситен објект
(со големина колку Земјата) и не е доволно масивен за понатамошна компресија,
односно познат е како бело џуџе. Јадрото на ѕвездата не е повеќе составено од
плазма иако ѕвездите, генерално се дефинираат како објекти составени од плазма.
Белите џуџиња веројатно со тек на долг временски период ќе се претворат во црни
џуџиња.

Кај големите ѕвезди, нуклеарната фузија продолжува сè додека железното јадро не
се зголеми (повеќе од 1,4 сончеви маси) толку многу, така што не ќе може да ја
издржи својата сопствена маса. Јадрото одеднаш ќе колабира и неговите електрони
ќе се претворат во протони, формираќи неутрони кои се распрскуваат. Силниот бран
кој се формира од овој ненадеен колапс, предизвикува остатокот од ѕвездата да
експлодира како супернова. Суперновите се толку светли така што можат да ја
засенат галаксијата во која се наоѓаат. Во Млечниот Пат, суперновите се
набљудувани како нови ѕвезди.

Најголемиот дел од материјата од ѕвездата е разнесен од експлозијата на
супернова (формирајќи маглина каква што е Орионовата) и тоа што останува ќе биде
неутронска ѕвезда или во случај ѕвездата да е поголема (повеќе од 4 сончеви
маси) ќе се претвори во црна дупка. Во неутронската ѕвезда, материјата е во
состојба позната како неутронско-дегенеративна материја, која најмногу се содржи
во јадрото. Кај црната дупка материјата е во состојба која сѐ уште не е позната.

Разнесените материјали од експлозијата кои вклучуваат тешки метали, потоа се
вклучени во циклусот на формирање на нови ѕвезди. Овие тешки елементи го
овозможуваат создавањето на карпестите планети. Изливот од суперновата и
ѕвездениот ветер имаат многу значајна улога во оформувањето на меѓуѕвездениот
елемент

Сите ѕвезди не се со иста боја. Порано биле поделени во четири бои: црвена,
портокалова, жолта и бела. Секоја од овие бои соодвествува на температурата што
ја има ѕвездата. За најтопли се сметале белите, а за најстудени црвените ѕвезди.
Ова е слично на тоа што се случува на железото кога ќе се стави на оган. Тоа
прво станува црвено и како што се зголемува температурата станува бело-сино.
Современите астрономи според температурата разликуваат 7 главни видови ѕвезди.

Ѕвездите често се јавуваат како инспирација и тема во уметноста и во популарната
култура.



https://mk.wikipedia.org/wiki/The_New_York_Times

The New York Times или Њујорк Тајмс е американски дневен весник основан во
Њујорк во 1851 година. Тајмс има освоено 104 Пулицерови награди, најмногу од
сите известувачки организации во светот. Во декември 2008 година, мрежното место
на весникот било најпосетувано место на еден американски весник, со повеќе од 18
милиони посетители во декември.

Иако останува најголем локален весник на метрополата и трет по големина во
Соединетите Американски Држави по The Wall Street Journal и USA Today, во текот
на последниве неколку години делничниот тираж на печатениот весник нагло
опаднал, заедно со останатите весници, на помалку од еден милион примероци
дневно за првпат по осумдесетите години. Со прекарот „Сивата дама“ и „Весник со
висока репутација“ во рамките на индустријата, Тајмс е во сопственост на The New
York Times Company, која исто така објавува 18 други регионални весници
вклучувајќи ги International Herald Tribune и The Boston Globe. На чело на
компанијата е Артур Сулцбергер и неговото семејство го води весникот од 1896
година.

Мотото на весникот, испечатено во горниот лев агол од насловната страна, гласи:
„Сите вести соодветни за печатење“ (англиски: All the News That's Fit to Print).
Тој е организиран во неколку делови: вести, мислења, бизнис, уметност, наука,
спорт, стил и фељтон. Тајмс го задржал форматот со осум колони, иако поголемиот
број весници го промениле на шест колони и е еден од последните весници кои
внеле фотографија во боја. Во 2008 година, Тајмс станал достапен на iPhone и
iPod Touch и во 2010 година на мобилните уреди iPad.

Њујорк Тајмс е основан на 18 септември 1851 година, од страна на новинарот и
политичар Хенри Џарвис Рејмонд, кој во тоа време бил Виговец, а подоцна втор
претседавач на Републиканскиот Национален Комитет, заедно со банкарот Џорџ Џонс
привично именуван како New York Daily Times или Њујорк Дејли Тајмс. Со
оригинална цена од еден цент за примерок, пристапното издание беше насочено кон
различните шпекулации во однос на намената и ставовите на весникот коишто следеа
со неговото издавање:

Во 1857 година, весникот го смени своето име во Њујорк Тајмс. Првично, весникот
излегуваше секој ден освен недела, но на 21 април 1861 година, поради потребата
од известување за Граѓанската војна, Тајмс заедно со останатите поголеми дневни
весници, почна да објавува неделни изданија. Еден од првите јавни спорови во кои
беше вклучен весникот е аферата Мортара, која долго беше предмет на Тајмс и тоа
на 20 уводни статии. Влијанието на весникот порасна во текот на 1870-71 година,
кога објави серија разоткривања на Бос Твид кои доведоа до крај на доминацијата
на Твид над New York's City Hall. Во осумдесетите години, премина од поддржувач
на Републиканските кандидати во политички независен весник. Во 1884 година, го
поддржа Демократот Гровер Кливленд во неговото прво кандидирање на
претседателските избори. Иако овој потег ги разочара читателите на Тајмс,
весникот за неколку години успеа да ја врати загубената доверба. Во 1896 година,
Тајмс го доби Адолф Окс, издавач на Чатануга Тајмс. Следната година, тој го
состави слоганот „Сите вести соодветни за печатење“, што всушност претставуваше
боцкање на конкурентните весници како New York World и New York Journal American
кои беа познати по вулгарниот жолт печат. Под негово водство, Њујорк Тајмс
достигна обем, тираж и репутација на меѓународно ниво. Во 1904 година, Тајмс го
доби првиот бежичен пренос на лице место од поморска битка, извештај од
уништувањето на Руската флота во битката кај Порт Артур во Жолтото Море од
новинскиот брод Хајмун за време на Руско-јапонската војна. Во 1910 година, беше
испратено “Авионско издание во 4 часот наутро“ со авион до Чикаго за да биде во
рацете на делегатите од Републиканскиот конгрес до вечерта. Во четириесетите
години, весникот ги зголеми своите ширина и опсег. Крстозборот почна редовно да
се појавува во 1942 година, а делот за мода во 1946 година. Во 1946 година,
Тајмс состави меѓународно издание. Ова издание престана да се издава во 1967
година, кога Тајмс заедно со сопствениците на New York Herald Tribune и
Washington Post го објави International Herald Tribune во Париз. Весникот во
1946 година, купи радио станица за класична музика (WQXR). Освен ова радио, во
сопственост на Тајмс беше и поранешното негово партнер-радио WQEW (1560 AM).
Класичната музика беше едновремено емитувана на двете радија до деведесетите
години, кога стандардниот музички формат и големиот оркестар од WNEW-AM (сега
WBBR) премина од 1130 АМ на 1560. Станицата АМ ги смени своите повикувачки букви
од WQXR во WQEW. Во почетокот на 21 век, Тајмс го изнајмуваше WQEW на АБЦ Радио
за својот формат Радио Дизни, кој продолжува на 1560 АМ. Во 2007 година, Дизни
стана сопственик на WQEW. На 14 јули 2009 година, беше објавено дека WQXR ќе се
продава на WNYC, кое на 8 октомври 2009 година, ја пренесе станицата 105,9 FM
која почна да работи како нерекламна. Њујорк Тајмс е трет по национален тираж,
по USA Today и Wall Street Journal. Весникот е во сопственост на компанијата The
New York Times Company, во која потомците на Адолф Окс, главно семејството
Сулцбергер, одржува доминантна улога. Во март 2009 година, весникот забележа
тираж од 1 039 031 примероци во работните денови и 1 451 233 примероци во
неделите. Според статија на Њујорк Тајмс од 2009 година, тиражот опаднал за 7.3
проценти на околу 928 000 примероци. Ова беше прв пат од осумдесетите години
тиражот да падне на помалку од еден милион примероци. Во метрополата Њујорк
весникот чини 2 долара во работните денови и 5 долари во неделите. Тајмс има
добиено 101 Пулицерова награда, повеќе од кој било друг весник. Во 2009 година,
Тајмс започна со составување на локални додатоци во регионите што се надвор од
областа на Њујорк. Почнувајќи од 16 октомври 2009 година, беше додаден двостран
додаток Bay Area во петочните и неделните изданија во Северна Калифорнија.
Тајмс, на 20 ноември 2009 година, започна со составување на слични петочни и
неделни додатоци во изданијата во Чикаго. Овие додатоци содржеа локални вести,
политика, спорт и културни дела, обично надополнети со локални огласи. Освен
главното седиште во Њујорк, Тајмс има 16 нови канцеларии во државата Њујорк, 11
национални новински канцеларии и 26 странски новински канцеларии. Њујорк Тајмс
ја намали ширината на своите страници од 13.5 инчи (340 мм) на 12 инчи (300 мм)
на 6 август 2007 година, усвојувајќи ја ширината која беше воспоставена како
стандард во новинската индустрија во САД. Поради постојаното опаѓање на
продажбата во последниве децении, Тајмс неколку години се соочуваше со
намалување на тиражот, нудејќи откупи на работници и намалување на трошоците, со
согласност со општиот тренд во печатените медиуми.

Првата зграда на весникот се наоѓаше на улица Насау (Nassau street) 113 во
Њујорк. Во 1854 година, се пресели на улица Насау 138, а во 1858 година на Парк
Роу (Park Row) 41, со што стана првиот весник во Њујорк сместен во зграда
изградена специјално за неговите потреби. Во 1904 година, весникот го премести
своето седиште на Бродвеј 1475, во област наречена Лонг Екр Свкер (англиски:
Long Acre Square), подоцна преименувана во Тајмс Сквер (англиски: Times Square).
Од врвот на зградата за Новогодишната вечер виси светлечка топка, што
претставува дел од традициијата започната од страна на весникот. Зградата е исто
така препознатлива поради електронската табла со вести долж надворешните ѕидови,
на која се вртат насловите на вестите. Таблата е сеуште во употреба, но не од
страна на Тајмс. По девет години на Тајмс Сквер, на 43та Западна улица 229 се
изгради ново крило. По неколку проширувања, во 1913 год. ова крило стана главно
седиште на компанијата, а во 1961 година зградата на Бродвеј беше продадена. До
јуни 1997 година, Тајмс, според кој плоштадот го доби името, беше објавуван од
канцелариите на 43та Западна улица. Таму престана да се печати весникот на 15
јуни 1997 година. Весникот остана на тоа место до јуни 2007 година, кога се
пресели три блока подолу до 620 Осма Авенија, меѓу 40та и 41ва Западна улица, во
Менхетен. Новото главно седиште на веснико, зградата на Њујорк Тајмс е облакодер
проектиран од Ренцо Пијано.

Вклучувањето на весникот во 1964 година во случајот Компанијата Њујорк Тајмс
против Саливан поради клевета помогна во донесувањето на една од клучните одлуки
на Врховниот Суд на САД поддржувајќи ја слободата на печатот. Во него Врховниот
Суд на САД, стандардот на „реално кривично дело со умисла“ за извештаи од
печатот, во врска со јавни службени лица или јавни личности, ги смета за усна
или писмена клевета. Овој стандард бара од тужителот да докаже дека објавувачот
на изјавата знаел дека таа е невистинита или делувал со несовесна рамнодушност
кон вистинитоста на изјавата. Поради потешкотии на тужителот за наоѓање докази и
во докажување на мислењата на личноста, вакви случаи за јавни личности ретко
успеваат.

Во 1971 година, весниците на Пентагон, тајна историја на Министерството за
одбрана на САД за политичкото и военото вклучување на САД во војната во Виетнам
од 1945 до 1971 година, беа предадени на Нил Шиан од страна на Њујорк Тајмс
преку поранешниот претставник на Министерството за надворешни работи Стејт
Департментот) Даниел Елсберг со неговиот пријател Ентони Русо кој му помагал во
копирањето. Тајмс започна со објавување на извадоци преку серија статии на 13
јуни. Следеа контроверзности и судски постапки. Весниците открија, меѓу другото,
дека владата намерно ја проширила својата улога во војната преку спроведување на
воздушни напади врз Лаос, напади долж брегот на Северен Виетнам и акции од
страна на воената морнарица на САД уште пред да се објави во јавноста за
нападите и додека претседателот Линдон Б. Џонсон ветуваше дека нема да ја
прошири војната. Документот го зголеми недостатокот од кредибилитет на владата
на САД и ги отежна напорите на владата на Никсон да се бори против тековната
војна.

Кога Тајмс започна со објавување на овие статии, претседателот Ричард Никсон
пламна од лутина. Дел од неговите зборови кажани на советникот за Национална
безбедност Хенри Кисингер беа „луѓе мора да бидат палени за вакво нешто...“ и
„ајде да го пикнеме тој кучкин син в затвор.“ По неуспехот да го забранат
објавувањето на Тајмс, Министерот за правда Џон Мичел и претседателот Никсон
добија налог од федералниот суд за забрана за објавување на извадоците во Тајмс.
Весникот поднесе жалба и случајот почна да се обработува во судскиот систем. На
18 јуни 1971 година, Вашингтон Пост започна со објавување на свои серии
извадоци. Бен Багдикан, уредник на Пост, состави делови од весниците од Елсберг.
Тој ден, Пост доби повик од заменикот министер за правда Вилијам Ренквист
барајќи од Багдикан да го запре издавањето. Кога Пост одби, Министерството за
правда на САД побара уште еден налог. Судијата на федералниот суд одби и владата
на САД поднесе жалба. На 26 јуни 1971 година, Врховниот Суд на САД се согласи да
ги земе двата случаја, спојувајќи ги како „Компанијата Њујорк Тајмс против
Соединетите Американски Држави“ 403 САД 713. На 30 јуни 1971 година, Врховниот
Суд на САД донесе одлука дека налозите биле противуставни пред забраните и дека
владата не принела доволен број на докази. Судиите поднеле девет одделни
мислења, не согласувајќи се за значајни конструктивни прашања. Додека оние
коишто се повикуваа на Првиот Амандман кој го обезбедува апсолутното право на
слободен говор генерално сметаа дека победиле, многумина сметаа дека ова е
незначителна победа, нудејќи слаба заштита за идните издавачи во случаи кога
националната безбедност е на ризик.

Дел од историјата беа дискриминаторски постапки што ги ограничуваа жените од
уредничките позиции, што даде резултат и во новинарството во тоа време. Првата
жена известувач на весникот беше Џејн Грант, која подоцна го опиша своето
искуство. Таа напиша: „Во почетокот бев задолжена да не го откривам фактот дека
жена е вработена.“ Другите известувачи ѝ го дале прекарот Флаф (англиски: Fluff
- добра риба) и таа била предмет на одредено мајтапење. Според нејзиниот
одговорен уредник, поради нејзиниот пол, унапредувања не доаѓале предвид. Таа
останала таму 15 години, до Првата светска војна. Во 1935 година, Ен Мек Кормик
му напиша на Артур Хејс Сулцбергер:„Се надевам не очекувате од мене да се
навратам на она 'од женски аспект'“. Подоцна, таа интервјуираше поголеми
политички лидери и изгледа имаше полесен пристап отколку нејзината колешка.
„Дури и оние коишто беа сведоци на нејзината работа не можеа да си објаснат како
ги добила тие интервјуа“, изјави Клифтон Даниел. „Сигурен сум дека по Втората
светска војна, Канцеларот на Западна Германија Конрад Аденауер ја повикал и ја
поканил на ручек. Таа никогаш не мораше да се понижува пред некого за да добие
средба“. Преносот од говорите на светските лидери по Втората светска војна во
Клуб за Клубот за Национален печат беше ограничен за мажите, по правило на
Клубот. Кога на жените конечно ѝм беше дозволено да ги слушаат говорите, тие
сеуште немаа дозвола да ѝм поставуваат прашања на говорниците. На мажите ѝм беше
дозволено да прашуваат и тие го остваруваа тоа право, иако некои од жените имаа
добиено Пулицерови награди за претходната работа. Известувачката за Тајмс, Меги
Хантер одби да се врати во Клубот по една репортажа за говор за кој беше
назначена. Статијата на Нен Робертсон за областа Јунион Сток Јардс (англиски:
Union Stock Yards), Чикаго, Илиноис, беше јавно прочитана како анонимен текст од
професор, кој тогаш изјави: „Ќе ве изненади, можеби, фактот дека известувачот е
жена...“ започна тој. „Таа ги употребила сите свои сетила, не само нејзините
очи, да ја пренесе миризбата и да ги почувствува трлата. Таа избрала тешка,
навредувачка тема. Нејзината сликовитост е доволно силна за да ве револтира“.
Тајмс по десет години ја најми Кетлин Мек Лафлин за Трибината во Чикаго, кадешто
„таа објави серија статии за куќни помошнички, излегувајќи сама да се пријави за
работи за одржување на домови“.

Семејството Окс-Сулцбергер, едно од новинските династии во САД, е сопственик на
Тајмс од 1896 година. Откако издавачот излезе на берзата во шеесетите години,
семејството ја задржа контролата врз весникот со сопственост на мнозинството
второстепени гласови. Првостепените акционери имаат ограничени права на глас, а
второстепените имаат целосно право на глас. Овие структури на сопственост станаа
популарни во средината на дваесетите години, кога семејствата како Греам од
Компанијата Вашингтон Пост се борат да излезат на берза без да ја изгубат
контролата врз весникот. Доу Џонс енд Компани (англиски: Dow Jones & Co.),
издавач на Wall Street Journal, имаше слична структура и беше под контрола на
семејството Банкрофт. Подоцна компанијата беше купена од News Corporation во
2007 година. Семејството Окс-Сулцбергер поседува околу 88 проценти од
второстепените акции на компанијата. Секоја измена на оваа двокласна структура
мора да биде ратификувана од шест од осум директори од бордот на семејството
Окс-Сулцбергер. Членови на бордот на директори на компанијата се Даниел Х. Коен,
Џејмс М. Коен, Лин Г. Долник, Сузан В. Драјфус, Мајкл Голден, Ерик М. А. Лакс,
Артур О. Сулцбергер Јуниор и Кети Џ. Сулцбергер. Тарнер Кетлеџ, врвниот уредник
на Њујорк Тајмс во текот на речиси две децении, сакаше да го прикрие влијанието
на сопствениците. Сулцбергер на својот уредник редовно му пишувал белешки со
предлози, насоки, жалби и наредби. Кога Кетлеџ ги добивал овие белешки го бришел
името на издавачот пред да ѝм ги предаде на своите подредени. Тој сметал дека
ако го скрие името на издавачот од белешките, неговите вработени нема да се
чувствуваат под притисок од сопственикот.

Некои делови, како што е Метро, ги има само во изданијата на весникот што се
издаваат во Областа од трите држави - Њујорк-Њу Џерси-Контектикат, а ги нема во
националното издание или во Вашингтон ДЦ. Освен неделниот преглед на преизданија
на едиторијални цртани филмови од други весници, Тајмс нема свој цртач во својот
персонал, ниту има страна со стрипови или неделен дел за стрипови. Во септември
2008 година, Тајмс објави дека на 6 октомври истата година во изданијата
печатени во областа на метрополата Њујорк, одредени делови ќе бидат комбинирани.
Промените значеа вметнување на делот Метро во главниот дел
Меѓународни/Национални вести и комбинирање на деловите Спорт и Бизнис (освен од
сабота до понеделник, кога делот Спорт е печатен како самостоен дел). Оваа
промена исто така значеше промена на името на делот Метро во Њујорк надвор од
Областа од трите држави. Печатниците на Тајмс дозволија да се печатат четири
дела истовремено. Кога весникот додаде повеќе од четири дела за секој ден, освен
во сабота, деловите мораа да бидат печатени одделно во ран тираж и подредени
заедно. Промените ќе дозволат Тајмс да се печати во четири дела од понеделник до
среда, освен во сабота. Изјавата на Тајмс гласеше дека бројот на нови страници и
места за вработување ќе останат непроменети, со тоа што весникот заштедува преку
скратување на прекувремени трошоци. Според Рас Стентон, уредник на конкурентниот
Лос Анџелес Тајмс, редакцијата на Њујорк Тајмс е два пати поголема од онаа на
Лос Анџелес Тајмс, кој во моментов има редакција со 600 новинари.

Кога се однесува на луѓе, Тајмс обично го користи терминот почесни, а не
едноставно презимињата на личносите (освен на спортските страници, прегледите на
книги и списанието). Насловите за поголемите статии често стојат со поднаслови
давајќи понатамошни детали, иако тоа се оддалечува од стилот. Остана со форматот
од осум колони до септември 1976 година, долго откако другите весници преминаа
на шест колони, и беше еден од последните весници кој ја прифати фотографијата
во боја, со првата објавена фотографија на насловната страна на 16 октомври 1997
година. Во отсуство на главен наслов, најважната статија на денот обично се
појавува во горната десна колона на насловната страна. Шрифтовите што се
користат за насловите се приспособени варијанти на Челтенхем (Cheltenham).
Тековниот текст е поставен на 8.7 точка на Империјал (Imperial). Вклучувајќи се
во листата на останатите поголеми американски весници последниве години, како
што се USA Today, Вол Стрит Џурнал и Вашингтон Пост, Њујорк Тајмс на 18 јули
2006 година објави дека ќе ја намалува големината на страниците на весникот за
еден и пол инча. Во ова време на намален тираж и значителни загуби во приходите
од рекламирање за поголемиот број на печатени примероци од американските
весници, потегот, којшто исто така беше објавен, ќе резултираше со намалување од
5 проценти во покриеноста на новости и ќе има за цел заштеда на весникот од 12
милиони долари годишно. Промената од традиционалниот стил од 54 инчен формат на
покомпактен формат од 48 инчи широчина беше наложена од главниот и одговорен
уредник Бил Келер и претседателот на Њујорк Тајмс Скот Хикин-Кенеди во белешките
до персоналот. Келер стоеше зад овој потег „попристапен за читателите“,
укажувајќи на тоа дека отфрлањето на “неуверливата и непотребна проза на
поголеми делови“ ќе го зголеми квалитетот на весникот. На сличен начин, Келер
излезе на крај со предизвикот од репортажи на „помал простор“ со помош на
воведување на „поригорозно уредување“ и вети понатамошна заложба за „остро,
пионерско новинарство“. Официјалната промена стапи на сила на 6 август 2007
година. Њујорк Тајмс на 6 јануари 2009 година изложи реклами на насловната
реклама, со што ја прекина традицијата на весникот. Рекламата за CBS беше во
боја и беше долж целата страна. Весникот вети дека рекламите на насловната
страна ќе бидат сместени само на долната половина од страната.

Преку своето партнерско глобално издание The International Herald Tribune,
Њујорк Тајмс остварува дневен тираж од 242.073 примероци ширум светот и во САД.
Одржува канцеларии на низа политички и социјално важни локации. На регионално
ниво, Тајмс воспоставува врски со 16 канцеларии во државата Њујорк, на
национално ниво со 11 во САД и со 26 странски новински канцеларии на глобално
ниво. Добитникот на 101 Пулицерова награда, Тајмс, доби три награди на
свеченоста од 2010 година. Шери Финк беше наградена за најдобар известувачки
извештај, за нејзиното дело за реакцијата и посветеноста на една болница по
ураганот Катрина. Мајкл Мос доби признание за неговиот придонес во опширното
известување и претстојната политика, за својата репортажа за испитувањата врз
една млада жртва од салмонела парализирана од бактеријата Ешерихија коли
(латински: Escherichia Coli). Неговата статија поттикна значителни промени во
судското решавање на случајот. Мет Рихтел исто така доби признание за својата
статија за опасните последици од користење на мобилен телефон при возење.

Тајмс има голема застапеност на интернет уште од 1996 година и неговата
веб-локација е една од најпосетените. За пристап до некои статии е потребна
регистрација, иако тоа може да се избегне во некои случаи преку RSS снабдувачот
на Тајмс. Во март 2005 година, веб-локацијата беше прегледана 555 милиони пати.
Според едно истражување на Compete.com, локацијата nytimes.com привлекува
најмалку 146 милиони посетители годишно до 2008 година. Веб-локацијата на Тајмс
е рангирана на 59то место според бројот на единствени посетители, со преку 20
милиони единствени посетители во март 2009 година, што ја прави најпосетуваната
веб-локација на весник со двојно повеќе посетители од следната најпопуларна
локација. Исто така, од мај 2009 година, nytimes.com создаде 22 од 50те
најпопуларни блогови на весници. Во септември 2005 година, весникот одлучи да
започне со претплатничка услуга за дневните колумни со програма наречена
TimesSelect, која содржи многу колумни кои претходно биле бесплатни. Пред да
биде прекината две години подоцна, услугата чинеше 7.95 долари месечно и 49.95
долари годишно, иако беше бесплатна за претплатниците на печатените изданија на
весникот и за студентите. За да добијат лесен пристап, блогерите често објавуваа
веќе објавени податоци од TimesSelect и барем една веб-локација собираше врски
од веќе печатени податоци. На 17 септември 2007 година, Тајмс објави дека ќе
престане со наплата за пристап до одредени делови од својата веб-локација, што
стапува на сила на полноќ следниот ден, и одразува растечки поглед во
индустријата дека трошоците за претплата не можат да ги надминат потенцијалните
рекламни приходи од зголемениот сообраќај на бесплатните локации. Освен
отворањето на скоро целата веб-локација за сите читатели, архивите на новостите
на Тајмс од 1987 година до денес се достапни бесплатно, како и оние од 1851 до
1922 година, коишто се во јавниот дел на локацијата. Пристап до делот Премиум
крстозбори и понатаму бара или домашна испорака или претплата од 6.95 долари
месечно или 39.95 долари годишно. Колумнистите на Тајмс, како Николас Кристоф и
Томас Фридман толку го критикуваат TimesSelect што Фридман дури вели „Го мразам.
Ме повредува премногу бидејќи ме одделува од многу, многу луѓе, особено бидејќи
има луѓе преку океанот што ги читаат моите статии, како на пример во Индија...се
чувствувам целосно отсечен од мојата публика.“ Тајмс е, исто така, првиот весник
што нуди видео игра како дел од своето издание, Food Import Folly од Persuasive
Games. reCAPTCHA во моментов помага да ги нумерира старите изданија на Њујорк
Тајмс.

Times Reader) е дигитална верзија на Тајмс. Создаден е преку соработката меѓу
весникот и Мајкрософт. Times Reader ги презема принципите на печатеното
новинарство и ги применува во техниката на онлајн известување. Times Reader
користи серија технологии развиени од Мајкрософт и нивниот тим (Windows
Presentation Fondation). Верзијата беше објавена во април 2006 година, во Сиетл
од Артур Окс Сулцбергер Јуниор, Бил Гејтс и Том Боткин. Во 2009 година, Times
Reader 2.0 беше презапишан вo Adobe Air. Во 2008 година, Тајмс создаде
апликација за iPhone и iPod Touch што им овозможува на корисниците да преземаат
статии на нивниот мобилен уред со што тие можат да го читаат весникот дури и
кога не биле во можност да добијат сигнал. Во април 2010 година, Тајмс извести
дека ќе почне со објавување на дневна содржина преку апликација за iPad. Веќе од
октомври 2010 година, апликацијата за iPad на Њујорк Тајмс е рекламно поддржана
и достапна бесплатно без претплата, но во 2011 година ќе премине на
претплатничкиот модел.

Цената на весникот е 2 долара за изданијата Метро и Национални вести, освен во
неделите кога изданието Метро е 5 долари, а Национални вести 6 или 7 долари. На
20 јануари 2010 година, од весникот известија дека почнувајќи од јануари 2011
година ќе почне на честите читатели да им наплаќа за пристап до нивната содржина
онлајн. Читателите ќе имаат можност да добијат пристап до одреден број статии
секој месец бесплатно. Сепак, секој читател кој ќе сака да има поголем пристап
ќе мора да плати одредена членарина. Овој план ќе им обезбеди слободен пристап
на повремените читатели, но ќе обезбедува приход од редовните. Деталите сеуште
не се дефинирани. Претплатниците на печатените изданија на весникот ќе имаат
целосен пристап без каква било дополнителна членарина.

Поради штрајкови, редовните изданија на Њујорк Тајмс не беа испечатени на
следниве датуми:

Тајмс беше различно опишуван дека е пристрасен кон либералната партија или дека
е либерален весник, или дека е конзервативно или централно-десно пристрасен за
определени прашања. Според анкета спроведена од страна на Расмусен Репортс
(англиски: Rasmussen Reports) во 2007 година за мислењето на јавноста за
поголемите медиуми, 40 проценти сметаат дека Тајмс има либерален поглед, а 11
проценти дека има конзервативен поглед. Во декември 2004 година, истражување на
Универзитетот во Калифорнија, Лос Анџелес му даде 73.7 поени на Тајмс на скала
од 100 поени, на која 0 поени значат најконзервативен весник, а 100
најлиберален. Веродостојноста на ова истражување беше под сомнение на различни
организации, меѓу кои и групата чувар на либералните медиуми Media matters for
America. Во средината на 2004 година. тогашниот јавен уредник (народен
правобранител) Даниел Окрент напиша дело во кое тој заклучи дека Тајмс има
либерална пристрасност во репортажата на одредени социјални прашања како што се
хомосексуалните бракови. Тој тврдеше дека оваа пристрасност го одразува
космополитанизмот на весникот, којшто произлегува природно од своите корени како
домашен весник на Њујорк. Окрент не коментираше за пристрасноста во репортажите
за „почувствителните новости“ како фискалната политика, надворешната политика
или граѓанските слободи, но, сепак изјави дека весникот во однос на новостите за
војната во Ирак бил недоволно критичен кон владата на Џорџ В. Буш.

Репортерката Џудит Милер се повлече од јавноста по критикувањето дека нејзиното
известување од војната во Ирак било фактички неточно и отворено во корист на
ставот на владата на Буш, поради што Тајмс мораше да се извини. Еден од главните
извори на Милер е Ахмед Чалаби, кој по окупацијата на САД стана привремен
министер за нафтена индустрија на Ирак и е сега на чело на Комитетот за услуги
на Ирак. Сепак, известувачот Мајкл Р. Гордон кој стоеше зад потписот на некои
претходни статии за Ирак заедно со Милер, продолжи да известува за воени прашања
за Тајмс.

Поради репортажата за Израелско-палестинскиот конфликт, некои тврдат дека
весникот е пропалестински, други дека е произраелски. Во контроверзната книга
Израелското лоби и надворешната политика на САД, дело на професорите по
политички науки Џон Меарсхајмер и Стефан Волт се наведува дека Њујорк Тајмс
понекогаш ги критикува политиките на Израел, но не е непристрасен и генерално го
поддржува Израел. Од друга страна, Центарот Сајмон Висентхал го критикуваше
Тајмс за објавување на стрипови што се однесуваат на Израелско-палестинскиот
конфликт, за кои тврдат дека се антисемитистички. Јавниот уредник на Тајмс Кларк
Хојт во својата колумна од 10 јануари 2009 година, заклучи „иако најгласните
поддржувачи на Израел и на Палестинците не се согласуваат, мислам дека Тајмс,
спречен да известува директно од бојното поле среде хаосот на војната, даде сè
од себе да ја изврши својата задача дер, балансирано и целосно, и во голема мера
успеа во тоа.“

Правичност и точност во известувањето, организација за критика на медиумите во
напредок, го обвини Њујорк Тајмс за следење на „стратегијата за односи со
јавноста на владата на Реган“ во осумдесетите години, преку „нагласувањето на
строгите мерки во Никарагва (од левичарската влада на Сандинистите) и
потценување или занемарување на посериозните злоупотребувања на човековите права
каде било во Централна Америка“ (главно во Ел Салвадор, Гватемала и Хондурас,
земји со влади поддржани од владеењето на Реган).

На 14 ноември 2001 година, во изданието за 150-годишнината на Њујорк Тајмс,
поранешниот главен и одговорен уредник Макс Франкел напиша дека пред и за време
на Втората светска војна, Тајмс одржуваше доследна политика за да ги намали
репортажите за Холокаустот на своите страници. Лорел Леф, вонредна професорка на
Северноисточниот Универзитет, заклучи дека весникот го омаловажува убивањето на
Евреите во геноцидот од страна на Третиот Рајх. Нејзината книга од 2005 година
„Закопани од Тајмс“ ја документира тенденцијата на Тајмс да ги смести во своите
дневни изданија статиите за тековното гонење и истребувањето на Евреите пред, за
време и по Втората светска војна, а да ги прикрие посебните влијанија од
злосторствата на Нацистите врз Евреите. Професорката Леф делумно ги припишува
овие недостатоци на сложените лични и политички ставови на издавачот на
весникот, Артур Хејс Сулцбергер, во поглед на евреизмот, антисемитизмот и
зионизмот. За време на војната, новинарот на Тајмс Вилијам Л. Лоренс беше „на
платениот список во Военото министерство“. Друго сериозно обвинение врз Тајмс е
дека преку репортажата за Советскиот сојуз преку дописникот Волтер Дуранти,
намерно го омаловажува гладот во Украина во триесетите години.

Во февруари 2009 година, весникот беше обвинет за користење на „евтини“ тврдења
во статија за музичката уметница Британската Тамилка Миа (англиски: M.I.A.) во
однос на нејзиниот активизам против Синхалско-Тамилскиот конфликт во Шри Ланка.
Миа се придружи на останатите кои го критикуваа весникот во јануари 2010 година,
откако во него беше објавено едно дело со пофалба за патување во Шри Ланка. Во
2010 година, списанието Њујорк Тајмс беше принудено да објави поправка на
објавеното онлајн интервју со Миа откако интервјуто направено од сегашната
уредничка на модното списание „Даблју“ (англиски: „W“), а тогашна профилерка на
списанието Њујорк Тајмс Лин Хиршберг содржеше различни фалсификувања, погрешни
цитати и вадење од контекст на изјавите. Како одговор на ова дело, Миа го
објавила бројот на Хиршберг и тајните аудио снимки од интервјуто на нејзиниот
профил на Твитер и на нејзината веб-локација. Критичарите како Роберт Кристго и
Доријан Лински од Гардијан, ги исмеваа очигледните клеветнички изјави на
Хиршберг и на весникот, прашувајќи зошто списанието „осуди за Арулпрагазам толку
плитка личност на којашто ѝ вети 20 од 56 страници и статија преку две страници,
а ја уништи целосно вешто избалансирано со озборување Холивудски новинар чија
последна музичка тема беше Рик Рубин во 2006 година. На прашањето зошто Миа
помислила да го сними интервјуто и нејзината реакција, таа изјави: „Ме ставија
на насловната страна викендот за Меморијалниот ден, а последната личност што ја
ставиле на насловната е Бил Клинтон. Ме имаше на насловната страна со осум
страници повеќе од Клинтон. Беше јасно дека нешто ќе тргне наопаку.“ Како
фактор, беа посочени незнаењето и недоследноста на Њујорк Тајмс. Критиките на
Миранда Соер од Гардијан и Миа укажуваат на иронијата на податоците објавени од
Тајмс во однос на конфликтот.



https://mk.wikipedia.org/wiki/1991

1991 (MCMXCI) била година според јулијанскиот календар. Тоа била 1991. година од
новата ера, 991. од вториот милениум, 91. од 20 век и втора од 1990-тите.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на 7499 и 7500 година. Според асирскиот календар,
во којшто мерењето на времето започнува од 4750 г.п.н.е, кога се проценува дека
бил изграден првиот храм во граот Асур, станува збор за 6741 година. Понатаму,
во еврејскиот календар, којшто започнува на 1 септември 3760 г.п.н.е. според
продолжениот јулијански календар или околу една година пред создавањето на
светот според Евреите, годината се протега во текот на 5751 и 5752 еврејска
година. Според календарот на Римјаните, којшто започнува од 753 г.п.н.е., кога
браќата Ромул и Рем го основале градот Рим (познато и како Ab urbe condita),
годината е избројана како 2744.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 1991. година се протега во 4627 и
4628, додека според второто гледиште, годината трае во текот на 4687 и 4688
кинеска година. Будистичкиот календар започнува да го мери времето од 543
п.н.е., година во којашто се смета дека Буда достигнал состојба на нирвана, и
годината ја брои како 2534. Според исламскиот календар, во којшто мерењето на
времето започнува со 622 година, т.е. годината на пребегнувањето на пророкот
Мухамед од Мека во Медина (позната и како хиџра), годината се протега во текот
на 1411 и 1412 исламска година.



https://mk.wikipedia.org/wiki/1983

1983 (MCMLXXXIII) била година според јулијанскиот календар. Тоа била 1983.
година од новата ера, 983. од вториот милениум, 83. од 20 век и четвртта од
1980-тите.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на 7491 и 7492 година. Според асирскиот календар,
во којшто мерењето на времето започнува од 4750 г.п.н.е, кога се проценува дека
бил изграден првиот храм во граот Асур, станува збор за 6733 година. Понатаму,
во еврејскиот календар, којшто започнува на 1 септември 3760 г.п.н.е. според
продолжениот јулијански календар или околу една година пред создавањето на
светот според Евреите, годината се протега во текот на 5743 и 5744 еврејска
година. Според календарот на Римјаните, којшто започнува од 753 г.п.н.е., кога
браќата Ромул и Рем го основале градот Рим (познато и како Ab urbe condita),
годината е избројана како 2736.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 1983. година се протега во 4619 и
4620, додека според второто гледиште, годината трае во текот на 4679 и 4680
кинеска година. Будистичкиот календар започнува да го мери времето од 543
п.н.е., година во којашто се смета дека Буда достигнал состојба на нирвана, и
годината ја брои како 2526. Според исламскиот календар, во којшто мерењето на
времето започнува со 622 година, т.е. годината на пребегнувањето на пророкот
Мухамед од Мека во Медина (позната и како хиџра), годината се протега во текот
на 1403 и 1404 исламска година.



https://mk.wikipedia.org/wiki/1962

1962 (MCMLXII) била година според јулијанскиот календар. Тоа била 1962. година
од новата ера, 962. од вториот милениум, 62. од 20 век и трета од 1960-тите.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на 7470 и 7471 година. Според асирскиот календар,
во којшто мерењето на времето започнува од 4750 г.п.н.е, кога се проценува дека
бил изграден првиот храм во граот Асур, станува збор за 6712 година. Понатаму,
во еврејскиот календар, којшто започнува на 1 септември 3760 г.п.н.е. според
продолжениот јулијански календар или околу една година пред создавањето на
светот според Евреите, годината се протега во текот на 5722 и 5723 еврејска
година. Според календарот на Римјаните, којшто започнува од 753 г.п.н.е., кога
браќата Ромул и Рем го основале градот Рим (познато и како Ab urbe condita),
годината е избројана како 2715.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 1962. година се протега во 4598 и
4599, додека според второто гледиште, годината трае во текот на 4658 и 4659
кинеска година. Будистичкиот календар започнува да го мери времето од 543
п.н.е., година во којашто се смета дека Буда достигнал состојба на нирвана, и
годината ја брои како 2505. Според исламскиот календар, во којшто мерењето на
времето започнува со 622 година, т.е. годината на пребегнувањето на пророкот
Мухамед од Мека во Медина (позната и како хиџра), годината се протега во текот
на 1381 и 1382 исламска година.



https://mk.wikipedia.org/wiki/1954

1954 (MCMLIV) била година според јулијанскиот календар. Тоа била 1954. година од
новата ера, 954. од вториот милениум, 54. од 20 век и петта од 1950-тите.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на 7462 и 7463 година. Според асирскиот календар,
во којшто мерењето на времето започнува од 4750 г.п.н.е, кога се проценува дека
бил изграден првиот храм во граот Асур, станува збор за 6704 година. Понатаму,
во еврејскиот календар, којшто започнува на 1 септември 3760 г.п.н.е. според
продолжениот јулијански календар или околу една година пред создавањето на
светот според Евреите, годината се протега во текот на 5714 и 5715 еврејска
година. Според календарот на Римјаните, којшто започнува од 753 г.п.н.е., кога
браќата Ромул и Рем го основале градот Рим (познато и како Ab urbe condita),
годината е избројана како 2707.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 1954. година се протега во 4590 и
4591, додека според второто гледиште, годината трае во текот на 4650 и 4651
кинеска година. Будистичкиот календар започнува да го мери времето од 543
п.н.е., година во којашто се смета дека Буда достигнал состојба на нирвана, и
годината ја брои како 2497. Според исламскиот календар, во којшто мерењето на
времето започнува со 622 година, т.е. годината на пребегнувањето на пророкот
Мухамед од Мека во Медина (позната и како хиџра), годината се протега во текот
на 1373 и 1374 исламска година.



https://mk.wikipedia.org/wiki/1921

1921 (MCMXXI) била година според јулијанскиот календар. Тоа била 1921. година од
новата ера, 921. од вториот милениум, 21. од 20 век и втора од 1920-тите.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на 7429 и 7430 година. Според асирскиот календар,
во којшто мерењето на времето започнува од 4750 г.п.н.е, кога се проценува дека
бил изграден првиот храм во граот Асур, станува збор за 6671 година. Понатаму,
во еврејскиот календар, којшто започнува на 1 септември 3760 г.п.н.е. според
продолжениот јулијански календар или околу една година пред создавањето на
светот според Евреите, годината се протега во текот на 5681 и 5682 еврејска
година. Според календарот на Римјаните, којшто започнува од 753 г.п.н.е., кога
браќата Ромул и Рем го основале градот Рим (познато и како Ab urbe condita),
годината е избројана како 2674.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 1921. година се протега во 4557 и
4558, додека според второто гледиште, годината трае во текот на 4617 и 4618
кинеска година. Будистичкиот календар започнува да го мери времето од 543
п.н.е., година во којашто се смета дека Буда достигнал состојба на нирвана, и
годината ја брои како 2464. Според исламскиот календар, во којшто мерењето на
времето започнува со 622 година, т.е. годината на пребегнувањето на пророкот
Мухамед од Мека во Медина (позната и како хиџра), годината се протега во текот
на 1339 и 1340 исламска година.



https://mk.wikipedia.org/wiki/%D0%A8%D1%80%D0%B8_%D0%9B%D0%B0%D0%BD%D0%BA%D0%B0

Шри Ланка (синхалски: ශ්‍රී ලංකා, тамилски: இலங்கை), полн назив Демократска
Социјалистичка Република Шри Ланка (син. ශ්‍රී ලංකා ප්‍රජාතාන්ත්‍රික සමාජවාදී
ජනරජය, там. இலங்கை ஜனநாயக சோசலிசக் குடியரசு) — островска држава со целосен назив
Демократска Социјалистичка Република Шри Ланка која се наоѓа во Јужна Азија
веднаш до индискиот потконтинент. Островот има вкупна површина од 65.610 км2 и
има 20.277.597 жители. Главен град е Коломбо, но државната управа е сместена во
предградието Шри Џајаварденапура Коте кое административно не припаѓа на самиот
град.

Шри Ланка е поделена на покраини (синхалски: පළාත, тамилски: மாகாணம்),
воспоставени од британските власти на Цејлон во 1833 г. Во текот на следниот
век, административната власт им припаднала на окрузите, а кон средината на XX
век, покраините добиле чисто церемонијална улога. Оваа поставеност се сменила во
1987 г, со воведувањето на покраински совети како одговор на долгоочекуваната
децентрализација согласно XIII Амандман на Уставот на Шри Ланка од 1978 г. Денес
постојат девет покраини.

Сите податоци се водат според последниот попис во земјата, спроведен во 2001 г.
Северната и Источната покраина не биле наполно попишани од безбедносни причини,
па затоа населението во нив е само проценето.



https://mk.wikipedia.org/wiki/%D0%A4%D1%80%D0%B0%D0%BD%D1%86%D1%83%D1%81%D0%BA%D0%B0_%D1%80%D0%B5%D0%B2%D0%BE%D0%BB%D1%83%D1%86%D0%B8%D1%98%D0%B0

Француската револуција е движење што ја потресе Франција меѓу 1789–1799 и
претставува период на голема политичка и општествена промена во француската
политичката историја, но и на Европа во целина. Во неа, француската структура на
власта, претходно апсолутна монархија со феудални привилегии за аристократијата
и католичкото свештенство, претрпела радикална промена во форми инспирирани од
просветителските идеали на република, граѓанство и неотуѓиви права.

Овие промени биле проследени со насилни немири, вклучувајќи и масовни егзекуции
и репресија за време на таканареченото Владеење на Теророт, како и со
француските револуционерни војни, кои ќе зафатат голем дел од континентална
Европа, со создавање на краткотрајни француски клиентски држави (сестрински
држави) и менување на европските граници.

Една од причините за револуцијата е дека, пред 1789 година француското општество
било поделено на сталежи: сталеж на свештенството, кој опфаќал околу 100.000
лица; сталеж на аристократијата (благородниците) - 400.000 лица, и сталеж на
народот составен од сите останати (околу 23 милиони луѓе). Сталежите на
свештенството и на аристократијата не плаќале даноци и имале многубројни
привилегии. Во сталежот на народот, пак, со текот на времето се развила силна
буржоазија која сакала да има поголем удел во владеењето на земјата. Тоа довело
до класен конфликт.

Друга причина за револуцијата била финансиската криза во Франција. Луј XVI
направил обид за излегување на земјата од кризата и вовел даноци и за
свештенството и за аристократијата, и го свикал Сталешкото собрание. Сепак, ова
не успеало да го смири третиот сталеж, кои се собрале во Салата за тенис во
Версај и заколнале дека нема да се раздојуваат сè додека не биде донесен Устав
на Франција, на тој начин, било создадено Националното собрание. На 26 август
1789 била донесена Декларација за правата на човекот и граѓанинот, со која
Французите се прогласиле за еднакви со своите права за слобода, сопственост и
безбедност.

Се смета дека Француската револуција како историски период започнува во 1789
година, со состанокот на Националното собрание и освојувањето на Бастилја, а
завршува околу 1799, со државниот преврат на 18 бример (9 - 10 ноември 1799) од
страна на Наполеон Бонапарт. Во следните 75 години, Франција ќе биде управувана
како република, диктатура, уставна монархија и империја. Исто така, револуцијата
ќе создаде трајна поделба помеѓу приврзаниците на револуционерните идеи и
бранителите на стариот режим, помеѓу антиклерикалците и католичката црква.

Французите ја сметаат оваа револуција за најзначаен настан во нивната историја,
и не случајно денешните републикански симболи се имаат појавено токму за време
на револуционерниот период. Револуцијата ќе стави крај на кралскиот апсолутизам,
на поделеноста на сталежи и на привилегиите. Таа прогласува еднаквост на
граѓаните пред законот и суверенитет на Нацијата, способна да се води себеси со
пратеници избрани на слободни избрани.

Револуцијата, сама по себе, е епохален настан во историјата на Европа. Се смета
за пресвртница во западната демократијата што ќе предизвика далекусежни промени
- појавата на граѓанството како главна политичка и буржоазијата како главна
економска сила.



https://mk.wikipedia.org/wiki/%D0%A2%D0%B8%D1%82%D0%B0%D0%BD%D0%B8%D0%BA

„Титаник“ (RMS Titanic) — британски прекуокеански патнички брод од класата
„Олимпик“ сопственост на Вајт Стар Лајн, компанија која организирала редовен
прекуокеански сообраќај помеѓу Велика Британија (обично од Саутхемптон) и САД
(обично до Њујорк). Бил изграден во бродоградилиштето Харланд и Вулф. Во времето
кога бил изграден, бил најголемиот патнички брод. Бил изработен според
најсовремените технологии и популарно се верувало дека е „непотоплив“. Палубите
и просториите од првата класа на бродот биле особено луксузни и убаво уредени.

Имал носивост од 46.328 БРТ, должина од 269,1 м, парни турбини со 59.000 коњски
сили, максимална брзина при полн товар од 24 јазли (44,57 км/ч) и капацитет од
3.547 патници.

За време на првото патување, „Титаник“ удрил во санта мраз во Северниот Атлантик
пред полноќ на 14. април 1912 ситни и потонал два часа и четириесет минути
подоцна, на 15. април. Тоа бил голем шок за јавноста, особено што потонувањето
завршило со огромни загуби од 1517 патници, што е една од најголемите поморски
цивилни несреќи.

Во „Титаник“ имало и повеќе македонски граѓани, од кои преживеале само 4, додека
останатите се загинале.



https://mk.wikipedia.org/wiki/%D0%A1%D0%B2%D0%B5%D1%82%D0%BE_%D0%A0%D0%B8%D0%BC%D1%81%D0%BA%D0%BE_%D0%A6%D0%B0%D1%80%D1%81%D1%82%D0%B2%D0%BE

Свето Римско Царство (СРЦ; германски: Heiliges Römisches Reich (HRR), латински:
Imperium Romanum Sacrum (IRS), италијански: Sacro Romano Impero (SRI)) —
германско царство кое постоело од 962 до 1806 во Средна Европа. Со него владеел
царот на Светото Римско Царство. Неговиот карактер се сменил за време на
средниот век и Раниот нов век, кога моќта на царот постепено заслабнувала во
корист на принцевите. Во своите последни векови, тоа било само унија од
територии.

Во 962 година Отон I бил прогласен за цар на Светото Римско Царство (германски:
Römisch-Deutscher Kaiser, Римско-германски цар), иако титулата цар на Светото
Римско Царство според традиционалните преданија претходно му била доделена на
Карло Велики во 800 година. Отон бил првиот цар на државата кој не и припагал на
династијата Каролинзи. Последен цар на Светото Римско Царство бил Франц II, кој
абдицирал и го растурил царството во 1806 за време на Наполеонските војни. По
седницата во Келн во 1512 година, името било официјално сменето во Свето Римско
Царство на германскиот народ (германски: Heiliges Römisches Reich Deutscher
Nation, латински: Imperium Romanum Sacrum Nationis Germanicæ)..

Териториите на Светото Римско Царство денес се дел од државите: Германија (без
јужен Шлезвиг), Австрија (без Бургенланд), Чешка, Швајцарија и Лихтенштајн,
Холандија, Белгија, Луксембург и Словенија (освен Прекмурје), делови од источна
Франција (Артоа, Алзас, Франш-Конте, Француска Фландрија, Савоја и Лорена),
северна Италија (главно Ломбардија, Пиемонт, Емилија-Ромања, Тоскана, Тренто и
јужен Тирол) и западна Полска (главно Шлезија, Померанија и Нојмарк).

Терминот sacrum (т.е. “свет” во смисла на “осветен”) бил поврзуван со
средновековното Римско Царство од 1157 година, за време на Фридрих I Барбароса
(“Свето Царство”, формата “Свето Римско Царство” се користи од 1254 па
понатаму). Терминот бил додаден на ја одрази амбицијата на Фридрих при
доминацијата над Италија и Папството. Пред 1157 година, тоа се нарекувало само
Римско Царство.

Во декрет донесен по Седницата во Келн во 1512 година, името официјално било
сменето во Свето Римско Царство на германскиот народ(германски: Heiliges
Römisches Reich Deutscher Nation, латински: Imperium Romanum Sacrum Nationis
Germanicæ). Оваа форма прв пат се користела во документ во 1474 година.

Светото Римско царство било наречено по Римското Царство и се сметало за негово
продолжение. Ова се темели на средновековниот концепт за translatio imperii.

Францускиот просветител Волтер сардонски забележал: “Оваа агломерација која била
наречена и сеуште се нарекува себеси Свето Римско Царство, не е ниту свето, ниту
римско, ниту царство.”

Светото Римско Царство гледало на Карло Велики, кралот на Франките, како свој
основач, кој бил прогласен за цар на Римјаните на Божик во 800 година од папата
Лав III. Со тоа оживеало Западното Римско Царство (латински: renovatio Romanorum
imperii), со префрлање на титулата на кралот на Франките. Ова translatio imperii
останало како основа за Светото Римско Царство, барем во теорија, се до неговиот
крај во 1806 година.

Царската власт на Каролинзите била оспорувана на почетокот помеѓу владетелите на
Западна Франкија (Франција) и Источна Франкија (Германија), а нивните кралеви
Карло Ќелавиот (западниот крал) и Карло Дебелиот (источниот крал) ја зеле
титулата прв и втор. Сепак по смртта на Карло Дебелиот во 888 година,
Каролиншкото Царство се отцепило и никогаш не било вратено. Според Регино од
Прим, секој од деловите избирал свој крал од своите благородници. По смртта на
Карло Дебелиот, само оние што контролирале територии во Италија биле проласувани
до папата. Таквиот последен цар бил Беренгар I од Италија кој умрел во 924
година.

Околу 900 година, во Источна Франкија произлегле многу автономни кнежевства
(Франконија, Баварија, Швабија, Саксонија и Лотарингија). Откако каролиншкиот
крал Лудвиг Детето умрел без наследник во 911 година, Источна Франкија не се
обратила до каролиншкиот владетел на Западна Франкија да преземе контрола, туку
избрала еден од своите кнезови, Конрад од Франконија, за Rex Francorum
Orientalum. На смртната постела, Конрад му ја предал власта и круната на својот
главен ривал Хајнрих од Саксонија, кој бил избран за крал на собранието во
Фрицлар во 919 година. Хајнрих постигнал крај на војната со Унгарците и во 933
година за прв пат ги победил во битката кај Риаде.

Хајнрих умрел во 936 година, но неговите наследници, Отонската династија,
продолжила да владее со источното кралство речиси цел век. Назначениот наследник
на Хајнрих, Отон бил избран за крал во Ахен во 936 година. Тој успеал да придуши
неколку буни предводени од постариот брат и други предводени од војводи. По тоа,
кралот успеал да го контролира назначувањето на војводи и често користел и
епископи во администрацијата.

Кралството немало постојан главен град и кралевите патувале од резиденција до
резиденција (наречена Kaiserpfalz) за да раководат со работите. Сепак, секој
крал користел различни места, а Отон го избрал Магдебург. Кралската титула
продолжила да се доделува преку избирање, но кралевите обично успевале да
влијаат при изборот, па нивните синови биле избирани уште за време на нивното
владеење, со што круната останувала во семејството. Ова се променило по крајот
на династијата Салиевци во 12 век.

Во 955 година, Отон извојувал убедлива победа над Унгарците во битката кај
Лехското поле. Во 951 година, Отон и помогнал на Аделаида, кралицата-вдовица на
Италија и ги поразил нејзините непријатели. Тој потоа се оженил со неа и ја
презел Италија. Во 962 година, Отон бил прогласен за цар од папата. Оттогаш,
работите на Германското Кралство биле поврзани со италијанското и со Папството.
Крунисувањето на Отон за цар ги направило германските кралеви наследници на
Царството на Карло Велики, со што преку translatio imperii ги направило нив
наследници на стариот Рим.

Ова исто така го обновило конфликтот со источниот цар од Константинопол, особено
откако синот на Отон, Отон II (967-83) ја присвоил назнаката imperator
Romanorum. Сепак, Отон бил поврзан со истокот преку брак, кога се оженил со
византиската принцеза Теофано. Нивниот син Отон III, го насочил своето внимание
на Италија и Рим и користел многу дипломатија, но умрел млад во 1002 година, а
бил наследен од неговиот роднина Хајнрих II, кој се фокусирал кон Германија.

Кога Хајнрих II умрел во 1024 година, Конрад II, прв од Салиевците, бил избран
за крал во 1024 година, по кратка дебата меѓу војводите и благородниците, кои
постепено ќе се развијат и претворат во изборни кнезови.

Кралевите често назначувале епископи во администрацијата и често одредувале кој
ќе биде назначен со верска титула. За време на Клинијачките реформи, ова мешање
се повеќе се сметало за несоодветно од Папството. Папата-реформатор Григур VII
решил да се спротивстави на таквата практита, со дошло до оваа Борба за
инвеститурата со кралот Хајнрих IV (владеел 1056-1106), кој го отфрлил мешањето
на папата и ги убедил своите епископи да го екскомуницираат папата, кого го
нарекол по неговото родено име “Хилдебранд”, а не по неговото избрано име
“Григур VII”. Папата пак, го екскомуницирал кралот, го прогласил дека е симнат
од власта и ги поништил заклетвите на верност кои ги дал на Хајнрих. Кралот ја
изгубил сета политичка поддршка и бил принуден на оди до Каноса во 1077 година,
со што ја му била отстранета екскомуникацијата по цена на понижувањето. Во
меѓувреме, германските принцеви избрале друг крал, Рудолф од Швабија. Хајнрих
успеал до го победи но набрзо се соочил со нови востанија, обновена
екскомуникација и бунтови од неговите синови. Неговиот втор син, Хајнрих V,
успеал да постигне договор со папата и епископите во 1122 година на Вормскиот
конкордат. Политичката моќ на Царството се одржала но конфликтот ги покажал
границите на моќта на еден владетел, особено во споредба со Црквата и му го
одзела на кралот сакралниот статус кој претходно го имал. И папата и германските
принцеви се покажале како главни играчи во политичкиот систем на Царството.

Кога династијата на Салиевците завршила со смртта на Хајнрих V во 1125 година,
принцевите одлучиле да не избираат некој од таа линија и наместо тоа го избрале
Лотар, умерено силниот, но стар саксонски војвода. Кога тој умрел во 1138
година, принцевите повторно ја одредувале границата на кралската моќ; тие не го
избрале миленикот на Лотар, неговиот зет Хајнрих Гордиот од династијата Велфи,
туку Конрад III од династијата Хоенштауфен, блиски роднини на Салиевците, што
довело до судири меѓу династиите кои траеле повеќе од еден век. Конрад им ги зел
териториите на Велфите, но по неговата смрт во 1152 година, него го наследил
неговиот внук Фридрих I Барбароса и склучил мир со Велфите и му вратил смален
дел од неговите поседи на неговиот роднина Хајнрих Лавот.

Владетелите од династијата Хоенштауфен се повеќе им ја делеле земјата на
министеријалите (ministerialia), поранешни службеници, за кои Фридрих се надевал
дека ќе бидат полесни за работа. Иако на почетокот тие биле користени за воена
служба, оваа нова класа на луѓе подоцна ќе биде основата за подоцнежните витези,
уште еден темел на царската моќ. Друга важна одлука била донесена кај Ронкалја
(Пјаченца), а тоа било воспоставувањето на нов мир (Landfrieden) за сите во
Царството, обид да се смират приватните караничи меѓу војводите, но исто така
било обид тие да можат да одговараат пред правниот систем на надлежност и јавно
обвинителство за кривични дела-претходник на модерниот концепт “владеење на
правото”. Друг нов концепт за тоа време бил систематското основање на нови
градови, и од царот и од војводите. Делумна причина за тоа е експлозијата на
населението, но и за да се концентрира економската моќ на стратешки локации, за
разлика од постоечките градови кои биле поранешни римски утврдувања и постари
епископии. Градови кои биле основани во 12 век се Фрајбург, економскиот модел за
многу понатамошни градови, и Минхен.

Фридрих бил прогласен за цар во 1155 година и го нагласил “римското” во во
Царството, како обид да ја оправда царската моќ независно од онаа на се
посилниот папа. Царското собрание на полињата на Ронкалја во 1158 година
повторно ги присвоило царските права со референца од Јустинијановиот Законик.
Царските права се сметале како regalia по Борбата за инвеститурата, но биле
наведени за прв пат кај Ронкалја. Овој список вклучувал јавни патишта, тарифи,
ковање пари, собирање на казни и инвеститура, давањето и одземањето на титули.
Овие права биле досега експлицитно вкоренети во Римското право, далекусежен
уставен акт.

Политиката на Фридрих била главно насочена кон Италија, каде се судрил со се
побогатите и слободоумни градови од северот, особено Милано. Тој се вмешал во
уште еден конфликт со Папството со неговата поддршка на еден од помалите
кандидати наспроти папата Александар III (1159-81). Фридрих поддржувал неколку
антипапи пред да се смири со Александар во 1177 година. Во Германија, царот
постојано го штител Хенри Лавот од жалбите на неговите ривали и градови (што бил
случајот со Минхен и Либек). Поддршката на Хајнрих за политиката на Фридрих била
еднообразна и во една критична ситуација за време на војните во Италија, Хајнрих
ја одбил молбата за помош на царот. По неговото враќање во Германија, огорчениот
Фридрих започнал постапка против војводата, со што тој добил јавна забрана и
сите територии му биле одземени.

За време на династијата Хоенштауфен, германските принцеви го обезбедиле успешно
и мирно населување на источни земји претходно населени од западни Словени или
ненаселени земји со луѓе кои зборувале на германски јазик од западниот дел на
Царството, и христијани и евреи. Постепената германизација на овие земји била
сложен феномен што не треба да се гледа како преку наклонетоста кон
национализмот од 19 век. Со источното населување, влијанието на Царството се
проширило во Померанија и Шлезија-но и поради браковите на локалните словенски
владетели со германски сопружници. Исто така Тевтонскиот ред бил поканет во
Прусија од војводата Конрад од Мазовија да ги покрсти Прусите во 1226 година.
Монастичката држава Тевтонски Ред и подоцнежните држави-наследнички на Прусија
никогаш не биле дел од Светото Римско Царство.

Во 1190 година, Барбароса учествувал во Третата крстоносна војна и загинал во
Мала Азија. За време на владеењето на неговиот син и наследник, Хајнрих VI,
династијата Хоенштауфен го достигнала својот врв. Хајнрих го додал норманското
Кралство Сицилија во неговите територии, го држел Ричард I Лавовско Срце како
заробеник и сакал да направи наследна монархија кога умрел во 1197 година. Иако
неговиот син Фридрих II бил веќе избран за крал, тој бил мало дете и живеел на
Сицилија, германските принцеви решиле да изберат возрасен крал, што резултирало
со двојниот избор на најмладиот син на Барбароса Филип од Швабија и синот на
Хајнрих Лавот, Отон од Брунсвик. Отон успеал да владее одредено време откако
Филип бил убиен во приватна караница во 1208 година, и започнал да ја бара
Сицилија. Папата Инокентие III, кој се плашел од можното обединување на
Царството и Сицилија, сега го поддржувал кралот на Сицилија Фридрих II, кој
марширал до Германија и го поразил Отон. По неговата победа Фридрих не го
исполнил ветувањето да ги држи двете држави одвоени – иако го назначил својот
син Хајнрих за крал на Сицилија пред да оди во Германија, тој бил оној што ја
имал вистинската политичка моќ. Ова продолжило и по крунисувањето на Фридрих за
цар во 1220 година. Плашејќи се од големата моќ на Фридрих, папата конечно го
екскомуницирал царот. Друга работа била и крстоносната војна, на која Фридрих се
обврзал но постојано ја откажувал. Иако екскомунициран, Фридрих ја предводел
крстоносната војна во 1228 година, која на крајот завршила со преговори и
привремено обновување на Кралството Ерусалим. Конфликтот со папата продолжил и
папата го поддржал изборот на анти-крал во Германија.

И покрај царските барања, владеењето на Фридрих било пресвртна точка кон
распаѓањето на централната власт на Царството. Иако се концентрирал да создаде
модерна, централизирана држава во Сицилија, постојано бил отсутен од Германија и
им доделувал привилегии на секуларните и верските принцеви: Во 1220 година, со
Confoederatio cim principibus ecclesiasticis, Фридрих дал голем број на регалии
на епископите, вклучувајќи тарифи, ковање пари и утврдување. Со Statutum in
favorem principum од 1232 година, истите привилегии им биле дадени на
секуларните територии. Иако многу од овие привилегии постоеле претходно, тие
сега се доделувале глобално и засекогаш, за да им се овозможи на германските
принцеви да го одржуваат редот северно од Алпите додека Фридрих сакал да се
концентрира на Италија. Со овој документ од 1232 година, германските војводи за
првпат биле нарекувани domini terrae, сопственици на нивните земји, што е
значителна промена во терминологијата.

По смртта на Фридрих во 1250 година, Германското кралство било поделено меѓу
неговиот син Конрад IV (умрел 1254) и анти-кралот Вилијам од Холандија (умрел
1256). По смртта на Конрад следувал интерегнумот, период во кој ниту еден крал
не успеал да се здобие со универзално признавање и принцевите ги зацврстиле
нивните поседи и станале уште понезависни. По 1257 година, кандидати за круната
биле Ричард од Корнвол, кого го поддржувале Велфите и Алфонсо X од Кастилја, кој
бил поддржуван од династијата Хоенштауфен но никогаш немал стапнато на германско
тло. По смртта на Ричард во 1273 година, интерегнумот завршил со едногласната
одлука да се избере Рудолф I Хабсбург, еден од помалите војводи кандидати од
династијата Хоенштауфен.

Во 13 век имало генерална промена на структурата на тоа како се управувало со
земјата, со што се подготвувало префрлањето на политичката моќ кон буржоазијата
на сметка на аристократскиот феудализам кој бил карактеристика на Доцниот среден
век.

Потешкотиите во бирањето на крал на крајот довеле до појавата на фиксниот
колегиум на изборни кнезови (Kurfürsten), чиј состав и процедури биле одредени
со Златната Була од 1356 година. Овој развој најверојатно најдобро го
симболизира ново појавената двојност помеѓу царот и државата (Kaiser und Reich),
кои повеќе не се сметале за идентични. Ова исто така се гледа и по начинот на
кој кралевите кои владееле по династијата Хоенштауфен се обидувале да ја одржат
нивната моќ. Порано од тоа, силата (и финансиите) на Царството главно зависеле
од самите земји на Царството, тн Reichsgut, кој секогаш му припаѓал на тогашниот
крал и вклучувал многу царски градови. По 13 век, важноста на Рајхсгутот се
намалувала, иако некои негови делови останале во рамките на Царството се до
неговиот крај во 1806 година. Наместо тоа, Рајхсгутот се продавал на локалните
војводи, некогаш за собирање на пари за Царството, но почесто да се награди
верноста или како обид да се контролираат војводите. Директното владеење на
Рајхсгутот не се совпаѓало со потребите на кралот или оние на војводите.

Наместо тоа, кралевите, почнувајќи со Рудолф I Хабсбург, се почесто зависеле на
земјите од нивните династии за поддршка на нивната моќ. Во спротивност со
Рајхсгутот, кој бил расштркан и тежок за управување, овие територии биле
релативно компактни и со тоа биле полесни за контрола. Со ова во 1282 година,
Рудолф I им ја изнајмил Австрија и Штурија (Штаерска) на неговите синови.

Со Хајнрих VII, династијата Луксембург стапила на сцена. Во 1312 година, Хајнрих
бил првиот кој бил крунисан за цар по Фридрих II. По него сите кралеви и цареви
главно се потпирале на земијте на нивното семејство (Hausmacht): Лудвиг IV од
Вителсбах (крал 1314, цар 1328-47), се потпирал на своите земји во Баварија;
Карл IV од Луксембург, внукот на Хајнрих VII, ја црпел силата од своите земји во
Бохемија. Занимливо е тоа што било во интерес на кралот да ги зајакне овие
земји, бидејќи кралот имал корист од тие земји исто така.

“Уставот” на Царството бил главно неодреден во почетокот на 15 век. Иако некои
процедури и институции биле фиксни, на пример до Златната Була од 1356 година,
правилата за тоа како кралот, изборните кнезови и другите војводи треба да
соработуваат во Царството главно зависел од личноста на кралот. Се покажало
штетно кога Сигизмунд од Луксембург (крал 1410, цар 1433-37) и Фридрих III
Хабсбург (крал 1440, цар 1452-1493) ги заборавиле старите центри и јадра на
Царството и престојувале главно во своите земји. Без присуството на кралот,
старата институција Хофтаг (Hoftag), собранието на водечките луѓе на државата
западнало во лоша состојба. Царското собрание како законодавен орган на
Царството не постоел во тоа време. А за да биде и полошо, војводите често не се
согласувале меѓусебно и тоа често доведувало до локални војни.

Истовремено, Црквата била во кризна состојба истотака, а овој ефект бил
далекусежен нз Царството. Конфликтот помеѓу неколку папски претенденти (два
антипапи и законскиот папа) бил решен дури на Соборот во Констанца (1414-18); по
1419 година, многу енергија се трошела во борбата со Хуситите. Средновековната
идеја за обединување на христијанскиот свет во еднинствена политичка единица, во
која Црквата и Царството биле главните институции, започнала да опаѓа.

Кога Фридрих III барал од војводите да ја финансираат неговата војна со Унгарија
во 1486 година и во исто време успеал во избирањето на неговиот син Максимилијан
за крал, него му било претставено заедничкото барање на војводите за нивно
учество во Царскиот двор. За прв пат, собранието на изборните кнезови и други
војводи било наречено Царско собрание (германски Reichstag) (на кое подоцна му
се приклучиле и слободните царски градови). Иако Фридрих го одбил ова, неговиот
син во знак на помирување го одржал собранието во Вормс во 1495 година, по
смртта на неговиот татко во 1493 година. Тука, кралот и војводите се согласиле
на четири нацрт-закони, заедно наречени Reichsreform (Царска реформа): група на
правни акти кои и вратиле дел од структурата на распаѓачкото Царство. Меѓу
другите, со овој акт се создале Царските окрузи и Царскиот коморен суд
(Reichskammergericht); структури кои до одреден степен ќе опстојат до крајот на
Царството во 1806 година.

Сепак, поминале уште неколку децении додека ова ново правило не било универзално
прифатено и новиот суд почнал со работа; дури во 1512 година Царските окрузи
биле завршени. Кралот исто така се осигурал дека неговиот двор, Reichshofrat,
продолжил да функционира паралелно со Reichskammergericht-от. Во оваа година,
Царството добило нова титула (“Свето Римско Царство на германскиот народ”).

Во 1516 година, умрел Фердинанд II од Арагон, дедо на идниот вар Карл V. Поради
комбинација на (1) традициите на династичкото наследување во Арагон, кое
дозволувало наследството од мајката без давање предност на владеење на жена; (2)
лудилото на Хуана од Кастилја, мајката на Карл; и (3) инсистирањето на неговиот
последен дедо Максимилијан I, да ја земе титулата, Карл го започнал своето
владеење во Кастилја и Арагон заедно со мајка си, унија која ќе се претвори во
Шпанија. Ова за прв пат обезбедило обединување на целиот Пиринејски Полуостров
(освен Португалија) под еден владетел и под единствена шпанска круна, а
основните територии си задржале сопствено управување и закони. Во 1519, веќе на
власт како Карлос I во Шпанија, Карл ја зел царската титула како Карл V. Оваа
урамнотеженост (и неурамнотеженост) меѓу одделните наследства, ќе биде
дефинирачкиот елемент на неговото владеење и само ќе ја покаже краткотрајноста
на личната унија на шпанската и германската круна. Оваа втората, германската, ќе
дојде под контрола на помала гранка на Хабсбурзите предводени од братот на Карл,
Фердинанд, а поголемата гранка ќе продолжи да владее со Шпанија и бургундското
наследство, предводена од синот на Карл, Филип II од Шпанија.

Освен конфликти меѓу неговите шпански и германски наследства, верски конфликти
ќе станат нов извор на тензии за време на владеењето на Карл V. Пред Карл да
почне да владее со Светото Римско Царство, во 1517 година, Мартин Лутер започнал
со тоа што подоцна ќе биде наречено Реформација. Во исто време, многу локални
војводи го виделе тоа како шанса да се спротивстават на хегемонијата на царот
Карл V. Царството засекогаш се поделило на верски линии, со северот и истокот и
многу од големите градови Стразбур, Франкфурт и Нирнберг станале протестантски,
додека јужните и западните региони останале главно католички.

Од 1515 до 1523 година, Хабсбурзите во Холандија требало да се справуваат со
селскиот бунт на Фризите, предводен од Пјер Герлофс Донија и потоа од неговиот
внук Вијерд Јелкама. Бунтовниците на почетокот постигнувале успеси, но по серија
порази, останатите водачи биле фатени и обезглавени во 1523 година. Ова бил
силен удар за Светото Римско Царство бидејќи многу градови биле опљачкани и биле
потонати 132 брода (28 дури во една битка).

Шаблон:Дополнително читање Карл V продолжил да се бори со Французите и
протестантските принцеви во Германија во поголемиот дел од своето владеење.
Откако неговиот син Фили се оженил со кралицата Мери од Англија, навидум
изгледало дека Франција ќе биде обиколена од Хабсбуршки поседи, но оваа надеж ја
снемало кога од бракот немало деца. Во 1555 година, Павле IV бил избран за папа
и тој застанал на страна на Франција, исцрпениот Карл конечно се откажал од
надежта за светско христијанско царство. Тој абдицирал и ги поделил териториите
меѓу Филип и Фердинанд од Австрија. Мирот од Аугсбург ставил крај на војната во
Германија и го прифатил постоењето на протестантски принцеви, но не на
калвинизмот, анабаптизмот или цвинглизмот.

Во Германија бил уживан релативен мир во следните шест децении. На источниот
фронт, Турците продолжиле да натежнуваат како закана, а бидејќи војна со нив
значела уште компромиси со протестантските принцеви, царот сакал да го избегне
тоа. На запад, Рајнската област се повеќе потпаѓала под француско влијание.
Откако избувнал Холандскиот револт против Шпанија, Царството останало неутрално.
Како последица на тоа била Келнската војна, која направила големи штети по
горниот тек на Рајна.

По смртта на Фердинанд во 1564 година, неговиот син Максимилијан II станал цар и
исто како неговиот татко, го прифатил постоењето на протестантизмот и потребата
од повремени компромиси. Максимилијан бил наследен во 1576 година од Рудолф II,
чуден човек кој претпочитал класична грчка филозофија наместо христијанството и
живеел изолирано во Бохемија. Тој бил исплашен да реагира кога Римокатоличката
црква насилно почнала да воспоставува контрола во Австрија и Унгарија и тоа ги
вознемирило протестантските принцеви. Царската власт брзо заслабнувала се до
смртта на Рудолф во 1612 година. Кога Бохемија се побунила против царот,
резултатот на тоа бил серија на конфликти познати како Триесетгодишната војна
(1618-48), која го опустошила Царството. Странските сили, вклучувајќи ги
Франција и Шведска, се вмешале во конфликтот и ги зајакнале оние кои се бореле
против царската власт, но исто така зеле голем број на територии за себе.
Долгиот конфликт толку го ослабнал Царството, што тоа никогаш не успеало да се
опорави.

Во опсадата на Виена (1683), Војската на Светото Римско Царство, предводена од
полскиот крал Јан III Собјески, убедливо ја поразило големата турска војска,
ставајќи крај на турското проширување на запад и доведувајќи до евентуалното
распарчување на Османското Царство во Европа. Половина од војската на Светото
Римско Царство била од Полско-Литванската Унија (главно коњица), а другата
половина била од Светото Римско Царство (Германско/австриско потекло, главно
пешадија). Нападот на коњицата бил најголемиот таков напад во историјата на
војувањето.

Самиот крај на Царството дошол во неколку чекори. Мирот од Вестфалија од 1648
година, кој ставил крај на Триесетгодишната војна, им дал на териториите речиси
целосен суверенитет. Швајцарската Конфедерација, која имала одредена
квази-независност во 1499 година, како и Северна Холандија, го напуштиле
Царството. Иако државите-основачи сеуште имале ограничувања-особено во тоа што
не можеле да склучуваат сојузи против царот, така Царството од оваа точка било
немоќно и постоело само како име. Поради тоа, Хабсбуршките цареви се
концентрирале на утврдување на своите имоти во Австрија и во други територии.

Шаблон:Понатамошно читање Со издигнувањето на Луј XIV, Хабсбурзите зависеле на
позицијата на врховните војводи на Австрија како решение за се посилната
Прусија, дел од чии територии се наоѓал во Царството. Низ 18 век, Хабсбурзите
биле вмешани во различни европски конфликти, како Војната за Шпанското
наследство, Војната за Полското наследство и Војната за Австриското наследство.
Германскиот дуализам меѓу Австрија и Прусија доминирал во историјата на
Царството по 1740 година.

Од 1792 година па понатаму, револуционерите во Франција, привремено биле во
војна со одредени делови на Царството. Германската медијатизација била серија од
медијатизации и секуларизации кои се случиле во периодот 1795-1814, кон крајот
на Француската Револуција и подоцна времето на Наполеон.

Медијатизацијата била процес на анектирање на земјите од една суверена монархија
на друга, често оставајќи им на анектираните територии одредени права.
Секуларизацијата била прераспределување на секуларните земји што биле под
контрола на епископиите и опатиите на секуларните владетели.

Царството формално било укинато на 6 Август 1806 година кога последниот Царот
Франц II (од 1804 година, прогласен за цар Франц I од Австрија) абдицирал, по
воениот пораз од Французите предводени од Наполеон (Договорот од Пресбург).
Наполеон го преорганизирал поголемиот дел од Царството во Рајнската
Конфедерација, француска сателит-држава. Династијата на Франц, Хабсбург-Лорена
ја преживеала пропаста на Царството, и продолжила да владее како цареви на
Австрија и кралеви на Унгарија се до конечното укинување на Хабсбуршкото Царство
по крајот на Првата светска војна во 1918 година.

Сателитот Рајнска Конфедерација бил заменет со нова унија, Германската
Конфедерација во 1815 година, по крајот на Наполеонските војни. Траела се до
1866 година кога Прусија ја основала Северногерманската Конфедерација,
претходник на Германското Царство, кое ги обединило германските територии надвор
од Австрија и Швајцарија под пруска власт во 1871 година. Оваа држава била
претходник на модерна Германија.

Светото Римско Царство не било силно централизирана држава како повеќето држави
денес. Наместо тоа, било поделено на повеќе од стотина индивидуални единици
управувани од кралеви, војводи, кнезови, епископи, опати и други владетели,
колективно познати како принцеви. Исто така постоеле одредени делови кои биле
под директна власт на царот. И никогаш царот сам не можел да издава декрети и да
владее автономно над Царството. Неговата моќ била многу ограничена од различните
локални владетели.

Од Развиениот среден век па понатаму, Светото Римско Царство се соочило со
немирната коегзистенција на принцевите од локалните територии кои се обидувале
да ја одземат неговата моќ. Тоа за разлика од Франција и Англија, уште потешко
од нив не успевало во контролата на земјите кои формално ги поседувало. Наместо
тоа, царевите за да се осигураат дека нема да бидат симнати од власта и да ја
утврдат својата позиција, им доделувале поголема автономија на локалните
владетели, благородници и епископи. Овој процес започнал во 11 век со Борбата за
инвеститурата и привршило со Мирот од Вестфалија од 1648 година. Неколку цареви
се обидувале да го преобратат губењето на нивниот авторитет, но тие биле
спречени во тоа и од Папството и од принцевите во Царството.

Бројот на територии на Царството бил значително голем и ја достигнал бројката
300 во времето на Мирот од Вестфалија. Многу од овие мали држави не зафаќале
површина од неколку квадратни милји, или вклучувала неколку несоседни делови, па
затоа Царството било нарекувано Flickenteppich (“крпен килим”).

Една единица се сметала за царски имот (Reichsstand) ако, според феудалниот
закон, немала друг владетел освен самиот цар. Царските окрузи вклучувале:

Претстојниот цар прво требало да биде избран за крал на Римјаните (латински: Rex
romanorum; германски: römischer König). Германските кралеви се избирале од 9
век; до тогаш тие биле избирани од водачите на петте најважни племиња (Салиските
Франки од Лорена, Рипуарските Франки од Франконија, Саксонците, Баварците и
Швабијците). Во Светото Римско Царство водечките војводи и епископи на
кралството го избирале кралот на Римјаните. Во 1356 година, Карл IV ја издал
Златната Була, која го ограничила бројот на изборните кнезови на седум:
Рајнско-фалечкиот кнез, кралот на Бохемија, војводата на Саксонија, маркгрофот
на Бранденбург и архиепископите на Келн, Мајнц и Трир. За време на
Триесетгодишната војна, на војводата од Баварија му било дозволено да гласа како
осми изборен кнез. Од кандидатот за избор се очекувало да понуди концесии од
земја или пари до изборните кнезови за да го обезбеди нивниот глас.

Откако ќе бил избран, кралот на Римјаните можел теоретски да ја бара титулата
“цар” само откако ќе бил крунисан од папата. Во многу случаеви, ова траело
неколку години бидејќи кралот бил зафатен со други задачи: често тој требало да
придуши конфликти во северна Италија или да се расправа со самиот папа.
Подоцнежните цареви се целосно се оградиле од папското крунисување и биле
задоволни со титулата “избран за цар”: последниот цар кој бил крунисан од папата
бил Карл V во 1530 година.

Царот требало да биде човек од добар карактер над 18 години. Сите негови баби и
дедовци требало да имаат благородничко потекло. Немало закон според кој тој
требало да биде католик, иако со царскиот закон сметал дека бил. Тој не морало
да биде ниту Германец (ниту Алфонсо X од Кастилја ниту Ричард од Корнвол, кои
биле кандидати за круната во 13 век, не биле Германци). До 17 век кандидатите
главно поседувале имоти во Царството.

Царското собрание (Рајхстаг, Reichstag или Reichsversammlung) било законодавното
тело на Светото Римско Царство и теоретски понадмоќно и од самиот цар. Било
поделено на три класи. Првата класа, наречена „Совет на изборните кнезови“, се
состоела од изборните кнезови, или принцевите кои гласале во изборот на крал на
Римјаните. Втората класа, Советот на принцевите, се состоел од останатите
принцеви. Советот на принцевите бил поделен на две “клупи”, едната за секуларни,
а другата за верските принцеви. Повисоко рангираните принцеви имале индивидуални
гласови, додека пониско рангираните принцеви биле групирани во колегиуми според
местоположбата на нивните територии. Секој колегиум имал еден глас.

Третата класа бил Советот на царските градови, кој бил поделен на два колегиума:
Швабија и Рајна. Советот на царските градови не се согласувал секогаш со
останатите; не можел да гласа за неколку работи како преземањето на нови
територии. Претставувањето на слободните градови на собранието станало често во
Доцниот среден век. Сепак, нивното учество било формално признато дури во 1648
година со Мирот од Вестфалија по крајот на Триесетгодишната војна.

Царството исто така имало два суда: Reichshofrat (исто така познат како Судски
Совет), во дворот на царот и Reichskammerhofrat (Царски коморен суд), основани
со царската реформа од 1495 година.

Шесте царски окрузи биле формирани во 1500 година, како дел од Царската реформа;
уште четири биле основани во 1512 година. Тие биле групи од повеќето или сите од
различните држави на царството со цели за одбрана, царски даноци, надгледување
на ковањето пари, одржувањето мир и јавна безбедност. Секој округ имал свој
парламент, познат како Kreistag и еден или повеќе надлежни луѓе, кои ги
координирале работите во округот. Не сите царски територии биле вклучени во
царските окрузи, дури и по 1512 година; земјите на Бохемската круна биле
исклучени, како и Швајцарија, царските зависни територии во северна Италија,
земјите на царските витези и одредени мали територии како господарството Јевер.



https://mk.wikipedia.org/wiki/%D0%A1%D0%B0%D1%88%D0%BE_%D0%9C%D0%B8%D1%98%D0%B0%D0%BB%D0%BA%D0%BE%D0%B2

Сашо Мијалков (Скопје, 15 септември 1965) — македонски политичар и поранешен
директор на Управата за безбедност и контраразузнавање на Македонија.

Мијалков дипломирал на Универзитетот Свети Кирил и Методиј на Економскиот
факултет во 1998 година. Магистрирал во областа бизнис администрација.
Дипломирал и магистрирал и на Економскиот факултет во Прага во 1994 година.

Во периодот од 1998 до 2000 година, работел во Министерството за одбрана на
местото помошник-министер за одбрана и безбедносно разузнување.

Во периодот 2000 до 2001 година, бил советник за безбедносни прашања во Владата
на Република Македонија. Од 29 август 2006 година е назначен за директор на
Управата за безбедност и контраразузнавање на таа функција бил до 12 мај 2015
кога си поднел оставка.

Сашо Мијалков е син на Јордан Мијалков, првиот министер за внатрешни работи на
Македонија.



https://mk.wikipedia.org/wiki/%D0%A0%D0%B8%D0%BC%D1%81%D0%BA%D0%B0_%D0%98%D0%BC%D0%BF%D0%B5%D1%80%D0%B8%D1%98%D0%B0

Римската држава (латински: Imperium Romanum) била создадена на Апенинскиот
полуостров. Опкружен од три страни со мориња, слабо разгранет брег, имал блага
клима и мошне плодна земја. Северниот дел од полуостровот е рамничарски и
погоден за земјоделие, а средниот и јужниот се планини кои се погодни за развој
на сточарството.

Во страриот век на Апенинскиот Полуостров живееле многу племиња. Најпознати
биле: Галите, Италите, Латините, Умбрите, Самнитите и други. По Италите подоцна
Апенинскиот Полуостров го добил името Италија. Во јужниот дел на Апенинскиот
Полуостров и на Сицилија живееле колонии на Хелените и овој дел бил наречен
Магна Греција.

Етрурците ја населувале Средна Италија (ден. област Тоскана). Тие биле едни од
најстарите жители на Италија. Нивното потекло се уште не е точно утврдено. Тие
во 8 и 7 век п.н.е имале свои градови со развиено занаетчиство и трговија.
Градовите биле со поплочени улици, тротоари, канализација и водовод. Етрурците
имале високо развиена култура. За тоа сведочат голем број на материјални
остатоци. Тие извршиле големо културно и политичко влијание на римската држава.

Латините имале најзначајна улога во историјата на Рим. Ја населувале областа
Лациј во Средна Италија, јужно од Етрурците и од долниот тек на реката Тибар
која била граница со Етрурците. Во оваа област имало повеќе градови меѓу кои бил
и градот Рим (Рома), кој имал прекрасна местоположба. Се наоѓал 25 км од морето,
на левиот брег на пловната река Тибар, преку која бил поврзан со морето. Градот
се простирал на седум добро утврдени ритчиња, кои се обединиле за да можат
полесно да се бранат од надворешните напади. Според легендата, Рим бил основан
во 753 година п.н.е, но според археолошките податоци порано околу 10 век п.н.е.

Во најстариот период Рим имал родовско уредување. Родовите биле составени од
патријахални семејства - фамилии, на чие чело стоел патер. Десет рода сочинувале
братство, а десет братства сочинувале племе или триба. Вкупно имало три триба.
Населението го сочинувале слободни и неслободни луѓе. Слободните се делеле на
патриции и плебејци. Патриции биле богати луѓе, кои уживале големи привилегии и
ги завземале сите положби во државната управа. Од нивните редови биле избирани
конзули и сенатори. Плебејците воделе потекло од потчинетото население на Лациј
и на Етрурците. Се завземале со земјоделство, занаетчиство и трговија. Плаќале
даноци на државата, служеле војска, но немале политички права и не учествувале
во работата на народното собрание. Бракот меѓу патрициите и плебејците бил
забранет со закон. Неслободното население го сочинувале робови, кои во овој ран
период во римската држава не биле бројни.

Најстариот период со Рим управувал крал. Бил т.н кралски период кој изнесувал од
753-509 г. п.н.е. Кралот ја предводел војската, бил врховен судија и свештеник.
Постоело и народно собрание, кои го сочинувале сите полнолетни мажи и војници, а
исто така и сенат, што го сочинуваат старешините на најбогатите и најугледни
родови.

Според традицијата постоеле седум кралеви. Последните три кралеви биле етрурски,
бидејќи во 7 век п.н.е. Лациј бил освоен од Етрурците. Со нивното владеење не
биле задоволни римските патриции, кои во 509 год. п.н.е го симнале од престолот
и го протерале последниот крал (Тарквиниј Гордиот) и прогласиле република. Таа
добила ново уредување. На нејзиното чело се наоѓале двајца конзули, кое ги
избирало народното собрание а било од редовите на патрициите, со мандат од една
година. Сенатот добил многу поголемо значење, а неговите одлуки биле
задолжителни и за конзулите.

По ослободување од етрурската власт, Римјаните започнале да водат војни за
проширување на својата држава најпрвин во Италија а подоцна и надвор од
нејзините граници. Речиси сто години римјаните воделе војни сo Етрурците, кои не
сакале да се помират со губењето на Рим и Лациј, но на крајот Етрурците биле
поразени а нивната земја влегла во составот на римската држава.

Во 4 век п.н.е Рим водел војна со Галите во Северна Италија, кои во 390 год.
п.н.е. го нападнале и го ограбиле градот Рим. Единствено тврдината на ритчето
Капитол не била освоена, иако била опседнувана цели шест месеци. Во исто време
Рим војувал и со италските племиња во Средна Италија. Најжесток отпор му пружиле
Саминтите, со кои морал да води три војни. Дури по третата семитска војна
(298-290), Рим станал господар на средна Италија.

Потоа Римјаните ги насочиле своите сили кон Јужна Италија каде што се наоѓале
многу колонии на Хелените. Меѓу нив се истакнал и градот Тарент со кого Рим
дошол во судир. На овој град во војна му помагал епирскиот крал Пир. На крајот
римјаните победиле, го потчиниле Тарент и цела Јужна Италијаи се претвориле во
една од најголемите и најсилните држави на Средоземното Море.

Паднал Египет во 30-та година п.н.е кој бил на чело со Клеопатра. Во втори век
п.н.е била освоена Дакија(Денешна Романија)и со тоа се означил крајот на
освојувањата на Рим.

Воените походи придонеле за уште поголемо раслојување на населението на богати и
сиромашни. Офицерите се враќале со огромен плен на бродови и на коли, а
војниците во торби и во кесиња. Намесниците пак, даночниците и чиновниците во
новите провинции преку разни злоупротеби земале не колку што треба, туку колку
што ќе најдат. Бројот на робовите нагло се зголемил и имало бесплатна работна
сила за огромните земјишни имоти на римската аристократија, наречени латифундии.
Нивните поефтини производи со бесплатен робовски труд безмилосно ги конкурирале
поскапите производи на селаните и занаетчиите, па тие осиромашувале и пропаѓале.
Политичките прилики во државата нагло се влошиле со селските бунтови и барања за
аграрна реформа, заканувајки се да прераснат во граѓанска војна.

Со освојувачките војни на римската држава нагло се зголемил бројот на робовите.
Од нив, во особено незавидна положба биле т.н. гладијатори, коишто биле
специјално обучувани за меѓусебни борби или за борби со диви ѕверови во арената
заради задоволување и забава на публиката. Токму тие и го кренале големото
востание на робовите предводено од Спартак што траело од 73 до 71 година пред
н.е. Тоа се проширило на цела Јужна Италија. Римјаните очекувале напад на Рим,
но намерата на востаниците била да ја напуштат Италија кон своите родни краеви.
Ова најмасовно робовско востание во светската историја било крваво задушено. Но
тоа длабоко ја разнишало римската држава.

За да го стишат гневот и незадоволството на сиромашните римски граѓани, вештите
римски политичари и извршиле воена реформа и граѓанската војска што била
распуштена по секоја војна била земена со наемничка војска.

Незадоволни од својата тешка положба, робовите во римската држава често се
кревале на востанија. Римската власт ги задушувала овие востанија и сурово ги
казнувала робовите-востаници. Најпознато и најголемо било востанието под водство
на Спартак, во првиот век пред н.е. Спартак бил гладијатор. Со уште
седумдесетина робови-гладијатори, тој успеал да избега и да се засолни на
планината Везув. На востаниците почнале да им се приклучуваат голем број робови
и селани. Под водството на Спартак, востаниците успеале неколку пати да ја
победат римската војска. Востанието се раширило и во северниот и јужниот дел на
Апенинскиот Полуостров. Но, востаниците не биле сложни и единствени. Еден дел од
нив се одвоиле од Спартак. Римјаните успеале лесно да ги победат разединетите
востаници. Во решавачката битка, што се одиграла во Јужна Италија, востаниците
биле поразени. Спартак загинал во битката, заедно со голем број востаници. Околу
6000 заробени востаници биле казнети со смрт.

Римското Царство и Римјаните се јавуваат како тема во бројни дела од уметноста и
популарната култура, како:



https://mk.wikipedia.org/wiki/%D0%9F%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%98%D0%B0_%D0%BD%D0%B0_%D0%BB%D0%B8%D1%87%D0%BD%D0%BE%D1%81%D1%82%D0%B0

Психологија на личноста е дел од психологијата што ги проучува личноста и
личните посебности. Психологијата на личноста го проучува човековото однесување
набљудувано во целост. Таа се занимава со три главни прашања: структура,
динамика и развој на личноста. Структурата на личноста ја претставуваат
нејзините особини и нивната поврзаност. Динамиката на личноста ја претставуваат
нејзините двигатели - динамизми. Развојот на личноста покажува дека таа не е
дадена еднаш засекогаш, туку дека таа претставува динамичен процес.

Личноста, пак, се дефинира како збир на карактеристики на човекот кои го
одредуваат неговото однесување, односно интегрирано и усогласено функционирање
на неговите поединечни специфичности. Честопати во секојдневниот живот се
употребуваат и поимите човек и индивидуа.

Индивидуата е конкретниот човек - оној што од другите се разликува според своите
биолошки, социјални и психички својства.

Конкретниот човек - индивидуата - во текот на својот развој, постепено се
усовршува и се формира во личност. Во тој развој човекот сè повеќе oсознава, ги
усвојува општествените искуства и ја развива својата активност. Според
сознанието, знаењата, способностите, искуствата и воопшто активноста, личноста
на малото дете се разликува многу од личноста на возрасниот човек. Личноста
значи е севкупноста на сите психички појави кај човекот, психички процеси,
состојби и особини, кои кај секој поединец се организирани на специфичен начин.
Личноста е резултат на заемното влијание на следните фактори: наследство,
средина и активност на единката.

Секоја личност има свое специфично однесување кое се карактеризира со својата:
доследност, единство и особеност. Разединетост и неединство на личноста се
јавува само во случаи на психопатолошки нарушувања. Особеност значи дека секој
човек е специфичен, поинаков од другите луѓе и неповторлив. Секој од нас
поседува специфични особености, што се комбинираат на оригинален начин во
посебна личност. И самиот човек себе се докажува како специфичен. Тоа сознание
за себе како единствена и незаменлива личност го претставува човековото
самосознание. Тоа се формира врз основа на сопственото мислење за себе, но и врз
основа на мислењето на другите луѓе за него. На тој начин се формира идентитетот
на личноста.

Во поновата надолжна студија во која се следени испитаници од 20 до 25 години и
од 70 до 75 години старост, добиени се следниве резултати: некои црти на
личноста како ниво на општа активност, склоност кон размислување, останале
трајни во сите тие години, а некои црти како склоност кон анксиозност и невроза
не се стабилни, бидејќи и на такви црти влијае ситуацијата и тоа стресната
ситуација.

Кога станува збор за динамиката на личноста Фројд истакнува дека покретите на
човековото дејствување се вродени инстикти. Луѓето во различни периоди од
животот тежнеат кон остварувањето на своите цели, меѓутоа нивната активност лежи
во ограничениот број на инстикти.

Според Олпорт идентификувањето себеси во различни ситуации од животот, свеста за
себе како личност, самопочитувањето, рационалното мислење зад кое се развива
сопственото "ЈАС" - многу се важни за формирањето на сопствената личност.

Во периодот на развојот на личноста доаѓа до менување на особините и структурата
на личноста во целост. Токму во тоа менување на особините и структурата на
личноста се состои нејзиниот развој. Во овој развој големо влијание имаат
наследството, средината и активноста. Постојат различни сфаќања за улогата на
овие фактори. Има сфаќања дека наследството е единствен, или барем одлучен
фактор од кој зависи развојот на личноста. Застапниците на ова мислење сметаат
дека од наследството зависи не само способноста и темпераментот, туку и други
особини на личноста. На пример: амбициозност, упорност, стрпливост. По ова
сфаќање коешто се нарекува нативистичко, наследството главно го одредува
целокупниот развој на личноста.

Спротивно на ова мислење е дека личноста е резултат на дејствувањето на
средината. Разликите што се јавуваат помеѓу единките се резултат на различните
услови во кои живееле поединците. Сите единки да би живееле под исти услови не
би имало никаква разлика помеѓу нивните личности. Ова сфаќање коешто го
застапувал американскиот психолог Вотсон се нарекува емпиристичко мислење.

Во својот развој личноста поминува низ неколку стадиуми: До крајот на првата
година извор на задоволствата е устата и тоа е орална фаза. Во втората година од
животот детето учи да ги извршува своите хигиенски навики, да ги празни бешиката
и дебелото црево, што е извор на задоволствата на детето и ова е анална фаза.
Потоа во седмата година е фаличкиот стадиум во кој детето го открива својот пол
и половите органи и задоволството од дразнењето на ерогените зони. Во оваа фаза
значаен е Едиповиот комплекс во кој детето изразува стремеж кон родителот од
спротивниот пол, а непријателство кон родителот од истиот пол. Од седмата година
е периодот на латенација, се до пубертетот кога започнува последната фаза од
развојот на личноста, гениталната фаза во која што либидото не е веќе насочено
кон сопствената личност, туку кон лице од спротивниот пол. Во формирањето на
личноста според Фројд пресудна улога има детството. Според него личноста е
оформена до петтата година (Фројд вели: Детето е татко на човекот). Имено ако
споменативе стадиуми поминат без проблеми, личноста се развива нормално, ако пак
настанат проблеми во врска со хранењето или празнењето на бешиката или дебелото
црево како и со Едиповиот комплекс, настанува фиксација на одреден стадиум на
личноста и единката се развива со карактерна изопаченост и други патолошки
однесувања. Така, фиксација во оралниот период води кон пиење и пушење, во
аналниот кон претерана чистота и страв од микроби, а во фаличкиот период кон
сексуална изопаченост.

Од самиот почеток Фројд имаше не само приврзаници, туку и оние кои не се
согласуваа со неговата теорија и кои потоа беа творци на нови психодинамички
теории. Тоа се неофројдисти. Еден од таквите е Карл Густав Јунг кој се
спротиставил особено на толкувањето на сексуалниот нагон на човекот. Исто така
Јунг смета дека несовесното кај човекот содржи повеќе од она што наведува Фројд.
Јунг зборува за колективното несвесно, кое содржи слики и симболи вродени кај
човекот од неговите предци. Тој верува дека колективното несвесно објаснува
зошто луѓето, припадници на различни култури имаат свои слики и митологија.

Карен Хорнеј и Алфред Адлер сметаат дека Фројд го пренагласува детството и
раното сексуално искуство. Тие сметаат дека социјалните искуства до кои детето
доаѓа во детството, се мошне значајни за развојот на личноста. Така додека Фројд
смета дека жената е зависна субмисивна заради своите биолошки сили, Корен Хорнеј
не се согласува со Фројд и смета дека споменатите карактеристики на жените
произлегуваат од социјалните и културните сили.

Ерик Ериксон како и Фројд смета дека човекот во својот развој, поминува неколку
стадиуми, но не се согласува дека тие стадиуми се психосексуални, туку вели дека
се психосоцијални и дека вклучуваат конфликти помеѓу егото и средината. Ериксон
исто така не смета дека проблемите на секој од стадиумите се рефлектираат во
подоцнежните стадиуми од развојот на личноста. Неофројдистите воглавно се
согласуваат со Фројд по прашањето на несвесното, во структурата на личноста,
механизмите на одбрана на личноста, но не се согласуваат во пронаоѓањето на
сексуалниот нагон и психосексуалните стадиуми на развојот. Во своите критики тие
од нагласувањето на биолошките сили во човекот ИД-от преминуваат во нагласување
на социјалните и културните процеси во развојот на ЕГО-то.

Настанувањето на пубертетот е условено од многу фактори: тоа зависи пред се од
исправноста и функционирањето на жлездите со внатрешно лачење, на прво место од
гонадите, од правилниот развој на хипофизичкиот систем, од конституцијата, од
некои наследни фактори, од средината, поднебјето, културата, обичаите и
воспитувањето. Многу фактори, специфичности на векот во којшто живееме, темпото,
културниот развој, средствата за информации, односите во друштвото, го
фаворизираат настанувањето на пубертетот, па не е ни чудно што почетната граница
е малку поместена од периодот на детството. Така денес единаесеттата година се
зема како излез од периодот на детството, којшто зависно од полот трае до
петнаесеттата - шеснаесеттата година. За тоа време настануваат низа телесни
промени, промени на гласот, појава на менструалниот циклус, специфична миризба
на кожата заради созревањето на посебни апокрини жлезди, почетокот на
сперматогенезата и друго.

Периодот на адолесценцијата се дефинира како период помеѓу детството и зрелоста,
кој се карактеризира со динамичен физички развој и значајни промени во
когнитивниот, емоционалниот и социјалниот развој.

Во периодот на староста доаѓа до намалување на интензитетот на активностите на
виталните органи и опаѓање на способностите. Сепак, голем број стари луѓе
остануваат и понатаму високопродуктивни до крајот на својот живот. Богатото
животно искуство, многу успешно кај нив го надополнува намалувањето на
способностите. На пример, Данте ја напишал "Божествената комедија" во последните
години од животот, Гете го завршил "Фауст" во осумдесеттите години од животот и
т.н.



https://mk.wikipedia.org/wiki/%D0%9F%D1%80%D0%BE%D1%81%D1%82%D0%B0%D1%82%D0%B0

Кај возрасен маж, таа нормално е голема како орев или костен. Простатата е
сместена под мочниот меур, на основата на машкиот половен орган и непосредно
пред аналниот отвор. Простатата има предна страна, која е во однос со пубичната
симфиза, задна страна која е во однос со ректумот, врв кој допира до перинеумот
и база на која лежи мочниот меур. Во средината, простатата има тесна дупка.
Мочниот канал што ја празни мочката од мочниот меур, минува низ таа дупка на
патот кон врвот на пенисот.

Најчесто заболување на простатата е нејзиното зголемување кое е поврзано со
стареењето на мажот. Најчесто, до возраст од 40 години, простатата не покажува
никакви симптоми, а потоа кај дел од мажите се јавува состојба на зголемена
простата. Повеќе од половината од мажите на возраст над 60 години се соочуваат
со овој проблем. Причините за зголемувањето на простатата не се познати, но се
претпоставува дека голема улога може да играат некои хормони, како:
тестостеронот, дихидратестостеронот (ДХТ) и естрогенот. Вообичаен симптом за
зголемена простата е проблемот со честото уринирање во текот на ноќта, а тоа
произлегува оттаму што зголемената простата притиска врз мочниот канал што
поминува низ неа. Исто така, други симптоми се: при уринирањето првиот млаз
доаѓа со задоцнување, млазот е послаб од вообичаеното, неможност за мокрење и
чувство на неиспразнетост.

Постојат неколку можности за лекување на зголемената простата: На прво место
доаѓа промената на животните навики (намален внес на алкохол и кафе и намален
внес на течности пред спиење, уринирање со пауза), потоа следува земањето
одредени лекови, а како последна можност е хируршката интервенција. Притоа, се
користат повеќе третмани, како: трансуретрална иглена аблација (TUNA), која е
позната како радиофреквентна аблација и трансуретрална микробранова аблација
(TUMT). Најпознат хируршки третман е трансуретрална ресекција на простатата
(TURP) со регионална или општа анестезија. Операцијата се изведува со помош на
инструменти кои се вовлекуваат во простатата низ мочниот канал и со нив се
отстранува зголемениот дел. Операцијата е минимално инвазивна, без хируршки
резови и со скратен болнички престој.



https://mk.wikipedia.org/wiki/%D0%9F%D0%BE%D0%B5%D0%B7%D0%B8%D1%98%D0%B0

Поезија или лирика (од старогрч. ποιέω = создавам) е уметничка форма во која
човечкиот јазик се користи за неговите естетски квалитети во додаток на, или
место за, неговата семантичка содржина. Поезијата се состои претежно од усни или
литературни дела во кои јазикот се користи на начин што јасно се разликува од
тој на обичната проза. Основната одлика на јазикот на поезијата е во она што го
нарекуваме ритмичност.

Уште во „Поетика“ на Аристотел има податоци за постанокот на терминот ритам. Во
првиот дел од „Поетиката“ се вели: „Ритмот е афион на стилот.“ Појавата на ритам
е многу честа и во секојдневниот живот. Срцето бие во ритам, белите дробови се
служат со одредено ритмичко движење. Ритам можеме да произведеме сами со два
предмети удирајќи ги еден со друг. Уметничкиот ритам се добива со удирање во
барабан или друг инструмент.

Квантитативната версификација е постара по своето потекло, и настанува во
времето кога не постои граница меѓу музиката и поезијата. Во оваа версификација
многу се важни слоговите, и се разликуваат кратки и долги слогови. Времето за
мерење на кратките слогови се вика „мора“ (две петтини од секунда). Неколку мори
создаваат „стопа“, а повеќе стопи прават „стих“. Повеќе стихови создаваат
„строфа“. Музичкиот акцент е исто така важен, затоа што се случува да не се
совпаѓа со вообичаениот акцент на зборовите.

Постојат и изрази како „богата рима, „сиромашна рима“ итн. Но во денешната
поезија најкарактеристична е употребата на „бели“ стихови, односно „стихови без
рима“. Оваа тенденција настапила како тежнеење поезијата да добие што поголема
природност во изразувањето. Мајстор на слободниот стих е Мајаковски.

Посебен вид на стихови и нивно организирање во строфи е сонетот. Сонетот е таква
песна составена од 14 стихови кои се распоредени во две строфи од по четири
стиха (или две катрени) и две строфи по три стиха. Таму каде што постои
петнаесетти стих, тој се добива од сите 14 стихови, и тоа се нарекува - сонетен
венец (Петрарка, Прешерн). Кога имаме таква појава, почетните букви на стиховите
даваат име кое го читаме одгоре надолу, и тоа се нареуква „акростих“.

Песната има специфична конструкција. Нејзин основен елемент е стихот. Стихот
претставува еден ред од песната, кој е покус од редот во текстот и се забележува
со голо око. Стиховите се стегнати изрази со специфична звучност, значење и
ритмика. Повеќе стихови оформуваат строфа. Строфа е целина од одреден број
стихови со ритам и интонација (може и рима). Таа претставува мисловна целина.
Според бројот на стиховите, разликуваме:

Метрика е должина на стихот, односно го означува бројот на слоговите во еден
стих. Во стихот има и вообичаени паузи наречени цезури. Нив ги среќаваме кај
подолгите стихови.

Четверец е стих со четири слога, со кратка пауза на крајот од стихот. Најчесто,
тоа е стих од два двосложни збора, но не мора, како што е на пример песната „На
чужина“ од Константин Миладинов:

Петерец е стих со пет слога и кратка пауза на крајот. Вакви песни не се многу
вообичаени во нашето творештво, но се среќаваат петерци во комбинација со други
(со седмерец, на пример). Во народната песна „Македонско девојче“ е комбиниран
седмерецот и петерецот:

Осмерец е од осум слога со цезура по четвртиот или по петтиот слог. Осмерецот е
еден од најзастапените во нашата народна поезија.

Деветерец е стих од девет слога. Ретко се среќава во нашата народна поезија, но
сепак го има. Во народната песна „Нели ти стига“, првите два стиха се деветерци,
а потоа песната продолжува со вообичаените десетерци:

Десетерец е стих од десет слога и е најраспространет во народната песна. Го има
и во лирските и во лирско-епските, а најзастапен е во епските. Затоа е познат
уште и како јуначки десетерец. Цезурата може да биде по четвртиот, по петтиот
или по шестиот слог.

Единаесетерец е стих од единаесет слога, со можност за две цезури во еден стих -
по третиот и шестиот слог.

Дванаесетерец е стих од дванаесет слога и се јавува со цезура во средината по
шестиот слог или со две цезури: по четвртиот и по осмиот слог.

Тринаесетерец е стих од тринаесет слога. Ова всушност е десетерец во кој по
петтиот или по десетиот слог е вметнат еден збор од три слога кој се повторува
како рефрен.

Четиринаесетерец е стих од четиринаесет слога кој се добива по истиот принцип
како тринаесетерецот. Стихот може да се подели на два седмерци или на осмерец и
шестерец каде се вметнуваат зборови кои служат како рефрен и за продолжување на
стихот.

Петнаесетерец е стих од петнаесет слога. Овој стих е редок во нашата народна
песна, но се среќава, исто така со повторување на зборови.

Шеснаесетерец е стих од шеснаесет слога, кој всушност е составен од два осмерца.
Го има во нашата народна поезија под чие влијание се јавува и во поезијата на
Константин Миладинов.

Силабичен стих е стих со одреден број слогови. Кај него нема ритмички стапки,
туку е важен бројот на слоговите - метриката, цезурата (пауза во средина на
стихот) и паузата на крајот од стихот. Во сите стихови на песната мора да има
еднаков број слогови. Силабичниот стих е широко застапен во македонската народна
песна.

Тонски стих е стих кој има еднаков број акцентирани слогови. Тука бројот на
слоговите не мора да биде ист туку е важна ритмичката стапка.

Силаботонски стих е стих кој има еднаков број слогови и еднаков број ритмички
стапки. Нагласените и ненагласените слогови рамномерно се повторуваат.

Во овој пример имаме еднаков број слогови во стиховите - осмерец; како и
комбинирана ритмичка стапка: дактил - трохеј - дактил. Затоа овие стихови се
силаботонски.

Скалест стих е графички раскинат стих, со тоа што дел од него се пренесува во
нов ред. Со раскинувањето на стихот се постигнува емоционално нагласување или
пауза.

Слободен стих е стих во кој нема ограничувања во однос на ритмичките стапки,
силабичноста, тонот, ниту групирањето во строфи или римувањето. За слободниот
стих е важна интонацијата, па затоа е наречен и интонациски стих.

Интересно е да се спомене дека и самата поезија и поетите се јавуваат како тема
во поезијата, музиката и популарната култура. Во тој поглед можат да се наведат
бројни примери на книжевни и музички дела посветени на поезијата и на поетите,
како:



https://mk.wikipedia.org/wiki/%D0%9E%D0%BF%D1%88%D1%82%D0%B8%D0%BD%D0%B0_%D0%90%D0%B5%D1%80%D0%BE%D0%B4%D1%80%D0%BE%D0%BC

Името на Oпштината е добиено по воениот аеродром (кој се наоѓал кај
поликлиниката „Јане Сандански” и касарната „Гоце Делчев”), кој бил бомбардиран
од нацистичка Германија во април 1941 година.

Граници: од мостот на железничката пруга на реката Вардар – тромеѓе на Општина
Аеродром, Центар и Гази Баба и се движи долж Транспортен центар „Скопје”,
железничката пруга во правец кон Велес до мостот Маркова река, продолжува по
надворешната граница на катастарска општина Долно Лисиче до реката Вардар и
свртува спротивно до мостот на железничката пруга на реката Вардар.

(невработени 13.000; 10% ВСС); домаќинства 21.495; станови (живеалишта)
23.754[се бара извор]

Спроед податоците заклучно со 2011 година, вкупниот број на ученици во Општина
Аеродром во 2011 се зголемил за 9.9% во однос на вкупниот број на ученици во
2007. Аеродром е прва општина по зголемувањето на вкупниот број на ученици.



https://mk.wikipedia.org/wiki/%D0%9E%D0%BA%D1%81%D0%B8%D0%B4%D0%B0%D1%86%D0%B8%D0%BE%D0%BD%D0%BE-%D1%80%D0%B5%D0%B4%D1%83%D0%BA%D1%86%D0%B8%D0%BE%D0%BD%D0%B0_%D1%80%D0%B5%D0%B0%D0%BA%D1%86%D0%B8%D1%98%D0%B0

Оксидационо-редукциони реакции (или редокс реакции, од редукција + оксидација)
се сите хемиски реакции при кои оксидациониот број на атомите се менува. Кај
ваквите реакции, секогаш едниот реактант се оксидира, додека другиот се
редуцира. Овие реакции може да се мошне едноставни, како едноставниот редокс
процес на оксидација на јаглеродниот атом, при што се добива јаглерод диоксид
или редукцијата на јаглеродот со водород што дава метан (CH4), или мошне
сложени, како на пример оксидацијата на шеќерот во човечкото тело преку низа на
многу сложени електрон-пренесувачки реакции.

Иако се доволни за многу процеси, овие описи не се секогаш прецизни.
Оксидацијата и редукцијата се однесуваат на промена на оксидациониот број, при
што пренесувањето на електрони може и да не се случи. Според ова, оксидацијата
подобро се дефинира како зголемување на оксидациониот број, а редукцијата како
негово намалување. Во пракса, пренесувањето на електрони секогаш ќе предизвикува
промена во оксидациониот број, но постојат многу реакции кои се класифицирани
како "редокс" без разлика на тоа што во нив нема пренесување на електрони (како
оние каде се вклучени ковалентни врски).

Реакциите кои не се оксидационо-редукциони, при кои нема промени во формалниот
полнеж, се познати како метатезни реакции.

Хемискиот начин на гледање на редокс реакциите е дека редуктантот пренесува
електрони до оксидансот. Според ова, во реакцијата, редуктантот или
редуцирачкото средство губи (оддава) електрони и се оксидира, додека оксидансот
или оксидирачкото средство прима (добива) електрони и се редуцира. Парот кој се
состои од оксидирачко и редуцирачко средство кои се вклучени во одредена
реакција се нарекува редокс пар.

Супстанците кои имаат способност да ги оксидираат другите супстанци се
нарекуваат оксидативни и се познати како оксидирачки средства или оксиданси. Со
други зборови, оксидансот отстранува електрони од друга супстанца, по што истиот
се редуцира. Поради тоа што тој "прима" електрони, се нарекува и електронски
примател (акцептор).

Оксидансите се најчесто хемиски супстанци чии елементи имаат високи оксидациони
броеви (на пример H2O2, MnO4−, CrO3, Cr2O72−, OsO4) или високо електронегативни
супстанци кои можат да примат еден или два дополнителни електрони со оксидација
на некоја супстанца (O, F, Cl, Br).

Супстанците кои имаат способност да редуцираат други супстанци се нарекуваат
редукциони и се познати како редуцирачки средства или редуктанти. Со други
зборови, редуктантот пренесува електрони до друга супстанца, по што се оксидира.
Бидејќи "донира" електрони се нарекува и електронски давател (донор).
Редуктантите во хемијата се многу разновидни. При металната редукција се
користат електропозитивни метали (Li, Na, Mg, Fe, Zn, Al). Овие метали донираат
или оддаваат електрони мошне брзо. Друг вид на редуктанти се
хидрид-пренесувачките реагенси (NaBH4, LiAlH4), кои обично се користат во
органската хемија, особено во редукцијата на карбонилните соединенија до
алкохоли. Друг корисен метод на редукција е оној при кој се користи водороден
гас (H2) со паладиумски, живини или никелски катализатори. Овие каталитички
редукции првично се употребуваат во редукцијата на јаглерод-јаглерод двојните
или тројни врски.



https://mk.wikipedia.org/wiki/%D0%9E%D0%BA%D0%B5%D0%B0%D0%BD

Океан (од грчки Ὠκεανὸς, "океанос") е голем резервоар на солена вода, и главна
компонента на хидросферата. Околу 71% од површината на Земјата (~3.61 X 1014 m2)
е прекриена со океани, споен резервоар на вода кој условно е поделен на неколку
главни океани и помали мориња. Скоро половина од светските води се длабоки над
3000 метри.

Овој споен резервоар на солена вода, наречено Светски Океан, главно се дели
според континентите и архипелазите на: Тихи Океан, Атлантски Океан, Индиски
Океан, Јужен Океан и Северен Леден Океан. Последниот океанографски се нарекува
медитеранско море.

Геолошки, океанот е област од океанска кора покриена со вода. Океанска кора е
тенкиот слој од стврднат вулкански базалт кој ја покрива Земјината површина каде
нема континенти. Од овој аспект, денес постојат три „океани“: Светскиот Океан,
Црното и Касписко море, кои се формирале со колизија на Цимерија со Лауразија.
Медитеранското Море е скоро свој „океан“, поврзано со Светскиот Океан преку
Гибралтарскиот Теснец, и повеќе пати во последните неколку милиони години
движењето на Афричкиот континент го затворило теснецот целосно, правеќи го
Медитеранот четврт „океан“.

Светскиот Океан зафаќа површина од 361 милиони km2, волумен од 1.340 милиони
km2, а просечната длабочина е 3.711 метри. Скоро половина од светските води се
длабоки над 3.000 метри. Ова не вклучува мориња кои не се поврзани со Светскиот
Океан, како Каспиското Море.

Вкупната маса на хидросферата е скоро 1.4 × 1021 kg, ca. 0.023 % од вкупната
Земјина маса.

Видете морска вода за повеќе информации за составот на океанската вода, како
соленост.



https://mk.wikipedia.org/wiki/%D0%9E%D0%B1%D0%BB%D0%B0%D0%BA

Облак — видлива маса на кондензирани капки или замрзнати кристали во атмосферата
над површината од Земјата или некое друго планетaрно тело. Гранката од
метеорологијата која се занимава со проучување на облаците се нарекува
нефологија.

На Земјата кондензираната материја всушност е водена пареа, која формира мали
капки или кристали на мраз, најчесто со големина на дијаметарот од 0.01 mm.
Групирани милијарди капки односно кристали формираат облак, кој е видлив објект
во атмосферата.

Облаците се јавуваат како тема во делата од уметноста и популарната култура,
како:



https://mk.wikipedia.org/wiki/%D0%9E%D0%B1%D0%B5%D0%B4%D0%B8%D0%BD%D0%B5%D1%82%D0%B8_%D0%BD%D0%B0%D1%86%D0%B8%D0%B8

Организација на Обединетите нации (ООН) или само Обединети нации — меѓународна
организација основана на 20 јуни 1945 во Сан Франциско. Сепак како ден на
нејзиното основање се слави 24 октомври секоја година. Обединетите нации
произлегуваат од претходната Друштво на народите основана во 1919 год. Седиштето
на ООН се наоѓа во Њујорк, САД. Во неа моментално членуваат 192 држави.

Со исклучок на Ватикан (која е единствена држава постојан набљудувач), сите
меѓународно признати и независни држави се членки. Други политички ентитети,
имено Република Кина (Тајван), Демократската Република на Арапска Сахара,
(Западна Сахара) и Палестина, имаат де факто независност и/или одредено
меѓународно дипломатско признание од одредени држави, но не се членки на ООН.

Членството на Обединети нации е отворено за сите мирољубиви држави кои ги
прифаќаат обврските на Повелбата на Обединетите нации и според оценката на
организацијата, се способни и имаат желба да ги исполнат тие обврски.
Генералното Собрание го одредува приемот по препорака на Советот на Безбедност.

Името „Обединети нации“ го дал Френклин Рузвелт за време на Втората светска
војна како групна референца за сојузничките сили. Првата формална употреба се
наоѓа во Декларацијата на Обединетите нации од 1942 година која ги обврзала
сојузниците кон принципите на Атлантскиот пакт и ги обврза да не бараат посебни
мировни преговори со Силите на Оската. Името било пренесено на новата
организација која била воспоставена од победниците на војната во рамки на
одредбите на Атланскиот пакт и други договори.

Обединетите нации ги имаат истите основни цели и структура како кога биле
формирани во 1945. Нивната примарна цел, и најголема бенефиција на нејзините
членки, е да го одржуваат светскиот мир. Таа, наизменично го помага и поттикнува
бизнисот и меѓународната трговија. Покрај тоа што тоа им е примарна задача, ООН
им служи на нејзините членки на многу други начини. ООН предвидува форум за
земјите за да ги унапреди нивните ставови и разреши конфликтите без насилство.
Тие овозможуваат земјите да соработуваат за да ги решат светските проблеми, како
сиромаштијата, болестите и деградирањето на околината. Тие служат како симбол за
меѓународниот поредок и глобалниот идентитет. Тие го унапредуваат и координираат
економскиот и општествениот напредок на земјите во развој, со идеја дека таквите
проблеми создаваат извори на конфликт кој може да доведе до војна. ООН ја
помагаат и координираат работата на стотина агенции и програми, кои се во самата
организација или надвор од неа. Таа исто така собира и објавува меѓународни
податоци.

Обединетите нации се резултат на долги историски обиди да се унапреди
меѓународната соработка. Во доцниот 18 век, германскиот филозоф Имануел Кант
предложил федерација или “лига” на нациите во светот. Кант верувал дека ваквата
федерација би овозможила земјите да се обединат и да ја казнат секоја нација
која извршила чин на агресија. Овој вид на унија на нациите за да се заштитат
меѓусебно против агресорот понекогаш упатува на колективна безбедност. Кант исто
така мислел дека федерацијата би ги заштитила правата на помалите нации кои
често стануваат пиони во борбата за моќ меѓу поголемите земји.

Кантовата идеја заживеала по Првата Светска војна (1914-1918). Ужаснати од
пустошот на војната, земјите биле инспирирани да се соединат заедно и да работат
во прилог на мирот. Тие формирале нова организација, Лига на нациите или
Друштвото на народите,за да ја остварат оваа цел. Лигата постоела од 1920 до
1946 и имала вкупно 63 земји членки низ неговата историја, вклучувајќи некои од
најголемите светски сили: Франција, Обединетото Кралство, Италија, Јапонија,
Германија и СССР. Но Лигата имала главно две струи. Прво, неколку од најголемите
светски сили не биле членки, најзабележителни САД. Второ, членовите на Лигата се
покажале неспособни да и се спротивстават на агресијата од Јапонија, Италија и
Германија во 1930-тите. Агресиите неминовно довеле до Втората Светска војна
(1939-1945). На крајот, Лигата паднала на на нејзината најосновна мисија, да
спречи нова светска војна.

Наспроти неуспехот, идејата за лигата не умрела. Првата насоченост кон создавање
на новата организација дошла во 1941, кога американскиот претседател Френклин
Рузвелт и британскиот премиер Винстон Черчил ја потпишале Атланската Повелба, во
која тие се обврзале да работат во формирањето на поефективен систем за
зачувување на светскиот мир и за унапредување на соработката. Во 1942
претставниците на Антантата-коалиција во Втората Светска војна која се борела
против Германија и Јапонија - потпишале декларација од Обеденетите Нации
прифаќајќи ги принципите на Атланската Повелба. Декларацијата ја вклучува првата
формална употреба на терминот Обединети нации, име измислено од претседателот
Рузвелт. Една година подоцна, четири земји од Антантата- САД, Британија, СССР и
Кина се согласиле да формираат генерална меѓународна организација. Четирите
држави се сретнале во 1944 во Думбартон Оакс, населба во Вашингтон, и
испланирале повелба за новата организација. Новата лига ја нарекле Обединети
нации. Но тие сѐ уште не можеле да се согласат околу определени детали како
членството и гласачките права.

Четирите држави се сретнале пак во почетокот на 1945 на самитот во Јалта. Овде,
тие ги разрешиле нивните разлики и свикале цонференција на нциите за да ја
комплетираат нивната работа. На 25 април 1945, конференцијата на ООН на
меѓународна организација одржана во Сан Франциско, со присуство на делегати од
50 држави. Делегатите работеле два месеца за да ја комплетираат Повелбата на ООН
која ги вклучува нивните цели, принципи и организациска структура. Повелбата
содржела формална спогодба насочена кон сите светски нации за заедничка
поставеност на основните правила кои владеат во нивните односи. ООН формално
започнала да постои од 24 октомври 1945.

Како и Друштвото на Народите, ООН била создадена за да го унапредува мирот и да
спречи друга светска војна. ООН признале дека нема да имаат успех доколку не се
поддржани од најмоќните светски сили. Организацијата презела неколку чекори за
да ја осигура таа подршка. За да го охрабри продолжувањето на вклучувањето на
САД, главната зграда на ООН е лоцирана во Њујорк Сити. За да ги увери најмоќните
светски сили дека не би им се заканила на нивниот суверенитет, ООН им дала право
на вето над најважните акции. Пет земји примиле право на вето: САД, Британија,
Франција, СССР и Кина. (Русија го презема правото на вето од СССР по распадот на
државата во 1991).

Друга голема цврстина во ООН, како и поранешната Лига на Народите, е што речиси
секоја територија во светот е член, или провинција, или колонија како член.
Швајцарија е исклучок, главно со статус како набљудувач, значи таа може да
учествува во советувањето но не може да гласа. Швајцарија внимателно постанува
полноправна членка на ООН. Преку годините националните гласачи на два
референдума одбиле Швајцарија да се приклучи кон ООН. Швајцарија очигледно
преферира да остане со статус на неутрален набљудувач. Некои политички ентитети
кои не се членови како Ватикан и Палестинската организација за ослободување,
исто така имаат постојан набљудувачки статус во ООН.

Денес, во Македонија има 12 организации кои го сочинуваат поширокото семејство
на ООН: УНДП, УНИЦЕФ, УНХЦР, СЗО, ФАО, МОТ, ИОМ, Светска Банка, ММФ, УНАИДС и
УНМИК. Сите тие се ангажирани на голем број активности, чија цел е бенефит на
сите кои живеат во земјата.

На Светскиот самит, одржан во септември во Њујорк, Македонија беше една од
189-те земји кои уште еднаш ја подвлекоа својата посветеност на Милениумската
декларација и се обврзаа да ги остварат осумте Милениумски развојни цели. Тие
цели во, областите на сиромаштијата, образованието, здравството, родовите и
животната средина, треба да се постигнат до 2015-та. Тоа значи дека остануваат
уште само пет години за Македонија да се претвори во подобро место за сите.
Место, во кое има помалку сиромашни луѓе, повеќе деца во училиштата, повеќе луѓе
кои живеат здрав живот и сите заедно уживајќи во една заштитена животна средина.

Системот на Обединетите нации има шест основни органи кои го сочинуваат она што
се подразбира како системот на Обединети нации:



https://mk.wikipedia.org/wiki/%D0%9D%D0%B0%D1%86%D0%B8%D1%81%D1%82%D0%B8%D1%87%D0%BA%D0%B0_%D0%93%D0%B5%D1%80%D0%BC%D0%B0%D0%BD%D0%B8%D1%98%D0%B0

Нацистичка Германија или Трет Рајх — државното уредување на Германија помеѓу
1933 и 1945 година, кога била под власт на Националсоцијалистичката германска
работничка партија (Нацистичка партија), на чело со Адолф Хитлер како канцелар.

Третиот рајх, користен како синоним за нацистичка Германија, доаѓа од
германскиот израз „Drittes Reich“, во превод Трето Царство. Терминот прв пат е
искористен во 1922 година како наслов на книга од конзервативниот писател ван
ден Брук. Прифатен е од нацистичките германски пропаганди, која гледала на
Светото римско царство како прво, на Германското царство (1871 - 1918) како
второ и на својот режим како на трето германско царство.

За време на своето дванаесетгодишно владеење, нацистите пратиле масивни војски
низ речиси цела Европа, освен Швајцарија, Шпанија, Лихтенштајн, Шведска,
Португалија, Андора, Ватикан и подрачјата крај планината Урал. Како дел од тоа,
нацистите ја подржувале идејата за Голема Германија, со интеграција на сите луѓе
со чисто германско потекло. Оваа политика се манифестирала и со уништувањето на
околу 11 милиони припадници на разни малцинства (Евреи, Цигани, Словени),
политички противници (комунисти, социјалисти, либерали) и социјални групи
(инвалиди, хомосексуалци), како и десетина милиони други, како директен или
индеректен резултат од воените операции.



https://mk.wikipedia.org/wiki/%D0%9C%D0%BE%D0%BD%D0%B3%D0%BE%D0%BB%D0%B8%D1%98%D0%B0

Монголија (монголски: Монгол улс, традиционално писмо ) — парламентарна
република која се наоѓа во Источна Азија и со мал дел во Централна Азија.
Монголија граничи со Русија на север и со Народна Република Кина на југ, исток и
југозапад. На запад Монголија има допирна точка со Казахстан. Најголем а воедно
и главен град на Монголија е Улан Батор. Во градот живее 38% од вкупното
население на Монголија.

Низ текот на историјата, денешната територија на Монголија била владеена од
различни номадски империи, меѓу кои Сјонгу, Руран, Сјанбеј, Ѓоктурција и
останати. Монголската Империја била основана од Џингис Кан во 1206 година. По
распаѓањето на Јуен, Монголците се вратиле на старите обичаи. Во 16 и 17 век,
Монголија подпаднала под влијание на тибетскиот будизам наследен од владеењето
на Чинг кон крајот на 17 век. За време на распаѓањето на династијата Чинг во
1911, Монголија прогласила независност, но со големи тешкотии. Официјално во
1921 година Монголија била целосно независна и суверена република и до 1945
година го стекнала меѓународното признание. Како последица на сето тоа, а со
блискоста на Советскиот Сојуз, Монголија потпаднала под негово големо влијание
на, особено под руско влијание. Според тогашната моментална состојба,на
Монголија и била призната независноста како Монголска Народна Република или
Народна Република Монголија. Државното уредување било комунистичко, налик на
советското општествено уредување. Со распаѓањето на Комунизмот во Источна Европа
и Советскиот Сојуз, во 1989 година се случила Монголската демократска револуција
и резултирала со повеќепартиски систем во државата и со одржување на регуларни
избори. Монголија се здобила со нов устав, државно уредување и економски пазар.

Монголија е 19-та најголема држава во светот со околу 1.564.116 километри
квадратни, а воедно и најретко населената држава во светот со вкупно население
од 2,9 милиони луѓе, малку повеќе од населението во Македонија. Исто така,
Монголија е втората најголема држава во светот која нема излез на море, веднаш
зад Казахстан. Државата има многу мала обработлива површина, бидејќи најголем
дел од територијата е степска, со планини на север и запад и со пустина на југ.
Околу 30% од населението во Монголија се номади или полуномади, патувајќи од
место до место низ земјата.

Најголема религија во Монголија е тибетскиот бидизам, и најголем број од
населението се монголци. Покрај нив во Монголија живеат и Казаци, Туванци и
останати мали заедници. Службен и национален јазик во Монголија е монголскиот.

Монголија, од праисториско време, била населена со номади, кои одвреме-навреме
формирале поголеми конфедерации и здружувања што израснале до поголеми сили со
поголеми значење во регионот. Меѓу првите групации биле Сјонгу, кои на чело со
Моду Шанју во 209 п.н.е. ја формирале првата монголска конфедерација. Набрзо,
новоформираната монголска конфедерација станала голема опасност и закана за Кин
династијата принудувајќи ја Кина да го изгради големиот Кинески Ѕид. Ѕидот бил
обезбедуван од повеќе од 300.000 војници како средство за одбрана и сигурност на
кинеската династија. По распаѓањето на конфедерацијата на Сјонгу, на чело на
монголците застанале Роуранците и ја презеле власта над територијата на
Монголија. Наскоро Роуранците биле поразени од Гоктурците кои си обезбедиле
долговековно владеење во Монголија. За време на 6 и 7 век, Гоктурците биле
поразени и власта над Монголија потпаднала во рацете на Ујгурците, а следствено
и од Хитанците и Џурченците. Сè до 10 век, Монголија била поделена на повеќе
номадски племиња поврзани преку алијанси.

За време на хаосот и безредието во 12 век, војсководецот Темуџин успеал да ги
обедини монголските племиња во Монголија и во Манџурија. Во 1206 година, тој ја
зел титулата Џингис Кан и се впуштил во походи кои биле познати по своите
брутални и сурови битки. Џингис Кан се покажал како доста успешен монголски
имепратор, освојувајќи голем дел од Азија и ја формирал Монголската Империја-
најголемата империја во светот. Монголската Империја заземала огромна територија
протегајќи се од денешна Полска па сѐ до Кореја и од Сибир до Персискиот Залив.
Империјата зафаќала територија од околу 33.000.000 km² (12% од земјината топка)
и со население од околу 100 милиони луѓе .

По смртта на Џингис Кан, империјата била поделена на четири кралства или канати
кои се разделиле по смртта на Монгке во 1259 година. Еден од канатите, „Големиот
Канат“ составен од Монголија и Кина се развила во династијата Јуен раководена и
владеена од Кублај Кан, внук на Џингис Кан. Тој го преместил главниот град во
Пекинг, но по вековно владеење Јуен била заменета од Минг династијата во 1368
година. Со тоа монголските авторитети почнале да се преместуваат кон север. Кога
Мингската војска сосема ги преселила Монголците во Монголија, таа успешно го
зазела и уништила монголскиот главен град Каракорум и со тоа кинеските
императори уништиле вековна уметничка, културна и цивилизациска вредност.
Монголците биле во анархија по овие настани.

Наредните векови од монголската историја биле обележани со насилство помеѓу
различни странки, особено помеѓу приврзаниците на Џингис Кан и на неговите
противници,а како додатно на тоа влијателни биле и некои различни кинески
групации. Во 15 век, Ојратите под водство на Есен Тајиси се здобиле со моќ и
влијание и во 1449 година дошло до конфликт со Кина. Во тој конфликт бил заробен
кинескиот император. Подоцна, истата есен бил убиен , а со тоа се воздигнале
приврзаниците на Џингис Кан. Во средината на 16 век, Алтан Кан од Тумед, внук на
Батумонгке се здобил со моќ. Тој го основал Хахот во 1557 а неговата средба со
далај-ламата во 1578 година резултирала со повторно навлегување на тибетскиот
будизам во Монголија. Абтеи Кан од Халха ја сменил религијата во будизам во 1585
година и го основал Ердене Зу манастирот во 1586 година. Неговиот внук Занабазар
станал првиот Џебцундамба Хутугту во 1640.

Последниот монголски кан бил Лигден Кан во раниот 17 век. Тој влегол во конфликт
со Манџурците (Манџу - династијата во Кина) околу некои кинески градови. Умрел
во 1634 година на пат за Тибет во обид да ја уништи Жолтата Црква. До 1636
година, поголем дел од Внатрешна Монголија и племињата што се наоѓале таму биле
раководени од Манџурците. Халха се приклучила кон Канг династијата освен
западниот дел од денешна Монголија. После неколку војни, Џунгарците биле
населени во 1757. Се до 1911 година, Манџурците имале контрола врз Монголија, и
државата била расцепкана во повеќе феудални единици.

Со паѓањето на Канг династијата, Монголија прогласила независност во 1911
година. Новата територија на Монголија била отприлика иста како таа на
поранешната Надворешна Монголија. 49 хосхуни на Внатрешна Монголија, а исто така
и територијата на Монголците од Алашан и Кингај се изјасниле да се приклучат кон
неа. Во 1919 година, после Октомвриската Револуција во Русија, кинеските трупи
водени од Су Шуженг го окупирале главниот град но сепак нивната доминација не
траела долго. Рускиот војсководец Барон Унгерн ги предводел своите трупи во
Монголија и триумфирал над кинезите во Нислел Хуре. Тој владеел кратко, со
благослов на регионалниот религиозен лидер Богда Кан пред тој да биде фатен и
убиен од Црвената Армија помогната од монголските единици предводени од Дамдин
Сухбатор. Овие настани довеле до уништување на феудалниот систем и ја осигурале
политичката приврзаност кон болшевичка Русија.

Во 1924 година, по смртта на религиозниот лидер и крал Богда Кан, била
прогласена Монголската Народна Република со помош на Советскиот Сојуз.

Во 1928 година, Хорлогин Чојбалсан се здобил со голема моќ во Монголија. Тој
воспоставил колективизам во државата, започнал со уништување на будистичките
манастири и монголските непријатели биле убиени заедно со монасите. Влијанието
на Сталин во Монголија започнало во 1937 година и во тоа време повеќе од 30.000
луѓе биле убиени. Во меѓувреме, во 1931 Јапонија ја окупирала Манџурија и тоа
влеало голем немир во Монголија. За време на Јапонско-руската погранична војна
во 1939 година, Советскиот Сојуз успешно ја одбранил Монголија од Јапонските
инвазии и во август 1945 година монголските сили зеле учество во Стратегиската
Манџурска одбранбена операција во Внатрешна Монголија. Русија зазела поголеми
делови од Внатрешна Монголија и со тоа ја принудила Кина да ја признае
независноста на Монголија со референдум. Референдумот се одржал на 20 октомври
1945 година и според официјалните резултати на тогашните власти излезноста била
100%. Со основањето на Народна Република Кина, двете држави се признале
меѓусебно на 6 октомври 1949 година.

На 26 јануари 1952 година, Јумџагин Цеденбал ја презема власта во Монголија. Во
1959 и во 1962 година, Чојбалсан бил сосема без влијание. Монголија продолжила
со својата политика на блискост со Советскиот Сојуз. Додека Цеденбал бил во
посета во Москва во август 1984 година владата меѓувремено прогласила замена на
Цеденбал и на негово место бил назначен Џамбин Батмонх.

Претставувањето на перестројката и гласноста во Русија од страна на Михаил
Горбачов, имало силно влијание во Монголија и во монголскиот политички живот.
Тоа водело до Монголската демократска револуција и воведувањето на
повеќепартискиот систем како државно уредување и пазарната економија. Во 1992
година се изгласал и усвоил нов устав и Монголија го изоставила терминот
„Народна Република“ од своето име. Транзицијата кон пазарна економија во
Монголија се покажала честопати со тешкотии и во раните години на транзицијата
во Монголија се појавила голема инфлација и недостаток на храна. Првата победа
за некомунистичка партија во Монголија се одржала во 1993 година на
претседателските избори и во 1996 година на парламентарните избори.

Претседателот на Монголија има симболична улога, но сепак тој може да ги блокира
решенијата на парламентот, но потоа парламентот може да ја надгласа блокадата со
2/3 мнозинство гласови. Уставот на Монголија бара три услови за кандидатурата на
еден човек да се прифати: кандидатот за претседател мора да биде етнички
монголец, кандидатот за претседател мора да има најмалку 45 години и кандидатот
мора да живеел во Монголија најмалку 5 години. Моментален претседател на
Монголија е Намбарин Енхбајар.

Премиерот на Монголија го избира Големиот Држвен Хурал. Моменталниот премиер на
Монголија е Санџагин Бајар, кој беше избран од 67 гласа на 22 ноември 2007
година . Кабинетот на премиерот се состои од министри за секоја позначајна
област во државата како министер за финансии, економија, земјоделство итн.
Кабинетот е избран од премиерот во консултации со претседателот и со Големиот
Државен Хурал.

Монголија одржува позитивни надворешни односи и има дипломатски мисии во многу
земји меѓу кои Македонија, САД, Русија, Северна Кореја, Јужна Кореја, Јапонија и
НР Кина. Денешната влада на Монголија се фокусира на тоа да привлече што е можно
повеќе странски инвестиции во земјата и зголемување на трговската соработка.
Монголија ја подржала воената интервенција во Ирак и придонела со неколку
контигенти во мисијата. Исто така, помал број на трупи Монголија испратила и во
Авганистан. Покрај овие две мисии, Монголија учествувала и во мисии во државите
Сиера Леоне и Косово. На 21 ноември 2005 година, Џорџ Буш беше првиот
американски претседател што бил во официјална посета на Монголија и во 2004
година Монголија стана азиски партнер на ОБСЕ.

Монголија има свои амбасади во сите позначајни и поголеми држави низ светот и
исто така скоро сите позначајни држави имаат свои амбасади во Улан Батор.
Македонија има воспоставено дипломатски односи со Монголија и македонската
амбасада во Пекинг е надлежна и за Монголија.

Монголија е 19-та најголема држава во светот со 1.564.116 km². Монголија е малку
поголема од 20-та држава Перу а помала од Иран. За споредба, Монголија е
поголема од Шпанија, Германија и Франција земени заедно.

Географијата на Монголија е различна, со пустината Гоби на југ па се до ладните
планински масиви на север и запад. Поголемиот дел на Монголија е степски.
Највисокиот врв во Монголија е Хитен на Туван Богд планинскиот масив со 4.374 m.
На територијата на Монголија се наоѓа и езерото Увс Нур кое го дели со Русија.
Температурите во Монголија се многу високи преку лето и многу студени преку
зимскиот период. Во јануари, температурата во Монголија изнесува -30 степени
целзиусови. Улан Батор е најстудениот главен град во светот поради
континенталната ладна клима на државата и со околу 257 облачни денови во
годината.

Монголската економија воглавно е ориентирана кон земјоделството и рударството.
Монголија има доста големи залихи на минерални ресурси, како на пример олово,
јаглен и злато.

Моментално во Монголија има околу 30.000 независни бизниси, воглавно сместени во
и околу главниот град. Населението надвор од урбаните средини се занимава со
сточарство и прозводство на производи од говеда, кози, овци и камили. Исто така,
од земјоделските култури се одгледуваат компири, зеленчуци, овошје, домати,
лубеници и пченица. Бруто домашниот приход по глава на жител во Монголија
изнесува 2.100 долари . Иако постојано се зголемува производството во Монголија,
сепак државата се соочува со дефицит при трговијата и производството.
Невработеноста во Монголија изнесува 3.2% а инфлацијата е 6.0%. Најголем
трговски партнер на Монголија е Кина која учествува со 29.8% од потрошувачката
стока во Монголија .

Монголската берза е основана во 1991 година во Улан Батор и е најмалата берза во
светот според капиталот на пазарот.

Според Бирото за Азија при САД, вкупното население на Монголија во 2007 година
изнесувало околу 2,951,786 и истата е рангирана на 138 место во светот според
населението . Според Одделот за економски и социјални работи на ООН, Монголија
има 2,629,000. Истите податоци што ООН ги тврди, ги покажува и монголската влада
и бирото за статистики на Монголија.

Монголија има мал број на население, гледајќи ја нејзината територија и
нејзините големи соседи, Русија и Кина. Најголем број од населението се етнички
Монголци, но сепак живеат и: казаци, туванци и тунгуски народи. Прирастот на
населението изнесува 1.2%. Околу 59 % од вкупното население на Монголија е под
30 години и ја прави држава со релативно младо население.

Во Монголија, 85% се етнички Монголци. Турските народи, казаци, туванци и узбеци
сочинуваат околу 7 % од населението. Голем број од русите што живееле во
Монголија ја напуштиле Монголија со распадот на СССР.

Официјален јазик во Монголија е монголскиот јазик. Јазикот користи кирилица и е
зборуван од околу 90% од вкупното население на Монголија. На запад од земјата,
се зборуваат казашки јазик и тувански јазик . Како најчесто зборуван странски
јазик во Монголија е рускиот јазик, следен од англискиот јазик. Исто така,
корејскиот јазик доста често се користи, бидејќи голем број на Монголци работат
во Јужна Кореја. Кај младото население се пројавува интерес и за кинескиот јазик
и јапонскиот јазик.

Според ЦИА, 50% од монголското население се будисти, 40% се изјасниле како
атеисти, 6% се шамани и христијани и само 4% се изјасниле како муслимани. Според
владата на САД, во Монголија 94% се будисти и 6 % се муслимани и шамани .

Различни форми на тенгризам и шаманизам биле присутни во Монголија низ
историјата и таквите верувања се поврзувани со номадското население на
Монголија. Со навлегувањето на тибетскиот будизам во Монголија, шаманизмот
полека почнал да се губи за денес да изнесува околу 6 %. Но сепак, шаманизмот
оставил голем белег во културата на Монголците и денес се користат некои
елементи од него.

За време на комунистичкиот период во Монголија, слободата на религијата не била
сосема загарантирана. Хорлогин Чојбалсан ги уништил скоро сите 700 будистички
манастири во земјата убивајќи ги и монасите.

Главниот фестивал во Монголија е Надам, што се одржува со векови и се состои од
три монголски традиционални спортови: стрелаштво, трки со коњи и борење. Денес,
фестивалот се одржува од 11 јули до 13 јули во чест на годишнината од
одржувањето на Националната демократска револуција во Монголија и создавањето на
монголската држава. Одржувањето на Надам е доста популарно во Монголија и секоја
година се повеќе посетители го посетуваат фестивалот . Покрај фестивалот, широко
прифатено и популарно е пеењето хоми, тоа е пеење со грло и е заштитен знак на
Монголците. Ова пеење особено се негува во западна Монголија.

Во Монголија трите најширокоприфатени спортови се јавање коњи, борење и
стрелаштво, благодарејќи на монголската традиција и особено на фестивалот Надам.

Трките со коњи се особено поврзани со Монголија и монголската традиција. Трките
се долги, на отворен простор низ монголските степи.

Во денешно време, кошарката, пинг понгот и тенисот стануваат се попопуларни во
државата. Се повеќе монголски играчи на пинг понг настапуваат на меѓународната
спортска сцена.

Победниците се почестени со антички титули: победникот на петтата рунда зема
титула начин (сокол), победникот на седмата рунда зема титула зан (слон) и на
десеттата рунда зема титула арслан (лав). Победникот кој успеал да ги порази
сите противници се нарекува аварга (титан).

На меѓународната спортска сцена, монголските спортисти се најуспешни во сумо
борење и џудо. Двајца монголски сумо борачи биле на светската листа на сумо
борење , додека монголскиот олимписки спортист Најдагин Тувшинбајар освоил
златен медал во џудо во конкуренција на натпреварувачи до 100 кг.

Исто така, неколку женски натпреварувачи во стрелање со пиштол забележале
успеси: Отријадин Гундегма е освојувачка на сребрен медал на Олимпијадата во
Пекинг во 2008 година, Мухбајар Дорџсурен е двојна светска шампионка и
добитничка на олимписката бронзена медала (денес се натпреварува за Германија) и
Цогбадрахин Монхзул е трета на светската листа во стрелање со пиштол на 25
метри.

Традиционалното монголско живеалиште е наречено јурта. Според монголските
уметници и уметнички критичари, јуртата и тендите биле база на развитокот на
традиционалната монголска архитектура. Во 16 и 17 век, будистички манастири биле
градени низ земјата. Многу од нив започнале како јурта-храмови. Кога требало да
бидат проширени за потребите на верниците, монголските архитекти користеле
објекти со 6 и 12 аглови со пирамидести покриви. Понатамошни проширувања се
одвивале во квадратести форми. Тендите биле заменети со камен, цигла, и разни
други тврди материјали за градење.

Чултем разликувал три видови на стилови во традиционалната монголска
архитектура: монголски, тибетски и кинески , како и комбинација на сите три.
Еден од првите квадратести храмови бил Бату-Цаган дизајниран од Занабазар во
1654. Како пример на јурта архитектурата е будистичкиот манастир Даши-Чојлинг во
Улан Батор. Храмот Лаврин во Ердене Зу манастирот бил изграден според тибетската
традиција. Како пример на кинескиот стил во архитекстурата е манастирот Чоиџинг
Ламин Суме од 1904 година. Квадратестите манастири се комбинација на монголскиот
и кинескиот стил на градење. Храмот од Маитреја е резултат на комбинација на
монголскиот и тибетскиот стил на градење на храмови.

Музиката во Монголија била под силно влијание на тибетскиот будизам и
номадството. Традиционалните танци „цам“ се играат за да се избркаат лошите
духови. Традиционалната музика вклучува голем број на инструменти и песни,
вклучувајќи ги и песните „хоми“.

Првиот рок бенд во Монголија бил Сојол-Ердене, основан во 1960 година. Нивниот
стил наликувал на Битлси и често бил критикуван од тогашните власти. Бендот бил
основан од Мунгунхухре, Инемсеглел, Угро и останати. Тие станале пионери на
монголската рок музика.



https://mk.wikipedia.org/wiki/%D0%9C%D0%B5%D1%93%D1%83%D0%BD%D0%B0%D1%80%D0%BE%D0%B4%D0%B5%D0%BD_%D0%BC%D0%BE%D0%BD%D0%B5%D1%82%D0%B0%D1%80%D0%B5%D0%BD_%D1%84%D0%BE%D0%BD%D0%B4

Меѓународниот монетарен фонд (ММФ) е единствената меѓународна организација на
која ѝ е дозволено да го надгледува глобалниот финансиски систем преку
мониторинг на странските девизни курсеви и балансите на исплата, како и преку
нудење на техничка и финанскиска поддршка кога е потребна. Седиштето на ММФ е во
Вашингтон.

ММФ се опишува себеси како „организација на 185 држави, кои работат на глобална
финансиска соработка, сигурна финансиска стабилност, олеснување на меѓународната
трговија, промоција на вработувањето и на економскиот раст, и намалување на
корупцијата“. Од сите членки на ОН само Северна Кореја, Куба, Лихтенштајн,
Андора, Монако, Тувалу и Науру не се интегрирани или пак застапени преку други
членки, односно имаат одлучено да не членуваат. ММФ заедно со Меѓународната
банка за обнова и развој (Бретонвудски близнаци) делуваат заедно, со цел
воспоставување стабилен систем на меѓународни односи.

ММФ има три цели: унапредување на меѓународната монетарна соработка и стабилност
на меѓународните монетарни односи со цел спречување на девалвациите на
националните валути и помош во создавањето на мултилатерален систем на плаќање
во однос на монетарните трансакции меѓу земјите-членки и отстранување на
девизните ограничувања кои се пречка за светската трговија. Фондот е посебно
правно лице, со право да склучува договори и да располага со движен и недвижен
имот.

Во Големата депресија во триесеттите години на 20 век, економските активности на
водечките индустриски нации доживеаја голема рецесија. Предноста на побогатите
држави во однос на другите земји ја стекнаа со тргување без рестрикции, а иако
„големината на питата” е зголемена во зависност за овој ист како и другите
бенефити дадени на една земја. Светската трговија, вработеноста и животниот
стандард во многу земји нагло се намалија.

За време на Втората светска војна доаѓа до затворање, водечките сојузнички
држави разгледуваа различни планови да ги вратат во ред мегународните монетарни
врски и тоа го сторија на Бретенвудската конвенција каде бесе формиран
Меѓународниот монетарен фонд. Основачките земји членки изгласаа нацрт повелба за
една мегународна институција да го набљудува меѓународниот монетарен систем и да
елиминира девизни рестрикции поврзувајќи се со трговијата на добра и услуги, за
стабилноста на девизните курсеви.

Меѓународниот монетарен фонд е формиран на 27 декември 1945 година, кога првите
29 земји потпишаа договор за спогодба. Статутарните одредби на ММФ денес се
истите оние кои биле формулирани во 1945 година. Договорот во Бретон Вудс, исто
така, повикувал на систем на фиксни девизни курсеви кои би биле уредени од
страна на ММФ. Според овој договор, сите земји требаше да ја фиксираат вредноста
на својата валута со златото, но од нив не се бараше да ги заменуваат своите
валути за злато. Друг аспект на Бретонвудскиот договор беше посветеноста
девалвацијата да не се користи како оружје за конкурентна трговска политика.
Меѓутоа, ако една валута стане премногу слаба за да се брани, би била дозволена
девалвација до 10%, без некакво формално одобрение од страна на ММФ. За поголеми
девалвации беше потребно одобрение од ММФ.

По завршувањето на Втората светска војна заклучно со 1970, капиталистичкиот свет
доживеа нечуен развиток и пораст на примањата. Во капиталистичкиот систем
бенефитите на пораст не беа распоредени еднакво за сите нации но севкупно тоа
беше еден пораст на просперитетот, контрастот на тоа директно беше поврзан со
учеството на капиталистичките земји за време на воениот период.

Во 2011 година, на чело на ММФ застанала Кристин Лагард, како прва жена-директор
во историјата на оваа институција. Во 2016 година, таа била повторно избрана на
оваа функција.

Третиот вид потекнува од посебните права на влечење кои претставуваат
дополнителни средства на плаќање во услови на многу сложени меѓународни односи и
сложена меѓународна ликвидност.

Многу набљудувачи во почетокот веруваа дека падот на Бретонвудскиот систем во
1973 година ќе ја намали улогата на Меѓународниот монетарен фонд во рамките на
меѓународниот монетарен систем. Првобитната функција на ММФ беше да обезбедува
пулови со пари, од кои членките ќе можат краткорочно да се кредитираат, за да
извршат приспособување на позицијата во нивниот биланс на плаќања и да го одржат
нивниот девизен курс.

До 2000 година, Меѓународниот монетарен фонд имаше 183 членки, од кои во 75
земји ММФ имаше свои програми. Во 1997 година институцијата го имплеменитраше
својот најголем пакет, одобрувајќи повеќе од 110 милијарди американски долари во
вид на краткорочни заеми на три азиски земји кои беа во невола - Јужна Кореја,
Индонезија и Тајланд. Активностите на ММФ се проширија поради тоа што периодични
финансиски кризи продолжија да погодуваат многу економии во постбретонвудската
ера, особено меѓу земјите во развој. ММФ во повеќе наврати им даваше на заем
пари на нациите кои минуваа низ финансиска криза, барајќи за возврат владите да
донесат одредени макроекономски политики.

Покрај ова, ММФ позајми пакет од 20 милијарди американски долари на Мексико во
1995 и даде заем од 10 милијарди американски долари на Русија. Сите овие пакети
дојдоа во придружба на некои услови. Општо земено, ММФ инсистира на комбинација
на цврсти макроекономски политики, вклучувајќи намалување на јавните расходи,
повисоки каматни стапки и цврста монетрана политика. Од неодамна, овој збир
препораки во врска со политиките е предмет на силни критики од многу западни
набљудувачи.

До крајот на деведесеттите, ММФ беше вклучен во програми за кредитирање на 75
земји во развој, кои вкупно имаат 1,4 милијарди луѓе. ММФ ги одредуваше
макроекономските политики во тие земји, иако, според критичарите, како што е
Џефри Сакс, угледниот економист од Универзитетот Харвард, на ММФ со персонал кои
брои помалку од 1.000 луѓе му недостасува потребната експертиза за да ја
извршува добро таа задача. Решението на Сакс за овој проблем е ММФ да се
реформира, така што да се ангажираат повеќе надворешни експерти и неговото
работење да биде отворено за поголем надворешен надзор.



https://mk.wikipedia.org/wiki/%D0%9C%D0%B0%D1%80%D0%BE%D0%BA%D0%BE

Кралството Мароко е држава во Северозападна Африка. Се граничи со Алжир на
исток, со Мавританија на југ и со Шпанија на север. На запад излегува на
Атлантскиот Океан. Главен град е Рабат.

Мароко е единствената африканска држава која не е членка на Африканската Унија.
Но, Мароко членува во Арапската Лига, во Арапскиот магрепски сојуз, во
Франкофонијата, Организацијата на исламската конференција, Групата 77 и е главен
не-НАТО сојузник на САД.

Мароко тврди дека Западна Сахара е негова територија и моментално ја има
реалната власт на главнината од оваа територија. Полисарио не ја признава
мароканската власт над Западна Сахара.

Пред околу 8.000 години, на просторот на денешен Мароко опстојувала т.н.
Капсиска култура. Тогаш Магреб не бил толку сув како што е денеска, климата била
поблага и дополнително помагала за развој на човечката култура. Во текот на 12
век п.н.е. во Мароко живееле Феникијците, кои создавале голем број на
пристаништа кои главно биле наменети за снабдување на феникиските градови со сол
и руда. Во тоа време, берберите веќе живееле во поголемиот дел од Северна
Африка. Картагина воспоставила добри трговски односи и соработка со Фенекија. До
2 век п.н.е. на територијата на Северна Африка, а со тоа и во Мароко, постоеле
неколку берберски царства кои биле зазимани од страна на Картагина и Римската
империја. Во 40 година, Римјаните успеале да ја анексираат денешната територија
на Мароко, формирајќи ја провинцијата Тингитанска Мавританија. Во следните
години започнало да се шири христијанството по овие земји. Во текот на 5 век,
Римксата империја ја изгубила провинцијата, и таа била под чести напади од
страна на Визиготите, Византијци, Вандали и др.

Кон крајот на 7 век, од истокот престигнале арапските освојувачи и го донеле
исламот.

Во текот на 16 век, Мароканците успеале да се одбранат од обидот на европските и
османлиските освојувачи и колонизатори, кои претходно веќе го имале освоено
Алжир, и на тој начин создале свој сопствен идентитет. Во 1666 година локалниот
владетел Ар-Рашид го зазел Фес, а подоцна и поголемиот дел од мароканската
земја, по кое го дал почетокот на династија Алави, која владее до денес. Во 1830
година, Французите го освоиле соседниот Алжир, но Мароко останал независен до
почетокот на 20 век кога Велика Британија им го препуштила Мароко на француските
освојувачи. На француското освојување на Мароко најмногу се противела Германија,
па дипломатските кризи помеѓу двете земји за малку ќе прераснеле во војна.

Во 1912 година Мароко станал француски протекторат под формална управа на
султанот. Северниот дел од земјата бил под управа на Шпанија, а градот Тангер
станал т.н. меѓународен град. Градот Казабланка станал најголениот град во
земјата, индустриски и економски развиен, а Рабат станал престолнина.

По крајот на Втората светска војна, обидите за независност на Мароко продолжиле,
но Франција секогаш ги преземала сите мерки за да ги скроти. Сепак, во втората
половина на 1950-тите Франција морала да попушти и Мароко во 1956 година станал
независна монархија, а следната година султанот Мохамед бил прогласен за крал.Во
периодот од 1961-1999 година, во Мароко владеел Хасан II од Мароко. Земјата, за
разлика од многу други арапски земји, останала на страната на капиталистите во
времето на Студената војна. Во 1976 година, Хасан заедно со Мавританија ја зазел
соседна Западна Сахара, поранешната шпанска колонија. Во 1990-тите започнува
процесот на демократизација на земјата, при што во 1997 година е воспоставен
дводомен парламент. Во 2004 година Мароко стекнува статус на главен не-НАТО
сојузник на САД.

Мароко се дели на 16 региони прогласени во 2012 г. со законот за
децентрализација (регионализација) и претставуваат највисока административна
единица во земјата. Регионите потоа се делат на вкупно 61 префектури и покраини.
На чело на секој регион стои валија (управник), што го предлага кралот. Валијата
воедно е управник и на покраината/префектурата во којашто живее.

Регионите Гелимим-Ес-Семара (3) и Лајун-Буждур-Сакија ел-Хамра (2) делумно
навлегуваат на територијата на Западна Сахара. Уед Ед-Дахаб-Лагуира (1) е
наполно во нејзините граници. Суверенитетот врз Западна Сахара е предмет на спор
Мароко и фронтот Полисарио, кој ја смета територијата за независна Сахарска
Арапска Демократска Република (САДР). Најголемиот дел од регионот е под управа
на Мароко како негови јужни покраини. Фронтот Полисарио, кој има седиште во
Тиндуф во југозападен Алжир, владее само со подрачјата источно од Мароканскиот
Ѕид.



https://mk.wikipedia.org/wiki/%D0%9B%D0%B0%D0%B7%D0%B0%D1%80_%D0%9A%D0%BE%D0%BB%D0%B8%D1%88%D0%B5%D0%B2%D1%81%D0%BA%D0%B8

Лазар Колишевски (роден како Лазар Панев Колишев) (12 февруари 1914 - 6 јули
2000) — долгогодишен лидер на македонските комунисти и најмоќен човек во
Македонија во периодот од ослободувањето на земјата до падот на комунизмот.

Колишевски е роден во Свети Николе, но по смртта на неговата мајка, на
четиригодишна возраст бил донесен во сиропиталиштето во Битола. Во 1928 година
заминал во Крагуевац, каде што се запишал во Воено-занаетчиската школа. Таму се
зачленил во СКОЈ и како негов член во 1933 бил уапсен. Во 1935 бил примен за
член на КПЈ и влегол во составот на месното раководство на Партијата за
Крагуевац. Во 1940 година, Окружната партиска конференција за Крагуевац го
избрала за делегат на Петтата земска конференција на КПЈ. Во декември истата
година, Колишевски бил определен за инструктор во Смедеревска Паланка и таму
останал до окупацијата на Југославија во 1941 година.

Во мај 1941 година Колишевски доаѓа во Македонија, но во јуни заминува за
Белград. Во Македонија повторно доаѓа на почетокот на август. По одлуката на
Коминтерната за враќање на партиската организација во Македонија во составот на
КПЈ и сменувањето на Методија Шаторов - Шарло од раководната позиција на
партијата во Македонија, Колишевски влегува во новиот Покраински комитет,
формиран на 21 септември 1941 година. Станува член и на Покраинскиот воен штаб и
се вклучува и во подготовките на востанието против бугарската власт, но набрзо,
на 6 ноември 1941 година, е уапсен од бугарската полиција, заедно со 15 други
дејци на Охридската партиска организација.

На судскиот процес во Охрид на 26 и 27 ноември, заедно со Петре Пирузе, е осуден
на смрт. На 7 декември Колишевски, додека е во затвор, поднесува молба за
помилување до бугарскиот цар Борис ІІІ, по што смртната казна му е заменета со
доживотен затвор. На 18 март 1942 година е префрлен од скопскиот затвор во
затворот во Плевен и таму останува се до 7 септември 1944 година, кога во
предвечерјето на капитулацијата на Бугарија и доаѓањето на власт на
Отечествениот фронт е ослободен заедно со другите затвореници.

При основањето на Комунистичката партија на Македонија на 19 март 1943 година
обично се смета дека Колишевски во отсуство бил избран за секретар на партијата,
но за тоа не постојат документи и има мислења дека тоа е фабрикувано по
ослободувањето.

Додека е во затвор, на Првото заседание на АСНОМ, во август 1944 година, е
избран за еден од претставниците на Македонија во Президиумот на АВНОЈ.

По своето ослободување, Колишевски се вратил во Македонија и ја презел
функцијата секретар на Комунистичката партија на Македонија, а на таа функција
останал до јули 1963 година. Колишевски многу брзо станал највлијателен човек во
Македонија. На 26 ноември 1944 година, на Првата конференција на
Народноослободителниот фронт на Македонија, тој бил избран за негов
потпретседател, а во декември 1944 година бил избран за прв потпретседател на
Президиумот на АСНОМ. Набрзо, во јануари 1945 година застанал на чело на
Работното тело на Президиумот на АСНОМ, кое фактички ги презело надлежностите на
Президиумот на АСНОМ. На Третото собрание на АСНОМ, одржано на 16 април 1945
година, Колишевски бил избран за прв претседател на Владата на Демократска
Федерална Македонија.

Во текот на својата политичка кариера, Колишевски бил на различни државни и
партиски функции и игра важна улога во политичките настани и општествените
процеси во СРМ и СФРЈ. На Петтиот конгрес на КПЈ, одржан во јули 1948 година,
тој бил избран за член на Централниот комитет на КПЈ. Исто така, бил избиран за
народен пратеник во сите состави на републичкото и сојузното собрание од 1945 до
1972 година. Од 1963 до 1967 година бил претседател на Сојузниот одбор на
Социјалистичкиот сојуз на работниот народ на Југославија. Од 1967 до 1972 година
бил член на Советот на Федерацијата, а од 1972 до 1984 година бил член на
Претседателството на СФРЈ. По смртта на Јосип Броз Тито, на 4 мај 1980 година,
Колишевски, како тогашен потпретседател на Претседателството на СФРЈ, станал
претседател на Претседателството, но на таа должност останал само неколку
денови. Поради редовната ротација на функциите, веќе на 15 мај 1980 година,
должноста претседател на Претседателството ја презел претставникот на Босна и
Херцеговина.

По падот на комунизмот, Колишевски се повлекол од јавниот живот и до крајот на
животот живеел како пензионер. По неговата смрт во 2000 година, неговата лична
архива од 300.000 страници била оставена на чување во МАНУ, каде со неа раководи
посебен одбор. Во негова чест, во паркот во Свети Николе во 2002 година е
поставен негов споменик.



https://mk.wikipedia.org/wiki/%D0%9A%D0%BE%D0%B6%D0%B0

Кожа е меката надворешна обвивка на животните, особено ‘рбетниците. Други
животински обвивки како тие на школките и обвивката на егзоскелетот на
членконогите се обвивки од различно потекло, хемиски состав и структура. Кај
цицачите, кожата е составена од неколку слоеви на ектодермално ткиво и
претставува заштитен орган кој ги штити внатрешните органи, коските и мускулите.
Влекачите, водоземците и птиците имаат поразлична кожа од таа на цицачите.

Цицачите, дури и морските цицачи имаат слој од влакна на нивната кожа, кој е
дополнителна заштита од патогени организми и ултравиолетово зрачење. Збирот од
повеќе влакна се нарекува крзно, обвивка присутна кај повеќето нечовечки цицачи.
Крзното покрај дополнителна заштита може да претставува и секундарен полов белег
или камуфлажа. Рибите и влекачите имаат заштитни лушпи на кожата како додатна
заштита, водоземците имаат значително послаба кожа што ги прави чести жртви на
осмоза, додека птиците се покриени со пердуви.

Човечката кожа е слична со таа на повеќето цицачи, најголемата разлика е тоа што
таа не е покриена со крзно иако има слој од влакна. Поглавни функции на кожата
се регулација на телесната температура, синтеза на витаминот D, екскреција итн.
Оштетената кожа најчесто предизвикува белези, места на кожата кои се најчесто
безбојни и непигментирани. Кожата се состои од три слоја: покожица, крзно и
хиподермис.

Интегументарниот систем е составен од кожата и поткожниот слој што содржи градби
кои се поинакви од оние во кожата. Кожата е изградена од два главни слоја:
епидермис и дермис.

Епидермисот е површинскиот слој на кожата, од кој надворешните клетки постојано
отпаѓаат со триње или сами од себе. Живите клетки се наоѓаат само во
најдлабокиот слој - stratum germinativum, каде исхраната на клетките е
овозможена низ капиларите во подолниот слој на дермисот. Клетките од овој слој
постојано се делат и ги обновуваат клетките од горниот слој, бидејќи тие
постојано умираат и се отстрануваат. Тие создаваат значително количество на
протеинска материја, наречена кератин што служи за згустување и заштита на
кожата. Најгорниот слој на клетките на епидермисот е наречен stratum corneum.
Меѓу Stratum germanativum и stratum corneum има слој со многу згуснати влакна.
Kлетките пак во најдолниот слој на епидермисот создаваат меланин, темен пигмент
кој ја дава бојата на кожата. Овде е интересно да се спомене дека на кожата на
одредени места како на: прстите на дланките, прстите на нозете и табаните
постојат испупчување и вдлабнувања. Испапчувањата се користат како заштита,
бидејќи тие се единствени и посебни кај секоја индивидуа, отпечатоците од
прстите од рацете и стапалата се одличен показател за идентификација.
Испапчувањата и вдлабнатинките потекнуваат оид испапчувањата и вдлабнувањата во
епидермисот и дермисот. Долната површина на епидермисот е точно обликувана да
соодветствува на надворешниот слој на дермисот, кој, исто така, има свои
испупчени вдлабнати делови.

Дермисот или вистинската кожа е составен, во основа, од сврзно ткиво, многу
крвни садови, нервни завршоци и жлезди. На дермисот се надоврзуваат поткожните
слоеви, составени од еластично и масно ткиво. Најголемите крвни садови кои ја
снабдуваат кожата поминуваат низ поткожните слоеви. Некои од кожните творби,
како потните жлезди и коренот на влакната, навлегуваат во поткожните слоеви.
Поткожните ткива се богати со нерви и нервни завршоци.

Дермисот е тесно поврзан со поткожните слоеви, преку површинските мускули. Овој
слој е изграден од еластично и фиброзно сврзливо ткиво како и масно (адипозно)
ткиво. Покткожното масно ткиво служи и за изолација и како резервоар за
енергија. Најголемите крвни садови што ја снабдуваат кожата со хранливи материи
поминуваат низ поткожните слоеви. Kрвните садови што се наоѓаат таму се поврзани
со терморегулирањето на организмот. Некои од кожните творби, како потните жлезди
и коренот на влакната, се наоѓаат во поткожните слоеви. Поткожните ткива се
богати со нерви и нервни завршоци, вклучени тука како дополнување на дермисот и
епидермисот. Дебелината на поткожните слоеви е различна во различни делови на
организмот, пти што најтенок е слојот на очните капаци, а најдебел на стомакот.

Потни жлезди (лат. glandulae sudoriferae), се клопчести цевчести структури
сместени во дермисот и поткожно ткиво. Секоја жлезда има изливен канал што се
отвора на површината на кожата со пора. Потните жлезди учествуваат во
регулирањето на телесната температура преку испарувањето на потта од површината
на телото. Потта е составена од вода и мало количество на минерални соли и
органски материи. Потни жлезди има по целото тело кај човекот. На некои делови
тие се погусто распоредени, како на главата, пазувите и стапалата. Секретот
содржи клеточен материјал кој е разградуван од бактерии, при што се испушта
одреден карактеристичен мирис. Потните жлезди се инервирани од автономниот
нервен систем, според што нивната секреција може да биде и нервно регулирана.
Има неколку видови жлезди, освен потните, што се поврзани со кожата, а се
преобразени потни жлезди. Такви се церуменозни жлезди што се наоѓаат во ушниот
канал што создаваат ушен восок или церумен, циларни жлезди на рабовите на очните
капаци и млечни жлезди.

Лојни жлезди имаат изгледаат како кесичка, а нивниот секрет ја подмачкува кожата
и влакната и ја штити од сушење. Каналите на лојните жлезди се отвораат во
мевчињата на влакната.

Кај животните од групата цицачи младенчињата се хранат со млеко кое се излачува
од млечните жлезди или градите. Млечни жлезди постојат единствено кај цицачите,
па поради нив тие и го добиле името. Нивниот секрет - млекото, е богато со сите
потребни храnливи материи што во почетокот на животот на младенчињата им
овозможува опстанок и побрзо напредување во најраниот период од нивниот развој.

Целото тело на цицачите е прекриено со влакна кои површините ги прават многу
меки и мазни. Нивната улога е заштитна. Коренот на влакната е сместен во
поткожниот слој во торбичка која влакното го снабдува со крв. Ноктите се
заштитни творби составени од цврста белковина. Ноктите на задните екстремитети
на влечугите и птиците и кај предните и задните екстремитети кај повеќето цицачи
се преобразени во канџи. Канџите им помагаат на овие животни при ловењето и
раскинувањето на пленот. Новите клетки на ноктите постојано се создаваат во
коренот на ноктот.

Кај некои цицачи, како коњите, зебрите, камилите, жирафите, антилопите, овците,
козите и говедата, нозете завршуваат со копита. Тие се приспособување на овие
животни за полесно бегање или за одбрана од напаѓачите. Токму поради ова свое
приспособување овие животни сочинуваат посебна група цицачи наречена копитари.
Нивните стапала се многу долги, а животните чекорат само на врвовите нивните
прсти. Прстите што не допираат до подлогата се ситни или не постојат, а другите
прсти се преобразени во копита.

Роговите се творби на кожата кои што на животните им служат за заштита од
напаѓачите или за борба меѓу мажјаците. Тие се коскени израстоци на черепот. Кај
елените рогови имаат само мажјаците. Тие имаат посебен вид рогови кои во
периодот на растење се обвиени со покожица во вид на сомот и можат да се
разгрануваат, а еднаш годишно се заменуваат со нови рогови. Кај овците и
говедата рогови имаат двата пола. Кај нив роговите не се разгрануваат, обвиени
се со цврста кожа и не се заменуваат.

Кожата како главна обвивка на телото има и моќ за апсорпција и секреција. Тоа
значи дека таа за многу материи е пропустлива препрека. Така, на пример,
одредени масни материи постепено се апсорбираат преку кожата. Од друга страна,
преку неа поточно, преку потните и лојните жлезди, се излачуваат многу штетни
материи за организмот во надворешната средина. Кожата има способност за
регенерација по повредите. Кожата што е повредена се надоместува со подеднакво
растење на нов епидермис од клетките на ниво на фоликулите за влакната. Во текот
на заздравувањето, од течниот гној и крвта, што можат да се најдат таму, се
создава крастата (структурата) или коричката.

Кожата е орган што се одликува со сопствена боја што може да упати на одредена
состојба на организмот. Бојата на кожата зависи од низа фактори, вклучувајќи ги
и следните:

Тоа е пигментот меланин. Овој пигмент, исто така, се наоѓа и во влакната, во
средината на очното јаболко, во ирисот на окото и во некои тумори. Меланинот е
присутен кај луѓето од сите раси, но црнците го имаат во многу поголемо
количество во своите ткива. Меланинот и помага на кожата во заштита од
ултравиолетовите зраци на сонцето. Така кожата што е изложена на сонце покажува
нормално зголемување на овој пигмент, поради што кожата потемнува.

Понекогаш има абнормално зголемување на количеството на меланин, обично за
одредени делови на или под површината на телото. На пример, дифузно расфрланите
дамки со пигментација може да се карактеристика на некои ендокрини болести.

Друга причина за промена на жолтеникавата боја на кожата може да е обилното
јадење моркови кои имаат каротини, или слично обоени растенија. Ваквата состојба
е наречена каротинемија.

Хроничните труења можат да ја изменат бојата на кожата во сива или кафеава.
Необичната бронзена боја се јавува при Адисонова болест (оштетена функција на
надбубрежните жлезди). Многу други болести предизвикуваат промена на бојата на
кожата.

Дејството на повеќе надворешни фактори можат да предизвикаат оштетувања на
кожата (рани). Тие можат да се појават на некои места или по целото тело.
Таквите повреди можат да се придружени и со инфекции, па затоа е неопходно да се
преземат одредени мерки за да се спречи влегувањето на патогени микроорганизми и
токсини во внатрешните ткива или телесни течности.

Поради нејзината улога и место во организмот, многу е важно одржувањето на
хигиената и негата на кожата. Правилната исхрана и соодветната циркулација се
најважни за одржувањето на кожата. Правилното чистење, отстранувањето на
нечистотиите и лекувањето на оштетените делови на кожата помагаат за одржување
на слабо киселата состојба, која го спречува развојот на бактериите на кожата.
Внимателното миење на рацете со сапун и вода, а особено деловите под ноктите, е
многу важно бидејќи тоа се делови преку кои најлесно некои бактерии можат да
навлезат во организмот.

Кожата треба правилно да се заштити и од преголемото изложување на сонце.
Соодветната заштита пред и за време на оштетувањата од сонце може да го спречи
или намали оштетувањето на кожата, а со тоа и промените што може да се случат,
како што се брзото стареење и нацерозните промени.

Дерматозата (dermatosis), или дерматопатија е општ термин за кожните болести.
Воспалението на кожата е познато како дерматитис (dermatitis). Тоа може да биде
последица на многу видови надразнувачи, какви што се различни масла, детергенти,
јаки киселини, бази или други хемикалии. Брзото отстранување на надразнувачите е
многу успешен метод за заштита, а потоа и за лекување. Притоа основно средство
во првите моменти е чистата вода.

Атопичен дерматитис или егзема се карактеризира со интензивно кожно воспаление
кое е придружено со јадеж. Оштетените делови имаат црвенило (еритема),
плускавици или ранички од мозолки. Дерматитис може да предизвикаат и некои
материи што потикнуваат алергиски реакции како што се: сапун, детергенти, храна
и др.

Сончевата светлина, исто така, може да предизвика хемиски и биолошки промени во
кожата. Исто така, е докажано дека постојано изложување на сонце може да
предизвика канцер на кожата.

Акните се оштетувања на лојните жлезди кои се поврзани со фоликулите од
влакната. Најопштиот вид е наречен acne vulgaris, кој најчесто се јавува кај
луѓето на возраст од 14 до 25 години. Инфекцијата на лојните жлезди предизвикува
создавање на мозолчиња, што се гледаат како црни дамки. Акните се најчеста
појава кај адолесцентите, кога ендокрините жлезди во организмот што ја
контролираат секрецијата на лојните жлезди се само делумно активни.

Алопецијата, или ќелавоста, може да биде предизвикана од низа фактори.
Најопштиот вид е наречен машка ќелавост, која зависи од наследните фактори и
возраста, е поврзана со машки полови хормони. Алопецијата може да е резултат и
на некои други заболувања, како што се неконтролиран дијабетес, тироидни болести
или неухранетост, при што контролата на лекувањето на болеста ќе резултира со
повторно растење на косата.

Најчеста причина за атлетско стапало се габите и тогаш тоа заболување е наречено
epidermophytosis. Оваа болест најчесто ги зафаќа прстите на нoзете и табаните,
но повремено може да ги напаѓа и прстите на рацете и дланките како и регионите
на препоните.



https://mk.wikipedia.org/wiki/%D0%98%D1%80%D1%81%D0%BA%D0%B0

Република Ирска (ирски: Poblacht nah Éireann, англиски:Republic of Ireland) е
официјалниот „опис“ (како што е дефинирано со ирскиот закон) на независната
држава што покрива приближно пет шестини од островот Ирска кој се наоѓа
релативно блиску до северозападниот брег на Европа. Република Ирска е
најзападната држава на Европската Унија и има развиена економија и население од
приближно четири милиони жители. Според ирскиот устав, официјалното име на
земјата е едноставно Ирска (на ирски: Éire, на англиски: Ireland). Главен град
на Ирска е Даблин.

Останата шестина од островот Ирска е позната како Северна Ирска и претставува
дел на Обединетото Кралство на Велика Британија и Северна Ирска.

Ирска е парламентарна република која своја основа наоѓа во Уставот кој бил
усвоен во 1937 година. Парламентот (Oireachtas) е формиран од Претседателот и од
два Дома: Дом на пратеници (Dail Eireann) и Сенат (Seanad Eirann). Претседателот
(Uachtaran na hEireann) управува со државата 7 години додека двата Дома можат да
бидат избрани најдолго 5 години.

Ирскиот народ потекнува од келтските племиња кои се населиле на островот уште од
древни времиња и успеале да дадат отпор против туѓите напади.

Првото познато населување на територијата на денешна Република Ирска било во
околу 8000 п.н.е., кога носителите на мезолитната култура се населиле во Велика
Британија и Европа. Се смета дека тие се населиле по земјиште, односно во тоа
време не постоел островот Велика Британија, туку бил дел од тлото на европскиот
континент. Од нивното време, денеска има многу малку зачувано некои артефакти и
е многу малку познато. Пд нив останале само археолошките објекти. Повеќе
познанство има за нивните потомци, кои се населиле главно од Пиринејскиот
полуостров. Од тоа неолит|неолитско време, во минатите векови биле отквиени
разни споменици и гробници.

По пристигнувањето на Свети Патрик на островот во 5 век, христијанството
започнало постепено да се проширува. Ирска со текот на времето се претворила во
центар на манастирскиот живот на монасите. Подоцна, Ирска изиграла голема улога
за распространувањето на христјанството низ Европа. Според една легенда, Свети
Патрик ги прогонил змиите од островот

Во околу 800 година бил даден почетокот на викинската инвазија во Ирска. Во 1169
година бил даден почетокот на норманското управување на чело со графот Ричард
Стронгбој. Подоцна, со државата владееле англичаните. Во времето на
Реформацијата, избувнале повеќе немири и востанија од 1534 до 1691 година. Во
текот на тој период, англичаните провеле политика на колонизирање на ирските
територии, населувајќи се голем број на англиски и шкотски протестанти.

Во 1613 година, 85% од вклупниот број на население се католици. Но, тие го
изгубиле мнозинството си во парламентот. Кон крајот на векот, официјално им било
забрането да бидат дел од парламентарните групи. Политичката власт преминала во
рацете на англиканите, додека католичкото општество било изложено на голема
дискриминација. Во 1801 година бил укинат парламентот, и Ирска станала дел од
Обединетото кралство Велика Британија и Ирска. Во текот на 1829 година,
католиците добиле право да бидат избирани во парламентот, но нивните права биле
значително намалени.

Во текот на 19 век, Ирската парламентарна партија започнала политичка кампања за
добивање на автономија. Таа во голема мера постигнала успех, но со започнувањето
на Првата светска војна истата била укината. Во 1922 година, по Ирската војна за
независност, 26 од 32 графства се оделиле од Обединетото кралство, образувајќи
Ирска слободна држава која од 1948 година се нарекува Република Ирска.
Останатите графства остануваат во составот на Обединетото кралство, под името
Северна Ирска.

Република Ирска единствен сосед и е Северна Ирска која припаѓа на Обединетото
Кралство. Западно од Република Ирска се наоѓа Атланскиот океан, на североисток
Северниот канал, а на исток Ирското море. Климата во Република Ирска е умерена.

Ирска е првостепено поделена на 4 главни покраини. Кои понатаму се делат на
грофовии.

Основната религијата во Република Ирска е Римокатоличката. Историски гледано,
пред доаѓањето на христијанството, келтскиот политеизам била доминантна религија
на нацијата.

Според последната анкета која била спроведена во 2005 година од страна на
Евробарометар , 73% од населението на Ирска рекле дека постои Бог и дека
веруваат во него, 22% рекле дека веруваат дека постои некоја друга надприродна
сила и 4 % рекле дека не веруваат ниту во Бог ниту во некоја друга сила.



