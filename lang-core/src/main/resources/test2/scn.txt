https://scn.wikipedia.org/wiki/%C3%80rcamu

Àrcamu (pi talianu: Alcamo) è na citati a 53 chilòmitri di Tràpani. N sicilianu
l'abbitanti sunnu chiamati "arcamisi".

Lu nomu “Arcamu” nun si sapi precisamenti di dunni veni, ci sunnu varii
virsiuna, anticamenti si cridía chi era na palora arabba ma è cchiù probabbili
chi veni o di la palora siciliana caccamu o di Arcamu di Troia chi aiutau a lu
Re Priamu nta la guerra di Troia. Lu primu nùcliu nascìu 'n capu lu munti
Bonifatu dunni c'èni na necropuli, e li resti di Longuru (un villaggiu Elimu a
guardia di Siggèsta). L' Elimi si facìanu discenniri puru di li Troiani, ma
sapemu chi a liveddu linguisticu eranu un populu Italicu comu li Siculi, si
penza chi eranu lu stissu populu. Successivamenti doppu chi li Rumani
scunfiggeru a li Cartagginisi, l'abbitanti di Longuru scinneru di la muntagna,
pi putiri travagghiari li terri, e stu novu centru pigghiau lu nomu latinu di
Longaricu(m), pi chissu s'attruvaru videmma antichi tannuri Rumani, chi sirvìanu
a travagghiari la ciramica, nta lu tirritoriu sutta la muntagna. Lu primu
documentu chi parra di Arcamu è di lu 1154 nni un passu di lu libbru di Ruggeru,
scrivutu di lu giugrafu arabbu Al-Idrisi, chi ammùntua Arcamu comu un quasali
'ranni cu tirrena boni a siminàri. Tannu li cristiani si n'avíanu turnatu a
stari arreri 'n capu lu munti Bonifatu, mmeci sutta ci stavanu li mussurmani.

La citati dunni s’attrova ora fu ri-funnata ni lu 1233 di lu Mpiraturi Fidiricu
II di Hohenstaufen (Fidiricu I di Sicilia) chi poi appi a assicutari li
mussurmani pi nun farili strarriari cu li cristiani, vistu chi ci fù un
ribellamentu di iddi di lu 1221 ô 1243, e dunca li cristiani pòttiru scinniri di
la muntagna. Accussì li quattru quartera chi spartìanu Arcamu (S. Vitu, S.
Liunardu, S. Ippolitu e S. Nicolò) addivintaru cristiani.

Fu tannu chi ddocu nascìu lu famusu pueta dâ Scola Siciliana Ciullu d'Àlcamu. La
citati addivintau prima un feu dâ famigghia Ventimiglia ( e n’arristau na turri
d’un casteddu ncapu lu munti Bonifatu) e poi passau sutta li Cunti di Muòrica
chi vi lassaru un beddu casteddu chi s’ attrova ni la Chiazza di la Ripubbrica,
ditta all'Arcamisi "Ncapu lu chianu".



https://scn.wikipedia.org/wiki/Ziriti

Li ziriti (àrabbu: زيريون‎) foru na dinastia Berbera urigginaria dâ Kabilia, chi
cuvirnau l'Ifriqiya (la Tunisia e l'Algiria di oggi) all'inizziu pî contu dî
fatimiti, e a partiri dô 1045 comu emiratu abbassidi ndipinnenti dî fatimiti,
nzinu ô 1148, quannu foru battuti di l'almoraviti chi vìnninu dâ Spagna e dô
Maroccu.

La cità di Kairouan fu capitali di l'emiratu zirita nzinu â ruttura dî
riliazzioni chê fatimiti chi abbinni prugrissivamenti tra lu 1045,
arricanuscennu lu califfatu abbassidi di Bagdad, e lu 1048 quannu li ziriti
dicideru di distruggiri nto propriu tirritoriu ogni rifirenza ê fatimiti. La
tinsioni chê fatimiti causau na guerra chi s'accapau câ perdita dâ tripolitania
prima e di Kairouan. La capitali fu allura spustata a Mahdia ntô 1057.

Ntô XI sèculu li rapporti tra li ziriti e la dinastai kalbita di Palermu eranu
assai stritti. Li ziriti arrinisceru puru a mettiri nu cuvirnaturi a Palermu tra
lu 1036 e lu 1040, l'emiru Abd Allah, sutta cui li mussurmani arripigghiau
cumpritamenti lu cuntrollu dâ Sicilia doppu la nvasioni bizzantina di Giorgiu
Maniaci.

Cchiù tardu, all'èbbica dâ cunqusita nurmanna, l'emiru zirita vuliva cummattiri
l'avanzata dî nurmanni e mannau du' dî sò figghi n Sicilia. Chisti pigghiaru lu
cuntrollu tra lu 1064 e lu 1068 di la parti uccidintali dâ Sicilia, ma si
n'àppiru a ritiràrisi n sèquitu ô cummattimentu di Misilmeri, ca l'armati
mussurmani pèrsiru contra l'armata di Ruggeru di Autavilla.

Na cinquantina d'anni addoppu lu cuntestu era canciatu. Fu attorna contra li
ziriti chi li normanni di Ruggeru II di Sicilia appiru a cummattiri. Li
nurmanni, ca ggià all'èbbica cuntrullavaunu tutta la Sicilia vulìanu mèttiri
pedi ntê costi africani, ma nti nu primu mumentu li ziriti rinisceru a
cuntrastari l'uffinsiva, scunfiggennu la flotta nurmanna cumannata di
Christodulus a capu Dimas ntô 1123. St'abbinimentu è puru ricurdatu nti na
puisia dû pueta àrabbu-sicilianu Ibn Hamdis chi all'èbbica era esiliatu â curti
zirita di Mahdia. Addoppu, cumannati di Giorgiu di Antiochia, li ziriti forru
battuti e ntô 1148 li nurmanni pigghiaru lu cuntrollu di tutti li porti chi
talìavanu â Sicilia, di Tripoli nzinu a Tunisi. L'urtimu califfu zirita,
Abul-Hasan al-Hasan ibn Ali appi a ghirasinni di Mahdia, lassànnula ê nurmanni e
spustau lu putiri zirita a Algeri nzinu â nvasioni almohadi chi ntô 1152 misi
fini â dinastia.



https://scn.wikipedia.org/wiki/Ziggy_Marley

David "Ziggy" Marley (natu lu 17 di uttùviru 1968, Kingston, Giamaica) è un
cantanti giamaicanu, lu figghiu cchiù granni di Rita e Bob Marley. Si nzignau a
sunari chitarra e tamburi di sò patri, Bob Marley, lu ligginnariu cantanti roots
rock reggae. Lu sò veru nomu era David Marley ma vinni suprannuminatu Ziggy 'n
rifirimentu ô glam rocker britànnicu David Bowie e ô sò album, The Rise and Fall
of Ziggy Stardust and the Spiders from Mars.

Nnô 1979, Ziggy e sò frati e soru, Cedella, Stephen e Sharon, fìciru lu dibuttu
cu sò patri, "Children Playing in the Streets". Li Melody Makers, accussì
vinneru canusciuti comu gruppu, sunaru uccasiunalmenti pì diversi anni, macari
nnô funirali di sò patri nnô 1981. Lu sò dibuttu in LP fu Play the Game Right,
ca era nu album orientatu assai supra lu pop, ca fici pigghiari a Ziggy assai
crìtichi. La banna itichittata EMI disidirau ntrodùciri Ziggy ntô mircatu e
accussì li Melody Makers jeru versu Virgin Records, unni iddi nciseru Conscious
Party(1988, pruduciutu dî Chris Frantz e Tina Weymouth). Lu album appi successu
e pupularità, comu fu doppu pî One Bright Day(1989) e Jahmekya(1991).

Cu l'anni '90 cuntinuaru, ma li vinnuti dî Melody Makers accuminciaru lintamenti
a calàri, accuminciannu dî Joy and Blues(1993), Free Like We Want to Be (1995).
Ziggy accuminciau a essiri puliticamenti àttivu nni stû pirìudu, travagghiannu
cu l'ONU e criannu na banna chiamata Ghetto Youths Crew. N'album sìngulu,
Dragonfly vinni nisciutu lu 15 di aprili 2003.

Fici lu duppiaggiu di na midusa rasta nnô film Shark Tale dû 2004, e cullabburau
macari cu Sean Paul pâ culunna sunora dâ cupirtina dâ canzuni di sò patri Three
Little Birds.



https://scn.wikipedia.org/wiki/William_James

William James (New York, 11 di jinnaru 1842 - Chocorua, New Hampshire, 26 di
austu 1910), havi statu nu psicòlugu e filòsufu miricanu.

La sò era na famigghia di tradizzioni calvinista emigrata di l'Irlanna. Frati
maiuri di cincu figghi, tra li quali veni arricurdatu Henry James chi vinissi a
addivintari nu cèlibbri rumanzeri, appi comu patri lu filòsufu
trascunnintalista, discìpulu di Swedenborg e amicu di Emerson Henry James
senior.

Doppu èssirisi lauriatu 'n midicina nta lu 1869 prusequi li studi 'n manera
autodidàttica nnirizzànnusi versu la psicoluggìa. Nta lu 1872 pigghiau avviu la
sò carrera univirsitaria chi si svorci nteramenti a l'univirsitati di Harvard di
prima comu sìmprici strutturi e addivintannu appoi nta lu 1876 prufissuri
assistenti di fisiuluggìa. Nta lu 1885 havi lu ncàrricu di prufissuri di
filusufìa e nta lu 1890 assumi lu ncàrricu di prufissuri di psicoluggìa. A
l'univirsitati di Harvard criau unu di li primi labburatòri di psicoluggìa
spirimintali di li Stati Uniti. Sempri nta lu 1890 anticipannu lu funziunalismu,
pùbbrica una di li sò òpiri maiuri, "Principi di psicoluggìa" 'n dui vulumi. Nta
lu 1907 s'arritira difinitivamenti di lu nzignamentu accadèmicu.

Nta lu 1902 pùbbrica lu risurtatu di li sò ricerchi psicològgichi supra la
finominuluggìa di li espirenzi riliggiusi e 'n particulari supra l'attiggiamentu
mìsticu e li stati espirinziali chi cuntraddistìnguinu lu misticismu. Lu tìtulu
di stu travagghiu è "La varitati di l'espirenza riliggiusa". Nta na littra
scrivi chi si tratta di n'espirenza chi va addifinnuta contra la stissa
filusufìa. Ddocu, facirmenti di cchiù chi 'n àutri òpiri, emergi lu nflussu di
lu filòsufu miricanu protupragmatista Emerson.

William James oramai era lu filòsufu cchiù famusu di li Stati Uniti quannu
propiu ntra un'annu di la sò morti, nta lu 1909 agghiunci 'n Amèrica di l'Europa
mmitatu di la Clark University lu mèdicu Sigmund Freud cu tri di li soi cchiù
fidati e vicini cullabburatura nta l'erìggiri la nova psicoluggìa
psicoanalìtica, tra cui lu giòvini psicoanalista svìzziru Carl Gustav Jung, lu
psicoanalista unghirisi Sandor Ferenczi e Ernst Jones di la Gran Britagna. È 'n
sta circustanza chi cci havi statu macari nu ncontru pirsunali tra lu psicòlugu
europeu e chiddu miricanu.



https://scn.wikipedia.org/wiki/Voltaire

François-Marie Arouet (Pariggi, 21 di nuvèmmiru di 1694 - 30 di maju di 1778),
megghiu canusciutu cû pseudònimu di Voltaire, fu nu filòsofu tantu mpurtanti e
nfruenti, nunchì finìssimu scritturi e puntu càrdini di l'Illuminismu.

Di furmazzioni umanìstica, pruvinenti di na ricca famigghia burghisa, studiau
pressu li giansinisti e li gesuiti dû rinumatu culleggiu Louis-le-Grand e vinni
ntroduciutu, picciutteddu, ntâ "Société du Temple", notu cinàculu di Pariggi a
urintamentu libbirtinu. Lu successu dâ rapprisintazzioni dâ sò prima traggedia,
Edipu/Oedipe (1718), lu rinnìu cèlibbri e apprizzatu.

Fu mpriggiunatu dui voti (1717-1718 e ntô 1726) â Bastigghia, a càusa (la prima
vota) dâ nun rivirenza spressa 'n versi ntê cunfrunti dû riggenti. Cu la
pubbricazzioni dû puema La Ligue (La Liga) dû 1723, scrittu duranti la
priggiunìa, uttinni l'assignazzioni di na pinzioni di parti di lu reghi. L'òpira
va a vèniri pubbricata novamenti cû tìtulu d' Enriade ntô 1728.

Fu asiliatu 'n Gran Britagna (1726-1729) unni, câ canuscenza d'òmini di cultura
dimucràtica, scrittura e filòsufi comu Robert Walpole, Jonathan Swift, Alexander
Pope e George Berkeley, maturau idìi illuministi cuntrari a l'assulutismu
fiudali dâ Francia. 'N Gran Britagna scrivìu Littri supra li ngrisi (o Littri
filusòfichi), pâ quali vinni di novu cunnannatu, avennu statu n'òpira di
rifirimentu contra lu vecchiu riggimi.

Ancora èsuli 'n Lurena (a càusa di l'òpira Storia di Carru XII dû 1731), scrivìu
li traggedi Brutu e La morti di Cèsari, cui siqueru Maumettu e Miropi, lu
trattatu L'elementi dâ filusufìa di Newton oltri a l'òpira storiugràfica Lu
sèculu di Luiggi XIV. Grazzi ô riabbicinamentu câ corti, favurutu di Madame de
Pompadour, ntô 1746 fu nnuminatu storiògrafu e mèmmiru di l'Académie Française
(Academia Francisa). Dû 1749 ô 1752 suggiurnau a Birlinu, a Ginevra, e ntô 1755
a Lusanna pressu lu casteddu di Ferney. E di stu pirìudu la stisura dâ traggedia
Oreste (1750), cunziddirata una di l'òpiri minuri dû tiatru di Voltaire.

Oramai riccu e famusu, divinni nu puntu di rifirimentu pi tutta l'Europa
illuminista. Trasìu 'n pulèmica cu li cattòlici pâ parudìa di Giuvanna d'Arcu 'n
La pulzedda d'Orléans, e spressi li sò pusizzioni 'n Cànnidu overu l'uttimismu
(1759), 'n cui pulimizzau cu l'uttimismu di Gottfried Leibniz. Lu rumanzu resta
la sprissioni littiraria cchiù arrinisciuta dû sô pinzeru, cuntrariu a ogni
pruvidinzialismu o fatalismu. Di ccà nizziau n'accanuta pulèmica contra la
supirstizzioni e lu fanatismu a fauri di na maiuri tulliranza e justizzia.

A tali prupòsitu scrivìu lu Trattatu supra la tulliranza (1763) e lu Dizziunariu
filusòficu (1764). Tra l'àutri òpiri, li cunti Zadig (1747), Micromega (1752),
L'omu dî quaranta scudi (1767). L'òpiri tiatrali Zaira (1732), Alzira (1736),
Miropi (1743), oltri lu puema Puema supra lu disastru di Lisbona (1756). E
nfini, li mpurtanti òpiri storiugràfichi Lu sèculu di Luiggi XIV (1751) e lu
Saggiu supra li custumi e supra lu spìritu dî nazzioni (1756). Li sô resti
ripòsanu ô Panthéon unni foru traspurtati doppu la rivuluzzioni. Malgradu lu
trionfu, â morti ci fu nigata la sipurtura ccrisiàstica.



https://scn.wikipedia.org/wiki/Vitu_Amicu

Vitu Maria Amicu Statella (Vito Maria Amico 'n talianu) nascìu a Catania lu 15
di frivaru 1697 e murìu a Catania a lu 15 di dicèmmiru 1762. Era figghiu di Vitu
Amicu, e Anna Statella; Patri e matri èranu di famigghia nòbbili catanisa, e fu
pri chissu ca Vitu già di carusu vinni nnirizzatu ô stùdiu e a lèggiri. Ma Vitu
era macari pigghiatu dô sò dâ passioni pâ canuscenza e, forsi, fu pi ssu mutivu
ca quannu avìa ancora sìdici anni, ntô 1713, trasìu ntô cummenttu binidittinu di
Santu Niculò l'Arena di Catania, pi mintìrisi la vesti di mònucu binidittinu. A
trentaqauttr'anni addiventau priuri dû cummentu e, doppu Catania, vinni numinatu
riggenti dê cummenti di l'Òrdine binidittinu di Missina, Militeddu,
Casteddubbonu e Murriali. La sò passioni pâ canuscenza lu purtava a frinquintari
posti unni putìa attruvari nutizzi supra la storia dâ Sicilia: si s'avìa a fari
na passijata, era p'arricògghiri campiuni di lava nta l’ Etna, oppuru fòssili
ntô tirritòriu di Militeddu, cuggheva matiriali di scavu, comu ciràmichi, vasi,
midagghi, pri dariccilli ô Museu di antichitati grecu-rumanu, misu ô ciancu dâ
Bibbliuteca, ca iddu stissu, aiutatu di patri Scammacca, avìa funnatu. Nta picca
tempu lu Museu era chinu di rari ritruvmenti epigràfichi e numismàtichi. Quannu
eppi la nòmina a cattidra di stòria civili nta l'universitati di Catania, funnau
la prima bibbliuteca pùbbrica catanisa.

Fu Priori di 25 munasteri e macari Abati e vinni numinatu di Carlu III "Riggiu
Istoriògrafu" cu nu diproma dû 1751.



https://scn.wikipedia.org/wiki/Vitt%C3%B2riu_Amideu_II_di_Sav%C3%B2ia

Vittòriu Amideu II Francescu di Savòia, chiamatu la Vurpi Savuiarda (Torinu, 14
maiu 1666 – Muncaleri, 31 uttùviru 1732) fu nu suvranu e cunnutteru sabbàudu,
Marchisi di Saluzzu e Marchisi dô Munfirratu, Duca di Savoia, Prìncipi di
Piemunti e Conti d'Aosta, Moriana e Nizza dô 1675 ô 1720. Fu macari Re di
Sicilia dô 1713 ô 1720, quannu addivintau Re di Sardegna, scanciannu cu chista
la Sicilia.

Nta l'uccasioni dô trattatu di Utrecht, dopu tanti guerri c'avìanu misu 'n
ginòcchiu l'Europa, la Casa Savòia appi granni vantaggi, tra cui lu tìtulu
règgiu e tutta la Sicilia: lu 10 di giugnu 1713, nfatti, la Spagna firmau lu
ducumentu di cissioni di l'ìsula a li Savòia sutta la prissioni di la Nglaterra.
Vittoriu stesi n Sicilia nzinu ô 1714 e versu lu 1717 lu re Fulippu V di Spagna
dicisi di nvadiri l'ìsula cu 30.000 òmini. Furmalmenti la Sicilia era
piemuntisi, ma n pratica era nvasa dî truppi spagnoli.

Di Vienna arrivò a Vittòriu Amideu la pruposta di tràsiri a fari parti di la
Quadrùprici Allijanza n cangiu dô tìtulu di Re di Sardegna. La distruzzioni dâ
granni flotta spagnola ntô cummattimentu navali di Capu Pàssaru e la vittòria dâ
Quadrùprici Allijanza ci primmisi a Vittòriu Amideu di tinìrisi nu tìtulu
règgiu. Cô trattatu di l'Aia (20 di frivaru 1720) l'aredi di Casa Savòia
uttineva l'ìsula di Sardegna cô tìtulu di Re di Sardegna, 'n canciu dâ Sicilia
ca vinìa pigghiata di l'Àustria. Finiva accussì lu piriudu piemuntisi dâ Storia
dâ Sicilia.



https://scn.wikipedia.org/wiki/Vitamina

Na vitamina eni nu cumpostu urgànicu richiestu comu nutrienti n picca dosi di
n'urganismu[1]. N àvutri paroli, nu cumpostu urgànicu è chiamatu vitamina siddu
nun poti èssiri sintitizzatu n manera sufficienti di l'urganismu, e devi èssiri
ottinuta dâ dieta. Pirciò, lu tèrmini dipenni sia dê circustanzi sia di
l'urganismu. P'asempiu, l'àcitu ascòrbicu (vitamina C) eni na vitamina ppi
l'omu, ma nun ppô cchiossài di l'àutri armali, mentri la biutina e la vitamina D
sunnu richiesti ni l'omu n certi circustanzi. Ppi cunvinzioni, lu tèrmini nun
includi àvutri nutrienti essenziali comu sali minirali, àciti grassi essenziali,
amminuàciti essenziali (picchì chissi sèrvunu n quantitati cchiù granni), e
mancu cunteni l'àvutu nùmmuru di àutri nutrienti chi prumòvinu la saluti, puru
siddu sunnu richiesti menu spissu[2]. Trìdici vitamini sunnu oj arricanisciuti
universalmenti. Li vitamini sunnu dunca classificati dê loru attivitati
biològgichi e chìmichi, nun dê loru strutturi. Varî cumposti chi hàvinu
attivitati biològgica assuciata cu na vitamina sunnu ditti pruvitamini, e chissi
gruppi sunnu numinati cu lèttiri: p'asempiu, la vitamina A cumprenni lu
retinali, lu retinolu e quattru carutinòidi canusciuti. Ppi difinizzioni li
pruvitamini si pòtinu cunvèrtiri n na forma attiva dâ vitamina ni l'urganismu, e
a li voti si pòtinu virè cunvirtiri l'una ni l'àvutra.

Li vitamini sunnu classificati n basi â sulubilitati: lipusulùbbili o
idrusulùbbili. Nti l'omu sunnu ricanusciuti trìdici vitamini:

Li vitamini lipusulùbbili sunnu assurbiti attraversu lu ntistinu grazzi a
lipidi. Nguasennuca iddi s'accùmulanu facirmenti, eni cchiù fàcili ca pòrtanu a
ipirvitaminosi rispettu ê vitamini idrusulùbbili.

Li vitamini idrusulùbbili sunnu vilocimenti escreti e difficirmenti assurbiti:
ppi chissu, eni mpurtanti nutricàrisi cu cibi ca contèninu cunsistenti
quantitati di chissi cumposti di jornu n jornu. Multi vitamini idrusulùbbili
sunnu sintitizzati da batteri.



https://scn.wikipedia.org/wiki/Villa_Rumana_d%C3%BB_Casali

La villa dû Casali è una villa tardu-rumana chi s'attrova vicinu a Chiazza ntâ
Sicilia. Dû 1997 fà parti dû Patrimoniu munniali di l'umanità di l'UNESCO. Na
prima datazzioni è di lu pirìudu dâ tetrarchìa (285-305 DC), ma àutri
datazzioni, basati supra li mura e li musaici ìnnicanu na datazioni versu lu
320. Fu sulu a pàrtiri dû 1950 chi la villa fu scuperta e splurata. E' dicurata
di musàici di magnìfica fattura, chi rapprisèntinu sceni di caccia, ma puru di
vita cutidiana. Cèlibbri sunnu li cusidditti fìmmini 'n bikini. Si dici ca li
siciliani sunnu li mmintura di lu bikini pirchì è la rapprisintazzioni cchiù
antica di pirsuni 'n bikini.

Sta villa è, senza nuddu dubbiu, la cchiù granni e cchiù lussuosa risidenza
rumana canusciuta. La qualitati e la grannizza dê sò musàichi ntê straurdinari
pavimenti, ricchi pi valuri artìsticu e pi la varietati dê cumposizzioni, ni
fannu nu dificiu ùnicu ô munnu, na speci di "uttava miravigghia" di
l'archioluggìa.

Già di quannu s'accuminciaru li scavi, ntô 1950, si vitti beddu chiaru ca chista
avìa a èssiri la risidenza di nu riccu prupitariu o di l'amministraturi di nu
granni latifunnista. Dui ritratti attruvati intra la villa putìssiru
rapprisintari cumpunenti dâ famigghia dû prupitariu. Studi stratigràfichi fannu
capiri ca la prima fàbbrica di sta villa fu fatta nta n'èbbica tra lu primu
sèculu di l'etati cristiana e l'èbbica di la Titrarchìa, â fini dô III sèculu.
Assai cosi fannu pinzari ca ssa prima fàbbrica vinni distrutta di nu tirrimotu
ntê primi deci anni dô IV sèculu. Sùpira ssi ruvini, vinni custruita na nova
villa, fatta cu na munumintalitati granniusa. La nova fàbbrica fà pinzari ca
idda vinni urdinata di nu riccu pussidenti dâ riggiuni. Ci sunnu studiusi ca
dìciunu putissi èssiri appartinuta a lu putenti Massimianu, ginirali di
Dioclizzianu, ma chissa è na tiurìa ca nzinu a oggi nun hà attruvatu na cunferma
sicura chê ritruvamenti archiulòggichi.

La sincularitati dâ villa, ca cunta cchiossai di 50 càmiri, è lu straurdinariu
musàicu prisenti nta ortri 40 di iddi, ca cummògghiunu na supirfici di quarchi
3.500 mq.. Taliannu la qualitati dê travagghi e dê sceni rapprisintati, avìssiru
èssiri òpira di mastri di l'Àfrica sittintriunali. Ntê musàichi si ponnu vìdiri
dui tipi di stili assai diversi l'unu cu l'àutru. Chissu fici pinzari a dù
mastri ca travagghiaru ntô stissu tempu ntê pavimenti dâ villa. Lu primu mastru
travagghiau cu nu stili cràssicu, speciarmenti si vidi ntê sceni mitulòggichi,
mentri ca lu secunnu mastru, travagghiò facennu sceni cchiù rialìstichi abbasati
sùpira la vita di tutti li jorna di l'èbbica. Unu dê suggetti cchiù ntirissanti
è chidda dâ "Granni caccia", ca rapprisenta la cattura di armali firoci e
sirvaggi, distinati ê "jochi circenzi" rapprisintati nta na manera assai
afficaci. Tra li musàichi ca discrìvunu tranquilli attivitati, chiddu cchiù
canusciutu è chiddu ca s'attrova ntâ "Sala di li deci ragazze", unni sunnu
rapprisintati deci fìmmini beddi e picciotti ca fannu asercizzi di ginnàstica
vistuti di nu custumi assai simigghianti a nu mudernu "bikini".



https://scn.wikipedia.org/wiki/Vicenzu_De_Simone

Vicenzu De Simone (Villarosa , 19 di nuvèmmiru 1879 – Milanu, 12 aprili 1942) fu
un pueta ca cumpunìa 'n sicilianu.

Avìa deci anni quannu tutta â famigghia si trasfirìu a Catania e ccà fici tutti
li scoli nzinu a la làuria 'n midicina, ma li vacanzi si li passava a Villarosa,
ca, macari quannu si nni ivu a fari lu mèdicu a Milanu, eppi sempri ntô cori e
ntê sò puisìi e ntê prosi cuntava a cantava di li biddizzi dô sò paisi e dâ
Sicilia. Ntâ sò casa milanisa s'arricugghèvanu tutti li megghiu ngegni siciliani
c'abbitàvanu nta ssa cità lummarda e la sò casa era cunsacrata a la sicilianità.

Li sò puisìi foru traduciuti di Armand Goduy 'n francisi. Li sò òpiri sunnu
carattirizzati dâ nustargìa pâ sò terra.

Dintra 'na conca sutta 'na muntagna 'ntra dù ciumi, unu amaru e l'autru duci,
cc'è un paiseddu ccu li strati 'n cruci e tanticchia di virdi a la campagna;
'ntra ripa e ripa la terra siccagna di centu rarità frutti produci, di jornu
fumichìa, di notti luci e 'ntra li 'nterni sò chianci e si vagna.



https://scn.wikipedia.org/wiki/Vettura_euclideu

Siccomu i leggi hisici 'on ponnu dipendira d'e sistemi 'e coordinati applicati,
'nta hisica si usanu i vetturi 'ppemma si rappresentanu i grandezzi hisici.

1) 'a summa 'e vetturi duva u vettura 'cchi s'ottena ava 'ppe modulu 'a summa
algebbrica dell'intensità d'e vetturi mentre 'ppe chiddhu 'cchi riguarda u versu
e 'a direziuna ci sunnu diversi metudi grahici, ma i 'cchiù usati sunnu

u metudu d'o parallelugramma (duva dui vetturi venanu disposti 'n modu da hara
concidira i dui punti d'applicazioni, ppo' vena tratthrata 'na linea parallela
'a lu primu vetturi e 'na linea parallela a lu secundu vettura, e a diagonala
d'o parallelugramma esta u vettura dittu u' risultanta d'a summa )

e u metudu taccu-punta (duva tutti i vetturi 'e summara venanu jungiuti, unu 'a
la vota, unu appressu all'atru 'mmodu 'cchi duva hiniscia u primu vettura
cumincia u secundu, duva hiniscia u secundu cumincia u terzu e 'ccussi via; u
risultanta s' ottena jungendu u primu 'cchu l'ultimu);

2) u prodottu de nu scalara 'ppe nu vettura duva s'ottena nu vettura 'cchi ava
'ppe modulu u prodottu numericu tra u scalara e l'intesità d'o vettura, e
direziuna e versu d'o vettura ('sta proprietà vetturiala goda d'a proprietà
distibutiva)

3) u prodottu scalara fra vetturi duva s'ottena nu scalara applicandu 'a
relaziona

4) e u prodottu vetturiala fra vetturi duva s'ottena nu vettura 'cchi ava 'ppe
modulu u risurtatu d'a relaziona

mentra 'a direziuna e u versu d'o vettura sunnu determinati 'ccu 'a regula d'a
manu destra (secundu a quala sà ddhe' seguira 'ccu 'a manu destra 'a
subbappusizziuna d'o primu vettura sull'atru e quindi direziuna e versu sunnu
'ndicati d'o pollicia; si u pollicia esta rivoltu versu u fogghju u vettura si
dicia entranta mentre si avvena u cuntrariu u vettura esta nescenta ).

Nu vettura pò essara scrittu comu prodottu d'o modulu 'ppe u versura relativu (u
versura esta nu vettura unitariu 'cchi indica versu e direziuna d'o vettura a
ccui esta legatu).



https://scn.wikipedia.org/wiki/Valletta

Valletta è la capitali di Malta e havi na pupulazzioni di circa 7.650 abbitanti.
Valletta è canusciuta nta tuttu lu munnu pî sò munumenti stòrici ed è
ricanusciuta di l'UNESCO comu patrimoniu munniali di l'umanità.

La cità fu funnata dî cavaleri di San Giuvanni ntô 1566 chi ci dèsiru lu nomu dû
gran mastru di l'èbbica: Jean de la Valette. Li cavaleri chi si nstallaru a
Mdina, ntô centru di Malta quarchi tempu prima, pinsavanu chi l'ìsula si putìa
difenniri megghiu di l'attacchi di lu mpiru uttumanu, cu na seria di
furtificazzioni â trasuta dû portu granni. Lu scopu era essntziarmenti di
difisa, senza mmagginari chi appoi la cità attirassi genti di tutti li banni,
divintannu accussì mpurtanti.

Lu munumentu principali dâ Valletta è senza dubbiu la co-cattiddrali di San
Giuvanni, massima tistimunianza di architittura riliggiusa lassatu dî cavaleri.
Nti l'oratoriu, di unni ci si trasi dâ chiesa, s'attrovanu na para di tili di
Caravaggiu, chi tra lu 1607 e lu 1608 oigghiau li voti di cavaleri novizziu,
prima di èssiri misu 'n carciri e di si ni scappari 'n Sicilia.

La cità òccupa na bona parti dâ pinìsula tra lu portu granni e ma baia di Marsa
Muscettu. Vinennu dâ Sicilia, a cui è culligata di nu rigulari sirvizziu di
passaggeri, si agghica ntô quarteri dû portu. Lu portu è friquintatu nun sulu di
navi cummiricali, ma puru di navi di crucera granni chi vèninu di tutta
l'Europa. La cità vera e propria s'attrova acchianannu li stratuzzi supra lu
portu, e è spartuta dû restu di l'ìsula di Malta dî bastiuna antichi, cu na
porta principali, davanti a Republic street, la strata principali dâ cità. La
porta principali si pò attravirsari facirmenti pirmittennu d'agghicari â chiazza
principali dî pullmann chi portunu unn'è e gghiè nti tutta l'ìsula.



https://scn.wikipedia.org/wiki/Vacca_scinni_e_ntravacca

La vacca ca scinni e ntravacca, canusciutu n vari banni cu âutri noma (scarica
canali, zumma, e via discurrennu) è nu jocu anticu, assai diffunnutu n tutta la
Sicilia e ntô cuntinenti.

Lu jocu cunsisti a riuniri nu gruppu di carusi o di picciutteddi, n ginirali tra
li 6 e li 15 anni, n nùmmuru variabbili tra na quattrina e na dicina, spartuti
di du' squatri e di scegghiri nu muru. Nu carusu si metti appujatu câ testa ô
muru; lu secunnu dâ sò squatra si metti appujatu e piegatu darreri lu primu, di
manera a furmari na speci di vacca. Se ci sunnu assai participanti, ci pònnu
essiri àutri carusi dâ stissa squatra ca s'appujanu l'unu darreri a l'autru chê
pedi n terra. Li carusi di l'àutra squatra (circa la mitati) pigghiannu la
rincorsa sàutunu supra la vacca (li carusi ca stannu sutta) e arrestanu a
cavadduni, circannu di nun càdiri. Lu scopu è di fari n manera ca lu nùmmuru
cchiù àutu pussìbbili di carusi acchiana supra la vacca , nzinu a quannu lu pisu
a la voca è tali ca la vacca a fini ntravacca, cioé li carusi di sutta nun hannu
cchiù la forza di règgiri chiddi ca stannu di supra.

Doppu ca la vacca ntravaccàu li du' squatri si scancianu li rola e s'accuminza
arreri.



https://scn.wikipedia.org/wiki/Unioni_Suvietica

L' Unioni dî ripùbblichi sucialisti suviètichi (URSS) o Unioni suviètica era na
nazzioni chi cumprinnìa tirritori di diversi parti di l'Europa di l'Est e di
l'Asia cintrali, e di cui la Russia era l'intità cchiù mpurtanti e
rapprisintativa.

Sta nazzioni si furmò ccu la rivuluzzioni d'uttùviru ntô 1917, e supravvissi
nzina ô 1991, l'annu in cui li ripùbblichi chi la cumpunèvunu divintaru
ndipinnenti.

Ppi tutta la sò asistenza, l'URSS fu riggiuta sutta nu cuvernu cumunista,
cumannatu dû Segretariu Ginirali dû Partitu. Primu segretariu fu Vladimir Lenin.
Cci succidìu poi Giuseppi Stalin, Nikita Kruscev, Leonid Breznev, Yuri Andropov,
Kostantin Cernienko e Michail Gorbaciov, chi rifurmò l'istituzzioni di l'URSS e
cuntribbuìu â fini dû partitu ùnicu e â furmazzioni di nu statu di dirittu.

L'Unioni dî Ripùbbrichi Sucialisti Suviètichi era lu Paisi cchiù granni dô munnu
'n termini di supirfici. Quannu li ripùbblichi divintarunu nnipinnenti la Russia
ereditau lu primatu.



https://scn.wikipedia.org/wiki/Umm_Kulthum

Umm Kulthum (4 di maiu 1904 - 3 di frivaru 1975) era una di cchiù celibbri
cantanti dû munnu arabu, e li soi dischi vennu vinnuti ancora oggi. Lu sò nomu
veni scrittu puru comu Oum Kulthoum.

Umm Kulthum nasciu a Tamay-az-Zahayra, Ad Daqahliyah ntô Egittu. A na età
iuvini, mustrava già n'abbilitati prudigi pi cantari, accussi tantu ca quannu
avìa dudici anni, sò patri la vistiu comu un carusu pi fari parti dûn gruppu di
trubbaduri di cui iddu facìa diritturi. Doppu quattru anni veni scuprita di
nautru cantanti famusu (Abou El Ala Mohamed) e dû liutistu celibbri, Zakaria
Ahmed, e veni mmitata p'accumpagnaricci ô Cairu. Aspettava fini c'avìa 23 anni
primi d'accittari lu mmitu, ancura pritinnennu d'essiri un picciotto mentri ca
cantava 'nta quarchi teatru nicu.

A stu tempu, s'avìa dui 'ncontri assai significanti. Lu primu era cu Ahmed Rami,
un pueta chi nfini scrissi 137 canzuni pi Umm Kulthum, e facennala canusciri la
littiratura francisi chi si nzignau â Sorbonne. Lu sicunnu ncontru era cu
Mohamed El Kasabji, un liutistu di mastru. Iddu fici Umm Kulthum a canusciri lu
"Palazzu Tiatru Arabu" unni veni laudata pâ prima vota. Ntô 1932, addivintau
abbastanti famusa pi fari na girata dî granni citati (p'asempiu: Damascu,
Baghdad, Beirut, e Tripoli).

Umm Kulthum fici lu sò urtimu cuncertu ô "Palazzu dû Nilu", avennu fattu li
raggi chi dimustraru ca stava pi muriri. Si spustau ntê Stati Uniti di Merica pâ
midicina e curi cchiù avanzati, ma ntô 1975, avennu trasutu lu sò paisi
d'uriggini, avìa iri a l'ospidali nautra vota. Benchi li soi paisani si
lamintavanu cûn triulu pi tutta la iurnata, Umm Kulthum muriu a l'ospidali dû
Cairu lu 3 di frivaru.



https://scn.wikipedia.org/wiki/Uagnanu_(LE)

Uagnanu o Vagnanu (o puru Guagnanu nta àutri parlati salentini) è nu cumuni
salentinu ca s'attrova nta la pruvincia di Lecci.

'N urìggini facìa parti di l'Agru Oritanu nzèmmula a àutri paisi, nati prima,
pirchì li paisani si stabbileru ddà. Â fini di lu XIII sèculu, lu paisi era
fèudu di la Cuntea di Lecci. Prima fu di prupietà di li Signuri Orsini dô Balzu,
prìncipi di Tàrantu, appoi di lu Baruni Matteu de Adimaris, appoi di la
Famigghia Sambiasi, di li Zurlu, di li Paladini, di li Galateu, di li Lopez,
appoi di li Santoru e di li Mattehei, di li Albrigi, e â fini fu di li
Filomarini, duchi di Cutrufianu. A lu 1811 a Uagnanu fu unitu n'àutru paiseddu:
li Matassari, ancora oi frazzioni di lu cumuni.

Lu centru stòricu di Uagnanu avvanta la prisenza di carattirìstichi "casi a
curtigghiu" e di palazzi nubbiliari ntirissanti. Tra l'edifici sacri, lu cchiù
mpurtanti è la Matrici ntitulata â Madonna Assunta e c'acchiana a lu XVIII
sèculu. La facciata barocca mpunenti si dividi nta dui òrdini, cu nu purtali di
ngressu elicanti, supra dui c'è na scultura bedda, dù purtali cchiù nichi e
dicurazzioni raffinati. La pianta è a cruci latina. Dintra ci sunnu tri navati,
deci artari barocchi e quatri ntirissanti.

La Cresia di la Madonna di lu Rusariu, fu custruita versu la mitati di lu XVIII
sèculu. Dintra ci sunnu li resti di quattru màrtiri; è assai ntirissanti e bedda
la stàtua di la Madonna.

Puru siddu nun è nu monumentu clàssicu, a la periferìa c'è macari la casa/museu
"Vincent City" (foto reportage) ca l'artista lucali Vincent Brunetti si disignau
e custruìu cu matiriali di ricùpiru. La casa (e lu prupietariu) stanu nta nu
filmi ducumintariu ètnicu Italian Sud Est. Vìsitanu tutti li turisti di la zona,
cchiù o menu 200 ogni fini di simana.

Lu dialettu di Uagnanu apparteni a la famigghia di la lingua siciliana: è lu
dialettu salentinu.



https://scn.wikipedia.org/wiki/Tri_Regni_d%C3%A2_Corea

Li Tri Regni dâ Corea furu chiddi di Goguryeo, Baekje e Silla, chi accuparu la
pinisula curiana e la Manchuria, ntra lu primu seculu a.C. e lu sèttimu seculu
d.C. Àutri regni cchiù nichi e stati tribbali esisteru prima e duranti lu
piriudu dî tri regni, zoè Gya, Dongye, Okjeo, Buyeo, Usan, Tamna, ecc.

Lu piriudu accuminzò tradizziunarmenti ntô 57 a.C., quannu lu regnu Saro (poi
Silla) nnô sud-est dâ pinisula uttinni l'atonumia dâ (dinastia Han), dû mperu
cinisi. Goguryeo ô nord e ô sud dû ciumi Yalu (ciumi Amnok ntâ lingua curiana)
pigghiaru la nnipinnenza dî cinisi ntô 37 a.C. Ntô 18 a.C, dui principi di
Goguryeo lassaru dda lutta p’èssiri lu succissura e stabbiliru Beaekje ntô
sud-ovest dâ pinnisula (oggi Seoul), di cui lu capitali fu Ungjin (oggi Gongju o
Chongju) e appoi Sabi (oggi Puyo) ntô sud-ovest di Seoul. Lu regnu Gaya fu
siparatu di Beakje ntô primu sèculu d.C.

La fini dâ dinastia di Han, ô principiu dû terzu seculu, lassò li tri regni a
svilupparisi cuntinuamenti sinza ustaculu. Tutti li tri regni avìanu la stissa
curtura. Lu Confucianismu si diffunnìu nni l'àuta sucitati dâ Corea a
accuminzari dû primu sèculu a.C. Doppu fu cumpritamenti sustituitu cû Buddismu.

Goguryeo, lu cchiù grannni dî tri, àppi dui capitali altirnativi. Nangnang (òi
Pyongyang) e Kungae supra lu ciumi Yalu. Ô principiu lu statu ca era ê cunfini
dâ Cina, cunquistò a picca a picca li granni tirritori dâ Manchuria, e nfini
assicutò li cinisi fora di Nangnang ntô 313. La nfluenza culturali dî cinisi
arrimasi nzinu ca lu Buddismu fu aduttatu comu la riliggiuni ufficiali, ntô 372.

Ntô quartu sèculu Baekje fu veru pruspira e duminava casi mitati dâ pinisula, la
banna miridiunali.

Canciannu lu nomu di Silla ntô 503, sapemu ca lu regnu di Silla assurbìu lu
regnu nteru di Kaya o Gaya supra li sò cunfini ntâ prima metà dû quartu seculu.
La capitali di Silla era Seorabeol (oggi Gyeongju). Lu Buddismu si trasfurmò
comu riliggiuni ufficiali ntô 528.

Alliata câ Cina la dinastia Tang, Silla cunquistò Goguryeo ntô 668, doppu aviri
già cunquistatu Baekje ntô 660, ntruducennu accussì lu piriudu unificatu di
Silla e mittennu cumpritamenti fini ê tri regni.

Lu nomu Samguk, o Tri Regni vinni usatu ntê tituli coreani dî testi classici
Samguk Sagi e Samguk Yusa.



https://scn.wikipedia.org/wiki/Titulazzioni

Li titulazzioni sunu upirazzioni d'anàlisi quannitativa ca pirmèttinu di
ditirminari la cuncintrazzioni di na certa speci 'n suluzzioni (analita) grazzi
a l'effettu di na riazzioni quannitativa (praticamenti cumpreta) c'un riaggenti
a cuncintrazzioni canusciuta (titulanti). Naturalmenti s'havi a canùsciri la
stichiumitrìa dâ riazzioni usata. Lu titulanti s'havi a jùnciri a picca a picca
e s'havi a canùsciri cu sufficenti pricisioni lu sò vulumi; pirciò lu titulanti
veni misu cu dusatura tarati (buretti). La junciuta di titulanti havi a èssiri
fatta finu a quannu nun s'arriva a lu puntu d'equivalenza, zoè lu puntu unni fu
junciuta na quantitati stichiumètrica di titulanti rispettu a l'analita. Lu
puntu d'equivalenza è diversu dû puntu finali, ca è lu puntu unni lu sistema
nnicaturi, visivu o strumintali, signala â fini dâ titulazzioni. Idearmenti li
dù punti avìssiru a cuincìdiri; quannu chissu nun succedi s'havi nu sbagghiu di
titulazzioni cchiù o menu mpurtanti a secunnu dî casi.



https://scn.wikipedia.org/wiki/Tiru_cu_l%27arcu

Lu tiru cu l'arcu è nu sport di urìggini antichi. Su assai diffirenti li provi
ca diffirènzianu sta disciplìna.

L'arcu - è ntisu comu arma, ma videmma comu strumentu di càccia, jocu e sport -
è cirtamenti ntra li mminzioni cchiù irigginali di l'omu, ca lu sviluppò ntî
diversi banni e tempi di la Terra, e fu unu di li strumenti primitìvi cchiù
evoluti.

S'arriteni ca la prima rapprisintazziòni di n'àrcu fu nu graffitu di havi
trentamila anni. Già di lu Paleoliticu l'omu usava ssu strumentu comu sistema di
caccia pi curpìri na preda, mantinènnusi a na distanza sicura.

Lu tiru cu l'arcu apparsi pâ prima vota ntî Jochi Olìmpici dû 1900 n Pariggi.
Venni livantu ntô 1920 e venni ammessu arreri a li Ulimpìadi dû Mònacu di
Baviera ntô 1972; di st'annu nzinu a òi è una dî spicialitati ulìmpichi ca purtò
assai midagghi a la nazziunali taliana.

N Italia lu tiru cu l'arcu è cunzidiratu cchiù comu nu passatempu pi carusi;
venni accuminzatu a èssiri praticatu comu sport sutta lu reggìmi fascista:
chista era nfatti una di li disciplìni risirvata a li "Jovani Taliani".

A partiri dô 1956 accuminzarunu a èssiri urganizzati li primi cumpitizzioni,
aperti pî màsculi e pî fìmmini.



https://scn.wikipedia.org/wiki/Tirritori_Palistinisi

La Palistina (Latinu Syria Palestina, Ebbràicu Palestina [פלשתינה] o Eretz
Yisrael [ארץ־ישראל], Arabbu Filasteen [فلسطين]), è na riggiuni stòrica dû Mediu
Orienti chi s'affaccia a ovist nta lu Miditirràniu, a sud è dilimitata dô golfu
di Aqaba, a sud-ovist dô disertu dû Sinai, a nord dê cuntrafforti miridiunali dû
Libbanu e a est dû Disertu sirìcacu e dû ciumi Giurdanu. Hà statu na riggiuni
unni si svilupparu tanti civiltati e riliggioni e di chissi li cchiù mpurtanti
sù l’ ebbraìsimu, lu cristianèsimu e l’ islamìsimu.

Lu sò status pulìticu è, attuarmenti, assai contraversu. Autupruclamata
nnipinnenti ntô 1988, lu statu di Palistina è arricanusciutu di 129 nazzioni ntô
munnu. "Palistina" è puru lu nomu ca si desi na culònia britànnica c'occupava,
cchiù o menu, lu tirritoriu di l'odierni stati di Israeli e Giurdania.

Ncuminciannu dô 10.000 ô 5000 a.C., cumunitati agrìculi si stabbileru nta ssa
riggiuni, accussì comu si sapi grazzi a ritrovamenti fatti a Gèricu e ammeri lu
Mari Mortu di travagghi fatti câ petra e lu rami. Versu lu 3000 a.C. cci si
stabbileru li Cananei, ca funnaru Ebla, ca, secunnu l'archiòlughi, è una di li
cchiù antichi cità dô munnu; chisti s'urganizzaru n cità-statu, unni Gèricu appi
na grannissima mpurtanza e èppiru na fidi ca appoi ntô futuru nfruinzau assai ô
funnu li riliggioni ebbràica, cristiana e islàmica. Pâ sò pusizzioni giugràfica,
ô centru di tri cuntinenti, addivintau nu postu unni s'accuntraru razzi e
culturi e riliggioni ca vinèvanu di l'Eggittu, dâ Sìria, dâ Misuputàmia e di
l'Àsia Minuri. Ntò II millenniu a.C., fu sutta a l'Eggittu e macari a àutri
pòpuli, comu a li amorrei (o amorriti), li ittiti e li hurriti ca si stabbileru
ntô tirritòriu. Dô 1800 a.C ntâ riggiuni agghìcaru micrazzioni di pòpuli nòmadi
ca vinìanu dâ Caldea e dâ Misuputàmia e di nu pòpulu marinaru ca vinìa di Creta,
li Filistei, ca si stabbilisci ntâ costa e duna vita a la "pentapoli filistea"
(di chisti la riggiuni pigghia lu numu di Filasteen - فلسطين . - "Palistina" è
la furma "rumanizzata" di l'antica dinuminazzioni bìbbrica "Filistia", veni dû
vucàbbulu Peleshet ca signìfica "terra di li Filistei"). L' Ebbrei, ca era na
pupulazzioni nòmadi di pasturi e ca vineva di Ur 'n Caldea, si stabilisci ntô
disertu dû Negev, ntô Sìnai e ntô disertu àrabbu, ma appoi si sposta nta
l'Eggittu unni campa bonu nzinu a quannu nun vènunu di l'eggizziani misi 'n
schiavitù; ammeri lu 1250 a.C, l'Ebbrei si nni tòrnanu ntâ Palistina e
accumèncianu battagghi e lotti chê pupulazzioni dâ riggiuni, li Cananei e li
Filistei.

Versu lu 1125 a.C. l'ebbrei vinceru li cananei; ntô mentri si junceru sutta a na
munarchìa, cu Re Davide, pâ minazza rapprisintata dê filistei, ca ntâ costa
miridiunali dâ Palistina avìanu criatu nu statu ndipinnenti. Dopu lu 1000 a.C.,
l'ebbrei fìciru nu statu ndipinnenti cu capitali Gerusalemmi. Sutta a lu regnu
di Salamuni, figghiu di Davide, s'eppi nu pirìudu di paci e stabbilitati, ma, a
la sò morti, tra lu 722 e lu 721 a.C., lu regnu vinni spartutu n Israele, a
nord, e Giudea, a sud.

L'Auturitati Nazziunali Palistinisa si voli mettiri comu ntirlucuturi puliticu
nfacci ô statu d'Israeli, c'òi òccupa na bona parti di lu tirritoriu dâ riggiuni
stòrica dâ Palistina e circa mitati di chiddu occupatu dâ culonia ngrisa. Lu
scopu è di agghicari a na soluzzioni di paci ca prividissi nu statu palistinisi,
sempri sutta lu nomu di "Palistina" c'avissi a cògghiri li pròfughi palistinisi.
Li cunfini chi stu statu avissi a aviri nun sunnu difinuti: na parti dî stati
àrabbi comu la Libbia e l'Iran nun arricanùscinu lu statu di Israeli, affirmannu
ca la sò capitali, Girusalemmi, fa parti dû "statu palistinisi". L'upinioni
cumuni, mmeci, è ca li cunfini di stu novu statu avìssiru a èssiri la striscia
di Gaza e la Cisgiurdania ntê sò dilimitazzioni chi avìa prima dâ guerra dî sei
jorna cu Israeli ntô 1967, cu nu status spiciali riguardu a lu pussessu di
Girusalemmi Est. N effetti nu statu palisitinisi fu pruclamatu ggià ntô 1988,
eggh'è arricanusciutu ggià di 133 Paisi nti tuttu lu munnu. Ntô 2012 la
Palistina agghicau a fari arricanuscirisi all'ONU comu statu ussirvaturi nun
membru. Ô 2013 lu prisidenti Abu Mazen ccu decretu appruvatu cca arricunisciuta
'n tutti ù ducumenti ccu la scritta 'n Statu di Palistina e nun cchiu usuranu la
sigra ANP (Autoritati Nazziunali Palistinisa).



https://scn.wikipedia.org/wiki/The_Invisible_Man_(canzuni)

The Invisible Man è na canzuni de Queen, scritta ra Roger Taylor e pubbricata u
7 di austu 1989 comu terzu singulu no discu The Miracle.

A canzuni è cantata 'n gran parti ra Freddie Mercury, cu lu contribbutu vucali
ri Taylor. Taylor rissi ca appi l'ispirazioni pi criari sta canzuni duranti a
lettura ri un libbru (forsi nu libbru cu stissu nomu ra canzuni). Sta canzuni
signa l'unica vota 'n una qualsiasi canzuni ru gruppu runni tutti i cumpunenti
sunnu menzionati nto testu. Na cover ra canzuni fu cantata ra Scatman John.

Nto video musicali, nu jocu chiamatu “The Invisible Man” è na parti mpurtanti ru
video, nu picciriddu sta jucannu na partita, mentri u gruppu (tutti vistuti ri
nivuru), sunnu i cattivi ru jocu. I cumpunenti ru gruppu trasinu no munnu riali
pi assicutari u picciriddu, mentri iddu cerca ri sparari cu controller ru jocu.
Mercury spunta 'n divìersi luoghi ra casa e arrinesci a scappari prima ca u
picciriddu u possa colpiri. Dopu Mercury nesci da lu guardaroba ru picciriddu ca
so band, John Deacon si leva u cappeddu ra cowboy e u tira 'n tìerra. A fini ru
video ammustra u gruppu arrieri dintra u schermo ra TV ca sona.



https://scn.wikipedia.org/wiki/Tarom

Tarom è a cumpagnìa aèria officiari dû trasportu passiggeri nterni e
ntirnazziunali dâ Rumania.

Tarom fu criata ntô 1920 ccâ "C.F.R.N.A." (a "Cumpagnìa Franco Rumena ppâ
Navigazzioni Aèria"; n rumenu: "Compania Franco-Română Pentru Navigaţie Aeriană"
e n francisi: "Compagnie Franco-Roumaine pour la Navigation Aérienne"). A
cumpagnìa utilizzàu apparecchi francisi POTEZ ppû trasportu dî viaggiatura,
merci e a posta, dî Pariggi a Bucarest, via assai citati d'Europa.

Ntô 1925, a citati di Galaţi addivintàu a prima distinazzioni nazziunali dâ
cumpagnìa, mentri ntô 1926, u nomu dâ cumpagnìa canciàu nta "C.I.D.N.A."
("Cumpagnìa Ntirnazziunali di Navigazzioni Aèria"; n ruminu: "Compania
Internaţională De Navigaţie Aeriană").

Ntô 1930 u nomu canciàu n'àutra vota nta "LARES" ("Lìnii Aèrii Rumeni dû Statu";
n rumenu: "Liniile Aeriene Române Exploatate de Stat"), e ntô 1937, LARES
funziunàu ccû sô principari avversaru "SARTA" ("Sucitati Rumena di Trasporti
Aèrii"; n rumenu: "Societatea Română de Transporturi Aeriene").

Lu 18 di sittèmmiru 1954, a cumpagnìa pigghiàu lu nomu di Tarom (Transporturi
Aeriene ROMâne - "Trasporti Aèrii Rumeni"). Ntô 1974, Tarom accuminzàu a volari
versu Nova York e l'Australia, attirrannu a Sydney via Calcutta.

Ntê 1980ini, essennu a Rumania dintra u Bloccu di l'Est fu furzata a accattari
apparecchi suviètici. Doppu lu 1991, Tarom accattàu apparecchi di custruzzioni
occidintari.

Oggi, Tarom è una dî cumpagnìi dû Bloccu di l'Est ca riuscìu megghiu ccû
vantaggiu ca si canciàu li apparecchi vecchi. La sô flotta è cumposta di 5
Boeing 737-300, 4 Boeing 737-700, 2 Airbus A310-325, şi 7 ATR 42-500. Accattàu
macari 4 Airbus A318-100 ca ja a aviri ô nizziu dû 2006.

Lu 31 di marzu 1995 ci fu l'accidenti cchiù mpurtanti dâ Tarom. Un Airbus A310
ca dicullàu di Bucarest Otopeni ppi l'ariuportu di Bruxelles si schiantàu sùbbiu
doppu lu dicollu e ci murèru tutti li 60 pirsuni a bordu.

Tarom è prisinti suprattuttu ntê ariuporti di Bucarest (Aeroportul Internaţional
Bucureşti Otopeni [OTP]), di Timişoara (Aeroportul Internaţional Timişoara
Traian Vuia [TSR]) e chiddu di Cluj-Napoca (Aeroportul Internaţional Cluj-Napoca
[CLJ]) (n òrdini di tràfficu dî passiggeri).

Dû 2006 Tarom ja a essiri membru dû gruppu aèriu Skyteam ccu cumpagnìi comu Air
France e Alitalia pp'asempiu.



https://scn.wikipedia.org/wiki/Tar%C3%A0ntula_(Araneae)

Ntâ lingua siciliana, e puru nta st'enciclopedìa, la palora "taràntula" veni
usata pi significari tutti li tipi di ragni ca s'attròvanu nta l'òrdini
d'Araneae. Ma comu tanti àutri lingui, la taràntula è puru nu tipu di ragnu
spicìficu.

Li taràntuli sunnu armali nvirtibrati chi prudùcinu la sita, ci hannu ottu jammi
e sunnu senza ali. Li taràntuli fannu parti dâ classi arachnida, òrdini Araneae,
n'òrdini divisu pi tri suttaòrdini: Mygalomorphae (li taràntuli antichi),
Araneomorphae (li taràntuli muderni) e Mesothelae, chi cunteni la famigghia
Liphistiidae, d'Asia. Lu studiu dî taràntuli venu canusciutu comu arachnoluggìa,
puru chi fa parti di l'àrea di studiu cchiù ginirali d'entomoluggìa.

Tanti taràntuli si custruìscinu la filinia pi cacciari li nzetti. Ssi filini
sunnu fatti di sita, nu filu finu ma forti chi veni dâ strimitati dû ventri.
Tutti prudùcinu la sita, puru chi tanti nun la ùsanu pi cacciari. La sita si pò
usari lu stissu p'acchianari, custruiri li crafocchi, ncudduriari la caccia, e
pi àutri mutivi.

Li corpi dî taràntuli, cuntrariu ê nzetti, sunnu divisi pi sulu dui parti:
prosoma (la testa e lu turaci junciuti) e opisthosoma o lu ventri. Li taràntuli
ci hannu ottu jammi mmeci di sei comu li nzetti, e li soi occhi (nurmalmenti
ottu) sunnu di lenti singulari.



https://scn.wikipedia.org/wiki/Tachiuni

Nu tachiuni (di lu grècu ταχύς takhus, "vilòci" + lu suffissu angrisi: -on
"particedda limintari") è na particedda subbatomica iputetica ca si mòvi cchiu
bilòci râ luci. Ntâ tiurìa râ rilativitati spiciàli nu tachiuni avissi a ssiri
na particedda ccu quattru mumenti spazziali e nu tiempu propriu ammagginariu. Nu
tachiuni s'avissi a truvàri ntâ na purzioni spazziali di nu grafu di lu mumentu
inirgeticu. Dunqui, nun ppò gghiri a bbilucitati cchiu vasci ri chiddi dâ luci.
Siccomi nu tachiuni si mòvi cchiu bbiloci râ luci, nun u putièmu viririlu
avvicinari. Duoppu ca nu tachiuni ni surpassau avissimu a putìri virri dui
mmaggini ri iddu ca appajunu e pàrtunu ppi dirizzioni opposti. A linìa nivìra è
lu sciocchi dâ radiazzioni di Cherenkov, mustratu sulu nta lu mumentu di lu
tiempu. St'iffettu di mmaggìni duppia è chiddu ca s'avissi a virri cchiu ssai
ppi n'ussirvaturi ca s'attrova dirittamenti nta lu pircorsu di n'uggettu
superlustru (nta stu isempiu na sfera, mustrata 'n griggiu).



https://scn.wikipedia.org/wiki/Svizzira

La Svìzzira, circa 7.900.000 (nu 2011) abbitanti è nu statu europeu cunfinanti a
sud cu l'Italia, a ovest câ Francia, a nord câ Girmania e a est cu l'Austria e
lu Liechtenstein è na cunfidirazzioni di 23 cantuna e 3 di chisti divisi nta 6
semicantuna. La capitali è Berna. Àutri cità mpurtanti sunnu Zuricu, capitali
cummirciali e sedi dâ bursa, e Ginevra, sedi di diversi organizzazzioni
ntirnazziunali.

La storia dâ Svìzzira accuminza cu l'attu funnaturi. Tri campagnoli di Svittu,
Unterwald e Uri, secunnu la liggenna chi si tramanna, si ncuntraru ô Grütli, nu
spiazzu vicinu ô lacu dî quattru cantuna, lu primu austu 1291. Di st'èbbica è la
liggenna di Guglielmu Tell, eroi ca s'appunìa ô putiri latifundista
proto-austrìacu.

Siccomu la Svìzzira s'attrova n vallati siparati dî l'Alpi, la pupulazzioni
svìzzira parra diversi lingui. Li lingui origginali dâ Svìzzira sunnu lu tudiscu
ntê sò varianti switzerdutch, lu francisi, l'italianu, e lu rumanciu. Li 26
cantuna e semicantuna sunnu pi du terzi di lingua tudisca; 5 cantuna, Ginevra,
Vaud, Giura e Neuchâtel sunnu di lingua francisa; unu di lingua italiana, lu
Ticinu. Nta certi cantuna si pàrranu dui o tri lingui ufficiali, comu ntô
cantuni dî Griggiuni, unni si parra lu tudiscu, l'italianu, e lu rumanciu oppuru
ntô Vallisi, unni si parra tudiscu e francisi o puru comu ntô cantuni di
Friburgu unni la lingua principali è lu francisi cu na pocu di cumuna chi sunnu
girmanòfoni; ntô cantuni di Berna la lingua principali è lu tidescu e na pocu di
cumuna sunnu francòfuni.

Canusciuta pâ sò dimocrazzìa diretta, ca si manifesta ancora òi câ
Landsgemeinde, òi la Svìzzira è nu statu fidirali. Ogni cantuni havi lu sò
cuvernu, e a Berna si trova lu parramentu fidirali, e lu cuvernu fidirali, ca
cunta sempri 7 cunzigghieri fidirali (ministri).

Nun si pò parrari dâ Svìzzira senza parrari dî sò furmaggi, l'Emmental, lu
Gruviera, lu Vacherin Friburgeois, lu Vacherin Mont D'Or, lu Tilsit,
l'Appenzeller e tanti àutri. E senza parrari di la cioccolatta svìzzira, chî sò
cioccolatteri, ca si diclina nta na quantitati enormi di marchi e di
spicialitati.



https://scn.wikipedia.org/wiki/Sunetti_di_Shakespeare

Li sunetti di William Shakespeare, fannu parti di n'òpira puètica dû littiratu
ngrisi cèlibbri chi cumprènninu 154 sunetti furmati di tri quartini e un disticu
pi nu tutali di 14 versi ognunu.

Prubabbirmenti Shakespeare scrissi li soi sunetti a partiri di l'anni 90 dû
sèculu XVI doppu ca na pidèmia fici chiùdiri tutti li tiatri di Londra ma foru
pubbricati sulu ntô 1609. Li primi 126 sunnu ndrizzati a nu giòvani omu. l'àutri
sunnu ndrizzati a na nun idintificata Dark Lady (fìmmina bruna); attraversu la
rilazzioni tra lu pueta e sta fìmmina l'auturi sviluppa nnî soi sunetti li temi
cchiù disparati chi si nni vannu dâ morti a l'amicizzia.

S'attròvanu certi puisìi chi nun s'accòrdanu chî temi usuali dû sunettu di stu
pirìudu. P'asempiu, cu My Mistress' Eyes are nothing like the Sun (Nùmiru 130:
L'occhi dâ bedda mia nun sunnu com'u suli), l'auturi sviluppa na pulèmica versu
li pueti dû gèniri petrarchiscu, li quali àmanu na fìmmina nun riali, dâ quali
cu fàusi paraguna vennu saggirati l'aspetti pusitivi. Chissu rapprisenta
n'asempiu tìpicu di comu lu pueta usa lu tema di l'amuri pi sviluppari n'àutru
tema, sia la pulìtica o sia la misirìa dâ vita umana.



https://scn.wikipedia.org/wiki/Storia_d%C3%A2_Russia

La Storia dâ Russia cuminza versu lu 900 cu li principati vichinghi, chi si
unerru versu l'annu 1000 cu lu regnu di Oleg a Kiev. E' lu piriudu dâ
cristianizzazzioni dî vasti tirritoria di l'Est accuminzata di Cirillu e Metodiu
chi ntruducunu puru nu novu arfabbetu dirivatu dû grecu e chi s'adatta ê soni di
la lingua parrata.

La cità di Mosca fu funnata sulu versu lu XIII sèculu. Vittima di attacchi
mongoli duranti tuttu lu mediuevu, la Russia sappi addivintari na putenza
riggiunali di na certa mpurtanza. Na mprunta assai mpurtanti fu lassata di Ivan
lu Tirribbili, lu primu diriggenti a frigiarisi dû titulu di zar a mità dû XVI
sèculu. San Pietruburgu, chi divinni n tempi cchiù moderni la capitali di lu
mpiru zarista, fu funnata di Pietru lu granni all'inizziu dû XVIII sèculu. Ntê
sèculi chi siguèrru, lu mpiru russu agghicàu a mantèniri lu cuntrollu dî
tirritori asiatichi, nzinu all'Alaska, vinnùta all'amiricicani ntô XIX sèculu.
Ntô 1812, all'èbbica dû zar Alissandru lu ginirali Michail Illarionovič Kutuzov
rinesci a battiri l'esercitu di Napuliuni chi avia ggià trasutu a Mosca. La cità
avìa statu bruciata dê russi, e l'esercitu francisi, chi avìa già subbitu gravi
perditi â battagghia di Borodinu, appi a ritiràrisi a causa du nvernu russu pi
cui nun era equipaggiatu.

Lu XX sèculu è marcatu di la fini di lu putiri mpiriali e la rivoluzzioni
bolscevica guidata di Lenin ntô 1917 e chi instaura in Russia e ntê tirritori
sutta lu sò putiri, la cusidditta Unioni suviètica, nu riggimi cumunista. Sta
fasi dura nzinu ô 1991 cu la dissuluzzioni di l'Unioni suviètica e
l'instaurazzioni di nu statu di dirittu sutta na forma di ripubblica
prisidinziali. Lu capu di statu attuali è Dmitrij Medvedev.



https://scn.wikipedia.org/wiki/Stefano_Protonotaro

Stèfanu Protunutaru (in talianu Stefano Protonotaro) di Missina (pari ca nascìu
a Missina), nnuminatu ntôn ducumentu dû 1261, fu nu scritturi appartinenti â
Scola siciliana idintificàbbili cu nu Stefanu di Missina ca traducìu dû grecu n
latinu e didicau dui trattati àrabbi di astronumìa a Manfredi, figghiu di
Federicu II.

Di tutti li cumpunimenti appartinenti â Scola Siciliana chiddu di Protonotaro è
l'ùnicu a èssirini pirvinutu nteramenti n lingua siciliana dû mumentu ca li rimi
dâ scola, a càusa dâ granni diffusioni c'àppiru ntô restu dâ pinìsula, n'hannu
junti 'n còdici tuscani e pirtantu trascritti n lingua tuscanizzata.

La canzuna pirvinuta è pirtantu un rarìssimu asempiu di sicilianu illustri, zoè
dû linguaggiu ca li siquaci culti di Federicu elabburaru attraversu lu
raffinamentu dâ lingua parrata e cumuni, rinnennu cchiù riulari certi formi e
ntruducennu lu lèssicu tècnicu dâ puisìa d'amuri pruvinzali:

Accadi d'accussì ca quasi tuttu chiddu ca canuscemu dâ pruduzzioni siciliana
antica si prisenta sutta na forma diversa di chidda d'accussì carattirìstica dâ
canzuna Pir meu cori alligrari.

Di Protonotaro arrèstanu tri canzuni; una di chisti, "Pir meu cori alligrari",
havi na granni mpurtanza pirchì arrivau nzinu a li nostri jorna nta la forma
urigginali, scritta 'n sicilianu anticu.



https://scn.wikipedia.org/wiki/Spirali_di_Ulam

A spirali di Ulam o spirali dî prima (nta autri wikipedii macari ciamata vistitu
di Ulam) eni una di li metuda cchiu semprici e beddi ri viriri di
graficizzaziuni di nummira prima c'arrivela nu schema suttastanti. A statu
scupertu di lu matimaticu Stanisław Ulam nta lu 1963 mentri stapìa faciennu
scarabbocchia supra 'n piezzu ri carta a nu cunvegnu scientificu. Ulam,
tanticchia annuiatu du jornu, strummintau criativamenti nu graficu rigulari di
nummira accuminzannu cu l'unu ô centru e nisciennu a spirali.

Miravigghiatu vitti ca li nummira circhiata parieunu ca s'alliniaunu cu li linii
diagunali. L'immaggini sutta eni na spirali di Ulam di 200x200 punta, unni li
nummira prima sunu nivuri. Li linii diagunali imergunu chiaramenti cunfirmannu
lu schema macari cu nummira prima jauti.

Tutta li nummira prima (iscruriennu lu nummiru dui) su nummira spari. Siccomi
nta a spirali di Ulam li diaggunali adiacenta sunu altirnativamenti nummira pari
a spari, unu nun s'avissi a miravigghiari ca tutta li nummira pari stanu nta li
diaggunali altirnati nta stu tipu di spirali. Chiddu ca fa miravigghia eni a
tindenza di li nummira prima di stari nta certa diaggunali ca autri.

Li cullauda finu a stura cunfermanu ca ci sunu linii diaggunali macari cu nu
munzieddu di nummira inziruti. Lu schema appari macari si lu nummira a lu centru
di partenza nun jeni *1 (e po ssiri macari assai cchiu ranni di l'unu).



https://scn.wikipedia.org/wiki/Spaccafurnu

Spaccafurnu è na cità di 16.000 abbitanti a 30 chilòmitri di Rausa e 50 di
Sarausa, canusciuta puru cu lu nomu italianu Ìspica. L'abbitanti si chiàmunu
spaccafurnàri.

Si trova a 170 metri supra lu liveddu dû mari e lu tirritoriu, quasi tuttu
campagni, cumprenni Santa Maria dû Fucaddu cû 10 chilòmitri di spiaggia, la
Marza, li pantana di Longarini e l'isula dî Puorri.

L'econumìa di Spaccafurnu si basa principarmenti supra l'agricultura. Li
campagni prudùciunu pummaroru, caroti, carciofuli. Sti tri prudotti sunnu
espurtati nti tutta l'Italia e all'estiru. Si pruduciunu macari ulivi, racina,
mennuli, granu, mais.

Lu tirritoriu di Ìspica è abbitatu di l'èbbica dû bronzu. Li grutti scavati ntâ
timpa sunnu na tistimunianza eloquenti di st'èbbica. Una di sti grutti è
canusciuta comu la grutta di S.Ilariuni, unni, secunnu la liggenna, lu santu
vissi in eremitaggiu versu lu 330.

Lu primu documentu scrittu unni la cità è muntuvata è na bolla dû 1093 dû papa
Urbanu II, unni sunnu fissati li cunfini dî diòcesi, e la cità di Isbacha è
assignata a diòcesi di Sarausa: la vicina cità di Notu avìa statu libbirata dû
duminiu mussulmanu sulu dû anni prima.

Ntê sèculi chi sigueru, la cità è muntuvata cu li noma di Ispicae fundus, e poi
di Spaccaforno (in italianu). Ntô 1935, la cità cancia lu nomu ufficiali di
Spaccaforno a Ìspica.

Quarchi annu doppu, lu 10 di giugnettu 1943 duranti la secunna guerra munniali,
Spaccafurnu e Pachinu foru lu tiatru di nu sbarcu alliatu, chi libbirau la zona
di l'occupazzioni tudisca. Fu chistu unu di l'episodî ditirminanti di l'avanzata
alliata pi la libbirazzioni italiana.

Li monumenti principali di caràttiri riliggiusu sunnu li chiesî di S. Marìa cu
la chiazza semicirculari, òpira di l'architettu Vincenzu Sinatra, dâ Nunziata,
la Matrici, lu cunventu e la chiesia dû Càrmunu, e lu cunventu e la chiesia di
Gghièsu e riflèttunu tutti lu stili baroccu chi fu aduttatu doppu lu tirrimotu
dû 1693 .

L'architittura dî casi e dî palazzi di l'inizziu dû vintèsimu sèculu è nu bonu
esempiu di Liberty.



https://scn.wikipedia.org/wiki/Siculu-Arbanisi

Li Siculi-Arbanisi sunnu un gruppu etinicu minuritariu Arbëreshë ca campa pri la
majur parti ntû tirritoriu centru-uccidintali di l'isula e arcuni a l'estiru di
li cumunitati siciliani. Iddhi si scasaru in Sicilia di l'Arbanìa dû Suddu e dâ
Grecia tra lu XV e lu XVIII seculu, a secuitu dâ morti di l'erui nazziunali
Giorgiu Castriota Skanderbeg mentri l'Impiru bizzantinu cadìu sutta â
duminazziuni turcu uttumana.

Manu manu rrifunnaru villaggi prisistenti, in autri casi ni edificaru
intiramenti di novi (asempiu Chiana di li Arbanisi). In Sicilia l'aristucratici
impuseru â nova cumunitati arbëreshë lu sou sistema di judizzi e di valuri e a
stu puntu cummeni a fari la distinziuni tra Italu-Arbanisi cuntinintali e
isulari, zoè Siculu-Arbanisi[1].

Nû corsu dî seculi sunnu arrinisciuti a mantèniri e a sviluppari la propia
idintitati grecu-arbanisi, grazzi macari ô rolu cuturali sircitati di l'Istituti
rriliggiusi di rritu urintali cu seggia in Sicilia. La granni parti dâ
pupulazziuni arbëreshe cunzerva lu rritu grecu-bizzantinu e fannu rraisi a
l'Eparchìa di Chiana. Nû corsu dî seculi, a causa dî prissiuni dâ Cresia
catolica lucali, na parti dâ cumunitati passau ô rritu latinu. Tuttavia, sisti
na fuoitti vitalitati cuturali di l'arbëreshë di Sicilia e na ferma
ditirminazziuni a diffènniri lu patrimoniu ca li soi Patri annu saputu
diffènniri e trasmèttiri longu sti cincu seculi di pirmanenza in Sicilia[2].

Doppu lu 1468, annu di morti di Scanderbeg e accuminzagghia dâ disfatta
arbanisi, s'appi na granni migraziuni ca purtau numirusi arbëreshë a
stabbilirisi sìa nû Regnu di Napuli ca nû Regnu di Sicilia. La immasiuni dâ
pinisula barcanica di parti dî turchi uttumani intô XV seculu custrincìu
numirusi arbanisi a circare rifuggiu nî vicini costi dâ Sicilia e dû Sudditalia.

Doppu li emigrazziuni dû 1448, dû 1461, dû 1468, dû 1478, dû 1482, dû 1491 e dû
1534, l'utima unnata migratoria s'appi tra lu 1500 e lu 1534. Impiegati comu
mircinari dâ Ripubbrica di Vinezzia, l'Arbëreshë appiru a fuiri li culunìi dû
Pilupunnisu cu l'ajutu dî truppi di Carru V, ancora a causa dâ prisenza turca.
Carru V cummannau sti surdati nnâ Talia miridiunali, pi rinfurzarini li difesi
propiu contru la minaccia di l'Uttumani. Stanziatisi in villaggi isulati (pi
mantèniri nun canciata la propia cutura finu ô XX seculu), l'Arbëreshë
addivintaru tradizziunarmenti surdati dû Regnu di Napuli, dû Regnu di Sicilia e
dâ Ripubbrica di Vinezzia, dî guerri di riliggiuni finu a l'immasiuni
napulionica.

Arrivaru in majur parti di l'Arbanìa miridiunali (Epiru) e dâ Grecia (Morea), e
eranu di fidi urtudossa, posti sutta â jurisdizziuni dû patriarcatu acumenicu di
Custantinobbuli. Pi cuocchi tempu doppu l'arrivu d'iddhi, l'arbanisi foru
affidati ô mitrupolita di Girgenti, numinatu di l'arcivescuvu di Ocrida, cu lu
cunzenzu dû Papa. Doppu lu cunciliu di Trentu li cumunitati arbanisi vinniru
posti sutta â jurisdizziuni dî viscuvi latini dû locu, ditirminannu, accussì, un
prugrissivu impuvirimentu dâ tradizziuni bizzantina. Fu inta st'anni ca assai
paisi grecu-arbanisi si vistiru custretti a abbannunari lu rritu grecu.

L'unnata migratoria dâ Sicilia abbersu l'America nni l'anni tra lu 1900 e lu
1910 avi causatu cuasi un diminzamentu dâ pupulazziuni dî paisi arbëreshë e
mintìu la pupulazziuni a rrischiu di scumparsa cuturali, nunustanti la ricenti
rivalutazziuni.

Lu grecu-arbanisi di Sicilia è una dî cincu varianti dâ lingua arbëreshë ntâ
Talia, nutivulimenti infruinzata nû lessicu dû sicilianu. Inutra nun c'è un
arbëreshë littirariu cumuni a cui ricòrriri, a asempiu, pi casu ca s'incontranu
dui italu-arbanisi unu dâ Sicilia e unu dû Mulisi. Inta stu casu ognidunu usassi
la propia parrata[3].

Sulu di rricenti attinnìu lu rricanuscimentu juridicu a liveddhu aurupeu,
nazziunali e rriggiunali comu minuranza linguistica. La minuranza arbëreshë avi
statu ricanusciutu dû Statu talianu in basi â liggi-quatru n.482 dû 15.12.1999.

Finu di l'accuminzagghia li siculu-arbëreshë desiru prova di fidilitati â Seggia
apustolica, ca parò abbi pubbremi cu autri cumunitati di rritu bizzantinu. Sti
rrapporti tesi cu li cumunitati di rritu bizzantinu desiru accasiuni a papa
Crimenti VIII di appruvari n'istruzziuni ca limitava furtimenti l'attivitati
rriliggiusa di l'italu-arbanisi (31 di maju 1595). Li pruvidimenti foru
cunfirmati di papa Binidittu XIV cu la bolla Etsi pastoralis dû 26 di maju 1742.

Intantu nnû 1734 era statu istituutu a Palermu il siminariu grecu-arbanisi, chi
desi l'uppurtunitati di furmari un creru nnû surcu dâ tradizziuni urintali, ma
nnû tempu stissu fidili â girarchìa siciliana. St'opra di cunciliazziuni fu
furtimenti vuluta dû patri Giorgiu Guzzetta.

Lu 26 uttuviru 1937 la bolla Apostolica Sedes di papa Piu XI signau l'arizziuni
di l'aparchìa di Chiana di li Arbanisi, cu jurisdizziuni supra ê fidili di rritu
bizzantinu dâ Sicilia. Lu 25 uttuviru 1941 l'aparchìa assummìu lu nomu attuali.
L'aparchìa di Chiana di l'Arbanisi è na seggia dâ Cresia di ritu
grecu-bizzantinu immidiatamenti suggetta â Santa Seggia e appartinenti â
rriggiuni accrisiastica Sicilia. L'aparchìa avi statu affidatu a
l'amministrazziuni apustolica di l'arcivescuvi di Palermu finu ô 1967, annu in
cui fu alettu lu primu eparca.

Nû 2004 cuntava 28.500 vattiati su 30.000 cristian. È attuarmenti rritta di
l'eparca Vescuvu: S.E. Rev. Mons Sotìr Ferrara.



https://scn.wikipedia.org/wiki/Sicilia_(%C3%A8bbica_bizzantina)

L'ébbica bizzantina in Sicilia accumenza cu la cunquista dâ Sicilia
all'Ostrogoti ntô 551, e si finisci cu l'uccupazzioni arabba dâ Sicilia,
cuminzata a Mazzara ntô 827 e cumpritata ntô 878 cu la cunquista di Sarausa e
quarchi annu doppu Catania e Missina. Pi tuttu stu pirìudu la Sicilia fici parti
di lu mpiru bizzantinu. La prisenza e la cultura bizzantina supravvissi pi tuttu
lu piriudu àrabbu grazzî â na rilativa tulliranza armenu nzinu a libbirazzioni
nurmanna â fini di lu dudicèsimu sèculu

Quannu Ravenna vinni accupatu dî Longubbardi nnô menzu dû sèculu VI, Siracusa
addivintau lu centru dû mperu bizzantinu ntô punenti. Lu grecu pigghiau lu postu
dû latinu comu la lingua ufficiali e li riti dâ cresia greca vìnniru adattati.
Ntra l'anni 663 e 668 Siracusa addivintau la sedi dû mpiraturi Custanti II, e
puru lu centru dâ cresia pi tuttu la Sicilia.[1]

La Sicilia nta ddì sèculi era na terra di fruntera. Siddu finu a Custanti II la
principali prioccupazzioni dû cuvernu bizzantinu era di difènniri l'isula dê
barbari vinuti dû nord, doppu la morti di Mecèzziu, chi succidìu a Custanti ntô
668, la Sicilia fu minazzata puru dê mussulmani, chi pruvarru a tràsiri
ripitutamenti e sacchiggiaru la cità di Sarausa ggià ntô 669 o 670.

La fini dâ duminazzioni bizzantina dâ Sicilia è liata â vicènna di Eufemiu, nu
ginirali bizzantinu, secunnu certuni vìttima dûn complottu. Li tassi dumannati
dê bizzantini èrunu assai àuti, e iddu, assai carismaticu, versu lu 823 riniscìu
a fàrisi elegghiri mpiraturi, cuntrullannu na Sicilia chi si vulìa nnipinnenti
dû controllu bizzantinu. Quannu li bizzantini ripigghiarru lu controllu dâ
Sicilia, Eufemiu dumannau l'aiutu di l'àrabbi di Kairouan, e ntô 827 participau
ô sbarcu àrabbu a Mazzara, chi marcau l'inizziu dâ cunquista arabba dâ Sicilia,
e la fini dû duminiu bizzantinu dâ Sicilia.

Li bizzantini riniscèrru a cuntrullari ancora pi dicènni diversi zoni dâ Sicilia
orientali. Accussì, Muòrica ntô 844-845; Sarausa ntô 878 doppu n'assediu luoncu,
Taurmina ntô 902 e l'ùrtumu avampostu bizzantinu, Rumetta fu pirdutu sulu ntô
965.

Puru doppu la cunquista arabba, la pupulazzioni ristau mpruntata â cultura
bizzantina, grazzî a rilativa libbirtati di cultu cuncissa di l'arabbi. Quannu
li nurmanni agghicarru a Palermu ntô 1072, truvaru nu vìscuvu bizzantinu,
Nicodemu, pi fàrisi fari la missa di cilibbrazzioni dâ libbirazzioni di
l'arabbi.

Nun sunnu assai li tracci chi li bizzantini lassaru. A Castigghiuni si pò
taliari na chiesia di èbbica bizzantina. A Catania na chiesa dû VI sèculu,
ntitulata a Santa Maria dû Rutunna, è ancora visibbili ntâ zona archiològgica di
l'Odeon. Si pò diri chi nu stili tipicamenti bizzanzinu si pò asciari ntê
monumenta di èbbica Nurmanna, comu li musàici dâ cattiddrali di Munriali.



https://scn.wikipedia.org/wiki/Sicciara

Sicciara (ca veni chiamata Balistrati dî siciliani di fora di Sicciara; talianu:
Balestrate) è nu cumuni situatu nta la costa nord siciliana, a 44 chilòmitri di
Palermu. E' na vivaci stazziuni balniari comu videmma nu centru agrìculu,
mpurtanti pi la pruduzzioni di urtaggi, alivi, acrumi e frutta e pi la sò
serricurtura. Anticamenti lu nomu ufficiali di la citati era Sicciara, dû
sicilianu Siccia, pi l'abbunnanza di sicci nta lu sò mari. Ntô 1307 lu reghi
Fidiricu III d'Arauna (Fidiricu II di Sicilia) cidìu a lu cumuni di Partinicu lu
tirritoriu di Balistrati, arrisirvannu a la munarchìa li diritti dimaniali di la
zona liturania pi na prufunnitati para a nu tiru di balestra; di ccà vinni
l'attuali nomu. Ntô 1762 Rosalia Leto cidìu li terri nculti a li culoni cu
l'òbbligu di cultivàrili, accussì lu burgu accuminzò a furmàrisi: addivintò
cumuni autònumu doppu di lu 1829. Nta l'anni succissivi si sviluppò sempri
chiossai, grazzî puru a lu mpiantu di stabbilimenti enulòggichi di li famigghî
Ingham, Woodhouse e Florio.

L'abbitanti sunnu chiamati "sicciaroti" n sicilianu e "balestratesi" n italianu.



https://scn.wikipedia.org/wiki/Scicli

Scicli (o Scìchili) è un cumuni di 25.560 abbitanti n pruvincia di Rausa,
situatu ntâ parti sud urientali dâ Sicilia, a 28 chilòmitri di Rausa, copulocu
dâ pruvincia. Li sò cuurdinati giugràfichi sunnu: 36° 44'N e 14° 42'E. La
supirfici dû cumprinsòriu cumunali è di 137.54 kmq. Lu tirritòriu cunfina cu li
cumuna di Rausa e Muorica e si stenni pri quarchi 20 km ntâ fascia custera, di
la fuci di l' Irmìniu uzinu a la cuntrada di Pisciottu.

Lu cumplessu architetturali baroccu è ricanusciutu di l'UNESCO comu patrimoniu
munniali.

L'uriggini dâ cità di Scicli si pò allucari nnô pirìudu III Sìculu (ca cumprenni
l'anni dô 1500 aprima di cristu nzinu a l'800 a.c.). Tanti sunu li spiegazzioni
ca s'hannu datu, parrannu di l'urìggini dô nomu, ma chidda ca pari la cchiù
pussìbbili è chidda ca pigghiau lu nomu di li stissi abbitanti ca la funnaru, li
Siculi, e stu nomu vinni appoi ripigghiatu di l' Àrabbi 'n Shik'lah; nfatti nto
sò tirritòriu, e spicialmenti supra lu coddi San Matteu, unni pi sèculi abbitaru
li sciclitani, s'hannu attruvatu tracci di antichi nzidiamenti di genti Sìculi.
La cità antica, era misa supra la cullina di San Matteu, unni ci sù e si punnu
vidiri rutti e sipolcri ammeri la zona ditta di "Chiafura", e li ruini dû
"Casteddu di li Tri Cantuni" . La cità fu culonizzata dê Greci e dê Rumani. Dopu
ca cascau lu Mpèriu Rumanu d'Uccidenti, vinni assuggittata di li nvasioni
barbàrichi e li Saracini addivintaru li patruni di Scìchili, accussì comu a
tutta la Sicilia. 'N particulari Scicli fu sutta a lu putintatu mussurmanu nta
l'annu 864. Accussì, nnâ prima mitati dô XII sèculu., lu giògrafu àrabbu
Al-Idrisi cuntava Scicli nnô Kitâb nuzhatu-l mushtâq ecc. (Libbru pô sullazzu di
cui s'addiletta a furiari lu munnu), cchiù canusciutu comu ô "Libbru dô Re
Ruggeru": "La rucca di Shiklah iàvata supra ê timpi dâ muntagna, è di li cchiù
nòbbili, e la sò chiani di li cchiù ginirusi. E' luntana dô mari quarchi tri
mìgghia. Lu paisi pròspira magnu assai: pupulatu, nnustrii, nturniatu di na
campagna abbitata, pruvistu di mircati..." "Ammeri Shiklah c'è nzinu a ora na
funti saputa sèntiri 'Aynu-l Awqât (Donnalucata), zoè "funti di l'urazzioni",
accussì ditta picchì l'acqua nesci fora sulu mentri ca si fannu li prijeri".

La libbirazzioni di Scicli dê Saracini si pò allucari a lu 1091, câ vittòria dê
Nurmanni. Si cunta ca nta ss'annu ci fu l'aiutu miraculusu di la Madonna a
Cavaddu, ditta a Scicli Madonna di li Milizzi o di li Mulici, ca cunfunnìu e
scunfiggìu li Saracini.

Dopu li Nurmanni traseru appoi li Svevi e lu magnu e lluminatu re Fidiricu II ci
cunfirmau a Scicli lu privileggiu di Cità Dimaniali, ca già ci l'avìa datu lu
Conti Ruggeru d'Autavilla. Fu cunfirmatu macari lu muttu dû stemma dâ cità: Urbs
Inclita et Victoriosa. Appoi macari Scìchili appi a cascari sutta a l' Angiuini
e sutta a ssa duminazzioni s'èppiru moti contru ê francisi, dopu lu famusu
abbinimentu dê Vespri siciliani. Sotta a l'Aragunisi nascìu la Cuntea di
Muorica, e Scicli vinni a fàciri parti di stu pussidimentu. Lu primu Conti di
Muorica fu Fidiricu Mosca e doppu passau a li Cabrera di cui na figghia si
mariatau cu Fidiricu Enriquez ntô 1640; chisti funnaru a Scicli dui Cunventi di
l'Òrdini di li Franciscani: Santa Maria dû Gesù (distruggiutu appoi dû tirrimotu
dô 1693) e Santa Maria di la Cruci sùpira a la cuddina chiamata cô stissu nomu.
Nta dd'anni a Scicli c'èranu nòbbili alluminati e ginirusi, comu a Giuseppi
Micciché, ca doppu ca murìu ancora picciottu sò figghiu Vicenzu, arrijalau na
parti di li sò ricchizzi pi la fabbricazzioni dû Cunventu dê Cappuccini (unni
appoi nascìu la "Villa Penna) e dô Cullèggiu di li Gisuiti (ora Chiesa Matri di
Santu Gnazziu), e Petru di Lorenzo Busacca, binifatturi assai amatu, a cui furu
additicati na chiazza dô paisi e la "marcia" ca si pò cunziddirari "l'Innu di
Scìchili", e n èbbica nova macari lu Spitali di Scicli.

Oggi la cità si stenni tra tri cavi o vadduni (comu foru chiamati di Eliu
Vittorini nni Le Città del Mondo) versu lu Canali di Sicilia, supra na granni
chianura cunturniata di li cullini. La cità di Scicli s'attrova nna na
pusizzioni giugràfica troppu bedda: la muntagna di San Matteu èni cunturniata di
dui turrenti, chiddu di "Santa Maria 'a Nova" (Santa Maria la Nova) e chiddu di
"Sa 'Mmartulumìu" (San Bartulumìu), mentri la ciumara di Mòdica scurri chiù
sutta. Na vota (parramu di trimila anni fa finu a l'Ottucentu) lu paisi era
cumpletamenti situatu supra la cullina di San Matteu chiusu di murra pussenti e
antichi. Poi, pi la necessitati di acqua, si ncuminciau a custruiri sempri chiù
versu a valli, quinni lu paisi si trasfirìu nnâ conca unni lu viditi oggi. Magnu
assai sù li munumenta e li cresi ca a Scicli putiti ammirari: prima di tutti la
"Chiesia 'i San Matteu" ("Cresia di San Matteu"), bedda, granni e maistusa, eni
cullucata supra la muntagna ca porta lu stissu nomi. Àutri beddi munumenta sù lu
Palazzu Binivintanu, ecc.



https://scn.wikipedia.org/wiki/Scholarpedia

Scholarpedia è n'inciclupidìa online in lingua angrisi ca utilizza a ticnoluggìa
wiki unni l'articuli sunu scritti di auturi sperti 'mmitati e sunu suggetti a na
critica e rivisioni cun autri ggenti sperti comu a iddi. L'articuli sunu
dispunibbbili online senza bisognu di pajari nenti ppi usu nun cummirciali, ma
nun ponu ssiri cupiati di sana pianta. A l'auturi ci veni dati creditu ppi ssiri
l'auturi supra a paggina di l'articulu. Sulu utenti arriggistrati ponu iditari
n'articulu, e sti canciamenti sunu suggetti a l'appruvazzioni di lu
rispunsabbili di l'articulu ca, di solitu, eni l'auturi. L'utenti anu
n'attributu di indici di scularitati ca veni incrimintati e dicrimintatu di
diversi attivitati e ca cuntrollanu i privileggi ca l'utenti avi raggiuntu. Lu
situ webbi usa lu software MediaWiki ca è utilizzatu macari di Wikipedia. Astura
Scholarpedia nun eni n'inciclupidìa ginirali; a diri a viritati si stapi
fucalizzannu supra a neuruscienza cumputazziunali, intililiggenza
cumputazziunali, fisica, astrufisica e sistemi dinamici. Nta l'aprili 2009,
Scholarpedia avia raggiuntu 500 articuli accittati di sperti di pari gradu e
autri 1400 articuli a erunu in via d'iditazzioni.

Lu pruggettu a statu criatu nta lu frivaru 2006 di parti di Eugene M.
Izhikevich, nu ricircaturi a l'Istitutu di Neuruscienzi a San Diego, California.
Izhikevich eni macari capu ridatturi.

L'auturi dei diversi articuli supra a Scholarpedia sunu 'mmitati da l'idituri in
capu o autri curaturi, o silizzionati di n'public election ilizzioni pubbrica
c'avveni nta nu forum. Pa isempiu Jimmy Wales e Larry Sanger, li funnaturi
storici di Wikipedia, fuorru numinati ppi scriviri article on Wikipedia
n'articulu supra a Wikipedia stissa. Chissu eni fattu p'assicurarisi ca
l'articuli sunu scritti di ggenti sperta. Nta lu Maggiu 2009 a lista d'auturi
includìa vincituri di midaglii Fields (na speci di premiu nobel ppa matimatica)
e sirici premia Nobel.

Li cuntributuri s'arriservano lu dirittu di copyright supra a l'articuli ca
venunu pubbricati supra a Scholarpedia, e sunu d'accordu ca Scholarpedia avi lu
dirittu nun limitatu d'arripruduciri chiddu ca suttupongunu a pubbricazzioni.
Sta manèra di fari a statu criticatu di Brian Mingus di l'University of Colorado
at Boulder, ca spressi l'upinioni ca a licenza GNU eni cchiu pprupriata ppi li
pruggetta di vuluntari, e putissi pirmettiri di ncurpurari testu di autri
pruggetti comu a Wikipedia. Mingus criticau l'applicazzioni di nu dirittu di
copia supra a mitidoluggìa di Scholarpedia, nutannu ca lu sistema jera custruitu
supra a nu software MediaWiki, ca eni prutettu di lu GPL, e ca li mudifichi
putissiru ssiri rilasciati comu software a surgenti aperta ccchiu tosti di ssiri
prutetti.

Li rispunsabbili di Scholarpedia arrispunnierru diciennu ca eni 'mpurtanti ca
sulu iddi ponu arripruduciri lu testu cuntribbutivu picchini accussini ponu dari
a l'auturi urigginali lu cuntrollu supra l'utilizzu dei cuntribbuti ca ficiru, e
lu dirittu d'arripruduciri ca eni datu a Scholarpedia significa ca li diritti
ponu ssiri trasferiti a l'edituri, comu a li MIT Press e Springer, ppi pruduciri
virsioni stampati classicamenti di Scholarpedia.Template:Fact



https://scn.wikipedia.org/wiki/Sant%27Albertu_di_l%27Abati

Albertu di l’Abati (Trapani, 1240 – Missina 7 di austu 1307) è nu Santu talianu
di l'Ordini di Carmilitani.

Albertu nascìu a a Trapani ammersu lu 1240 dâ Benedittu Abate, da Famigha
fiurentina di l’Abate. Trasìu nti l’Ordini dî Carmilitani e, fattu parrinu, lu
1280 vinni numinatu Patri Pruvinciali di Trapani. Versu lu 1287 fu mannatu a
Missina pi pridicari lu Vangelu comu Patri Pruvinciali. Duranti l’assèdiu
angioinu di Missina, cu la sò prijera libbirò la cità dâ fami cu l’arrivu nô
portu di una navi china china di furmentu. Fu chiamatu lu Patri di l’Ordini ,
picchì fu lu primu Santu fattu dû Papa Callistu III. Lu Priuri Ginerali vosi ca
nta tutti li Cresi di Carmilitani ci fussi n’artari didicato a iddu. Foru divoti
di Sant’Albertu, S.Teresa d’Avila e S.Maria Maddalena di Pazzi. Murìu lu 7 di
austu 1307 e pî sò funirali nun fu cantata la Missa di morti, ma chidda di Santi
Cunfissuri. Nô 1457 lu Papa Callistu III, a vuci, accunsintìu a viniràrilu comu
Santu, cunfirmatu appoi di Sistu IV cu na littra dû 31 di maju 1476. Nô 1623 fu
fatta la Porta di S. Albertu a Missina. E’ Patronu di Trapani, Erici, Palermu e
Revere (MN).

Li Riliqui di S. Albertu foru purtati na tutta l’Europa. Lu Craniu, nô 1317 fu
purtatu di Missina a Trapani, nâ Crèsia di l’Annunziata. Nô Cummentu di Palermu,
nti l'annu 1346 fu didicata a iddu na Cappella.



https://scn.wikipedia.org/wiki/Sant%27%C3%80ita_li_Vattiati_(Catania)

Sant'Àita li Vattiati è un cumuni di 10.289 abbitanti dâ pruvincia di Catania.
L'abbitanti si chiàmanu vattioti.

Pi causanza di la vicinanza a la cità di Catania, hà sempri avutu cu chista li
stissi avvinimenti stòrici, e pirciò nun havi nu passatu ca la cuntraddistingui
pi fatti particulari. Nutizzi di la sò nàscita, ntra la storia e la liggenna,
cuntati di na ginirazzioni a n'àutra, e scritti macari supra a tanti libbri di
storia catanisa o di li comuna vicini, arricòrdanu li urìggini di lu beddu
paisi, ca vèninu di nu eventu fattu di na pirsunalità llustri: Sant'Àjta, la
Vìrgini e Màrtiri catanisa, ca la vosi unurari di la sò prutizzioni.

Sant'Àjta Li Vattiati facìa parti di la cuntrata ditta "Terra di S. Àjta"; era
furmata di nu gruppu di casuddi, misi a nord di la citati di Catania. Si hannu
picca nutizzi e li primi d’iddi sunnu di la prima mitati di lu sèculu XV: quannu
scassò la muntagna (Etna) nta lu 1444 la citati di Catania fu minazzata, tantu
era abbunnanti la culata di la lava. Lu Vìscuvu di la cità, Giuvanni De
Pescibus, pi granni raccumannazzioni di lu Viciré di Sicilia Ximene De Urrea e
di na fudda di divoti, prijò lu Biatu Girimia (nu mònucu duminicanu) di jiri ‘n
prucissioni cô "Velu di Sant'Àjta" ntê vicinanzi di la culata.



https://scn.wikipedia.org/wiki/San_Sergiu_Papa_di_Palermu

San Sergiu di Palermu ( Palermu, ? – Roma, 8 di sittèmmiru 701) fu Papa dâ
Cresia.

Sergiu nasciu a Palermu no VI seculu, di patri e matri origginari ra siria. Lu
Papa Adeodatu II lu fici trasiri na Cresia Rumana, unni fici parti da “ Scola di
Cantura “, addivinendu spertu di cantu liturgicu, suprintendenti di cimiteri e
ci fu affidata a Cresia di Santa Susanna. Fu apprizzatu assai pa so modestia e
virtuti.

Quannu fu ura di eliggiri lu Papa, c’eranu du gruppa; unu guidatu du Viscuvu di
Ravenna e l’avutru du cleru rumanu; i primi vulevanu l’arcidiacunu Pasquali,
l’autri l’arcipreti Teodoru. Ma no 687 fu elettu Sergiu e fu l’ottantacinquesimu
Papa. Lu ‘Mpiraturi Giustinianu II vuleva ca lu Papa accittassi li dicisioni du
Cunciliu Trullanu specialmenti pu Dirittu Canonicu orientali e fari accussì du
Papa unu cuntrullatu di Bisanziu. Sergiu nun accunsintiu. Lu 'Mpiraturi mannau
lu protuspatariu Zaccaria di Ravenna pi arristallu, ma lu populu Rumanu ‘nsurgiu
e addifinniu o Papa. Lu so puntificatu durau 14 anni (du 687 o 701) e na stu
periudu arricchiu i Cresi di Roma, fici fari un munumentu a San Liuni Magnu
quannu fici trasportari lu corpu du sagratu da Cresia dintra a Basilica di San
Petru; appi a cummattiri l’eresia da simunia, vali a diri accattari i cosi sacri
chi picciuli. Purtau a paci no Patriarcatu di Aquileia unni foru cuntrarii o
Papa pi 140 anni. No 688 arrivau a Roma u re du Wessex Ceadwalla, ca addumannau
o Papa di addivintari cristianu; lu Papa lu vattiò na Basilica du Latranu e ci
misi nomu Petru. Vosi ca na Santa Missa si cantassi pi tri voti “ Agnus Dei “,
vali a diri Agneddu di Diu e istituiu 4 Prucissioni a Roma pi festi da Madonna.
Muriu l’8 Settemmiri du 701 e fu sippillutu a San Petru.



https://scn.wikipedia.org/wiki/San_Gir%C3%B2lamu

Sufroniu Eusebbiu Giròlamu, megghiu canusciutu comu San Giròlamu ('n latinu
Sofronius Eusebius Hieronymus) (Stridoni, 347 – Bitlemmi, 30 di sittèmmiru
419/420), è viniratu li cattòlichi comu santu e comu patri e dutturi di la
Cresia. Fu lu primu a tradùciri la Bibbia di lu grecu e di l'ebbràicu a lu
latinu

Studiau a Roma. Nti lu 379, urdinatu preti di lu vìscuvu Paulinu di Antiochia,
jìu a Custantinòpuli, unni potti pirfizziunari lu studiu di lu grecu sutta la
guida di Grigoriu Nazianzenu (unu di li "Patri Cappàdochi"). Sunnu di stu
pirìudu li liggiuti di l'òpiri di Orìggeni e di Eusebbi di Cisarea.

Doppu tri anni di vita munàstica turnau a Roma, nti lu 382, unni fu sicritariu
di lu papa Dàmasu I, addivinennu lu cchiù prubàbbili succissuri. Lu cuntinimentu
murali di Giròlamu, pirò, nun era vittu bonu di na bona parti di la Cresia.

A la morti di papa Dàmasu I, la curia rumana cuntrastau ccu granni
ditirminazzioni l'elizzioni di Giròlamu, jènnulu macari a ncurpari di la morti
di la sò discìpula Blisilla. Chista era na nòbbili rumana di vint'anni, ca
appartinìa a la gens Curnelia e avìa arristatu vìduva ancora carusa, ca avìa
jutu appressu a la matri Pàula e la soru Eustochiu nti l'avvrazzari li rìggidi
règuli di la vita cristiana tiurizzati di Giròlamu, fatti di priera,
miditazzioni, astinenza e pinitenza, morennu prestu ppi causa di li troppi
diunamenti. Vittu lu fattu e la pupularitati di la famigghia di Blisilla, lu
casu fici scànnalu. L'avvirsari di Giròlamu pòttiru dimustrari ca li
murtificazzioni curpurali tiurizzati di lu futuru santu èranu sulu atti di
fanatìsimu e li sò effetti avìanu purtatu a la morti di la carusa. Contru ogni
privisioni, a lu finiri di lu 384, fu fattu papa Siriciu e Giròlamu, sicutu di
li sò fideli, turnau nti l'Urienti, unni cuntinuau la sò verra 'n favuri di lu
cilibbatu cliricali e funnau cirtiduni cunventi fimminini e masculini, unni
campau li sò ùrtimi anni. Murìu nti lu 420, giustu nti l'annu ca lu cilibbatu,
doppu ca avìa statu nun praticatu d'assai tempu, vinni misu ccu la forza a lu
cleru ccu na liggi di lu mpiraturi Unoriu.

La Vulgata, prima traduzzioni sana 'n lingua latina di la Bibbia, è lu sforzu
cchiù gravusu ca si pigghiau Giròlamu. Nti lu 382, sutta cumannu di papa Dàmasu
I, si pigghiau lu lustru di cuntrullari la traduzzioni di li Vangeli e nti lu
390 passau a l'Anticu Tistamentu nti l'ebbràicu finennu l'òpira doppu 23 anni.

Lu testu di Giròlamu hà statu la basi ppi assai di li succissivi traduzzioni di
la Bibbia, nzinu a lu XX sèculu quannu ppi l'Anticu Tistamentu s'accumincia ad
addupirari direttamenti lu testu ebbràicu e la Septuaginta, mentri ppi lu Novu
Tistamentu si pigghiaru ad addupirari li testi grechi 'n manera diretta.

Giròlamu fu nu granni studiusu di la lingua latina nti n'èbbica ca chistu
cumpurtava na pirfetta canuscenza di lu grecu. Vinni vattiatu a l'etati di
vinticinc'anni e addivinni sacirdoti a trintottu. Quannu accuminciau la sò òpira
di traduzzioni nun avìa assai canuscenzi di lu ebbràicu, ppi chissu jìu a
Bitlemmi ppi ammigghiuràrini lu studiu. Lu sò pinzeru di traduzzioni nun era di
tradùciri palora ppi palora, ma di dari lu senziu 'n latinu ca ddu testu vulìa
dari, senza pirò canciari lu pinzeru di cui avìa scrivutu.



https://scn.wikipedia.org/wiki/SIL_International

SIL International (Summer Institute of Linguistics, Stitutu estivu di
linguìstica) è n'urganizzazzioni nun cuvirnativa, di cunfissioni cristiana
evancèlica ca havi l'ubbittivu principali di studiari, sviluppari, ducumintari
li lingui minuritari e di tradùciri la Bibbia nta sti lingui pi putiri
diffùnniri lu cchiù laricamenti pussìbbili lu missaggiu evancèlicu. Nortri
pùbbrica li sò risursi e ricerchi attraversu Ethnologue.com. Lu SIL è
n'urganizzazzioni giamillata cu Wycliffe Bible Translators, n'aggenzia mpignata
ntâ traduzzioni dâ Bibbia ntê lingui minuritari.

La sedi dû SIL International è lucata a Dallas, Texas. Prisenti macari n Mèrica
latina, è attiva pressu migghiara di cumunitati linguìstichi dû Terzu munnu, li
cui lingui nun sunnu ancora scritti.

Lu SIL International, urigginariamenti Stitutu estivu di linguìstica, fu funnatu
ntô 1934 ntê Stati Uniti di William Cameron Townsend (1896 – 1982),
pricidentimenti nu missiunariu n Guatemala pressu li Discèpuli di Cristu. La sò
zona d'urìggini è lu Middle West miricanu. Accuminzau comu na sissioni estiva di
studiu n Arkansas ntô 1934 pi furmari li missiunari e dari a iddi rudimenti di
linguìstica, antropoluggìa e traduzzioni. D'un nùcliu urigginariu si furmaru
appoi li Wycliffe Bible Translators.

Di l'anni '50 ô 1987 li cursi dû SIL foru spitati di l'Univirsità di l'Oklahoma
n Norman. Li cursi dû SIL sunnu ora tinuti nta diversi lucalitati sparsi nta lu
munnu.

Lu pirsunali dû SIL si cumponi di circa 5300 mèmmira o vuluntari ngaggiati
pressu dî pruggetti di sviluppu dintra li cumunitati di lingui minuritari n giru
ntô munnu. Unu dî ricircatura cchiù cèlibbri dû SIL fu Kenneth L. Pike
(1912–2000), succissuri di William C. Townsend (1896–1982), ca fu una dî
principali fiùri dâ storia dû SIL. Fu prisidenti dû centru di ricerca ntô
pirìudu 1942-1979 e appoi prisidenti emèritu nzinu â sò morti, ntô 2000. Lu
prisidenti attuali dû SIL è Carolyn P. Miller, n càrrica dû 1999.

Lu SIL ci havi lu status d'ussirvaturi pressu l'UNESCO e l'ONU e furnisci
pirsunali nzignanti e matiriali aducativi pi prugrammi linguìstici a diversi
stituzzioni di studi supiriuri.

Ntê USA, p'asempiu, la Biola University, lu Moody Bible Institute, l'Houghton
College, l'Univirsità dû Nord Dakota, lu Northwest Christian College, lu Bryan
College, l'Univirsità dû Texas a Arlington, l'Univirsità di l'Oregon e lu
Siminariu Teològgicu di Dallas.

Àutri univirsità cu li prugrammi SIL sunnu la Trinity Western University n
Canada e la Charles Darwin University n Australia.

Puru siddu fici nu sforzu grossu pi studiari bonu li minuranzi linguìstichi, lu
SIL sbagghia a li voti, ntô ricanùsciri lingui siparati unni ci sunnu parrati di
na stissa lingua (chistu succidìu p'asempiu pâ classificazzioni dû Fiammingu e
d'arcuni parrati dâ Lingua svidisa comu lu Scànicu), o, viciversa, cunzidirannu
nta na ntitati ùnica certiduni parrati cchiuttostu diversi tra d'iddi (comu
p'asempiu lu bèrbiru nefusi dâ Tripulitania, classificatu nzèmmula a chiddu di
Zuara e a li parrati bèrbiri dû sud dâ Tunisìa).

Margradu na bibliografìa ca cunta quarchi pubbricazzioni, certiduni linguisti
pènzanu ca lu SIL nun è nu rifirimentu sicuru ntô campu dâ ricerca n
linguìstica. Nfatti ci sunnu linguisti prufissiunisti ca pènzanu ca la maiuri
parti dî sò ricircatura nun binificiau di na furmazzioni accadèmica
sufficentimenti sòlida pi putiri prudùciri dî discrizzioni ca ponnu èssiri di
rifirimentu p'iddi.

L'apportu dû SIL â linguìstica si riassumi suprattuttu nta dui punti: un
cinzimentu assai cumpretu dî lingui dû munnu (ca si ponnu attruvari supra
www.ethnologue.com), classificati gineticamenti; e la cunnivisioni gratùita dî
nfurmazzioni cugghiuti puru a cù nun fà parti dû SIL.

L'Ethnologue, pubbricatu dû SIL, assigna nu còdici di tri lèttiri a tutti li
lingui (p'asempiu è "SCN" pi la lingua siciliana). La 14a edizzioni, pubbricata
ntô 2000, cumprenni 7148 còdici di lingui, ca purtrroppu nun cuincìdinu sempri
cu lu ISO 639-2. La 15a edizzioni, pubbricata ntô 2005, cumprenni 7299 còdici,
sti còdici aggiurnati cuincìdinu n bona parti cu lu ISO 639-3 novu. Li
diffirenzi tra li dui virsioni sunnu visìbbuli n
http://www.ethnologue.com/codes.



https://scn.wikipedia.org/wiki/Rubbertu_II_di_Francia

Rubbertu II lu Pìu (ntô francisi: Robert II Le Pieux) nascìu lu 27 di marzu 972
e murìu lu 20 di giugnettu 1031 e fu re dî Franchi dû 996 ô 1031.

Fu lu secunnu re dâ dinastìa dî Capitingî. E' lu figghiu di Ugu Capetu e di
Adélaïde de Poitiers. Fu assuciatu ô tronu dû Natali 987 grazzî a sô patri pi
èssiri sicuru ca lu sô drittu â succissiuni nun s'havi a èssiri cuntistatu.

Suttâ prissiuni di sô patri, si maritàu pâ prima vota ntô 988 cu Rusala
d'Italia, vìdua dû Conti di Fiandra Arnoul II e figghia dû re d'Italia. E' cchiù
vècchia di iddu di 20 anni. La lassàu ntô 992 picchì nun rinescìu a aviri figghi
cu idda. Doppu, s'innamuràu di Berta di Burgogna, vìdua di Eudes I di Blois ma
picchì foru cucini (di terzu gradu) la Crèsia fu contra chistu matrimòniu. Si
maritaru ntô 987 ma foru sùbbutu scumunicati dû Papa Grigoriu V. Ntô 999,
Silvestru II addiventa Papa e cancia la pena nta na pinitenza di 7 anni. Di
chistu matrimoniu ci nascìu sulu un figghiu sùbbutu mortu e Rubbertu lassa Berta
ntô 1003 pi maritàrisi pâ terza vota cu Cunstanza di Arles. Àppiru cincu figghi:



https://scn.wikipedia.org/wiki/Rivuluzzioni_nnipinnintista_siciliana_d%C3%BB_1848

La rivuluzzioni nnipinnintista dû 1848 succidìu n Sicilia e rapprisenta la prima
nta l’Europa di ddu annu ca nfatti era riccu di rivuluzzioni nnipinnintisti e/o
libbirali. Duranti lu piriudu di nu menzu sèculu dû 1812 ô 1862 ni attruvamu
armenu quattru rivuluzzioni significanti ca abbènninu n Sicilia. Chidda dû 1848
è arricurdata nun sulu pû fattu ca succidìu nta n'èbbica europea quannu
s'attròvanu assai rivuluzzioni pi tutti li banni, ma videmma pû fattu dâ
mudirnitati dî principî affirmati, cuntinennu chiddi dâ rapprisintativitati
pupulari e dâ cintralitati dû Parramentu, tantu menu dâ supiriuritati dû
Parramentu a rispettu ô stissu reghi. Ô stissu tempu fu propunuta l'idìa assai
avanzata di na cunfidirazzioni cu l’àutri stati e pòpuli di l'Italia. Li
principî suciali e pulìtichi ca vìnniru affrimmati si ponnu vidiri comu na
cuntinuitati di li cunquisti dâ pricidenti Custituzzioni siciliana dû 1812, ca
rapprisintò nu mudellu assai avanzatu videmma (n tèrmini jurìdici e pulìtici).

Lu risurtatu di sta rivuluzzioni fu n'abbrivisciutu Statu Sicilianu,
supravivennu p'un annu (o sìdici misi, p'èssiri cchiù pricisi). Lu statu fu
guidatu di Ruggeru Sèttimu, ca, numinatu Patri dâ Pàtria e Prisidenti dû
Cunzigghiu dû Regnu di Sicilia, si cumpurtò di veru e propiu comu Capu di Statu
n aspittanza ca lu Parramentu Sicilianu addijissi nu cannidatu ô tronu, capaci
di libbiràrisi d'ogni lijami câ dinastìa d’appartinenza. Acchidunu suprattuttu
pripiratu a accittari in toto la Custituzzioni Siciliana.

Câ cunzinna di Palermu, lu 15 di maiu dû 1849, lu Statu Sicilianu, natu dâ
rivuluzzioni dû 12 di jinnaru, accabbò di vìviri e li Burbuna arriturnaru ô
putiri.

Ruggeru Sèttimu si nni jiu n esiliu ntâ Malta, a bordu di na navi ngrisa. Ntô
portu di Valletta fu accittatu cu l'anuri di nu Capu di Statu. Murìu ntâ Malta
ntô 1863. La salma di Sèttimu è òi sippilluta nnâ Chiesa di San Domenico,
Pantheon dî Siciliani.



https://scn.wikipedia.org/wiki/Rini

Li rini sunnu urgani escritura dî virtibbrati. Nzèmmula ê vii urinarii
custituìscinu l'apparatu urinariu, ca filtra dû sangu li prudotti di scartu dû
mitabbulismu e l'espeddi tramiti l'urea. Lu sitturi dâ midicina ca studia li
rini e li sô malatii è chiamatu nefroluggia.

Nta l'èssiri umani li rini sunnu situati ntâ riggiuni pustiriuri supiriuri di
l'addomi, ê lati dâ culonna virtibbrali, ntê fossi lummari, estirnamenti ô
pirituneu ca tappizza la cavitati adduminali.

Ogni rini havi na forma a fasolu. La lunghizza midia è 12 cm, la larghizza 6,5
cm. e lu spissuri 3 cm. Lu sô pisu varia ntê dui sessi: 150 gr. nta l'omu, 135
gr. ntâ fìmmina. Ogni rini è situatu 'n na loggia, la càpsula fibbru-adipusa, ca
cunteni macari lu surrini, siparatu dû rini suttustanti dûn settu cunnittivali.
La pareti di sta càpsula è custituuta di matiriali fibbrusu, distinta 'n un
fugghiettu antiriuri e un fugghiettu pustiriuri, chisti si jùncinu
supiriurmenti, mentri nfiriurmenti rimàninu siparati prulungànnusi ntâ fossa
iliaca e abbulcennnu l'uriteri finu â viscica.

Ntô màrgini midiali è prisenti na funna fissura virticali longa 3-4 cm., ditta
ilu rinali, di cui ntràsinu e nèscinu li vasi rinali (arteria rinali e vina
rinali) e di cui parti l'uriteri, ca porta l'urina â viscica. L'ilu mmetti 'n na
cavitati scavata ô nternu dû rini, minna rinali, 'n cui sunnu accolti li càlici
minuri e majuri dâ pelvi rinali, vasi linfàtici e nervi.

Li pareti dâ minna rinali sunnu rriulari pâ prisenza di spurcenzi, li papilli
rinali, currispunnenti a l'àpici dî piràmidi rinali, li cui basi sunnu rivolti
versu la zona chiù pirifèrica; tra li papilli rinali esìstinu àutri spurcenzi
menu accintuati, li culonni rinali. A l'esami di na sizzioni fruntali dû rini si
distìnguinu pirciò dui zoni: una funna, zona miduddari, disposta attornu â minna
rinali, e una supirficiali, zona curticali, ca abbolci la pricidenti.

A l'esami di na sizzioni fruntali dû rini si distìnguinu pirciò dui zoni: una
funna, zona miduddari, disposta attornu â minna rinali, e una supirficiali, zona
curticali.

La sustanza curticali (parinchima) è di culuri russu scuru e abbolci la sustanza
miduddari, ca si ncugna prufunnamenti ntâ sustanza curticali, c'uriggina
furmazzioni raggiati, chiamati raggi miduddari o piramidi di Ferrein.

La sustanza miduddari (stroma) è di culuri chiaru e è furmata d' 8-11 massi
allongati ditti piramidi di Malpichi, li cui àpici si gràpinu 'n cavitati
caliciformi (calici rinali, ca cummèrginu versu l'uriteri.

Dâ sustanza curticali pàrtinu dî prulungamenti ca pènitranu tra li piràmidi di
Malpichi, chiamati culonni di Bertin. Lu stroma cunteni li vasi sanguigni e
linfàtici e li tirminazzioni nirvusi dû plessu rinali.

Ntâ sustanza curticali sunnu prisenti nummarusi gumìtuli micruscòpici custituuti
di capiddari sanguigni artiriusi, li glumèruli.

Ognidunu di chisti arricevi lu sangu di n'artiriola affirenti, rivirsànnulu 'n
n'artiriola effirenti di càlibbru minuri. Li dui artirioli sunnu cuntigui tantu
di custituiri un veru e propiu pidicuddu vasculari di sustegnu (pidicuddu
glumerulari).

Lu glumèrulu è abboltu di na mimbrana a duppia pareti, ca custituisci la capsula
di Bowman. Lu fugghiettu nternu si ripica 'n currispunnenza dû pidicuddu,
estruflittènnusi pi furmari lu fugghiettu esternu.

Lu nsemi dâ càpsula di Bowman e dû glumèrulu custituìscinu lu curpusculu di
Malpichi.

Lu fugghiettu esternu dâ càpsula di Bowman, si cuntinua ntô latu uppostu ô
pidicuddu, furmannu un suttili tubbu a dicorsu turtuusu: lu tubbulu rinali. La
cavitati dâ càpsula cumùnica accussì cû tùbbulu.

La parti dû tùbbulu chiù vicina â càpsula è ditta tùbbulu cuntortu prussimali (o
di prim'òrdini). A chisti sìquinu un sicmentu a forma di "U" (ansa d'Henle) e lu
tùbbulu cuntortu distali (o di secunn'òrdini). Li tùbbuli rinali sunnu longhi
30-40 mm.

Lu nsemi di glumèrulu, curpùsculu di Malpichi e tùbbulu rinali, custituìscinu lu
nifruni. Lu nifruni è l'unità funziunali dû rini, havi zoè la funzioni
urupuietica.

L'urina pruduciuta dû nifruni, veni arricugghiuta ntê tùbbuli cullittura, 'n cui
cunfluìscinu li tùbbuli cuntorti distali.

Li tùbbuli cullittura si riunìscinu tra iddi, aumintannu prugrissivamenti di
càlibbru. Manu manu si dirìgginu ntâ sustanza miduddari e tèrminanu ntê dotti di
Bellin, ca si gràpinu ntê càlici rinali.

Li rini nicèssitanu dûn nutèvuli apportu emàticu e pirtantu prisèntanu na ricca
vascularizzazzioni. P'ogni jittata cardiaca, circa lu 20% dû sangu fluisci
attraversu st'òrgani; di chistu risulta ca ntê rini cìrculanu 'n midia 1.100 ml
di sangu ô minutu. Ciascunu rini arricevi, drittamenti di l'aorta adduminali
l'arteria rinali, na grossa arteria rinali dû càlibbru di 5-7 mm. 'N
currispunnenza di l'ilu di ciascunu rini l'arteria rinali si dividi,
ginirarmenti, 'n dui rami, ca pènitranu ntâ minna rinali. Di ciascuna arteria
rinali hannu locu cincu arterii sicmintarii: quattru d'iddi dicùrrinu
antiriurmenti â pelvi rinali (arterii pripinichi) mentri la quinta dicurri
pustiriurmenti â pelvi (arteria sicmintaria pustpinica). St'arterii si divìdinu
ultiriurmenti pi dari locu a l'arterii ntirlubbari ca si dirìgginu versu la
curticali cumpresi tra la sustanza miduddari e la culonna rinali adiacenti:
st'arterii sunnu accolti quinni ô nternu dû lobbu rinali. Quinni, siddu difinemu
un lobbu rinali comu custituutu di na piràmidi e dâ mitati di ciascuna dî
culonni di Bertin adiacenti, lu tèrmini ntirlubbari nun è dû tuttu currettu
pirchî mplica ca st'arterii dicùrrinu tra dui lobbi. Secunnu arcuni anatòmici
fussi quinni chiù uppurtunu chiamàrili arterii ntralubbari, puru siddu oramai lu
tèrmini cunsacratu dâ tradizzioni e chiddu currintimenti 'n usu è chiddu
d'arterii ntirlubbari. L'arterii ntirlubbari, doppu èssirisi bifurcati,
acchiànanu finu versu la basi dî piramidi rinali, unni mudìficanu la sô
dirizzioni e dùnanu dî rami pirpinniculari a iddi stissi ca pìgghianu lu nomu
d'arterii arcuati (lu nomu è duvutu ô sô aspettu, ca ricalca la forma dûn arcu
aventi la cuncavitati rivolta versu la basi dâ piràmidi). Di l'arterii arcuati
urigginanu l'arterii ntirlubbulari(dâ cummissitati) e l'arterii ritti veri (dâ
cuncavitati). L'arterii ntirlubbulari si dirìgginu versu la pirifirìa dû rini,
unni si risòlvinu 'n ramùsculi distinati â rrurazzioni dâ càpsula fibbrusa e di
chidda adipusa. Di l'arterii ntirlubbulari si distàccanu a àngulu rettu
l'artirioli affirenti, ca vannu a custituiri li glumèruli dî curpùsculi rinali
circustanti. Ccà lu sangu veni ultrafiltratu e prusequi nta l'artirioli
effirenti: di l'artirioli effirenti dirivanti dî glumèruli curticali (chiddi dâ
purzioni chiù supirficiali dâ curticali dû rini) s'uriggina na riti
piritubbulari, c'oltri a aviri funzioni nutritizii è cuinvolta ntô miccanismu dâ
cuncintrazzioni cuntracurrenti; di chiddi dirivati dî glumèruli justamiduddari
(li glumèruli ca s'attrovanu ntâ purzioni dâ curticali chiù vicina â miduddari)
nàscinu l'arterii ritti spurii: lu sô dicorsu è simili a chiddu di l'arterii
ritti puri (si pòrtanu parallilamenti a l'assi dâ piràmidi ntâ purzioni chiù
nterna di chista, prinnennu lu nomu d'artirioli ritti e, doppu èssiri agghicati
'n prussimitati di l'àpici, si pìganu e cùmpinu a ritrosu lu stissu pircursu -
quinni stissa dirizzioni e versu uppostu - prinnennu lu nomu di vinuli ritti).
La diffirenza tra l'arterii ritti spurii e puri risedi principarmenti ntô fattu
ca mentri lu sangu cuntinutu ntê secunni è un sangu aventi aguali cumpusizzioni
dû sangu prisenti ntô restu dû corpu, lu sangu prisenti nta l'arterii ritti
spurii àvi già sùbbutu lu prucessu d'ultrafiltrazzioni. Lu rolu di tutti
l'arterii ritti (sia di chiddi spurii ca di chiddi puri) è chiddu d'appurtari
nutrimentu â purzioni miduddari dû rini. L'arterii ritti veri si distàccanu dâ
cuncavitati di l'arterii arcuati e si pòrtanu ntê piràmidi rinali furmannu riti
capiddari piritubbulari.

La circulazzioni vinusa ripeti abbastanza fidirmenti chidda artiriusa. Di l'ilu
nesci fora la vina rinali, accantu a l'arteria umònima, e sbocca ntâ vina cava
nfiriuri.

Ntô sò cumplessu lu cìrculu rinali sviluppa circa 160 chilòmitra di lunghizza.
Li linfàtici dû rini fòrmanu na ricca riti supirficiali e na porivasculari
funna. Iddi cunfluìscinu 'n cullittura ca tirminanu ntê linfunodi pri- e
paraaurtici.

Sti tri furmazzioni assùminu, ntô sò nsemi, lu nomu d'apparatu justa-glumirulari
dû rini.

Li linfàtici dû rini fòrmanu na ricca riti supirficiali e na pirivasculari
funna. Iddi cunfluìscinu 'n cullittura ca tirminanu ntê linfunodi pri- e
paraaurtici.

Ô nternu dâ capsula di Bowman, li pareti dî capiddari glumirulari, fòrmanu na
pareti filtranti, di cui lu sangu suda ntâ cavitati capsulari. È un finòmenu d'
ultrafiltrazzioni, giniratu dâ forti diffirenza di prissioni tra lu sangu (60-70
mm di mircuriu) e lu nternu dâ càpsula (5 mm di mircuriu). La mimbrana filtranti
è pirmiabbili a l'acqua, ê sali nurganici e ê nichi mulèculi urgànichi, mentri
tratteni li cèlluli (glòbbuli russi, glòbbuli janchi), piastrini e grossi
mulèculi prutiichi (fibbruggenu, albumina, glubbulina).

Lu fluidu ntâ càpsula di Bowman àvi quinni la stissa cumpusizzioni dû sangu dâ
parti cillulari e prutiica, ma nun pò ancura èssiri cunziddiratu urina. Stu
fluidu àvi prima a èssiri suggettu a attivitati di riassurbimentu di parti dû
nifruni.

Ntô tùbbulu cuntortu di 1° òrdini s'àvi lu riassurbimentu di l'80-90% di
l'acqua, dû sodiu e dû cloru, di tuttu lu glucosiu, dâ majuri parti dû cauciu,
dû magnesiu, dâ vitamina C e di parti dî fusfati.

A causa di l'apirtura dâ loggia rinali abbasciu, lu rini pò scinniri (ptosi) 'n
varia misura (rini mòbbili o nifruptosi), ntê casi estremi agghica a muvìrisi
libbiramenti ntâ panza. Sta patoluggia si virìfica chiù friquintimenti ntô sessu
fimminili. Ntô casu sia curputu un sulu rini, chiddu chiù espostu è lu drittu.

La mancata pirvitati d'unu sei sicmenti dû nifruni, mpidisci la circulazzioni di
liquiti purtannu a l'esclusioni furzata dûn nifruni â funziunalitati dû rini.
Macàri l'ucclusioni dî capiddari sanguigni, ditirminata d'artiriusclirosi o di
cuaculazzioni dû sangu, cumporta st'esclusioni. Esìstinu malatii ca
cumprumèttinu la pirvitati dî tùbbuli rinali, pirmittennu la filtrazzioni
videmma di cèlluli e di prutiini dû sangu. Cèlluli e prutiini, ca si ritròvanu
'n ammenti àcitu, ponnu cuaculari, divinennu cilintri sòliti, ca ponnu èssiri
riscuntrati nta l'urina.

Lu sìntumu principali è custituutu dâ prisenza di prutiini nta l'urini
(prutiinuria), accumpagnata dâ prisenza di sangu (ematuria).

Si distìnguinu formi acuti (glumirulunifriti acuta post-striptucuccica) e formi
crònichi sicunnarii a malatii ginirali.

Lu tissutu ntirstizziali si nciamma e nta l'urini cumpàrinu li glòbbuli janchi.
Formi sicunnarii di sti nifrupatii sunnu ditti pielonefriti.

Li pilunifriti acuti sunnu di tipu nfittivu (nfizzioni sèttica di manovri
strumintali) oppuru ditirminati d'ustruzzioni mpruvvisa dî vii urinari
(càlculu), chiù raramenti di sitticimia.

Li nifrupatii acuti mmunuallèrgichi sunnu sicunnarii ô mpiegu di fàrmaci,
c'hannu ditirminatu n'allergia ntô suggettu.

Li pilunifriti crònichi ponnu èssiri cumplicanzi di malfurmazzioni a l'appartu
urinariu o dirivari di calculosi rinali. Chiù rari sunnu li causi tòssichi,
mmunuallèrgichi o mitabbòlichi.

Sunnu nifrupatii dirivanti di stati di shock cu iputinsioni gravi o prutratta,
oppuru a ntussicazzioni alimintari (particularmenti gravi chidda pruvucata di
funci cuntinenti orillanina) o chìmichi. Ponnu èssiri affizzioni cungèniti.

Rivàrdanu li tumuri dû rini: carcinoma rinali (90%), nifrubblastoma, sarcoma
(1-2%); rari li tumuri binigni.



https://scn.wikipedia.org/wiki/Razzismu

Zoccu cumunimenti veni difinutu razzismu è nu nzemi d'attiggiamenti cchiù o menu
marcati, d'azzioni cchiù o menu manifesti, di priggiudizziu nigativu e/o
discriminazzioni supra basi etnica e/o razziali.  Cumunimenti lu razzismu è
n'ideoluggìa ca prufessa la supiriuritati di na razza rispettu a n'àutra e
justifica n'evintuali discriminazzioni e/o upprissioni di chiddi li quali sunnu
cunziddirati nfiriuri.

E' pussìbbili spigari lu razzismu comu l'esaspirazzioni dû tassu d'etnocintrismu
fisiuluggicamenti prisenti ntâ sucitati, n cunnizioni di cumpitizzioni ecunòmica
ntra gruppi nti un cuntestu di risursi limitati. N stu quatru tri sunnu li
cunnizzioni funnamintali pû manifistàrisi dû razzismu:

Razzismu scintificu è lu tèrmini utilizzatu pi ndicari na particulari forma
stuica di razzismu urganizzatu, funnata a partiri di lu XIX° sèculu n Europa e
ntê Amèrichi, ca nasci n àmmitu univirsitariu ntra li scienzi naturali e suciali
di l'èbbica, prinnennu nizziu dâ bioluggìa, di l' antropoluggìa, dâ ginitica, dâ
midicina, dâ criminoluggìa e dâ sociuluggìa, rifacènnusi n manera spissu
distorta â tiurìa evuluzziunista di Charles Darwin e ô pusitivismu.

Primisa òi ritinuta nfunnata di sta tiurìa pseudoscintifica fu chidda di
ritèniri ca l'èssiri umani fussiru custituuti di razzi diversi, ogniduna ôn
gradu diversu d'evuluzzioni rispettu a l'àutri, e ca li mitodi di
classificazzioni dâ zooluggìa putìanu èssiri utilizzati pi ndagari li
carattiristichi dî stissi. N sta classificazzioni s'ammiseru graduatorii ca
prisuppunìanu arcuni "razzi" èssiri supiriuri pi liveddu evulutivu e ntillèttivu
a l'àutri. N particulari idda cridetti di ducumintari ca la cussiditta "razza
janca" (o ariana) fussi lu liveddu massimu ragghiuntu di l'evuluzzioni naturali
dâ specii umana.

Sustinennu l'esistenza di "razzi supiriui" sti tiurìi desiru lu via â nascita di
l'eugginitica (eu = bona genia = discinnenza), àutra pseudoscienza ca mirava â
prisirvazzioni dâ purizza dû patrimoniu giniticu dî pòpuli "janchi", sustinennu
na campagna pulìtica cuntra li matrimoni e li rapporti ntirrazziali ca putissiru
purtari â nascita di figghi "razziarmenti mpuri" e digginirati.

Assirtura di sta tiurìa foru espunenti di primu chianu, ô massimu liveddu, dî
scienzi naturali e suciali di tuttu lu munnu, p'oltri un sèculu. La
classificazzioni dî cussidditti "razzi" fu lungamenti utilizzata pi raciuni
pulìtichi, e dibbattuta ntra li scinziati, ca non arriniscìanu a ragghiunciri
risultati univirsarmenti cundivisi. Majuritariamenti, dû 1870 ô 1936 idda
sustinìa la supiriuritati di na prisunta "razza nurdica" o girmanica (ntâ quali
èranu nclusi li italiani dû nord), supra tutti l'àutri, ntra cui chidda
miditirrania italica.

Usati duranti lu XIX° sèculu a sustegnu dû culunialismu e dû drittu â schiavitù,
l'esitu pulìticu cchiù vistusu di sti tiurìi ntô XX° sèculu foru li liggi
razziali n tanti parti di lu munnu (USA, Sudafrica, Girmania, Italia...), e lu
stèrminiu nazzista.

Lu razzismu scentificu vinni rifiutato puliticamenti e scintificamenti sulu
doppu la fini dâ Sècunna Verra Munniali, quannu câ pubblicazzioni dâ
«Dichiarazzioni supra la razza» ntô 1950 l'UNESCO dicritau n manera ufficiali la
nun esistenza dî razzi umani e ncuraggiau li nummàrusi biologi a arricurdari
custantimenti l'assenza di validitati scintifica dâ nuzzioni di "razzi umani".

Lu razzismu scintificu fu pricidutu, asciancatu e siquitu d'àutri formi di
razzismu urganizzatu, dittu macàri pri-scintificu. Ntô mèritu di st'urtimu la
palora "razza" nun è rifiruta ôn tipu bioluggicu, ma ô sensu cchiù ginirali di
"catigurìa" o "gèniri". St'àutra forma di razzismu nun è menu mpurtanti, e n
dittagghiu prenni tanti noma spicifici a secunnu di l'uggettu dâ
discriminazzioni: classismu siddu rifirutu â discriminazzioni n basi â classi
suciali, castèismu siddu n basi â casta d'appartinenza, sèssismu siddu n basi ô
sessu, ecc.

Tesi duminanti òi, ca tenta di spiègari li causi di lu razzismu urganizzatu e
scintificu, è chidda utilitarista: lu razzismu zoè nascissi privalintimenti di
mutivi d'utilitati pulìtica, a difisa dî privilèggi, di l'ecònumia e di lu
putiri di na fazzioni cuntra l'àutra. 

Lu razzismu "ndividuali" mmeci è cunziddiratu dâ psicoluggìa un gravi disturbu
mintali di tipu narcisisticu, comu macàri la xenofobbia.

Ntô XIX sèculu, n Europa e n Amèrica, arcuni scinziati svilupparu varii tiurìi
supra li diffirenzi bioluggichi ntra li "razzi" e sti tiurìi foru a sò vota
strumintalizzati pi liggittimari pusizzioni e pratichi razzisti. Tanti di sti
tiurìi foru di tannu abbannunati dâ cumunitati scintifica pirchî ritinuti errati
o pirsinu pseudoscintifichi.

Ntô 1676, Nathaniel Bacon cunducìu na rivolta cuntra lu cuvirnaturi e lu sistema
di sfruttamentu ca rapprisintava: lu sfruttamentu di li culoni cchiù pòviri di
parti dî prupitari tirreri sempri cchiù ricchi. Bacon comegghiè murìu, forsi di
dissinteria, e la rivolta cissau. L'unitati di lu muvimentu pupulista di Bacon
era chiddu ca priaccupava chiassai li prupitari tirriri, e divinìa ergu
stratèggicu attruvari na manera di dividiri puliticamenti la pupulazzioni pi
cuntrullàrilla. Pû cuvirnaturi l'aspettu cchiù nun aspittatu e amminazzusu dâ
rivolta di Bacon era la sò multirazzialitati.

Accussì, di ddu mumentu n appoi, li ricchi prupitari diciseru/dicideru ca sulu
l'africani avissiru stati utilizzati comu schiavi, e ê culoni janchi vinniru
prumisi li binifici c'avissiru stati risirvati a l'africani siddu avissiru
cuntinuatu a aviri cuntratti di sirvizziu a tèrmini. Stu canciamentu detti abbiu
ô longu e nfami piriodu dâ sucitati schiavista miricana, ntâ quali li schiavi
vinìanu sfruttati pi l'agricultura, e nutivurmenti ntâ pruduzzioni di cutuni e
tabbaccu. Ntô nordest la schiavitù era menu cumuni, di sòlitu riligata ê sirvitù
dumèstica "nun vuluntaria". La siparazzioni suciale basata supra lu culuri dâ
peddi pirmiau prestu ogni aspettu dâ cultura culuniali miricana.

La schiavitù ntê stati cunfidirati tirminau ufficiarmenti câ Pruclamazzioni
d'Emancipazzioni (Emancipation Declaration), ca vinni emanata ntô 1 di jinnaru
1863 dû prisidenti Abraham Lincoln. La schiavitù tirminau ntô paisi nteru cû
tridicèsimo aminnamentu, ca vinni dichiaratu ratificatu ntô 18 di dicèmmiru
1865. Nunòstanti chistu, rimasugghi di razzismu rimaseru/rimaneru ntê Stati
Unuti chî cussidditti liggi di Jim Crow, disparitati ntâ crianza (aducazzioni) e
atti vandalici diffusi. Lu passaggiu dû Civil Rights Act ntô 1964 fu
significanti ntô mudificari l'accittazzioni suciali di lu razzismu n Amèrica. 

Lu muvimentu miricanu graputamenti razzista cchiù canusciutu è forsi lu Ku Klux
Klan, urganizzazzioni di cunfratirniti d' estrema dritta, ca prumovi la tiurìa
dâ supranitati dâ razza janca. Ufficiarmenti lu Klan avissi abbannunatu la
clannistinitati e la viulenza, scigghiennu na cchiù dimucratica lutta pulìtica.
Doppu stu canciu di linia pulìtica, n Amèrica, si furmaru na miriadi di gruppi
ca si rifanno a l'ideoluggìa e ô folclori nazzista, comu lu WAR (White Aryan
Resistance), lu circuitu dû White Pride World Wide e lu Partitu Nazzista
Miricanu.

A partiri di l'unificazzioni italiana l'establishment pulìticu e culturali
italiani nfruinzatu dî tiurìi ntirnazziunali dû razzismu scintificu (vidi
articulu ntâ paggina) dû pusitivismu e di l'eugginitica s'urintau versu
pusizzioni razzisti e antimiridiunali (e tanti studiusi miridionali sustinniru a
sò vota l'anti-miridiunalismu). Di stu clima pulìticu e culturali foru artifici
ntra l'àutru li pubblicazzioni dû criminologu Cèsari Lumbrusu (auturi di saggi
tinnenti a addimustrari l'innata natura criminali di li miridiunali e pû quali
lu nteru pòpulu di lu Menzujornu assumi li cunnutati dû dilinquenti atavicu), li
tiurìi di Giseppi Sergi, Luiggi Pigurini, Alfredu Nicèfuru (prisidenti dâ
Sucitati Italiana d'Antropoluggìa e dâ Sucitati Italiana di Criminoluggìa, ca
scrivìa: "La razza maliditta, ca pòpula tutta la Sardigna, la Sicilia e lu
menzujornu d'Italia avissi a èssiri trattata aguarmenti cû ferru e cû focu -
dannata â morti comu li razzi nfiriuri di l'Africa, di l'Australia, ecc".), di
Enricu Ferri (sècunnu cui "la minuri criminalitati nta l'Italia sittintriunali
dirivava dâ nfruenza cèltica), Gugghiermu Firreru, Arcancilu Ghisleri, nunchî di
tantissimi àutri maggistrati, mèdici, psichiatri, òmini pulìtici, ca nfruinzaru
grannimenti l'upinioni pubblica italiana e munniali.

Nun foru pusizzioni isulati, ô cuntrariu era la cumminzioni "scintifica" dâ
quasi tutalitati di l'òmini di cultura europei, nunchî dî ceti diminanti e di
l'upinioni pubblica di l'èbbica. Già ntô 1876 la tesi razzista fu chinamenti
avaddata dâ cummissioni parramintari di nchiesta supra la Sicilia ca cunchiudiu:
«la Sicilia s'abbicina macari cchiù a qualegghiè àutra banna d'Europa ê nfocati
areni dâ Nubbia; n Sicilia cc'è sangu càuru, vuluntati mpiriusa, cummuzzioni
d'animu rapida e viulenta». Zoè li stissi carattiristichi "psico-ginitichi" ca,
cû stissu idinticu linguaggiu, li razzisti di tuttu lu munnu attribbuìanu â
cussidditta "razza" niura. E di chistu èranu "accusati" li miditirranei:
d'èsseri "mèticci", discinnenti di pupulazzioni priistorichi di razza africana e
simitica.

L'attiggiamentu dû statu italianu, ca già ntô 1876 accittau la tiurìa di
l'esistenza d'armenu dui razzi n Italia: l'euroasiatica (padana e "ariana"),
l'euroafricana (centru-miridiunali e "nigruidi"), cuntribbuìu n modu
ditirminanti â nascita dûn diffusu razzismu antimiridiunali ntô nord Italia e n
tuttu lu munnu. Basànnusi supra li dichiarazzioni dî scinziati italiani li Stati
Uniti di Mèrica desiru locu a formi espliciti d'apartheid pulìticu ntê cunfrunti
dî miridiunali (n particulari ntê stati dû sud di l'USA: Alabbama, Virginia,
ecc.). Cchiù n ginirali l'immigrati italiani vinìanu siparati ô sò arrivu a
Ellis Island (New York), li sittintriunali vinìanu fatti sbarcari dû latu
risirvatu ê "janchi" (whites) li miridiunali di chiddu risirvatu ê "nun janchi"
(non-whites). Divisioni ufficiarmenti avaddata dâ Cummissioni Dillingham dû
Sènatu dî Stati Uniti ntô 1911. A li siciliani appoi, pi via dâ cchiù ricenti
(mediuèvali) cummissioni cu mori e saracini, spittava ntô prufunnu sud miricanu
lu suprannomu/la nciuria di "white niggers" (negri culuri chiaru) oltri chiddu
di "black dagos" (black = negru & dagos di dagger= accutiddaturi) cu cunsiquenti
apartheid ecunòmicu, pulìticu e suciali. La sò paja era nfiriuri a chidda dî
"niuri" e nzèmmula a iddi spissu èranu linciati pi futili mutivi: dû 1880 ô
1930, sècunnu li dati ufficiali, lu 90% di tutti li linciati "europei" nta l'USA
èranu immigrati italiani, miridiunali e/o siciliani. E èranu spissu amminazzati
dû Ku Klux Klan.

La stissa campagna razzistica si svulcìu n l'Australia e n àutri nazzioni di
cultura anglosassuni, ma nun sulu. Finu a quannu, versu la fini di l' anni 1930
n Italia vinniru varati prubbidimenti, li cussidditti liggi razziali fascisti,
principarmenti cuntra li pirsuni di riliggiuni ebbraica o d'uriggini simitica, a
difisa di na prisunta "razza italiana". Ntô 1938 nfatti arcuni scinziati
italiani suttascrisseru lu Manifestu dâ razza, notu macàri comu Manifestu dî
scinziati razzisti, lu cui testu fu scrittu nti netta cuntraddizzioni chî
pricidenti tiurìi, e n iddu si vosi affirmari - p'uppurtunismu pulìticu, duvutu
a l'allianza câ Girmania - l'esistenza di n'unica iputetica "razza italiana",
ntiramenti ariana. 

Lu "Manifestu dâ razza" dû fascismu assimilava li pòpuli latini miditirranei,
prima cunziddirati nfiriuri, a chiddi girmanici e ariani, facènnuli ntrammi
"puri ariani" e quinni razziarmenti supiriuri a tutti l'àutri (sèmiti, camiti,
asiatici, slavi, ecc.). La sò pubblicazzioni cuincidiu cu chidda dî liggi
razziali n Italia, ca foru rispunsàbbili dâ dipurtazzioni e uccisioni di
cintinara di migghiara d'ebbrei, zingari e appartinenti a àutri etnii. Comu
effettu gruttescu, l'annu doppu la pubblicazzioni dû Manifestu dâ razza, ntô
1940, li miridiunali nta l'USA divinniru ufficiarmenti "whites" (janchi).

Tuttavia nì stu ripèntinu e cortu canciamentu, nì lu succissivu capulinìa dû
razzismu scintificu, rijittatu comu pseudoscienza subbutu doppu la Sècunna Verra
Munniali, mudificaru la mintalitati furmata n casi un sèculu di prupaganna
antimiridiunali. Formi nconsci e semi-clannistini di razzismu antimiridiunali
pirsisteru finu a òi e sunnu spissu ducumintati di dinuncii pirvinuti a liveddu
munniali. Oi st'anticu razzismu veni n granni banna riattualizzatu d'arcuni
simpricimenti sustituennu â palora "razza" chidda di "cultura", "pòpulu" o
"civirtati" e mantinennu ntatta la stissa pricidenti mpustazzioni
"pseudo-scintifica".

Sècunnu arcuni sociuloggi n Italia a partiri di lu doppuverra l'ffetti di sta
longa campagna prupagannistica avissiru datu locu a dui psicoluggìi: la prima ô
nord sarìa carattirizzata di nu diffusu sintimentu narcisisticu d'esaggirata
autustima (lu Nord guida murali d'Italia), la sècunna ô Sud avissi ditirminatu
un vastu sintimentu fatalista, autucummisiratoriu e diffidenti ntê cunfrunti dû
statu.

Nta l'urtimu dicenniu a chistu s'agghiunciru finòmini d'abbirsioni cuntra li
pòpuli sèmiti (l' arabbi) e nun cristiani (n particulari musurmani) ntra li
quali cci sunnu li stissi europei, comu l'arbanisi. St'attiggiamenti sunnu
facirmenti misuràbbili ô nord unni di tempu arcuni cunsistenti minuranzi
pulìtichi sunnu turnati a èssiri graputi sustinitrici di st'antichi tiurìi
pseudoscintifichi e razzistichi ca pustulavanu l'esistenza di civirtati e pòpuli
"supiriuri". Nun sunnu mmeci misuràbbili quantitativamenti ô sud unni nudda idìa
xenofobba ricugghiu finora mai anchi cunsensi pulìtici.

Lu razzismu anti-ebbraicu, c'hàvi uriggini sturichi e riliggiusi cchiù antichi,
sècunnu tanti ndaggini dimuscupichi cuntinua a esistiri n tutta Italia, sibbeni
n formi menu manifesti.

Nti l'anni (1870-1945) ntû munnu mpera lu «razzismu scentificu», e la cchiùparti
di l'antrupòlugi e dî criminòluggi italiani (li cchiù famusi sunnu (Cesare
Lombroso, Luigi Pigorini, Arcangelo Ghisleri, Guglielmo Ferrero, Enrico Ferri),
e puru siciliani comu Giuseppe Sergi e Alfredo Niceforo ripètunu, scrìvunu e
pùbbricanu ntê cunvegni italiani e ntirnazziunali ca li siciliani e li
miridiunali hannu statu parzialmenti «cuntaminati» di geni d'origgini africana e
câ cultura meridiunali evi primitiva e inferiuri. Sta conclusioni ha statu puru
accittata dû cuvernu e dî politici italiani (atti dâ cummissiuni d'indaggini ntâ
Sicilia dû 1876).

Li criminologgi cunchiusuru ca cù stu «fattu» s'avissi a spiegari la «natura
viulenta» e la cultura «criminali» dî meridiunali. Stati miricani comu l'Alabama
cunzideranu li siciliani «non-whites» e li suttapunnu a l'apartheid. A Ellis
Island (New York) l'immigrati italiani venunu spartiti: italiani dû nord
(janchi) di na banna, chiddhi dû sud di n'àutra. La Dillingham Commision dû
senatu dî Stati Uniti (atti dû 1911) stabbilisci ca l'italiani dû sud nun sunnu
uguali a chiddhi «janchi» dû nord e ca li siciliani hannu forti nfluenzi
«nigroidi». Ntâ sta manera si spiega l'origgini dû preggiudizziu sia italianu ca
munniali contru li meridiunali. Sta discriminazziuni ntâ vari modi dura dô 1890
ô 1940.



https://scn.wikipedia.org/wiki/Pruvenzali

Lu pruvenzali (ntô pruvenzali: "prouvençau", nta l'occitanu: "provençau" e ntô
francisi: "provençal") è n'avuluzzioni dû linguaducianu abbastanza ricenti
ppicchì data dû sèculu XVI. E' suprattuttu diversu pî sô cunsunanti finali muti
(e n particulari la s dû plurali). Fu parratu ntê dipartimenti
Alpes-de-Haute-Provence, Hautes-Alpes, Alpes-Maritimes, Ardèche (na zona dû
Ròdanu ntunnu a Bourg-Saint-Andéol), Bouches-du-Rhône, Drôme, Gard, Var,
Vaucluse e ntê àuti vaddi dû Piemunti talianu.

Pî pruvenzali, lu pruvenzali è comu un elimentu dû sô eriditati; è sustinutu dâ
pupulazzioni e dî cullittivitati lucali e di arcuni dicini d'anni ntâ vita
pùbblica (pubblicitati, carteddi stratali, festival, tiatru, palazzi...). E'
macari arricanusciuta comu lingua minacciata di l’ONU. L'azzioni
cintralizzatrici dî re di Francia (Ordonnance de Villers-Cotterêts - 10 di austu
1539) e doppu dâ ripùbblica jacubbina nni fìciru na lingua di campagna prima di
eliminàrila difinitivamenti cû nzignamentu obbligatoriu du francisi e
l'interdizzioni dû sô utilizzu a scola.

Lu pruvenzali arrista però na lingua di curtura avennu la sô ortografìa muderna
dû sèculu XIX e illustrata di Frédéric Mistral e li sô succissori, na
littiratura dinàmica e brillanti dû Mediuevu, la cui riputazzioni nternazziunali
havi statu curunatu macari cûn Premiu Nobel di littiratura di Frédéric Mistral
ntô 1904; esìstunu spicificamenti pû pruvenzali libbra di grammàtica,
dizziunarî, mètudi di nzignamentu, casi editricî e centri di ricerca. Lu
pruvenzali è nzignatu n Francia di l'asilu a l'universitati, nta nummarusi cursi
assuciativi e studatu macari nta nummarusi universitati straneri.

Dognitantu lu pruvenzali è cunsidiratu comu dialettu di l'occitanu, ca
rigrupparirìa tutti li lingui d'òc dû miridiuni dâ Francia (a voti assinza lu
guasconu). Nanzittuttu abbisugna ricurdari câ distinziuni ntra na lingua e un
dialettu sulu è pulìticu: la linguìstica nun è capaci di difiniri pricisamenti
la diffirenza ntra li dui cuncetti. Abbisugna macari nutari ca tutta l'Occitanìa
voli fari arricanùsciri la sô curtura e li sô spicificitati riguarda lu
jacubbinismu francisi.

E' pi chistu mutivu ca arcuni gruppi pruvenzali rifiùtanu chista assimilazzioni
e spìanu na vera spicificitati curturali. P'asempiu, Joseph Roumanille e na
parti dû Félibrige, purtaturi di na "certa rialitati" dâ lingua pruvenzali,
giammai cunsidiraru lu pruvenzali comu sutta-gruppu di l'occitanu.

Ma, quannu Frédéric Mistral pubblicàu lu sô munumentali "Tresor dóu Felibrige",
dizziunariu dâ lingua d'òc muderna nta dui volumi, lu tèrmini "pruvenzali"
nchiudi tutti li parrati occitani; ntô suttatìtulu du dizziunariu, è pricisatu
bonu: «Dictionnaire provençal-français, embrassant les divers dialectes de la
langue d'oc moderne» (Dizziunariu pruvenzali-francisi, chî diversi dialetti dâ
lingua d'oc muderna - notari l'usu dâ palora lingua ô singulari), ossia, comu è
pricisatu ntâ nota 1: «tous les mots usités dans le Midi de la France» (tutti li
palori usati ntô Menziornu dâ Francia).

Nfini, pî linguisti, la palora pruvenzali havi statu utilizzata pi assai tempu
comu tèrmini pi tutti li lingui d'òc. Oggi, l'usu scientìficu è di chiamari lu
gruppu linguìsticu cû tèrmini occitanu e di utilizzari lu tèrmini pruvenzali pî
parrati dâ Pruvenza.

Chist'ùrtimu è dognitantu cunsidiratu comu dialettu distintu dû pruvenzali
(Vivaro-Alpin) pû sô prununcia nord-occitana (CH pi C; J pi G; ...). Lu liamu cû
pruvenzali è cchiù curturali chi linguìsticu.

Abbisugna macari parrari dû francopruvenzali (o arpitanu) chi è na lingua
ndipinnenti dû pruvenzali.



https://scn.wikipedia.org/wiki/Philippe_Suchard

Philippe Suchard (Boudry, 9 di uttùviru 1797- Neuchâtel 14 di jinnaru 1884) fu
nu fabbricanti svìzziru di cioccolatu. Doppu n'apprennistatu a Berna ntâ
fabbrica di sò frati, Philippe Suchard ntô 1824 partìu pi la Mèrica. Circau di
avviari n'attività d'esportazzioni di rologghia svizziri, ma nun cuntentu di
comu l'affari ci jèvunu, ntô 1825 turnàu a Neuchâtel, unni rapìu la prima putìa
di cioccolatu. Ntô 1826 rapìu na fabbrica pi la produzzioni nnustriali dû
cioccolatu a Serrières a tri chilomitri di Neuchâtel.

Philippe Suchard si ntirissàu puru di autri attività imprennituriali. Ntô 1834
rapìu na lìnia di navigazzioni ntô lacu di Neuchâtel, cu na navi a vapuri,
L'Industriel, di cui iddu stissu era lu capitanu.

Cunnicìu la fabbrica di cioccolatu nzinu ô 1855, quannu pòi la lassàu ô sò
figghiu. Ogghi, lu marchiu di cioccolatu Suchard apparteni â Kraft, e la
produzzioni nun si fa cchiù a Neuchâtel. La prima putìa di cioccolatu a
Neuchâtel è ancora in attivitati. E' ntitulata â famigglia Jacob Suchard, e cô
sò labboratoriu cuntinua la tradizzioni dâ famigghia Suchard.



https://scn.wikipedia.org/wiki/Patirn%C3%B2

Paternò è un cumuni di 49.250 abbitanti dà pruvincia di Catania. Ntâ parrata
lucali si prununzia Patennò oppuri Patannò, ma l'ortografìa Paternò s'havi a
ritiniri ca è chidda cchiù accittabbili ntô sicilianu classicu e scrittu.

Paternò Alcuni edifici da collina storica di Paternò su assai mpurtanti tra cui
'a Chiesa Matri fatta de normanni ntô 1342, ntitulata a S. Maria dill'Altu, fù
trasfummata nna l'inizi di lu seculu XVIII. Nteressanti macari 'u cumplessu î
San Franciscu a Cullina, do 1346, cca chiesa di lu seculu XI. Pocu luntana, 'a
chiesa î Cristo o Munti trasfummata nni lu XVIII seculu siguennu u stili rococò.
E pedi da cullina s'attrova 'a chiesa î S. Maria da Valle î Iosaphat (o da
jancia). 'U munumentu sicuramenti cchiù rilevanti è 'u Casteddu Nommannu
costruitu ntô 1072 ppi manu do conti Ruggero e cchiù voti ristauratu ccò passari
do tempu. Arrializzata ntâ lu seculu XVIII, è assai bedda 'a Scalinata da
Matrici, ca jungi a Chiesa Matri ccu la Porta do Borgu, ca era l'anticu ngressu
di li medievali mura. Nda patti vascia do paisi, ci sù autri nmpurtanti
monumenti tra i quali l'ex monastero da Santissima Annunziata, a chiesa î Santa
Babbira e 'a chiesa î Santa Catarina d'Alessandria.

A chiesa da Santa Barbara è na chiesa ca c'è ndo Paternò. Fù costruita ndo 1669.



https://scn.wikipedia.org/wiki/Parlophone

Parlophone è na tichitta discugrafica funnata 'n Girmania nto 1896 ra Carl
Lindstrom comu Parlophon; a denominazzioni fu canciata sulu nto 1927, dopu
l'acquistu ra parti di la Columbia.

All'inizziu l'azienda nun si occupava ri distribuiri dischi, ma grammofoni. Nto
1923 a divisioni ngrisi di la Parlophone fu attivata e addìvintò 'n brevi tìempu
na tichitta curanti sopratuttu a mùsica jazz.

Nto 1927 a Columbia britannica rilevò u controllu di la Parlophon e nto 1931 a
Columbia si funnìu cu la Gramophone pi funnari l'Electric & Musical Industries
Ltd (EMI)

Sutta l'EMI, Parlophone cuntinuò u so prugettu ri tichita prevalentementi
rivolta a musica Jazz, allargannu però u so catalugu ad avutri sitturi comu i
reciti, i novelli e i commedie.

Nto 1950 George Martin fici u so ingrissu na l'azienda, di la quali, 'n picca
anni, addìvintò nu diritturi.

A li tempi 'n cui sbocciò a musica rock and roll, Parlophone distribuiva artisti
ri bonu valuri comu u trummittista jazz Humphrey Lyttelton, l'atturi cantauturi
Jim Dale a avutri ca ogni tantu arrivarunu ne “Top 20 chart”, oltri o ciuri a
l'occhiellu ri la tichitta ca era sìenza dubbiu Adam Faith.

A fortuna di la Parlophone arrivò quannu nto 1962 Martin fici n'audizionu a li
Beatles e dicisi ri lanciarli nto mircatu discugraficu.

'N pocu tempu la tichitta addìvintò a cchiù famusa ru munnu. Nto 1964 i so
prudutti arrivarunu o 1° postu ne classifiche pi 40 simani, lassannu a l'avutri
tichitti discugrafiche sulu i briciuli. Oltri a li Beatles, avutri artisti ri
Liverpool addìvintarunu mpurtanti grazzi a la brillanti guida ru manager Brian
Epstein. A cantanti Cilla Black, pruvinenti puru idda da lu Cavern Club,
arrìnisciu a ritagghiarisi na bona fedda ri pupularitati grazzi a li cover ri
Beatles e puru ri quarchi cumpusituri talianu, comu Gino Paoli e Umberto Bindi
da li quali arrìchugghiu Il mio mondo” pi convertirlu 'n You're My World, na
furmidabbili hit britannica.

Successivamenti a Parlophone prudussi parti di la discugrafia de Queen, de Duran
Duran e ri Tina Turner.

Prudussi tutti i CD di li gruppi ngrisi Coldplay e Pet Shop Boys e da lu 2000,
tutti li album di la cantanti australiana Kylie Minogue.



https://scn.wikipedia.org/wiki/Nintendo

A' Nintendo è n'azienda giappunisi, la chiù granni 'nna lu munno 'nna produzione
ri vidiujocu e relativi console.

A' mascotte ra Nintendo è Mario, pupu addisignatu pu jocu Donkey Kong da Shigeru
Miyamoto. Mario è lu pupu ri vidiujochi più famoso e canusciutu 'nna lu munno.

Trasìu ntô munnu rî videojiochi comu distributuri ra console Magnavox Odyssey
nel 1975 e, 'nnu 1977, cominciò a costruiri alcuni console propri. Grazi
all'enorme successo cà fici in Giappuni, 'nnu 1985 Nintendo arrivò 'nna lu Nord
America e 'nnu 1986 in Europa. N'tu mienzo ra so storia, Nintendo pruduciu
cinque console da tavolo: il Nintendo Entertainment System il Super Nintendo
Entertainment System, il Nintendo 64, il GameCube e infine à Wii. Fici videmma
console portatili, varie versioni ru Game & Watch, ù Game Boy, ù Game Boy Color,
ù Game Boy Advance e i so varianti e quattru modelli ru Nintendo DS, seguito nu
2010 dal suo successuri, ù Nintendo 3DS. Fondata ù 23 settembre 1889 da Fusajiro
Yamauchi, passò ri jocura ri carte e meccanici ai joucura alittronici all'inizio
ri anni ottanta.



https://scn.wikipedia.org/wiki/Negghia

La negghia (comu la faogna) è un finòminu meteorològgicu chi si risulta quannu
na nùvula originata di la fumata dâ muddura o di l'acqua superficiali, veni a
cuntattu cû solu. Tali vapuri, muvènnusi versu l'autizza, si raffridda e si
cundenza ntra gocci nichi chi divìanu la luci sulari, dannu ô finòminu na
culurazzioni opaca; sta cundinzazzioni pò abbiniri nni modi diversi secunna ô
tipu di raffriddamentu chi l'havi causatu e assumi diversi nomi; li principali
sunnu:

La negghia di rraggiamentu pò essiri furmata dû raffriddamentu dû solu doppu la
cuddata dî radiazzioni tèrmichi (nfrarussi) nni cunnizzioni attimusfèrichi calmi
e cu celu sirenu. Lu solu friddu pruvoca cundinsazzioni nta l'ària cchiù
abbicina pâ cunnuzzioni di caluri. In assenza di ventu lu liveddu dâ negghia pò
essiri menu prufunnu dûn metru, ma ncasu di aggitazzioni lu liveddu pò
nfittirisi. La negghia di rraggiamentu è cumuni nni l'autunnu e di sòlitu nun
dura a longu doppu lu spuntari dû suli.

Si parra di negghia d'avvizzioni quannu l'ària ùmida passa p'avvizzioni supra lu
tirrenu friddu e veni pi chissu raffriddata. Tali forma è cchiù friquenti suprô
mari quannu l'ària trupicali ncontra a auti latitùdini l'acqua cchiù fridda. È
puru assai cumuni lu casu in cui un fronti tèpidu passi supra na banna
abbunnantimenti cummigghiata di nivi.

La negghia di fumata è la forma cchiù lucalizzata e è criata di l'aria fridda
chi passa supra l'acqua assai cchiù cauda. Lu vapuri d'acqua trasi currennu
currennu nta l'attimusfera pi menzu dâ fumata e la cundinsazzioni succedi appena
ca veni junciutu ô puntu d'aquazzina. La negghia di fumata è cchiù cuntinuu nnî
banni pulari, e attornu ê laghi cchiù granni e cchiù funnuti ntô autunnu
tardiolu e ô nizziu dû mmernu.

La negghia si forma spissu ntê vaddi di muntagna duranti lu mmernu. È lu
risurtatu dâ mmirsioni di timpiratura causata di l'aria fridda cchiù pisanti ca
si cala ntâ vadda mentri l'aria cchiù cauda chi si jisa e passa supra li
muntagni. Si tratta sustanzialmenti di negghia d'avvizzioni limitata dâ
topografìa lucali, chi in cunnizzioni di carma pò durari quarchi jornu.

Tutti li tipi di negghia si fòrmanu quannu l'umidità rilativa si junci lu 100% e
la timpiratura di l'aria si cala sutta lu puntu d'aquazzina, spincennula jusu
furzannu lu vapuri d'acqua a cundinsari.

La negghia riduci la visibilità. Puru siddu arcuni menzi di trasporti ponnu
pinitrari la negghia usannu lu radar, li viculi stratali hannu a viaggiari pianu
pianu e usari chiù lluminazzioni. La negghia lucalizzata è particularmenti
piriculusa, e nni l'ariuporti videmma.

Nnâ mitiuruluggìa ariunautica, la dizzioni "negghia" (FG, "fog" nnî bullittini)
è assuciata a na visibilità nfiriuri ê 1.500 metri. Pi visibilità supiriuri a
1500, ma nfiriuri a 3.000 m, si usa "faogna" (BR, "mist").



https://scn.wikipedia.org/wiki/Nazzioni_Uniti

L'Urganizzazzioni dî Nazziuni Uniti, ONU (‘n ngrisi United Nations Organization,
acrònimu UN oppuru U.N.; ‘n francisi Organisation des Nations unies) è la cchiù
estisa urganizzazzioni ntirnazziunali, cumprinnennu la quasi tutalitati dî Stati
dû pianeta. L' ONU si pruponi di rigulari li guerri e li sciarri tra li
Nazziuni, e ô stissu tempu di prumòviri la paci, la libbirtati e la dimucrazzìa
ntô munnu. A oi li Stati membri sunnu 191.

Ponnu fàciri parti dî Nazziuni Uniti tutti li paisi c’accèttanu l’òbbrichi
mpunuti dû Statutu dî Nazziuni Uniti e ca vennu cunziddirati ‘n gradu di fàciri
frunti a st’òbbrichi. L'Assimbria ginirali dicidi l'ammissioni ‘n basi ê
raccumannazzioni dû Cunzigghiu di sicurizza.

Â data attuali fannu parti di l'ONU 191 paisi; si vidi la Lista dî stati membri
dî Nazziuni Uniti.

La seggi di l'urganizzazzioni s’attrova a New York e l'attuali Sicritariu
Ginirali è Kofi Annan. A Ginevra, antica seggi dâ Sucità dî Nazziuni,
organizzazzioni chi pricidìu l'ONU prima dâ secunna guerra munniali, c'è n'àutra
seggi di l'ONU.

“Nuàutri, pòpuli dî Nazziuni Uniti, dicisi a sarvari li futuri ginirazzioni dû
flaggellu dâ guerra, ca pi dui voti ntô cursu di sta ginirazzioni purtau nun
dicìbbuli affrizzioni a l'umanitati, a riaffirmari la fidi ntê dritti
funnamintali di l'omu, ntâ dignitati e ntô valuri dâ pirsuna umana, nta
l’aguagghianza dî dritti di l’òmini e dî fìmmini e dî nazzioni granni e nichi
[...]|dû priàmmulu dû Statutu dî Nazziuni Uniti.”

Ntô 2001 li Nazzioni Uniti e lu sicritariu ginirali Kofi Annan, foru nzignuti dû
Premiu Nobel pâ paci, ma già ‘n pricidenza àutri suttaurganizzazzioni di l'ONU
foru primiatu cûn Nobel pâ paci:

L'artìculu 7 capìtulu 3 dû Statutu dî Nazzioui Uniti stituisci sei urgani
principali ndispinzàbbili pû funziunamentu e lu cuvernu di l'urganizzazzioni. A
latu di chisti asìstinu na serî d’aggenzî, funni, cummissioni e prugrammi ca
fannu parti dû Sistema ONU.

Lu Statutu dî Nazziuni Uniti prividi videmma lu Cunzigghiu d’Amministrazzioni
Fiduciaria tra l’urgani principali. Sta stituzzioni cissau di fattu di asìstiri
câ fini dî règgimi d’amministrazzioni fiduciaria e la sô furmali chiusura fu
cuncurdata ntô Summit tinutu a Nova Jorca dû 14 ô 16 di sittèmmiru di 2005.

L'Assimbria Ginirali dî Nazziuni Uniti e lu Cunzigghiu Ecunòmicu e Suciali
disponnu di na serî d’ Urgani sicunnari c’hannu la forma di funni o prugrammi
stituiuti pi còmpiti spicìfici e dirittamenti addipinnenti di l'Assimbria. Nun
hannu pirsunalitati jurìdica propia. A lu mumentu asìstinu 22 di st’urgani dî
quali lu cchiù famusu è l'UNICEF, tra l’àutri cci sunnu l'Àutu cummissariatu pî
rifuggiati UNHCR e lu prugramma pû sviluppu ecunòmicu UNDP.

Cci sunnu appoi nu nùmmaru d’urganizzazzioni juridicamenti, urganizzativamenti e
finanziariamenti autònumi ma ligati ê Nazziuni Uniti d’accordi. Arcuni foru
funnati prima ancora dî Nazziuni Uniti stissi. Tra l’"Aggenzî spicializzati",
cci sunnu l'UNESCO, l'OMS e li situzzioni ca gravìtanu ntornu â Vanca Munniali.
Tra l’urganizzazzioni currilati ccii sunnu lu WTO e l'IAEA. L'attivitati di
chisti veni cuurdinata dû Cunzigghiu Ecunòmicu e Suciali.

N’urganizzazzioni sìmuli fu ‘n èssiri dû 1919 a lu 1946 cû nomu di Sucitati dî
Nazziuni.

L'Urganizzazzioni dî Nazziuni Uniti pigghiau lu postu dâ Sucitati dî Nazziuni
ntô 1945.

Lu 25 d’aprili 1945 a San Francisco happi locu la Cunfirenza Ntirnazziunali dî
Nazziuni Uniti. Lu 24 d’uttùviru vinni ratificatu lu Statutu di parti di li
cincu membri pirmanenti dû Cunzigghiu di Sicurizza dî Nazziuni Uniti:
Cina-Taiwan, Francia, Unioni Suviètica, Regnu Unitu e li Stati Uniti e dâ
maiuranza di l’àutri 46 firmatari.

La prima assimbria ginirali, prisenti 51 stati, si tinni lu 10 di jinnaru di
1946 a Londra.



https://scn.wikipedia.org/wiki/Naca

La naca è nu lettu nicu pî neunati e pî picciriddi nichi. Li nachi hannu la
carattirìstica spicìfica di aviri prutezzioni di latu contra li caduti duranti
lu sonnu. Li nachi tradizziunali avìanu pedi menzi rutunni ca sirvìunu
p'annacari e accussì favuriri lu sonnu dû picciriddu. Mmeci, ê jorna nostri, la
maiuranza havi jammi nurmali chî roti. Chisti servunu pi dù cosi: la mubbilitati
e l'annacamentu.

Cci sunnu tanti mudelli di naca fabbricati cu matiriali diversi: lignu,
pràstica, mitallu, ecc. Quarchi naca nica dî neunati havi ncurpuratu na speci di
tettu fattu di robbi stinnuti pi prutèggiri lu picciriddu dâ luci o macari comu
sèmprici estètica. Pò aviri macari lazzi d'unni appennulìa na campanedda o àutri
elementi sia sunori ca mobbili (cu elementi ca si mòvunu pi scuncintrari lu
picciriddu). Pi rènniri quarchi naca piacèvuli â vista, certuni su' azzizzati cu
pizzi, nocchi, ciocca e àutri uggetti estètici.

Li nachi ùsanu ô spissu nu matarazzu di scuma tagghiatu câ forma giusta pi
jèssiri cchiù còmitu dî molli.

Naca di viaggiu. Naca ca si pò chicari usata pî viaggi. La struttura si chica
supra a idda stissa pi occupari menu spazziu pussìbbili.



https://scn.wikipedia.org/wiki/NPOV

NPOV è l'acrònimu dâ sprissioni ngrisa Neutral Point Of View, ca signìfica puntu
di vista niutrali.

La pulìtica di Wikipedìa è ca tutti l'artìculi hannu a èssiri trattati d'un
puntu di vista niutrali. Secunnu l'idìi dû funnaturi Jimbo Wales, NPOV è na
règula assuluta e nun discutìbbuli. L'usu dû NPOV è pirciò règula nun
dirugàbbili di Wikipedìa.

Lu sò esattu cuntrariu pò èssiri cunziddiratu lu cussiddittu POV, puntu di vista
pirsunali e/o unilatirali assulutamenti d'evitari.

Lu NPOV è nu cuncettu funnamintali 'n Wikipedìa: n'Enciclopedìa nun assumi
arcuna pusizzioni, né di cunnivisioni, né di riggettu d'arcuna ntirpritazzioni
di li fatti ca discrivi. N'Enciclopedìa assumi la sula pusizzioni di nu puntu di
vista niutrali, supra lu quali tutti li parti ntirissati ponnu cuncurdari. Nun è
naturarmenti sempri pussìbbuli ottèniri n'accordu cumpretu supra tutti li temi
trattati: diffirenzi ci sunnu e ci vannu a èssiri sempri, e è ntô funnamentu
midèsimu dâ scenza muderna evitari d'assùmiri valuri assuluti comu aternamenti
nun mudificàbbili. E' parò pussìbbuli, e anzi prifirìbbuli, rifirìrisi a na
razziunali disàmina di l'argumenti trattati, di modu ca li cuncetti risurtanti
ponnu èssiri assumuti di tutti li littura comu uggittiva basi di
cunziddirazzioni, comu cumuni affidàbbili spuntu gnoseològgicu.

Nun usati pirciò stu spazziu pi sprìmiri pusizzioni pirsunali (ideològgichi,
pulìtichi, filusòfichi, riliggiusi, di mera partiggianirìa o... tifusirìa), sia
pirchì vinìssiru 'n brevi tempu sustituiuti o cancillati d'àutri utenti, sia
pirchì li stissi Amministratura di sistema putìssiru ricùrriri a spiacèvuli
rimedi prutittivi. Circamu pirciò di miritari la libbirtà ca si cuncedi di
prisintari argumenti dî quali addisiamu cunzèntiri l'apprufunnimentu, usannu ô
megghiu la nostra abbilità dialèttica.

N'Enciclopedìa s'usa e si scrivi p'ampliari la propia canuscenza, nun pi
discùtiri dî propi pinioni pirsunali: pirchissu ci sunnu li forum (accussì comu
chistu: Yahoo! Gruppi: Linguasiciliana) e li siti ueb pirsunali (ndicamu videmma
ca chiddi rializzàbbili gratuitamenti hannu ccillenti carattirìstichi tècnichi,
uttimali pâ sô evintuali juncibbilità;).



https://scn.wikipedia.org/wiki/Munti_N%C3%A8bbrudi

Li Munti Nèbbrudi, ditti puru Carunìi, s'attròvanu nta l'ìsula di Sicilia, nnê
pruvincî di Missina, Enna e Catania. Nzèmmula a li Madunìi, a ovest, e a li
Piluritani, a est, custituìscinu l'Appenninu Sìculu. Sunnu dilimitati a sud di
na parti di lu ciumi Simetu, a ovest dû ciumi Pòllina e a est dâ ciumara di
Nuvara di Sicilia.

Li cimi cchiù mpurtanti sunnu: Munti Soro (1847 mt.), Serra dû Re (1754 mt.),
Pizzu u Fau (1686 mt.), Serra Pignataru (1661 mt.), Munti Triarî (1600 mt.),
Munti Casteddi (1566 mt.) e Munti Sambuchetti (1558 mt.).

Lu nomu Nèbbrudi veni dû grecu nebros ca voli diri "cerbiattu". Nfatti, na vota
nta sti muntagni si putìanu attruvari cervi, dàini, lupi e puru ursi.

La zuna dî Munti Nèbbrudi oji è na zuna naturali prutetta: dû 4 di austu dû 1993
esisti lu Parcu Naturali Riggiunali dî Nèbbrudi, granni 85.687 èttari, ntô
tirritoriu di 21 cumuni; è spartutu nta 4 zuni nnê quali, a secunna di
l’intiressi naturalìsticu, esìstinu varî diveti.



https://scn.wikipedia.org/wiki/Munarchi_di_Sicilia

La Sicilia comu puru lu sud di l'Italia, fu riggiuta di cunti, principi e re dâ
cunquista nurmanna di l'unnicèsimu sèculu nzinu all'unità d'Italia. Sta lista dî
munarchi va dî cunti di Autavilla, primi cunquistatura nurmanni di l'Italia
miridiunali e capustipiti dâ dinastia chi rignau n Sicilia n'èbbica nurmanna,
nzinu ô Regnu dî Dui Sicili e ê munarchi dâ dinastia Savoia. Prima dâ cunquista
nurmanna la Sicilia era n'emiratu kalbita, eriditatu dâ cunquista àrabba dû IX
sèculu, chi già prima dâ cunquista nurmanna avìanu nstauratu na seri di
cuvirnatura àrabbi di Sicilia.

Pi rapprisintari la cuntinuità câ dinastìa Hohenstaufen, Fidiricu II di Sicilia
canciau lu stemma dû Regnu, agghiuncènnucci li signa dâ dinastìa sveva).

Â morti di Martinu II s'accuminzau nu pirìudu di ntirregnu di dui anni,
carattorizzatu di trùbbulu. Duranti stu pirìudu la riggenza di l'ìsula fu
furmalmenti affidata a Bianca di Navarra, vìduva di Martinu I, disignata vicaria
dû re d'Aragona ntâ Sicilia. Sennu ca la Sicilia nun fu cchiù nu statu
nnipinnenti la massima auturitati nti l'ìsula, fu lu viciré, n rapprisintaza dû
re.

Duranti stu pirìudu li regni di Nàpuli e Sicilia sunnu tinuti di re forasteri
(Spagna prima, e poi pi brevi pirìudi, Austria e Savoia) mentri vennu
amministrati di distinti viciré.

La spidizzioni di Garibbaldi misi fini â dinastia dî burboni. La Sicilia fu
annittuta ô regnu di Sardegna e ntô 1861 fu prucramata l'Unità d'Italia, chi fu
na munarchìa nzinu ô 1946, riggiuta dâ dinastia Savoia. Quattru re si sigueru
nti stu piriudu:



https://scn.wikipedia.org/wiki/Mperu_Bizzantinu

Lu mpèriu bizantinu era la parti est dû Mpèriu rumanu, chi cuntinuàu a campari
doppu chi la parti ovest scumparìu. Duràu di lu 395 a lu 1453. La lingua
ufficiali era lu grecu bizzantinu, accussì comu puru la cultura. Lu mpiru
bizzantinu nascìu grazzi a Teodosiu, chi dividìu lu mpiru rumanu nta la parti
ovest e la parti est nta lu 395. Murìu doppu la cunquista di Custantinòpuli (chi
oi è Istanbul) dî Turchi nti 1453. La cultura bizzantina cuntìnua a campari nta
la riggiuni dâ Calabbria e ntô Salentu, unni oi si pàrranu ancora dui dialetti
dû grecu bizzantinu, lu grecu-càlabbru e lu grecu-salentinu.

Lu mpiraturi Custanti II dicidìu di spustari la capitali di lu mpiru a Sarausa
ntô 663. La capitali di lu mpiru fu spustata nàutra vota a Costantinòpuli ntô
668, â morti di Custanti II.

La Sicilia fu tirritoriu bizzantinu cu la cunquista di Belisariu ntô 535 sutta
Giustinianu I. Ristau ntiramenti bizzantina nzinu ô 827, quannu l`'àrabbi,
sbarcati a Mazzara cunquistarru la parti uccidintali dâ Sicilia. Picca a picca,
lu mpiru bizzantinu persi li cità principali di Palermu (831) e Sarausa (878).
Ntô 900 presidî bizzantini tinèvunu ancora a Taurmina chi fu pigghiata di
l'àrabbi ntô 902, e Rumetta chi tummau sulu ntô 965. N'sèguitu, versu lu 1038,
Maniaci ripigghiau pruvvisoriamenti lu cuntrollu dâ Sicilia urientali, pi
pirdirlu difinitivamenti quarchi annu doppu.

Li bizzantini, a parti quarchi ncursioni àrabba, riniscerru comunqui a mantèniri
na prisenza cuntìnua n Calabbria, ntâ Pugghia e a Nàpuli, nzinu â scinnuta dî
Nurmanni, versu lu 1060.



https://scn.wikipedia.org/wiki/Mozzia

Mòzzia (Mothia, 'n latinu; Mozia, in italianu) è na isuledda finiciu-pùnica ntô
centru di lu stagnuni di Marsala, nu trattu di mari quasi chiusu e vasciu, a
cchiù picca di nu chilòmitru dâ punta di terra chiù vicina di Marsala, ora
riserva naturali, stisa circa 10 sarmi.

La sò esistenza fu muntiviata di Tucididi chi situa la funnazzioni ô sèculu
VIII/VII a.C. Addiventa lu chiù mpurtanti centru pùnicu dâ Sicilia, cuntisu dî
greci e dî cartaginisi. Nnô 397 a.C. veni distrutta di Dionisiu lu vecchiu di
Sarausa; li muzziani scappanu e nnâ terraferma di frunti fùnnanu Lylibeum, ora
Marsala; accussì Mozzia sparisci di la storia.

China di abbitazioni finicî e grechi: la Necròpuli; lu Tofet: un santuariu pî
riti sacrificali; lu Kothon: un purticeddu artificiali scavatu a l'internu di
l'isuledda cû funnu lastricatu; un Museu chinu di cosi antichìssimi e
mpurtantìssimi e cu na statua greca truvata a Mozzia nnô 1979 di straurdinaria
biddizza: un picciottu affimminatu vistutu cu nna tùnica plissittata chi strinci
e sàguma lu corpu.



https://scn.wikipedia.org/wiki/Milocca

Milocca (o Milena n talianu e nta àutri parrati siciliani) è un cumuni di 3.446
abbitanti dâ pruvincia di Cartanisetta. Lu nomu è di orìgini àrabba, e penzica
signìfica "pussidimentu" o "cirasa".

Furmatu di 14 robbi, fina a lu 1923, annu di l'autunumìa, na pocu di robbi
facìvanu parti di Comprancu e lu chiossà di Sutera. Doppu ca si furmau comu
paisi autònumu, canciau nomu: di Milocca passau a Littoria Nissena, poi arrè a
Milocca e a l'ùrtimu Milena, n onuri di la sòggira di Vittoriu Emanueli III,
c'avìa murutu nta stu mentri. D'un puntu di vista architittònicu, Milocca, o
Milena, è cumposta di 14 robbi, na pocu luntani puru 3, 4 km di lu centru. Li
robbi si chiàmanu cu li nomi di li famigghi ca ci stàvanu a lu nizziu o ca li
funnaru (Robba Mantiuna, Robba Farcuna, Robba Cassìenti), di la nciuria (Robba
Cartafanzi, Robba Maaru), o picchì è la robba chiù granni (Robba Ranni). Oji, na
pocu di robbi si jicaru l'unu cu l'àutru, ma l'architittura tìpica di lu paisi
si vidi ancora pricisa.

Nni l'anni 50/60, quannu lu paisi arrivau a cuntari chiossà di 5000 cristiani,
lu travagghiu nun abbastava cchiù e ci fu emigrazzioni assà, e li genti parteru
pi Asti e Aix-les-Bains, unni ancora ci sunnu grossi cumunità d'emigrati
milucchisi. N'àutru puntu d'emigrazzioni fu Basilea. Nta l'anni nuvanta
accumenza lu prucessu di giamillaggiu tra lu Cumuni di Milocca e lu Cumuni di
Aix-les-Bains (Francia).

Tìpicu di manciari sunnu li mbriulati, pasta di pani a sfogghia, cu la sugna, li
zìnzuli, cipudda, tumazzu, aulivi e patati. Lu primu sàbbatu di austu c'è la
Sagra di la mbriulata. Lu Santu Patruni è San Giseppi, e si fisteggia jornu 19
di marzu cu la "tavulata di li vicchiarìeddi".



https://scn.wikipedia.org/wiki/Micruscopiu_alittr%C3%B2nicu

Li micruscopii littronici sonu stigghi scientifici ca usunu raggi di littroni cu
n'inirgia ilivata ppi isaminari uggetti ca sunu viramenti nichi.

Chissu eni lu furmatu di micruscopiu littronicu urigginali ("Transmission
Electron Microscope - T.E.M."). Littroni a jauta vilucitati sunu spirùti di nu
catudu versu n'uggettu di taliàri. Parti di li littròni passanu attraversu
l'uggettu e sunu cugghiutu di n'analizzaturi. L'immaggini allura è criati usannu
lu schermu di nu computer.

Nta stu micruscopiu ("Scanning Electron Microscope - S.E.M.") li littroni a
vultaggiu jautu sunu mannati a l'uggettu d'isaminari. L'uggettu manna narreri
littroni a bassa vilucitati ca sunu cullizziunati di n'analizzaturi. L'immaggini
mostra i carattirìstichi dâ supirficii di n'uggettu.

Nta stu terzu tipu ("Reflection Electron Microscope - R.E.M.") li littroni a
jauta vilucitati sunu spiruti a l'uggettu. Parti di li littroni su riflessi
(mannati n'arrèri), e sunu dunqui cullizziunati di n'analizzaturi.

'Stu stipu ("Scanning Transmission Electron Microscope - S.T.E.M.") cumbina a
risoluzzioni jauta cu lu TEM rastirizzannu li funzioni di lu S.E.M.. Po ssiri
utilizzatu ppi fari cumplessi analizi supra l'uggettu d'analizzari: cosa ca nun
ppo ssiri fatta utilizzannu lu T.E.M. sulu.



https://scn.wikipedia.org/wiki/Micheli_Amari

Micheli Amari (Palermu, 7 di giugnettu 1806 - Firenzi, 16 di giugnettu 1889) fu
stòricu, scritturi, e òmu pulìticu sicilianu. Doppu nu piriudu di esiliu in
Francia, ppi la sò attività pulìtica contra lu reggimi di Francischieddu,
ritorna in Italia unni pòi, rivesti la càrrica di sinaturi a partiri dû 1861.

Era ancora picciutteddu quannu ntô 1820, pigghiannu asèmpiu di sò patri
Firdinannu, accuminciau a participari a li riunioni siparatisti ppi la
nnipinnenza dâ Sicilia di Nàpuli; ma la rivuluzzioni siparastista dû 1820/21
finìu cu la riprissiuni burbònica e â li siciliani nun cci aristaru ca l'occhi
ppi chiànciri. Ntî stu clima, vinni ncriminatu p'aviri scrivutu l'òpira "La
Guerra dû Vèspiru" ("La Guerra del Vespro" 'n talianu), cca, ppi la mpusizzioni
dâ cinzura, niscìu a l'èbbica cû tìtulu "Un periodo delle istorie siciliane del
XIII secolo"; accussì, ppi nun cascari ntê manu dû cuvernu di Nàpuli, si nni
fujìu 'n asìliu a Pariggi. Ddocu vinni accugghiutu di àutri siciliani cca si
nn'avìanu macari iddi scappati dû solu pàtriu, assicutati dî napulitani. Ccu na
situazzioni di chiossai tranquillitati, di unni ora s'attruvava, aripigghiau li
sò studî di lingua àrabba, cca duraru ppi cchiù di deci anni; di iddu foru
studiati tutti li manuscritti di ssà lingua cca parràvanu dâ Sicilia ntî lu
pirìudu dâ duminazzioni islàmica, e nni vinni fora la munumintali "Storia di li
mussurmani 'n Sicilia" (titulata 'n talianu Storia dei mussulmani in Sicilia).
Lu primu vulumi di l'òpira, cca è cumposta di tri vulumi, vinni pubbricatu ntô
1854 a Firenzi di l'edituri Felice Le Monnier; lu secunnu vulumi niscìu ntô 1858
e lu terzu, fattu di tri tomi, ntî l'anni 1868-72.

Mentri cca ancura travagghiava supra a la "Storia di li mussurmani 'n Sicilia",
eppi la pinzata di nu nova travagghiu: la priparazzioni di la "Bibbliuteca
àrabbu-sìcula", cca vinni appoi pubbricata ntô 1841; macari chista fu n'òpira
munumintali, unni vènunu 'llustrati l'òpiri àrabbi cca parràvanu dâ Sicilia, o
macari cca nni trattàvanu qualchidunu di li sò aspetti: òpiri giugràfichi,
stòrichi, puètichi; prestu l'auturi di ss'òpiri divintaru famusi macari ntî la
cultura uccidintali, cumu Al-Idrisi, cumu â lu viaggiaturi Ibn Gabayr o a lu
pueta Ibn Hamdis, cca cantù la Sicilia.

Ntô 1848 turnau 'n Patria ppi participari â la Rivuluzzioni ndipinnintista
siciliana dû 1848 e ppi sìdici misi (quantu durau lu novu abbrivisciutu Statu
Sicilianu) vinni eliggiutu diputatu ô Parramentu Sicilianu e numinatu Ministru
di li Finanzi. Finutu l'autu-cuvernu sicilianu, si nni turnò arrè ntâ Francia
unni s'avvicinò a Giuseppi Mazzini e a li sò idìi pulìtichi.

Ntô 1859, â l'universitati di Pisa, ccû cuvernu pruvvisòriu tuscanu, fu
prufissuri di lingua e storia àrabba.

Turnau 'n Sicilia ntô 1860 comu ministru di Garibbaldi, participau â la vita
pulìtica dê l'Italia unita e vinni numinatu sinaturi a lu 20 di jinnaru 1861; fu
appoi ministru dâ Istruzzioni Pùbbrica dô 1862 ô 1864; ntô stissu 1864
ripigghiau lu nzignamentu dâ lingua àrabba ntî l'Istitutu di Studi Supiriuri di
Firenzi nzinu â lu 1873 .

Murìu mpruvvisamenti a Firenzi a lu 16 di giugnettu 1889, mentri cca ancura
travagghiava ppi fari mudìfichi e aggiustamenti supra â la "Storia di li
mussurmani 'n Sicilia".

Amari fu auturi di Storia della guerra del Vespro siciliano e Storia dei
Musulmani di Sicilia; si fa canùsciri comu ricircaturi seriu di l'idintitati
siciliana. Lu primu vulumi di I Musulmani di Sicilia fu pubblicatu ntô 1854.
Espertu arabbista, traduci in talianu nu nùmmuru mpurtanti di testi dâ prisenza
àrabba in Sicilia. Amari fu tistimoni ntê sò òpiri di nu dialugu e di na
tulliranza diffusi ntâ la Sicilia di l'èbbica àrabba.



https://scn.wikipedia.org/wiki/Michael_Faraday

Michael Faraday (22 di sittèmmiru,1791-25 di austu, 1867) a statu nu chimicu e
fisicu britannicu.

A li sô tiempi li gghienti li ciamaunu filosufa naturali ma nta ogni casu iddu
accuminzau travagghiannu comu assistenti nta nu labboratoriu. A di tiempa si
sapìa picca supra a l'ilittricitati. Faraday strummmintau e scupriu nu munzieddu
di cosi c'avieunu a cchi fari cu lu flussu d'ilittricitati nta nu cavu turcinatu
ca si cumpurtava comu a nu magneti (ora a discipplina eni ciamata
ilettrumagnetismu). Truvau macari na poca ri maneri ppi utilizzari
l'ilittricitati cu l'ilimenta chimici ppi canciàrili (sta discipplina ora si
ciama ilettruchimica).

Ammustrau ca lu magnitismu eni capaci d'infruinzari li raggi di luci comu si
ierunu a stissa cosa. Custruìu lu primu muturi ilettricu e jeni grazzi macari a
lu so travagghiu ca l'ilittricitati addivintatu nu stigghiu utili.

Michael Faraday nascìu nta a parti miridiunali di Londra, Gran Britagna. A so
famigghia nun ci avia assai sorda. So patri, James Faraday, ca era nu fabbru,
avia vinutu nta l'anni di lu 1780 di l'Anghilterra di lu nord-ovest. Lu giovani
Michael Faraday era unu di li quattru figghia e ciappi sulu na rucazzioni
furmali di bbasi. Appi a fari l'autudidatta pp'anzignarisi a lieggiri e
scriviri. A quartodici anni trasìu comu apprindista pp'anzignarisi a riligari li
libbra e vinnirili nta na libbriria di n'omminu ciamatu George Riebau.

Duranti li sett'anni d'apprindistatu ccu George Riebau, ci appi l'uccasioni di
ligghirisi nu munzieddu di libbra. Liggghiu, pa isempiu, Comu migliurari a
menti" (The Improvement of the Mind in lingua angrisi) di Isaac Watts. A Faraday
ci piacia usari li idei addiscritta nta stu libbru e nta lu so travagghiu.
Accuminzari a 'ntirissarisi di scienza, spiciramenti ilittricitati. Faraday
truvau l'ispirazzioni nta lu saggiu "Cumbirsazziona in chimica" (Conversations
in Chemistry nta lingua angrisi) di Jane Marcet.

Accuminzau a sicuiri lizziona pubbrichi ca ierunu tinutu di li miegghiu
scienziati lundinesi di ddi tiempa. L'appunta ca fici di li lizziona ci li
mustrau a Sir Humphrey Davy ca arristau amprissiunatu picchini ci piacierru
truoppu assai e ci uffriu nu travagghiu comu assistenti nta lu marzu di lu 1813.

A canuscenza e a cultura di Faraday cuntinuau mentri assistìa a Sir Humphrey
Davy finu a quannu accuminzau a fari scuperti sô urigginali. Addivintau
prufissuri nta lu 1833.

L'impurtanza di lu so travagghiu gghia si nutau duranti a so vita e lu cuvernu
britannicu ci resi na pinzioni quannu addivintau anzianu comu ricumpenza.

Faraday scuprìu macari ca si l'ilittricitati curpisci na cagghi di mitallu a
scossa attraversa l'uggettu sinza trasiri 'nta cagghia. Chissu eni chiddu ca
runi sicurezza a li gghienti quannu ci su li timpurali e iddi sunu 'nta na
machina o nta n'aeriu. Sta prupirtati oggi si ciama a Cagghia di Faraday.



https://scn.wikipedia.org/wiki/Mariu_Gori

Mariu Gori (lu veru nomu era Mariu Di Pasquali; Niscemi, 16 di sittèmmiru, 1926
– Catania, 5 di dicèmmiru, 1970) fù nu pueta, scritturi e auturi sicilianu.

Finuti li scoli elemintari a Niscemi, si scrissi â scola ginnasiu di
Cartagiruni, unni supirau cu màssimu voti l'esami di maturità clàssica.

Ntô 1944 fici pubbricari a Cartagiruni lu vulumettu Germogli, na raccolta di 39
puemi apprizzata d'amici e prufissura chi cunteni lu megghiu dî primi tintativi
lìrici dû carusu studenti.

Ntô 1945 si scrissi a facultà di midicina e chirurgìa di l'Univirsitati di
Catania prima e a chidda di Pisa doppu, ma nun friquintava mai li lizzioni
pirchì si didicava esclusivamenti â puisìa e a l'attività littiraria. Fu
prumuturi a Catania, nzemi a tri amici e scrittura, ntô 1946 dû muvimentu
littirariu sicilianu dinuminatu Trinacrismo pû rinnuvamentu dâ puisìa
dialittali.

La sò attività littiraria cuntinuau a Pisa unni criau ntô 1954 lu centru di
cultura ed arti La Soffitta. Tinìu tanti recitals, cunfirenzi e ncuntri
culturali ntâ Sicilia e l'Italia.

Pubbricau ntô 1955 nu vulumettu di puisìi pi sicilianu ntitulatu Ogni Jornu ca
passa.



https://scn.wikipedia.org/wiki/Lu_Pr%C3%ACncipi_N%C3%ACcu

Lu Prìncipi Nìcu" è nu cuntu di Antoine de Saint-Exupéry ca fu fubbricàta 'nta
lu 1943. Lu libbru a statu lu quartu cchiù pubblicatu dâ storia e a statu
tradduciutu 'nta cchiù ssai ri 250 lingui. Parra di n'aviaturi ca è custrettu a
attirrai 'nta lu disèrtu dô Sahara unni ancontra nu piccirìddu chi ci addummànna
r'addisignàricci na pècura. Iddu, ammèci, ci addisìgna nu sirpènti boa ca si
manciàu n'ilifànti e iddu sa firàu a ntuvinàri chiè ca era. Duoppu na puocu i
vòte ca ci addisignàu na pècura sinza ca ci piàciu lu pilota ci addisigna nu
scàtulu e ci rici ca a pècura stàpi i rintra. Durànti li uòttu jòrna duranti li
quali lu pilota si strummènta p'arriparàri l'airuplanu lu piccirìddu ci cunta ca
era nu Prìncipi Nìcu ca s'arricugghìa di n'astiròiddi ciamàtu B-612. Stu
astiròiddi ci avja tri vulcàni e na puocu ri pianti e iddu passava lu tièmpu a
rinzittàrilu levànnuci irbàcci e pianti comu li Baobab ca ci anfistàvunu lu
tirrìnu. Ci cunta magàri ca a nu certu puntu ci spuntàu na rosa ca ci parràva e
chi accuminzau a dummannarici troppi cosi accussìni addicidìu ri lassàri
l'astiroiddi comu a na campana i vitru ppi putìrila cuprìri e addifinnìrila rô
vientu. Lu Principi, allùra, vìsita autri sièi astiròiddi unni ci abbitàunu
pirsuni rànni tanticchia stròlichi...



https://scn.wikipedia.org/wiki/Liunardu_Euleru

Liunardu Euleru [oi'lər] (15 di aprili di 1707 - 18 di sittèmmiru di 1783) fu nu
matimàticu e fìsicu svìzziru. Passau la gran parti da so vita nta Russia e nta
Girmania. Euleru fici scuperti 'mpurtanti nta campi comu lu calculu e a
topuloggìa. Sprummintau macari la gran parti dei palori e sìmmuli usati nta
matimatica oggi. Ammintau pa isempiu la funzioni matimatica eggh'eni macari
canusciutu ppi lu so travagghiu nta miccanica, l'ottica e l'astronumìa.

Euleru eni cunzidiratu lu cchiù 'mpurtanti matimaticu di lu diciannuvesimu
seculu e unu di li cchiù granni di tutti li tempa. Fu macari lu matimaticu ca
scrissi cchiossai: li so travagghi cullizziunati inchiunu 60-80 vulumi.

N'autru matimaticu, Pierre-Simon Laplace dissi, "Leggi Euleru, leggi Euleru,
iddu è nu mastru ppi nuatri tutti". Euleru fu misu nta sesta serii di li
bancunoti di 10 Franchi svizzeri e supra nu munzieddu di francubbulla svizziri,
tideschi e russi.

L'astiroidi 2002 Euleru fu vattiatu accussini in so unuri. Eni macari cilibbratu
di la Cresìa Lutirana supra lu Calindariu dei Santi ca hanu lu 24 di maiu.

Euleru ntrudiciu nu munzieddu di notazzioni ca si usanu ancora oggi: ntra
chissi, f ( x ) {\displaystyle f(x)} pa funzioni matimatica, l'attuali
notazzioni pei funzioni trigonumetrichi comu senu e cosenu, la lettira greca Σ
pa summatoria. Ppi primu usau a littra e ppi inticari la basi di li logarittimi
naturali nu nummiru riali ca ora jeni appuntu ciamatu macari nummiru di Euleru,
e la littra i p'inticari l'unitati immagginaria. L'usu da a lèttira π ppi
innicari lu pi grecu, ntruduciutu all'inizziu di lu XVIII secolu di parti di
William Jones, addivintau pupulari duoppu l'utilizzu ca ni fici Euleru.



https://scn.wikipedia.org/wiki/Littiratura_Siciliana

La littiratura siciliana cumprenni tutti li opiri di puisia, tiatru, di prosa
scritti pi lu cchiussai in lingua siciliana. La littiratura siciliana havi na
cumpunenti pupulari mpurtanti, raffurzata dû fattu ca pi sèculi e ancora oggi li
ducumenti in lingua siciliana scritta nun custituìscinu la sula parti di la
pruduzzioni littiraria siciliana, ssennu mpurtanti puru chidda urali.

La littiratura siciliana nasci cu lu svilupparisi dâ lingua siciliana n sequitu
a riconquista svevu-normanna dâ Sicilia. Lu mpiraturi svevu Fidiricu II avia
criatu na vera e propria curti di pueti e littirati chi dèsiru nu mpulsu
ditirminanti â nascita dâ littiratura siciliana, o puntu chi la scola siciliana
chi ni dirivau fu nu rifirimentu littirariu fora dî cunfini stissi dâ Sicilia.
La lingua siciliana dû XIII sèculu agghicau a nfluinzari la nascita di na lingua
italiana littiraria, grazzi all'opira di Danti, chi ntô De vulgari eloquentia
arricanusci â scola siciliana lu status di rifirenza littiraria di l'èbbica.

Cô passari dî seculi, la lingua siciliana si diffirinziau assai di la lingua
italiana littiraria, ô puntu ca oggi li autura siciliani scrivunu in italianu o
n sicilianu a secunna di lu cuntestu littirariu e suciali, pi cui l'opira è
criata. E accussì pi li temi trattati, li situazzioni discrivuti, e
l'origginalità di stili, da parti di littiratura scritta in italianu di auturi
siciliani comu Pirandellu, Verga, Capuana, pò puru essiri cunsidirata a pienu
titulu comu littiratura siciliana.

Unu dî pirsunaggi di la littiratura pupulari cchiù canusciuti è Giufà. Lu
scritturi e studiusu di la lingua siciliana Giuseppi Pitré ntô libbru Racconti
popolari sicilani parra di cunta chi tràttunu di Giufà chi si tramannàvunu
uralmenti di ginirazzioni 'n ginirazzioni, e ancora oggi li cunta di Giufà sunnu
assai pupulari.

La littiratura siciliana culta cuminzau ntô sèculu XIII à l'l'èbbica nurmanna
sutta Fidiricu II, chi fu iddu stissu littiratu e animaturi di la Scola
Siciliana. Doppu Danti, l'italianu divintau la lingua culta ufficiali dî
littirati siciliani e Pueti Siciliani, chi però truvàvunu ispirazzioni nni la
cultura pupulari siciliana tantu ca quasi tutti lassaru quacchi òpira in
sicilianu.

Lu Tiatru sicilianu havi na mpurtanza granni nni la littiratura siciliana.
Pirandellu marcau la storia dû tiatru dû vintèsimu sèculu ccu storî pigghiati di
ambientazzioni siciliana, ma chi sunnu universalmenti rapprisintati attraversu
tuttu lu munnu.

La puisìa è l'arti di trasmèttiri lu propiu missaggiu, usannu paroli, li soi
soni e lu ritmu dî frasi: pi chissu, la puisìa havi pi si stissu arcuni qualità
dâ mùsica, e rinesci a trasmèttiri sintimenti e stati d'arma megghiu di comu
rinesci a fari la prosa. La puisìa nun havi un significatu comu un pezzu di
prosa, o pi dìrilu megghiu, lu significatu è sulu na parti dâ cumunicazzioni chi
si vidi quannu si leggi o si ntenni nnû puema: l'autra parti nun sunnu virbali
ma emutivi.

La puisìa nascìu prima di la scrittura: anzi li primi formi di puisìa fôru sulu
orali o, comu l'antichissimu cantu a batoccu di li cuntadini e li cunti di li
Cantastorî (Omeru fu unu d'iddi, senza dubbiu lu cchiù famusu). Ntê tirritori
anglusassuni sta discinnenza orali di la puisìa fu veru forti (e ancora è ), e
nta li puisii in lingua ngrisi sunnu assai mpurtanti l'allittirazzioni,
l'onomatopea e l'assunanzi anchi fora li rimi, chi poi sunnu rispittati sulu
fonologicamenti e cu eccezzioni friquenti.

Appressu, doppu l'annu milli, si svilupparu furmi novi di puisìa e metrichi novi
nta l'Italia, la puisìa, nto piriudu dâ Scola Siciliana, e cchiù doppu, Danti
Aligheri e di lu Dolci Stil novu, s'affirmò comu menzu di ntrattinimentu
littirariu e privalentimenti pigghiò na furma scritta: chistu purtò li pueti
taliani a fari òperi cchiù strittamenti adirenti a li liggi grammaticali e
stilìstici di ddu gèniri, e a fari cchiù attinzioni a li qualità visivi di la
parola scritta, comu la rima e l'altirnarsi di li versi.

La puisìa siciliana appi lu sò sviluppu màssimu ntê versi di mpurtanti artisti.
Tra d'iddi: Bartulumeu Asmundo, Girolamo D'Avila, Antonio Veneziano, Simuni Rau,
Giovanni Meli, Domenico Tempio, Luiggi Capuana, Ninu Martoglio, Vicenzu De
Simone, Alfredu Danese, Giuvanni Formisano (e un pocu di lu tempu nostru:
Ignazio Buttitta, Salvatore Quasimodo, Sarvaturi Camilleri, Maria Sciavarrello,
Gnazziu Maiorana e Antoninu Magrì.



https://scn.wikipedia.org/wiki/Lingua_pruvinzali

Lu pruvenzali (ntô pruvenzali: "prouvençau", nta l'occitanu: "provençau" e ntô
francisi: "provençal") è n'avuluzzioni dû linguaducianu abbastanza ricenti
ppicchì data dû sèculu XVI. E' suprattuttu diversu pî sô cunsunanti finali muti
(e n particulari la s dû plurali). Fu parratu ntê dipartimenti
Alpes-de-Haute-Provence, Hautes-Alpes, Alpes-Maritimes, Ardèche (na zona dû
Ròdanu ntunnu a Bourg-Saint-Andéol), Bouches-du-Rhône, Drôme, Gard, Var,
Vaucluse e ntê àuti vaddi dû Piemunti talianu.

Pî pruvenzali, lu pruvenzali è comu un elimentu dû sô eriditati; è sustinutu dâ
pupulazzioni e dî cullittivitati lucali e di arcuni dicini d'anni ntâ vita
pùbblica (pubblicitati, carteddi stratali, festival, tiatru, palazzi...). E'
macari arricanusciuta comu lingua minacciata di l’ONU. L'azzioni
cintralizzatrici dî re di Francia (Ordonnance de Villers-Cotterêts - 10 di austu
1539) e doppu dâ ripùbblica jacubbina nni fìciru na lingua di campagna prima di
eliminàrila difinitivamenti cû nzignamentu obbligatoriu du francisi e
l'interdizzioni dû sô utilizzu a scola.

Lu pruvenzali arrista però na lingua di curtura avennu la sô ortografìa muderna
dû sèculu XIX e illustrata di Frédéric Mistral e li sô succissori, na
littiratura dinàmica e brillanti dû Mediuevu, la cui riputazzioni nternazziunali
havi statu curunatu macari cûn Premiu Nobel di littiratura di Frédéric Mistral
ntô 1904; esìstunu spicificamenti pû pruvenzali libbra di grammàtica,
dizziunarî, mètudi di nzignamentu, casi editricî e centri di ricerca. Lu
pruvenzali è nzignatu n Francia di l'asilu a l'universitati, nta nummarusi cursi
assuciativi e studatu macari nta nummarusi universitati straneri.

Dognitantu lu pruvenzali è cunsidiratu comu dialettu di l'occitanu, ca
rigrupparirìa tutti li lingui d'òc dû miridiuni dâ Francia (a voti assinza lu
guasconu). Nanzittuttu abbisugna ricurdari câ distinziuni ntra na lingua e un
dialettu sulu è pulìticu: la linguìstica nun è capaci di difiniri pricisamenti
la diffirenza ntra li dui cuncetti. Abbisugna macari nutari ca tutta l'Occitanìa
voli fari arricanùsciri la sô curtura e li sô spicificitati riguarda lu
jacubbinismu francisi.

E' pi chistu mutivu ca arcuni gruppi pruvenzali rifiùtanu chista assimilazzioni
e spìanu na vera spicificitati curturali. P'asempiu, Joseph Roumanille e na
parti dû Félibrige, purtaturi di na "certa rialitati" dâ lingua pruvenzali,
giammai cunsidiraru lu pruvenzali comu sutta-gruppu di l'occitanu.

Ma, quannu Frédéric Mistral pubblicàu lu sô munumentali "Tresor dóu Felibrige",
dizziunariu dâ lingua d'òc muderna nta dui volumi, lu tèrmini "pruvenzali"
nchiudi tutti li parrati occitani; ntô suttatìtulu du dizziunariu, è pricisatu
bonu: «Dictionnaire provençal-français, embrassant les divers dialectes de la
langue d'oc moderne» (Dizziunariu pruvenzali-francisi, chî diversi dialetti dâ
lingua d'oc muderna - notari l'usu dâ palora lingua ô singulari), ossia, comu è
pricisatu ntâ nota 1: «tous les mots usités dans le Midi de la France» (tutti li
palori usati ntô Menziornu dâ Francia).

Nfini, pî linguisti, la palora pruvenzali havi statu utilizzata pi assai tempu
comu tèrmini pi tutti li lingui d'òc. Oggi, l'usu scientìficu è di chiamari lu
gruppu linguìsticu cû tèrmini occitanu e di utilizzari lu tèrmini pruvenzali pî
parrati dâ Pruvenza.

Chist'ùrtimu è dognitantu cunsidiratu comu dialettu distintu dû pruvenzali
(Vivaro-Alpin) pû sô prununcia nord-occitana (CH pi C; J pi G; ...). Lu liamu cû
pruvenzali è cchiù curturali chi linguìsticu.

Abbisugna macari parrari dû francopruvenzali (o arpitanu) chi è na lingua
ndipinnenti dû pruvenzali.



https://scn.wikipedia.org/wiki/Lingua_provinzali

Lu pruvenzali (ntô pruvenzali: "prouvençau", nta l'occitanu: "provençau" e ntô
francisi: "provençal") è n'avuluzzioni dû linguaducianu abbastanza ricenti
ppicchì data dû sèculu XVI. E' suprattuttu diversu pî sô cunsunanti finali muti
(e n particulari la s dû plurali). Fu parratu ntê dipartimenti
Alpes-de-Haute-Provence, Hautes-Alpes, Alpes-Maritimes, Ardèche (na zona dû
Ròdanu ntunnu a Bourg-Saint-Andéol), Bouches-du-Rhône, Drôme, Gard, Var,
Vaucluse e ntê àuti vaddi dû Piemunti talianu.

Pî pruvenzali, lu pruvenzali è comu un elimentu dû sô eriditati; è sustinutu dâ
pupulazzioni e dî cullittivitati lucali e di arcuni dicini d'anni ntâ vita
pùbblica (pubblicitati, carteddi stratali, festival, tiatru, palazzi...). E'
macari arricanusciuta comu lingua minacciata di l’ONU. L'azzioni
cintralizzatrici dî re di Francia (Ordonnance de Villers-Cotterêts - 10 di austu
1539) e doppu dâ ripùbblica jacubbina nni fìciru na lingua di campagna prima di
eliminàrila difinitivamenti cû nzignamentu obbligatoriu du francisi e
l'interdizzioni dû sô utilizzu a scola.

Lu pruvenzali arrista però na lingua di curtura avennu la sô ortografìa muderna
dû sèculu XIX e illustrata di Frédéric Mistral e li sô succissori, na
littiratura dinàmica e brillanti dû Mediuevu, la cui riputazzioni nternazziunali
havi statu curunatu macari cûn Premiu Nobel di littiratura di Frédéric Mistral
ntô 1904; esìstunu spicificamenti pû pruvenzali libbra di grammàtica,
dizziunarî, mètudi di nzignamentu, casi editricî e centri di ricerca. Lu
pruvenzali è nzignatu n Francia di l'asilu a l'universitati, nta nummarusi cursi
assuciativi e studatu macari nta nummarusi universitati straneri.

Dognitantu lu pruvenzali è cunsidiratu comu dialettu di l'occitanu, ca
rigrupparirìa tutti li lingui d'òc dû miridiuni dâ Francia (a voti assinza lu
guasconu). Nanzittuttu abbisugna ricurdari câ distinziuni ntra na lingua e un
dialettu sulu è pulìticu: la linguìstica nun è capaci di difiniri pricisamenti
la diffirenza ntra li dui cuncetti. Abbisugna macari nutari ca tutta l'Occitanìa
voli fari arricanùsciri la sô curtura e li sô spicificitati riguarda lu
jacubbinismu francisi.

E' pi chistu mutivu ca arcuni gruppi pruvenzali rifiùtanu chista assimilazzioni
e spìanu na vera spicificitati curturali. P'asempiu, Joseph Roumanille e na
parti dû Félibrige, purtaturi di na "certa rialitati" dâ lingua pruvenzali,
giammai cunsidiraru lu pruvenzali comu sutta-gruppu di l'occitanu.

Ma, quannu Frédéric Mistral pubblicàu lu sô munumentali "Tresor dóu Felibrige",
dizziunariu dâ lingua d'òc muderna nta dui volumi, lu tèrmini "pruvenzali"
nchiudi tutti li parrati occitani; ntô suttatìtulu du dizziunariu, è pricisatu
bonu: «Dictionnaire provençal-français, embrassant les divers dialectes de la
langue d'oc moderne» (Dizziunariu pruvenzali-francisi, chî diversi dialetti dâ
lingua d'oc muderna - notari l'usu dâ palora lingua ô singulari), ossia, comu è
pricisatu ntâ nota 1: «tous les mots usités dans le Midi de la France» (tutti li
palori usati ntô Menziornu dâ Francia).

Nfini, pî linguisti, la palora pruvenzali havi statu utilizzata pi assai tempu
comu tèrmini pi tutti li lingui d'òc. Oggi, l'usu scientìficu è di chiamari lu
gruppu linguìsticu cû tèrmini occitanu e di utilizzari lu tèrmini pruvenzali pî
parrati dâ Pruvenza.

Chist'ùrtimu è dognitantu cunsidiratu comu dialettu distintu dû pruvenzali
(Vivaro-Alpin) pû sô prununcia nord-occitana (CH pi C; J pi G; ...). Lu liamu cû
pruvenzali è cchiù curturali chi linguìsticu.

Abbisugna macari parrari dû francopruvenzali (o arpitanu) chi è na lingua
ndipinnenti dû pruvenzali.



https://scn.wikipedia.org/wiki/Libbiral%C3%ACsimu

Li tèrmini libbiralismu e libbirali vennu usati sia ntô linguaggiu cumuni ca ntâ
tiurìa pulìtica cu significati diversi. Ccà n'accupamu esclusivamenti dû
libbiralismu comu duttrina pulìtica. Ntô linguaggiu cumuni libbiralismu pò
èssiri usatu comu sinònimu di magnanimitati e larghizza di viduti. La palora
veni dâ francisi libéral (zoè "libbirali"). 

A picca a picca versu lu nizziu dû sèculu XIX libbirali accuminzau a divèniri
aquivalenti di "favurèvuli a lu ricanuscimentu dî libbirtati ndividuali e
pulìtichi". La prima citazzioni 'n lingua ngrisa cu stu significatu acchiana ô
1801. 'N sensu mudernu si riteni ca lu tèrmini libbiralismu fu usatu pâ prima
vota ntô 1812 'n Spagna ntô parramentu riggiunali (las Cortes) di Càdici. Li
ràdichi dû libbiralismu sunnu tuttavìa assai cchiù antichi. Ponnu èssiri
attruvati ntê duttrini giusnaturalìstichi di John Locke, ntê tiurìi dî filòsufi
scuzzisi David Hume (Edimmurgu, 1711-1776) e Adam Smith (1723–1790) e nta
l'Illuminismu francisi. 

Sturicamenti lu libbiralismu nasci comu ideoluggìa dâ burghisìa ntô mumentu 'n
cui idda lutta contra li munarchìi assuluti e li privileggi di l'aristucrazzìa a
partiri dâ fini di lu sèculu XVIII. L'èsitu di sta lutta porta a l'istaurazzioni
dû Statu libbirali. 

Lu libbiralismu è prubbabbilmenti, nzèmmula â dimucrazzìa e ô sucialismu, la
duttrina ca cchiù nfruinzau la cuncizzioni muderna dû Statu e dû sô rapportu câ
sucitati. Si pò dìciri ca cuntaminau quasi tutti l'àutri duttrini
suciu-pulìtichi: si parra nfatti di libbiraldimucrazzìa pi ndicari li
dimucrazzìi muderni, ma videmma di sucialismu libbirali (o libbiralsucialismu),
di cattulicèsimu libbirali e macari di cumunismu libbirali. Propiu pi chistu
però, difiniri l'idintitati dû libbiralismu 'n quantu tali è diffìcili, puru
siddu esìstinu pinzatura ca si difinìscinu libbirali senza àutri accizzioni
videmma ê nostri jorna. A prupòsitu dû libbiralismu comu cunciputu dî sô
funnatura, c'havi mmeci n'idintitati chiuttostu chiara, jamu a parrari di
libbiralismu clàssicu o puru.

Si pò dìciri a ogni modu ca zoccu cuntraddistingui lu libbiralismu pulìticu 'n
ogni èbbica stòrica è la cridenza nta l'esistenza di dritti funnamintali e nun
viulàbbili ca fannu capu ô ndividuu e l'aguagghianza di li citadini davanti â
liggi (aguagghianza furmali). Lu puntu di vista di lu ndividuu e lu gudimentu dâ
libbirtati ndividuali è cunziddiratu lu paràmitru vàlidu pi judicari la buntati
di n'urdinamentu pulìticu/suciali. Nni st'òttica li putiri dû Statu hannu a
ncuntrari lìmmiti bon pricisi pi nun lèdiri li dritti e li libbirtati di li
citadini. Nni diriva lu rifiutu di vota 'n vota di l'assulutismu munàrchicu, dû
cliricalismu, dû tutalitarismu e 'n ginirali d'ogni duttrina ca
pruclama/abbannìa lu sacrificiu dû ndividuu 'n nomu di fini esterni a iddu.

Lu risvoltu dû libbiralismu 'n materia riliggiusa è lu laicismu e la
siparazzioni tra Statu e Cresia: ntê palori di Camillu Cavour "Lìbbira Cresia 'n
lìbbiru Statu". Ma lu libbiralismu è laicu videmma pirchî addumanna ô Statu di
nun ntirfiriri ntê scelti murali ndividuali: "Nuddu mi pò custrìnciri a èssiri
filici a sô modu (comu zoè iddu si mmàggina lu benèssiri di l'àutri òmini), ma
ognidunu pò ricircari la filicitati pâ via c'a iddu ci pari bona, purchî nun
reca priggiudizziu â libbirtati di l'àutri di tènniri ô stissu scopu." (Immanuel
Kant).

E' nicissariu nfini arricurdari ca ntê Stati Uniti lu tèrmini liberal havi na
sfumatura di significatu diversa: putissi èssiri traduciutu cu prugrissista o
sucialdimucràticu chiuttostu ca cu libbirali. Pari ca l'usu dâ palora liberal pi
difiniri iddi stissi di parti di l'ex-sustinitura di lu New Deal nta l' USA fu
duvutu ô fattu ca lu maccartismu avìa rinnutu la palora sucialista signu di
suspetti simpatìi suviètichi.

La lingua taliana poni na distinzioni tra libbiralismu e libbirismu: mentri lu
primu è n'ideoluggìa pulìtica, lu secunnu è na duttrina ecunòmica ca tiurizza lu
disimpegnu dû Statu di l'econumìa: pirciò n'econumìa libbirista è n' econumìa di
mircatu nun timpirata di ntirventi esterni. 

La lingua francisa parra di libéralisme politique (libbriralismu pulìticu) e
libéralisme économique (libbiralismu ecunòmicu) st'ùrtimu chiamatu videmma
laissez-faire, littiralmenti. lassati fàciri!), lu spagnolu di liberalismo
social e liberalismo económico. La lingua ngrisa parra di free trade (lìbbiru
cummerciu) ma usa lu tèrmini liberalism macari pi rifirìrisi ô libbirismu
ecunòmicu. Neo-liberalism ('n sicilianu niulibbirismu) è lu tèrmini usatu pi
ndicari na duttrina iper-libbirista di destra sustinuta tra l'àutri di Margaret
Thatcher e Ronald Reagan. Sibbeni li niulibbiristi si pruclàmanu a li voti li
veri eredi dû libbiralismu clàssicu, tanti cuntistaru sta pritisa e ritennu ca
li niulibbiristi ponnu chiuttostu èssiri cullucati tra li cunsirvatura (a lu
Partitu Cunsirvaturi ngrisi appartinìa nfatti la Thatcher). 

La furmulazzioni dâ duttrina libbirista si devi a Adam Smith e a lu sô saggiu La
Ricchezza delle Nazioni (La Ricchizza dî Nazzioni). L'idei di Smith foru
entusiasticamenti accugghiuti di li primi libbirali. Lu libbiralismu clàssicu
era sprissioni di n' eliti burghisi ligata ô munnu dû cummerciu e di l'affari ca
s'uppunìa a lu prutizziunismu e a lu mircantilismu mposti dî munarchìi di
l'èbbica. Secunnu sti pinzatura li còmpiti dû Statu s'avìssiru a ridduciri ô
mìnimu ndispinsàbbili (funzioni jurisdizziunali, difisa, òrdini pùbblicu). 

Lu libbiralismu clàssicu è essinziarmenti na duttrina di li lìmmiti dû putiri
pulìticu. Lu prubblema di cu havi a aviri stu putiri ntê propii manu è mmeci
l'uggettu dâ riflissioni dâ dimucrazzìa: la dimucrazzìa ntô sô spìritu/spirdu
urigginariu richiedi ca lu putiri pulìticu è fattu dirivari di lu pòpulu e
ch'iddu l'esèrcita dirittamenti o attraversu rapprisintanti eletti, ma nun si
priaccupa d'evitari la cuncintrazzioni di lu putiri né di tutilari li minuranzi.
A lu stissu modu, comu jamu a vidiri, ntô Statu Libbirali n'anchia fedda dâ
pupulazzioni è esclusa dû putiri pulìticu e dû drittu d'elèggiri li sô
rapprisintanti. Câ trasfurmazzioni dî Stati libbirali 'n Stati dimucràtici la
distinzioni jiu sfumannu. Li dimucrazzìi muderni sunnu videmma ditti
libbiraldimucrazzìi pirchî cummìnanu lu principiu dâ suvranitati pupulari cu la
tutela di li dritti libbirali, la divisioni dî putiri etc.

Lu filòsufu ngrisi John Locke pò èssiri cunziddiratu a tutti l'effetti lu
pricursuri di lu libbiralismu, accussì comu la Secunna Rivuluzzioni ngrisa
(Gluriusa Rivuluzzioni ngrisa) pò èssiri viduta comu l'anticidenti dî
Rivuluzzioni Libbirali dû nizziu dû sèculu XIX. 'N Ngriterra la mpusizzioni di
lìmmiti ô putiri di lu suvranu abbeni, a diffirenza ca nta l'àutri paisi
europei, attraversu nu prucessu stòricu graduali ca veni fattu nizziari
addirittura ntô Mediu Evu câ cuncissioni dâ Magna Charta. Lu passaggiu di lu
fiudalèsimu ô Statu libbirali abbeni senza la midiazzioni di l'assulutismu
munàrchicu, siddu s'escludi lu piriodu di regnu dî Tudor, carattirizzatu dûn
nutèvuli accintramentu dî putiri ntê manu dî suvrani. Lu tintativu dâ succissiva
dinastìa dî Stuart di prulungari lu sistema assulutìsticu cu minuri abbilitati
purtau ô scoppiu (o "â scattata") dâ Prima Rivuluzzioni ngrisa. Doppu nummarusi
scunvulcimenti pulìtici ntô 1689 lu Parramentu ngrisi arriniscìu a purtari 'n
tronu la dinastìa dî Hannover ca si mpignava a garantiri a lu Parramentu stissu
e a li citadini ngrisi na serî di dritti e libbirtati sulinnimenti pruclamati
ntô Bill of Rights. La Ngriterra fu accussì lu primu Statu ô munnu a èssiri
cuvirnatu di na munarchìa custituzziunali, la tìpica forma di cuvernu dû
libbiralismu clàssicu.

Nta lui 1690 Locke, c'appartinìa a lu Partitu Whig (cchiù tardu chiamatu Partitu
Libbirali), pubblicau anònimu li Dui Trattati supra lu Cuvernu, ca cuntìnuanu la
justificazzioni murali dâ Rivuluzzioni, lu drittu di risistenza contra un
cuvernu nun justu. Locke partìa dâ tiurìa di lu cuntrattualismu (già avanzata di
Thomas Hobbes e ripigghiata appoi ntô cèlibbri Cuntrattu suciali di Jean-Jacques
Rousseau). Ntô Statu di natura tutti l'òmini sunnu aguali e gòdinu di na
libbirtati senza lìmmiti. A diffirenza di Hobbes Locke ritinìa ca l'òmini cèdanu
a lu corpu pulìticu na parti dâ sô libbirtati sulu pirchî iddu tuteli lu sô
drittu â prupitati. Lu Statu nun pò pirciò lèdiri li dritti naturali, la famusa
triadi vita, libbirtati e prupitati, viulannu lu pattu suciali.

Lu libbiralismu è di sòlitu cunziddiratu, nzèmmula â dimucrazzìa muderna, na
filiazzioni di l'Illuminismu. Nfatti iddu s'ispira a l'idiali di tulliranza,
libbirtati e aguagghianza propî dû muvimentu illuminista, cuntesta li privileggi
di l'aristucrazzìa e dû cleru e l'urìggini divina dû putiri dû suvranu.

Montesquieu (1689-1755) ntâ sô òpira Lu Spìritu dî Liggi fissa n'àutru puntu
funnamintali dâ duttrina pulìtica libbirali: la cridenza ntâ siparazzioni dî
putiri (putiri liggislativu, putiri esicutivu e putiri judizziariu) comu
garanzìa contra l'arbitriu dû putiri statali. Immanuel Kant esprimi lu sô cridu
libbirali parrannu di libbirtati, aguagghianza e ndipinnenza comu di li princìpî
c'hannu a règgiri nu Statu civili.

Abbisogna assirvari comegghiè ca nun tutti l'illuministi sustìnniru cuncizzioni
pulìtichi libbirali. Voltaire e Jean-Jacques Rousseau, p'asempiu, puru avennu
nfruutu supra la nàscita di lu libbiralismu nun ponnu èssiri cunziddirati
libbirali. Voltaire nun è nfatti ntirissatu â chistioni dâ rapprisintanza
pulìtica e dâ divisioni dî putiri: p'iddu l'idiali resta chiddu dûn disputismu
illuminatu rittu dûn reghi-filòsufu saggiu e tulliranti. Rousseau, di parti sô,
rifiuta la dimucrazzìa rapprisintativa prifirennu la dimucrazzìa diretta. La sô
cuncizzioni dâ vuluntati ginirali â quali li citadini hannu a suttamittìrisi nun
pari prividiri noltri la tutela dî minuranzi. Rousseau veni pirciò cunzzidiratu
cchiù lu patri dâ dimucrazzìa ca di lu libbiralismu.

John Locke cuniau, comu vìstimu, la sprissioni ca riassumi la cuncizzioni
libbirali clàssica di li dritti ndividuali: vita, libbirtati, prupitati.  Li
dritti libbirali pi ccillenza sunnu chiddi c'òi vennu chiamati dritti civili:
tra iddi ci sunnu la libbirtati di paràbbula, di riliggiuni, l' habeas corpus,
lu drittu a n'equu prucessu e a nun subbiri punizzioni crudeli o digradanti. La
libbirtati dûn ndividuu ncontra un lìmmiti ntâ libbirtati di n'àutru ndividuu ma
nun pò èssiri ristritta 'n nomu di valura murali o riliggiusi 'n zoccu riguarda
la sfera privata dû ndividuu. A sti dritti s'agghiùncinu li garanzìi a tutela dâ
prupitati privata, riassunti ntô dittu ngrisi no taxation without representation
(sulu l' assimblei liggislativi hannu lu drittu a tassari li sudditti).

N'àutru puntu nun rinunciàbbili dû libbiralismu è nfatti lu Statu di drittu: la
liggi emanata di l' assimblei liggislativi è l'ùnica diputata a stabbiliri li
lìmmiti dâ libbirtati ndividuali. Pi John Locke, David Hume, Adam Smith e
Immanuel Kant li carattirìstichi ca li liggi avìanu a aviri pi putiri èssiri
rispittusi dâ libbirtati èranu:

Si sviluppa la cunsuitùdini di fissari 'n un ducumentu sulenni sti dritti, supra
l'asempiu dû Bill of Rights ngrisi: li Carti dî dritti dî novi Stati miricani
ndipinnenti e li primi eminnamenti â Custituzzioni dî Stati Uniti dâ Mèrica
sunnu l'antinati di l'elenchi di dritti privisti dî Custituzzioni ottucinteschi
e di chiddi attuali.

La rivuluzzioni francisa dû 1789 e la majuranza dî rivuluzzioni dâ prima mitati
dû sèculu XIX sunnu ditti rivuluzzioni libbirali: iddi hannu nfatti pi scopu la
cuncissioni di na Custituzzioni ca lìmita li putiri dû munarca e hannu di sòlitu
a capu la burghisìa benestanti (pi chissu sunnu macari ditti rivuluzzioni
burghisi). Li culonî ca vannu a dari urìggini ê Stati Uniti dâ Mèrica
s'attròvanu mmeci 'n un diffirenti cuntestu pulìticu. Lu putiri contra lu quali
si lutta nun è na munarchìa nazziunali ma la Curuna ngrisa. Noltri la
pupulazzioni janca dî Stati Uniti nun è stratificata suciarmenti comu chidda
europea: nun esisti n'aristucrazzìa contra cui luttari né un cleru urganizzatu
(li culoni miricani sunnu prutistanti), né esisti na classi di veri e propî
nuddatinenti (prulitariatu) a causa di l'abbunnanzìa di tirreni. Videmma la
guerra di sicissioni miricana pò èssiri viduta comu na rivuluzzioni libbirali,
ma facennu pi sti raggiuni li duvuti distinzioni: idda nun porta â nstaurazzioni
di na munarchìa custituzziunali ma di na Ripùbblica. Tra li ducumenti cchiù
cèlibbri di l'èbbica dî rivuluzzioni libbirali avemu a citari la Dichiarazzioni
dî dritti di l'omu e dû citadinu emanata duranti la Rivuluzzioni francisa e la
Dichiarazzioni di Ndipinnenza Miricana c'altera la triadi di Locke parrannu di
vita, libbirtati e ricerca dâ filicitati.

Lu Statu libbirali clàssicu ca s'istaura a sìquitu di sti rivuluzzioni è lu
Statu mìnimu, li cui funzioni sunnu limmitati a còmpiti di difisa e òrdini
pùubblicu. Pi lu cchiù lu drittu di votu è ristrinciutu a chiddi c'hannu un
certu liveddu di rèdditu (suffraggiu cinsitariu) e ca sanno lèggiri e scrìviri.
La custituzzioni dû Statu libbirali è tipicamenti brevi e flissìbbili. (La
Custituzzioni dî Stati Uniti dâ Mèrica ancora na vota si diffirenzia, pirchî
prividi n'elabburata prucidura di rivisioni.)

Lu Statu libbirali si trasforma 'n arcuni paisi (Ngriterra) 'n Statu dimucràticu
attraversu nu prucessu graduali. 'N àutri paisi (Francia) la risistenza dî
classi duminanti porta a scontri viulenti (moti dû '48, riprissioni dû Cumuni di
Pariggi). Li Stati Uniti custituìscinu un casu a parti: li prubblemi c'hannu a
affruntari sunnu diversi di chiddi di li paisi europei (cchiù ca na lutta tra
classi suciali pirchî l'USA addivèntanu na vera dimucrazzìa si poni la
chistioni, ca va a èssiri risulvuta sulu tantu tempu doppu, di nclùdiri ntô
sistema pulìticu gruppi discriminati comu l' afrumiricani e l' inniani dâ
Mèrica).

A partiri dâ secunna mitati dû sèculu XIX, propiu quannu pari aviri triunfatu,
lu libbiralismu accuminza a èssiri uggettu di sfirzanti crìtichi. L'attacchi
sunnu di segnu diversu ma 'n gèniri pàrtinu di dui assunti: lu libbiralismu
avissi na cuncizzioni parziali dâ libbirtati e di l'aguagghianza e na visioni
astratta e astòrica dû ndividuu.

Un primu gruppu di crìtichi pruveni dû nascenti muvimentu sucialista. Filòsufi
comu Karl Marx assèrvanu ca li dritti di l'omu sustinuti dî libbirali nun sunnu
univirsali ma espriminu l'esiggenzi di na ditirminata classi suciali (la
burghisia) 'n un ditirminatu mumentu sturicu (lu passaggiu dû fiudalèsimu a lu
capitalismu). Pirciò li classi duminanti nun ricanuscinu a tutti li dritti
pulìtici e sunnu pronti macari a rifiutari la libbirtati di parabbula e di
sprissioni a cu va contra li sô ntiressi. L'aguagghianza furmali pruclamata dî
libbirali nun havi sensu finchî pirmaninu enormi disuguagghianzi ecunòmichi: "la
libbirtati pulìtica senza aguagghianza ecunòmica è nu ngannu, na frodi, na
buggia/minzogna: e li travagghiatura nun vonnu buggii/minzogni." ntê palori di
nàutru cèlibbri rivuluzziunariu, l'anarchicu Michail Bakunin. Marx nutri scarsa
fiducia ntâ pussibbilitati di scippari â burghisia lu putiri utilizzannu
l'istituzzioni ch'idda stissa criau (li parramenti, l'elizzioni) ma cridi ntâ
nicissitati dûn rivulcimentu rivuluzziunariu: d'iddu va a emèrgiri un sistema
ecunòmicu ca renni pussìbbili la china emancipazzioni dî ndividui.

Lu rumanticismu, câ sô riazzioni contra l'illuminismu, critica l'univirsalismu
libbirali e metti ô centru dâ pulìtica l'idìa di nazzioni. L'òmini nun sunnu
cchiù "aguali" ma signati dî diffirenti idintitati culturali e di l'appartinenza
ô corpu nazziunali. 'N arcuni virsioni la duttrina nazziunalista nun metti 'n
crisi l'idìa di n'aguagghianza di dritti tra l'èssiri umani. Spissu però è
prisenti l'idìa dâ supiriuritati dûn pòpulu supra l'àutri (p'asempiu ntô
nazziunalismu tudiscu) mentri l'idei razzisti, avanzati 'n Ngriterra di Joseph
Arthur de Gobineau, vennu usati comu justificazzioni pâ spansioni mpirialista
europea.

La visioni quasi sacrali dû Statu prisenti ntâ filusofia d' Hegel, riprisa di
nummàrusi filusofi sturicisti, veni puru idda a voti usata contra lu
libbiralismu, pi dari na nova justificazzioni â subburdinazzioni dû ndividuu ô
putiri pulìticu. Chistu nunòstanti Hegel fussi pirsunarmenti favurèvuli â
rivuluzzioni francisa e a li principi di libbirtati. 

Cuntinua appoi a mantèniri na certa ustilitati versu lu libbiralismu, puru siddu
'n manera via via cchiù sfumata, la Cresia Cattòlica. Videmma quannu accèttanu
li règuli di lu sistema libbirali li primi partiti cattòlici, ca nascinu a lu
nizziu dû sèculu XX, si fannu purtatura di na visioni dû munnu assai diffirenti.
Iddi cuntrapponnu all'individualismo libbirali la visioni di na sucitati
articulata 'n "corpi ntirmedi" e rapporti sulidaristici. Siddu 'n materia
ecunòmica prisèntanu prugrammi a voti suciarmenti avanzati, riprisi 'n parti di
chiddi sucialisti, cuntinuanu a uppunirisi â stinzioni dî libbirtati ndividuali,
spiciarmenti ntâ sfera dû drittu familiari.

Na critica assai seria è chidda purtata dû Premiu Nobel pi l'ecònumia Amartya
Sen, lu quali ntô 1970 dimustrau matimaticamenti la mpussibbilitati dû rispettu
cuntimpuraniu dû libbirismu e di l'efficienza paretiana. Sta sô dimistrazzioni,
nota comu paradossu di Sen, fu siquuta dû sviluppu di na tiurìa suciali scevra
di tali paradossu, tiurìa pi cui Sen ricivìu lu Nobel ntô 1998.

Àutri filòsufi e òmini pulìtici tuttavìa cuntinuaru a sustèniri ca libbiralismu
e libbirismu fùssiru nun siparàbbili, 'n uppusizzioni 'n particulari a lu
sucialismu. Putemu citari Luiggi Einaudi ca nta Il Buongoverno (pubblicatu ntô
1954, paggina 118) scrissi/scrivìu: "La libertà economica è la condizione
necessaria delle credenze (La libbirtati ecunòmica è la cunnizzioni nicissaria
dî cridenzi) [= pirchî ciascunu pò abbrazzari libbiramenti na fidi]. La
libbirtati ecunòmica è la cunnizzioni nicissaria dâ libbirtati pulìtica. o
l'ecunumista Friedrich von Hayek ca difinisci lu sucialismu "La via della
Servitù" (La via dâ Sirvituti). Li libbirali ca tiurizzanu lu libbirismu
ecunòmicu comu parti nun rinunciàbbili dî sô duttrini si situanu ô jornu d'òi 'n
gèniri a destra 'n tema d'econumìa ma ô centru, â sinistra o ô centru-sinistra
'n tema di dritti civili.

'N tèmpura cchiù ricenti arcuni pinzatura s'autodifineru libbirali senza spusari
n'approcciu ecunòmicu libbirista: p'asempiu l'ecunumista John Maynard Keynes 'n
Ngriterra criticau lu laissez-faire ("lassati fàciri" 'n francisi) ma cuntinuau
a sustèniri lu Partitu libbirali ngrisi, mentri Pieru Gubbetti, filòsufu
antifascista talianu e diritturi dû jurnali La Rivuluzzioni Libbirali tiurizzau
pûn certu piriodu la cumpatibbilitati tra libbiralismu e marxismu). A prupòsitu
di Gubbetti e di li militanti antifascisti di Justizzia e Libbirtati si cuniau
macari lu tèrmini libbiralsucialismu pi ndicari l'upirazzioni di sìntesi ca sti
pinzatura tintàvanu di fàaciri tra sucialismu e libbiralismu. La currenti dû
libbiralismu ca nega la mpurtanza dû libbirismu si situa 'n gèniri puliticamenti
ô centru-sinistra.

Lu cummerciu è n'attu suciali. Cu porta avanti la vìnnita di beni â
cullittivitati va a tuccari li ntiressi d'àutri pirsuni e dâ sucitati 'n
ginirali; e pirciò ntô sô upiratu, 'n linia di principiu, è suttapostu â
jurisdizzioni dâ sucitati. Li ristrizzioni di lu cummerciu o dâ pruduzzioni
distinata ô cummerciu, sunnu 'n effetti ristrizzioni; e 'n iddu na ristrizzioni
è un mali: ma li ristrizzioni 'n chistioni riguardanu sulu la parti dâ cunnutta
umana ca la sucitati è cumpitenti a limitari, e sunnu sbagghiati sulu pirchî nun
prudùcinu 'n rialtati li risurtati ch'era sô ubbittivu uttèniri. (dû saggiu On
Liberty). Pi cu cundividi lu puntu di vista di Mill, mentri lu libbiralismu
pulìticu è na filusufìa, lu libbirismu havi caràttiri mpìricu e lu lìbbiru
mircatu è vidutu cu favuri sulu siddu rializza l'ubbittivi èticu-pulìtici propî
di lu libbiralismu pulìticu. 

“Pi limmitari la cuircizzioni dû Statu abbisogna sipararinni li putiri
urganizzati (liggislativi, esicutivu e judizziariu). Noltri, abbisogna limmitari
li sô funzioni a ddi suli azzioni ca pussèdinu carattiri d'òrdini ginirali. Lu
libbiralismu addumanna ca lu Statu, ntô ditirminari li cunnizzioni ntra cui li
ndividui aggiscinu, fissa li midèsimi normi furmali pi tutti. 'N rilazzioni a
st'urtima difinizzioni sorci lu prubblema dû rapportu (e dî ntirfirenzi) tra la
sfera dâ libbirtati e lu sètturi dû drittu. Li normi liggislativi tènninu a
limmitari, ntâ sô rilivanza pricèttiva, lu carattiri d'assulutizza dâ
libbirtati. Esisti na catigurìa di normi, chiamata “minimu eticu”,
ndispinsàbbili pi rigulamintari li ntiressi ndividuali e chiddi di rangu
ginirali. Lu drittu noltri attribbuisci ô Statu di li putiri pi garantiri a
tutti la civili cunvivenza ntâ paci e ntâ sicurizza (“minimu dû minimu eticu”).
D'àutra parti lu cuncettu di libbirtati nun pò èssiri idintificatu unicamenti cu
chiddu di licitati juridica, fissànnunni li lìmmiti cu tutti li cumpurtamenti
umani ca nun sunnu "contra legem". Sarìa nfatti troppu cumodu limmitàrisi a
rispittari li liggi p'appoi faciri tuttu zoccu nun è esprissamenti pruibbutu.”

Dû saggiu “Liberalismo” scrivutu ntô 1973 di Friedrich von Hayek pi
l'Enciclopedia Triccani.

"nun abbisogna scurdàrisi ca lu libbiralismu disgiuntu dâ dimucrazzìa nclina
sinsibbirmenti versu lu cunsirvaturismu, e ca la dimucrazzìa, smarrennu/pirdennu
la siviritati di l'idìa libbirali, trapassa ntâ demaguggìa e, di ddà, ntâ
dittatura". Binidittu Cruci



https://scn.wikipedia.org/wiki/Lercara

Lercàra è nu paisi ca s'attrova a 67 chilòmitri di Palermu a 660 metri supra lu
liveddu dû mari. L'attuali sìnnacu si chiama Gaetano Licata. N Lercara cc'èranu
li mineri di sùrfaru e quannu chiueru, nta l'anni cinquanta, li surfarari cchiù
picciotti emigraru a lu Bergiu pi travagghiari nta li mineri di carvuni. Lu
paisi, ca tannu facìa quinnicimila abbitanti, si spupulò e accamora cci stannu
settimila abbitanti. N Lercara si pò vidiri na bedda villa n stili ngrisi
c'appartinìa a na famigghia di prupritari di surfari, li Gardner Rose. Sta
custruzzioni ha statu accattata di lu cumuni e arricupirata cu travagghi di
ristauru, di fora si vidi ancora quantu era bedda sta villa e comu a sti
ngrisi-miricani di l'Ottucentu circàvanu di vìviri comu a paisi d'iddi. La
chiazza principali di Lercara, unni si pò ammirari la Chiesa Matrici, fu arreri
ammadunata comu un tempu, cu granni balati di marmu jancu e è assai bedda a
vidìrisi, essennu addumata di tanti lampiuna quannu accuminza a scurari.



https://scn.wikipedia.org/wiki/Kiss_(gruppu_musicali)

Li Kiss è nu gruppu hard rock miricanu, ca nascìu ntâ lu 1973 a Nova Jorca e fu
funnatu da mmèmiri Gene Simmons e Paul Stanley.

Lu gruppu nascìu quannu lu bassista e cantanti Gene Simmons e lu cantanti e
chitarrista Paul Stanley s'inneru di na band chiamata Wicked Lester e si misiru
a circari musicisti ppi furmari n'atra band. Ntâ lu 1972 arrivaru prima lu
battarista Peter Criss je puj lu chitarrista Ace Frehley. Lu nomi Kiss (Baciu)
vinni a Stanley, mentri Frehley addisignau lu logu di lu gruppu, chi c'avìa li
du "S" a furma di fulmini ca assumigghiavanu a li "SS" nazisti, e ppi chistu
furunu accusati spissu di nazzismu.

La band usò da subitu nu particolari look, fattu di màscara e costumi, chi
rappresentavanu gnunu un pirsunaggiu: Paul Stanley era lu figghiu dê stidde,
Gene Simmons era lu dimuni, Ace Frahley l'omu di lu spazziu e Peter Criss l'omu
attu. Dopu na sirìi di cuncerti a New York furunu annutati dâ Casablanca
Records, ca fici nescire lu primu album, 'ntitulatu sulu Kiss.

Stu discu, orientatu a la mùsicà tipica hard rock miricana, c'avìà un saccu di
canzuna ca cu lu tempu addivintaru classici ca sunanu ncura ntâ li cuncerti,
cumu Deuce, Strutter, Black Diamond, Cold Gin e tanti autri. L'album unn'appe
tantu successu, ma lu ruppu facìà un sacco di apparizioni nta la TV e nta
l'uttuviru dû 1974 niscìu lu sècunnu discu, Hotter Than Hell (Cchiù cauru di lu
'nfernu), ca vinniu ncura menu picchì un fu fatta tanta pubbricitati e niscìu nu
singulu sulu (Let Me Go, Rock N' Roll).

Accussì, la casa discugrafica addumannu di fari nu singulu di successu e nta lu
1975 niscìu Rock N' Roll All Nite (Rock N' Roll Tutta a Notti), ca fu la prima
canzuna di successu ca scrissiro e la sonano sempri dal vivo. L'album ca
cuntinìa sta canzuna fu Dressed To Kill (Vistuti P'Ammazzari), ca arriniscio ad
aviri nu certu successu, grazie puru a na produzioni superiori e a atri canzuna
famosi comu Come On & Love Me, Rock Bottom e She. Ma lu veru sccessu arrivao
quannu pubblicaro lu primo discu live, cioè Alive!, chi esti consideratu como
unu di li megghiu live da storia du rock. Na stu discu si pò sèntiri a potenza
di lu ruppu dal vivo e fu lu primo discu di successu ca fici, tanto chi lu tour
arrivao puru in Europa. Nta lu 1976 la band chiamao lu famoso produttori Bob
Ezrin, ca curao l'album novu, Destroyer, ca fu n'atru ranni successu e cuntinìa
alcuni di li pezzi chiù famosi como Detroit Rock City, God Of Thunder, Shout It
Out Loud e Beth. St'ultima canzuna, a prima scrivuta e cantata di lu battarista
Peter Criss, fu pubblicata prima comu lato B du singulu Detroit Rock City, ma
poi appi nu successu accussì ranni ca vinni pubblicata puru como lato A. Ancora
st'iornu Destroyer esti consideratu unu di li megghiu dischi ca ficiro li Kiss.
Nta lu stessu annu niscìo puru Rock And Roll Over, ca fu n'atru successu e
cuntinìa pezzi como Calling Dr. Love (Chiama u Dutturi Di l'Amuri), I Want You
(Vogghiu A Tia) e lu singulu Hard Luck Woman (Fìmmina Sfortunata), n'atra
ballata cantata di Criss ca ma pirò unn'arriniscìo a aviri lu stessu successu di
chiddra di prima. Lu tour d'appresso appe na ranni fortuna, portannu lu gruppu
pa prima vota in Giappuni, terra chi fu sempre amica di la band.

Quannu niscìo l'annu dopu Love Gun (A Pistola Di l'Amuri) li Kiss erano li
musicisti rock chiù famusi nta lu munnu e l'album vinnìo un burdello. Nta stu
discu, mancu a dirlo, c'erano molte atri canzuna c'addivintaro classici, como
Love Gun, Christine Sixteen (Cristina Sìrici), I Stole Your Love (Arrobbai Lu To
Amuri) e puru Shock Me, chi fu a prima canzuna chi cantao u chitarrista Ace
Frehley. Infatti si iddro avìa sempri scrivuto canzuna nta lu gruppu, unnì ni
l'avìa mai cantati, lassannu la vuci a Gene Simmons o a Peter Criss.
Naturalmenti lu tour fu nu ranni succesu e fu considerato unu di li megghio ca
ficiro, tanto chi qualchi mesi dopu niscìo Alive II, n'atru discu live, ca sta
vota c'avìa puru cinco pezzi inediti (lu chiù famosu fu Rocket Ride, scrivutu e
cantatu di Frehley). La fama du gruppu era accussì ranni chi, oltre a vinnire
tanti dischi e a battere li record di prisenza a li cuncerti, si criaro puru nu
mercatu di cosi cu loro logo, como kit pu truccu, mutanni, cappiddri,
magghietti, vini e addirittura bari e priservativi.



https://scn.wikipedia.org/wiki/Killer_Queen

Killer Queen è na canzuni ru gruppu ngrisi de Queen, ca fa parti ri l'album
Sheer Heart Attack ru 1974, misa na compilation Greatest Hits I. Vinni
pubblicatu comu singulu 'n versioni double a-side cu Flick of the Wrist l'11 di
uttuviru 1974 no Regnu Unitu e poi, u 21 di uttuviru 1974, na li Stati Uniti dâ
Mèrica.

Freddie Mercury accuminciò a scriviri u testu pi poi iùnciri l'arrangiamenti
musicali. A canzuni, na secunna riga dici: “Chi mancinù torte”, frasi simili a
chidda ca rissi Maria Antonietta: “Si nun annu pani, chi mancinù i brioche”.
Oltre a utilizzari u so chianuforti, Freddie Mercury suvra-ncisi a canzuni pi
dari o branu nu sonu vaudeville. A nu certu puntu ra canzuni, ci sunnu dù bassi,
unu ri quali fa nu percorso a scìnniri. U branu, caratterizzatu ra unu ri
megghiu assoli ri Brian May, tuccò u 2° postu na classifica ngrisi e retti a
Freddie Mercury, so compositori, u premiu Ivor Novello. Ô cuntrariu ri canzuna
ri primi dui album ru gruppu, chistu fu 'n granni parti registratu fuora
l'Nglaterra, o Rockfield Studios, 'n Galles.

U video ufficiali ra canzuni mostra u gruppu ca si esibisci nto 1974 ô Top of
the Pops (pubblicatu nto 2002 no Greatest Video Hits 1).

Esisti n'avutra versioni video, pubblicata nto 1981 no Greatest Flix 'n cui fu
statu muntatu un “collage” ri immagini e informazioni su ogni cumpunenti ru
gruppu cu sottafunnu ra canzuni.



https://scn.wikipedia.org/wiki/India

L' Innia cû sò miliardu e centu miliuna d'abbitanti è, doppu d'a Cina, la
secunna nazzioni dû munnu pi nummuru d'abbitanti. Lu tirritoriu di l' Innia è
situatu a orienti di l'Ocèanu Innianu. La cità di Nova Delhi è la capitali.

N'èbbica antica Alissandru Magnu agghicau nzinu all'attuali India, prima di
arriturnârisi a uccidenti. A pàrtiri dû primu sèculu, lu nord di l'India, nzinu
a valli dû Gangi fici parti di nu mpiru di uriggini cinisi, lu Mperu Kushan, e
chistu nzinu ô III sèculu circa. Pi tuttu lu mediuevu l'India fu nfluinzata n
parti di la spansioni di l'Islam, cu cuverni di ispirazzioni mussurmana, comu
chiddu ca desi uriggini â cèlibbri epupea ca purtau â custruzzioni dû Taj Mahal.
Versu lu 1600 l'India è occupata pi quasi la tutalità dû tirritoriu suio dî
Mogol, nu pòpulu mussurmanu vinutu di l'attuali Afganistan. Li Mogol rignaru
nzinu all'uccupazziuni ngrisi dû XIX sèculu. Culònia nglisa, cunquistau la
nnipinnenza ntô 1948 grazzi ê rivinnicazzioni ispirati dû muvumentu nun viulentu
di Mahatma Gandhi.



https://scn.wikipedia.org/wiki/Guerra_d%C3%A2_Lapponia

La Guerra dâ Lapponia è lu nomu pî battagghî tra la Finlandia e la Girmania
abbinuti tra sittemmiru 1944 e aprili 1945. Lu nomu asisti pû fattu ca cci
cummattiru ntrâ la pruvincia truvata nnô cchiù nord dâ Finlandia, Lapponia.

Accuminzannu la stati dû 1943, lu cumannamentu principali dî tudischi avìa già
scumettutu ca la Finlandia stava pi fari lu pattu di paci cu l'Unioni Sovietica.
Li tudeschi si priparavanu pi moviri li soi aserciti ô nord pi guardari li
minieri vincinu Petsamo. Duranti lu mmernu di 1943-1944, li tudischi avìanu
ammigghiuratu li strati dû nord dâ Norvegia ô nord dâ Finlandia usannu li
priciuneri di guerra, chi ancora eranu vistiti pâ stati; pichissu, li morti
eranu assai. Dunca, li tudischi eranu pronti 'n sittemmiru 1944, quannu la
Finlandia fici paci cu l'USSR.

Mentri li squatruni di terra tudeschi si spustaru ô nord, li navi tudischi
misiru li mini ntô mari pi tutti li punti d'accessu versu la Finlandia. Sparti
ca lu Wehrmacht e lu cumannamentu finlannisi pruvaru a organnizzari un ritiru
senza ntrichi, accuminzaru a cummattiri puru prima ca lu pattu di paci vinni
firmatu. Lu cummattiri addivintau cchiù forti quannu li sovietici vulìanu ca
tutti li surdati tudeschi avissiru a essiri ittati fora di Finlandia.

Lu ginirali finlannisi, Hjalmar Siilasvuo, lu vincituri dâ Battagghia di
Suomussalmi, accumannau lu cummattamentu contra li tudeschi e duranti l'uttuviru
e lu nuvemmiru 1944 si cci nni cacciaru dû nord dâ Finlandia. Li forzi tudischi
vinìanu accumannatu dû lu ginirali Lothar Rendulic, chi purtau dissulamenti a
tanti banni dû nord dâ Finlandia. Cchiù dûn terzu d'abbitazzioni vinìanu
distrutti, e la capitali pruvinciali di Rovaniemi era cumpritamenti abbruciata.
Circa 100,000 abbitanti addivintaru rifugiati, na situazzioni chi fici a lu
peggiu lu mpegnu di ricustruzzioni doppo la guerra. (Rendulic era cummittu di
crimini di guerra, e lu cunnannaru pi vint'anni di priciuni.) L'urtimi surdati
tudeschi eranu cacciati l'aprili 1945.



https://scn.wikipedia.org/wiki/Gudja

Gudja è na cità di Malta cu na pupulazzioni di quasi 3.000 abbitanti. È situata
nti nu nicu poju ô sud di Valletta, unni si vidi lu Airiuportu Nazziunali di
Malta.

Ntô Stemma di Gudja è scrivutu lu mottu Pluribus Parens ca 'n latinu signìfica
Matri di assai figghi; sti figghi sunnu Safi, Kirkop, Ħal-Farruġ, Luqa, Mqabba e
Tarxien, ca nnô passatu èranu parti dâ parrocchia di Gudja.

Quannu ci fu lu duminiu napuliùnicu si dicìa ca lu stissu Napuliuni Bonaparti
stesi ntô Palazzu Bettina.

La cresia parrucchiali è didicata a l'Assunzioni dâ Vìrgini Maria e è l'ùnica
nti l'ìsula ca havi tri turri campanari. La cchiù nutèvuli è la William Baker
Tower, custruiuta ntô 1880 di stu architettu ngrisi.

Dintra la cresia havi arcuni òpiri mpurtanti: lu dipintu dâ Assunzioni dâ
Vìrgini vinni rializzatu dû pitturi talianu Pietro Gagliardi ntô 1887. N'àutru
mpurtanti quatru è La morti di San Giuseppi dû talianu Domenico Bruschi,
rializzatu ntô 1894. La stàtua cchiù mpurtanti dâ cresia è chidda di lignu dû
1807, òpira dû maltisi Vincenzo Dimech.



https://scn.wikipedia.org/wiki/Gruppu_(matimatica)

In algibbra, nu 'gruppu 'n matimatica è nu nsiemi di elimenta supra cui è
difinuta n'opirazzioni. L'opirazzioni, chi disolitu si ìnnica cu ×
{\displaystyle \times } , o cu ⋅ {\displaystyle \cdot } (ma quarchi vota puru cu
"+") manna na para di elimenti urdinati nti n'elimentu appartinenti ô gruppu chi
è lu risurtatu di n'opirazzioni. Chistu si traduci dicennu chi lu gruppu havi a
èssiri chiusu rispettu all'opirazzioni difinuta. N'autra rèula è chi ogni gruppu
havi a aviri n' elementu neutru, veni a diri n'elimentu e {\displaystyle e} chi
opiratu cu n'autru elelemtu y {\displaystyle y} duna sempri l'elementu n
quistioni, y {\displaystyle y} : n termini algebbrici,

Autra rèula mpurtanti è l'esistenza di l'elimentu nversu pi ogni elementu dû
gruppu. L'elementu nversu di y {\displaystyle y} si înnica di solitu cu y − 1
{\displaystyle y^{-1}} . Perciò:

Quannu lu gruppu è nnicatu cu na notazzioni additiva, cioé quannu è assuciata
l'opirazzioni "+", l'inversu è puru chiamatu oppostu



https://scn.wikipedia.org/wiki/Grecu_bizzantinu

Lu grecu bizzantinu o mediuevali è la varianti di lingua greca diffusa ntô cursu
dû Mediu Evu ntô Mperiu bizzantinu e n sèquitu nta arcuni paisi comu uggettu di
studiu. Nzinu a l'etati giustiniana arricivìu nfruenzi dû latinu, a l'èbbica
lingua ufficiali dû Mperiu rumanu d'Orienti, e, appoi, puru di l’idiomi slavi e
neolatini (e n particulari dû francisi e dû vènitu, suprattuttu n etati
vasciu-medievali).

Lu grecu bizzantinu s’accuminzau a diliniari prima dâ nàscita di Bisanziu, câ
furmazzioni di l’accussidditta κοινή (koinè pû grecu anticu, kinì pi chiddu
mudernu) ca prisintava simprificazzioni nummirusi rispettu a l’idiomi parrati
ntâ Grecia antica dî polis.

La simprificazzioni chiù eclatanti prisenti n grecu bizzantinu è la riforma dâ
prununza e la privalenza assuluta dû sonu "i". St'ùrtimu putìa nfatti èssiri
rinnutu dî dittonghi ει ed οι e dî vucali η, ι e υ (nta st'ùrtimu casu, nfatti,
pinzamu â littra greca Y, ca nuiàutri prununzamu â bizzantina "ippissilon", ma
ca jissi prununzata "üppissilon"). Nortri, lu dittongu αι vinìa liggiutu "e".
Tali canciamenti purtàvanu a na simigghianza surprinnenti ntê pruspetti
diclinativi cû latinu, e nortri spissu li palori siciliani ca oi dirìvanu dû
grecu sèquinu la prununza bizzantina (p’as.: παιδεία si leggi, pî bizzantini,
"pedìa", pi l’antichi "paidéia" (cfr. Wikipidìa, nciclupidìa, ecc.) .

L'umanista ca cugghìu li règuli bizzantini di prununza fu lu tudiscu Johannes
Reuchlin, e li sò studi sunnu ancora oi pigghiati comu basi di studiu pû grecu
anticu ntê paisi anglusassuni e ntâ stissa Grecia. Nfatti, riguardu â prununza,
lu grecu mudernu è quasi idènticu a chiddu bizzantinu.

Li règuli nveci chiù antichi foru cugghiuti dû studiusu Aràsimu di Rotterdam,
ancora oi siquutu ntê paisi di tradizzioni catòlica.

Ntô grecu mudernu, ca putissi èssiri cunziddiratu lu discinnenti direttu dû
grecu bizzantinu e medievali, scumpareru li spìriti e l’accenti, ntê
monusìllabbi.



https://scn.wikipedia.org/wiki/Giuseppi_Turnaturi

Giuseppi Turnaturi (Baarìa, Palermu, 27 di maiu 1956) è un cèlibbri riggista
sicilianu, auturi di pillìculi quarchi vota assai poètichi e chi àppinu successu
in Italia e all'èstiru.

Già picciottu, Turnaturi si dimostra attrattu dâ ricitazioni e dâ riggìa. A suli
sìdici anni rinesci a mèttiri n scena a tiatru òpiri di mastri comu Luiggi
Pirandellu e Eduardu De Filippu. Doppu l'inizziu ô tiatru, s'abbicina pòi ô
munnu dû cìnima, passannu puru pi quarchi spirienza documentarìstica e
televisiva.

L'esordiu è cu lu documentariu Le minoranze etniche in Sicilia, vincituri d'un
premiu ô Festival di Salernu, e rializza, poi, pi la RAI Diario di Guttuso.
Travagghia p'un periudu ancora pi la RAI, pi la quali si occupa di programmi
comu Ritratto di un rapinatore - Incontro con Francesco Rosi o Scrittori
siciliani e cinema: Verga, Pirandello, Brancati e Sciascia.

Ntô 1984 cullàbbura cu Giuseppi Ferrara pi Cento giorni a Palermo, pi lu quali è
prudutturi, oltri chi co-sciniggiaturi e riggista dâ secunna unità. Dû anni
doppu dibbutta "ufficialmenti" cu Il camorrista, didicatu ô munnu dâ malavita
napulitana. Lu film ricevi na bona crìtica e Tornatori vinci lu Nastro d'Argento
comu megghiu riggista esordienti.

Lu ncontru cu Francu Cristaldi porta â gènisi di chiddu chi è cunsidiratu lu
capulavuru di Turnaturi, Nuovo cinema Paradiso, pillìcula chi havi successu nta
tuttu lu munnu e chi duna la fama nternazzionali ô riggista, chi resta comunqui
chiutostu risirvatu. Doppu na pocu di tagghi, lu film vinci nu premiu ô Festival
di Cannes e lu premiu Oscar comu megghiu film forasteru.



https://scn.wikipedia.org/wiki/Giuseppi_Tomasi_di_Lampedusa

Giuseppe Tomasi di Lampedusa, scritturi sicilianu, nascìu lu 23 di dicèmmiru
1896 n Palermu di n'antica famigghia di l'aristucrazzia siciliana e murìu a Roma
lu 23 di giugnettu di lu 1957. È canusciutu pi lu sò rumanzu, Il Gattopardo, ca
niscìu postumu ntô 1958. Nta nu stili eleganti, discrivi la dicadenza di lu
regnu borbònicu e di la situazzioni aristucràtica sicilian e la vinuta di
l'italiani n Sicilia a capu di Garibbaldi. La storia d'ispirazzioni
autobbiugrafica, cunta di don Fabrizziu, di sò niputi Tancredi e di l'ntusiasmu
dî giovani ginirazzioni; Tancredi si junci ê Garibbaldini e addiventa na pirsuna
mpurtanti. Nunustanti l'origgini nobbili si marita cu Angelica, la figghia di nu
burgisi.

Lu romanzu fu misu n scena di Luchino Visconti, nta nu film, cu Burt Lancaster,
Alain Delon e Claudia Cardinale ca àppi nu successu ntirnazziunali.

Giuseppe Tomasi di Lampedusa era na pirsuna assai risirvata e a parti picca
participazzioni a avvinimenti littirari, prifirìa arristari tranquillu n casa a
leggiri e a vìviri la sò vita cu sirinitati. Murìu ntô 1957. Ntô 1959 fu lu
vincituri postumu dû Premiu Strega.



https://scn.wikipedia.org/wiki/Giasuni_(mitulugg%C3%ACa)

Giasuni è na fiura dâ mituluggìa greca, canusciutu macari comu Easun ntâ
mituluggìa etrusca. Era lu figghiu di Esoni, re di Iolcu, 'n Tessaglia. Quannu
Esoni fu livatu dû tronu di sò fratastru Pelia, Giasuni vinni affidatu ô
cintàuru Chironi, ca lu criscìu. Quannu addivintàu granni, Giasuni si
nn’arriturnàu a Iolcu pri ripigghiàrisi lu sò regnu. Pelia s’addichiaràu prontu
a lassàricci la curona, ma câ cunnizzioni ca lu picciottu issi a circari lu
veddu d’oru: Pelia pinzava ca Giasuni non ci l’avissi fattu nta ssa mprisa, ma,
mmeci, lu carusu non si tiràu arredi e, cu nu gruppu d’eroi vinuti d’ogni
cuntrata dâ Grecia, si nni ivu pri mari a bordu di la navi Argu.

Doppu nu longu viaggiu chinu d’avvituri, l’argunàuti agghicaru nti la Colchidi,
lu paisi unni lu re Eete avìa sarvatu lu veddu d’oru. Eete s’addichiaràu
dispunìbbili a dariccillu, ma sulu siddu Giasuni avissi vinciutu dui tori ca
ciusciàvanu focu e avìanu zocculi di bronzu, e siddu avissi macari arrinisciutu
a siminari li denti dû dracu ca Cadmu, funnaturi di Tebi, avìa ammazzatu tantu
tempu apprima. Quannu di li denti dû dracu nasceru òmini armati ca attaccaru a
Giasuni, la dia Era ntirvinìu spingennu Medea, la figgghi dû re, a nnamuràrisi
d’iddu. Medea, cu li sò arti màggichi, ci detti aiutu pri vìnciri nta la mprisa
e p’arrubbari lu veddu, facennu na magarìa ô dracu ca lu custudiva e ca non
durmiva mai. Pri ringraziàrila, Giasuni cci prumittìu ca l’avissi amata pri
sempri e ca s’avìssiru maritati quannu, agghicati ntâ Grecia, fùssiru stati ô
sicuru.

Quannu arrivau 'n Grecia, Giasuni eppi la nutìzzia ca sò patri s’avìa ammazzatu,
custringiutu di Pelia, mentri ca sò matri avìa murutu pâ còlira. Allura Giasuni
addumannau a Medea d’aiutàrilu a dàricci la giusta punizzioni a Pelia: nzemi, cu
nu ngannu, pirsuàsiru li figghi fìmmini di Pelea a ammazzàrilu. Appoi si nni
ieru a Corintu unni èppiru dui figghi; passau tempu e Giasuni ripudiau a Medea e
si maritau câ figghia dô re di Corintu; Medea, chê sò magarìi, fici mòriri la
nova muggheri e lu patri d’idda; appoi, pô scantu ca li sò figghi putìssiru
èssiri lassali suli e trattati malamenti di li straneri, ammazzau macari a iddi.



https://scn.wikipedia.org/wiki/Giarri

Giarri (o I Giarri ntâ parrata lucali) è un cumuni di 26.402 abbitanti dâ
pruvincia di Catania. Lu sò nomu dimustra la prisenza di n'anticu malazzeni di
giarri distinati ô cummerciu dû vinu, di l'ogghiu, etc.

Secunnu l'ùrtimi studi, c'acchiànanu ô 1970 circa, È pussíbbili ca l'antica
citati di Kallipolis (zoè "citati bedda" 'n grecu), s'attruvassi sutta la zona
c'attuarmenti ricopri lu cumuni sicilianu di Giarri, cchiù esattamenti la
frazzioni dâ Macchia.

La storia di Giarri (o dî "Giarri") è relativamenti ricenti. Lu primu centru
urbanu risali ô sèculu XVI quannu li vìscuvi di Catania, patruni di l'antica
Cuntea di Màscali, dèsiru li tirreni in "enfiteusi" a ricchi jacitani e
missinisi. Ntô 1815, lu Parramentu Sicilianu cuncidíu ê Giarri l'autonumìa
amministrativa e la nova citati cù li so frazzioni si spartíu di Màscali. 'Ntô
1841 u Ripostu ad·divintàu cumuni, ma duranti lu perìudu fascista, li dui citati
fôru junciuti ppi sei anni sutta lu nomu di Jonia (1939-1945).

A lu cumuni di oggi appartèninu li quarteri di: San Giuanni, Macchia, Trippunti,
Strata, San Liunardeddu, Atareddu, Sciara, Miscareddu e parti di li paisi dâ
Carrubba e di Tagghiaùrza.



https://scn.wikipedia.org/wiki/Giambattista_Marino

Giambattista Marino (Nàpuli, 18 di uttuviru 1569 - Nàpuli, 25 di marzu 1625) fu
nu pueta talianu e lu cchiù mpurtanti rapprisintanti dâ puisia dû Baroccu.

La sò cuncizzioni dâ puisia, ca, jènnu a rinfurzari li artifizzi dû Manirismu
era ncintràta ntî nu usu ntènsu di l'antitesi e di tutti li jòchi di rispunnenzi
fònichi, ntê discrizzioni sfuggiati e supra la mòdda musicalitati dû versu, àppi
ê sò tempi na pisanti furtuna, paragunabbili sulu a chidda di Petrarca prima di
iddu. Vìnna cupiatu assai, oltri ca 'n Italia, Francia (unni addivinìu lu
biniaminu dê priziusisti, comu Georges de Scudèry, e dê ccussìdditti libbirtini,
comu Tristan l'Hermite,eccetra...), Spagna(sò granni ammiraturi fu supra tutti
Lope de Vega) e àutri paisi cattolici, comu Portugallu e Pulonia, macari ntâ
Girmania, unnèca lu sò cchiù direttu siguàci addivinìu Christian Hoffmann von
Hoffmannswaldau. Ntâ Nghirterra fu ammiratu di John Milton.

Arristatu lu puntu di rifirimentu dâ puisi barocca pî tuttu lu tempu ca àppi
successu, cu XVII seculu e lu XIX seculu, pur vinènnu sempri arricurdata pî
ragghiuni storici, fu sempri nnicàtu comu la funti o lu sìmmulu dô "tintu gustu"
baroccu. Ccâ rinascènza dû ntirissamentu, nnô cursu dû XX seculu, dê
prucidimenti analoggici dâ puisia, la sò òpira vìnna pianu pianu rivalutata:
vìnna liggiuta cu assai arènza dî Binidittu Cruci e dî Carlo Calcaterra e hà
avutu nzinu a oi nummirùsi esegiti di vagghia, ntra iddi hana èssiri arricurdati
Giovanni Pozzi, Marziano Guglielminetti, Marzio Pieri e Alessandro Martini.

Arristau ntâ sò cità natali, Nàpuli, nzinu ô 1600, cunnucènnu na vita lìbbira e
senza pinsèri doppu avìri tagghiatu ogni rapportu cu sò patri ca vulìa pô
figghiu na carrèra jurìdica. Li anni dâ furmazzioni ]napulitana sunu assai
mpurtanti pâ maturazzioni dâ sò poetica, macari ca la sò carrèra si vèni
affirmànnu speciarmenti ô Nord, e appoi 'n Francia. Cu sta scusa, àrcuni
critichi (ntra iddi Giovanni Pozzi) hana misu l'accentu supra la megghiu
nfruènza abbiàta ntî iddu dî parti di l'ambienti culturali sittintriunali; àutri
(comu Marzio Pieri hana datu mpurtanza ô fattu ca la Nàpuli di ddâ èbbica, cu
tuttu ca era dicadenti e appisantuta dû duminiu spagnolu, era assai luntanu di
èssiri putìri cunsidirata na cità ca nun truvava pusizzioni ntra li capitali di
l'Europa.

Lu patri era nu nutàru di ottima cultura, di famigghia prubabbirmenti uriunda
calabbrisi, friquintaturi dû cinaculu di Giovambattista Della Porta. Para ca ntâ
casa dê frati Della Porta, lu nutàru Marino e macari lu figghiu participassunu â
missinscèni dumestichi dê cummedî dû pupulari magu e scinziàtu; lu picciuttèddu
Giambattista àppi ricitàri ntî La fantesca. Ma suprattuttu ntî stu ambienti
pòtti stari a cuntattu direttu ccâ filusufìa dû maìstru, ca era nu miscugghiu dê
sistemi filusòfici di Giordanu Brunu e di Tummasu Campanedda. Macari ca
Campanedda divèni cuntrariu ô Marinìsimu (puru nun pigghiannulu direttamenti a
mira), hà èssiri tinùta 'n cuntu sta cumunu matrici spiculativa, dê forti
mplicazziuni panteistichi e pirciò eturudòssi o novupagani, ê quali lu Marino,
pristannu a iddi sfuggiati vesti curtijani, arrèsta fidèli tutta la vita, di na
parti uttinènnu granni successu pressu l'òmini dutti cunfurmisti, di l'àutra
ncuntrànnu cuntinui difficurtà pê cosi sapinzali cuntinuti ntê sò òpiri,
ncumpatibbili o macari direttamenti cuntrari cu l'urtudussia contrurifurmista.

Ntra l'àutri genti ca fònu dicisivi pô Marino c'è Camillo Pellegrino, primiceriu
di Capua, già cumpagnu di Turquatu Tassu(ca lu Marino canuscìu di pirsuna,
macari ca fu scappànnu scappànnu, ntâ casa di Giovan Battista Manso, unni si
pòttunu scanciari nu sunèttu) e auturi, 'n unùri dû famusu pueta di Surrentu, dû
diàlugu Il Carrafa overo della epica poesia, unni chistu vinìa mìsu 'n capu di
Ludovicu Ariostu. Lu Marino stissu è prutagunista di 'n àutru diàlugu dû
pàrrinu, Del concetto poetico(1599).

S'addidicau ê studi littirari, all'amuri, â vita facinurusa, tantu ca vìnna
arristàtu pî dui vòti. Sutta stu aspettu - ma macari sutta àutri - la sò
paràbbula isistinziali ricarcau chidda di 'n àutru granni pueta a cui fu spissu
cuntrappostu: Gabriello Chiabrera. Ma supra la vita dû Marino, suprattuttu pî
rivàrda li diversi vòti ca fu attaccàtu, si jètta pirsistenti l'ònna di quarchi
misteru; una dê vòti picchì prucurau abbortu a na certa Antonella Testa, figghia
di unu dê sìnnici dâ cità di Nàpuli, fatta prèna nun si sa sî dû Marino o dî 'n
sò cumpagnu; na secunna cunnànna (pî cui s'arrisicau la morti), cu cchiù
cirtizza, fu duvuta ô fattu ca farsificau certuni carti viscuvili pî sarvàri nu
amicu cuinvurgiutu ntî nu duellu. Ma àrcuni tistimoni, tantu ntra l'accusaturi
(primu ntra tutti Tommaso Stigliani) quantu ntra cui lu difinnìa (comu
l'edituri-biògrafu Antonio Bulifon), ntî na vita dû Marino dû 1699) hana
assignatu cu assai cirtizza ô Marino, tanta assai lirica pisantimenti ambigua ca
tratta di amuri omusessuali. La riticenza dê funti supra sta materia è duvuta ô
fattu ca li pirsicuzzioni dê pratichi "sodumitichi" avèunu hà statu pisanti nnô
mentri dâ Contrurifurma.

Marino scappau dû capolòcu campanu e si trasfirìu a Roma, prima ô sirvizziu di
Melchiorre Crescenzio e 'n sècutu dû cardinali Aldobrandini.

Nnô 1608 si trasfirìu a Turinu ntâ corti di Carlo Emmanuele I. Chistu pî iddu
nun fu nu pirìudu furtunatu picchì subbìu nu tintativu di èssiri ammazzatu dî 'n
sò rivali, Gaspare Murtola, e 'n sècutu vìnna carziràtu pî 'n annu picchì avìa
diciutu e scrivutu cosi tinti supra ô duca.

Nnô 1615 lassau Turinu e si n'ìju 'n Francia, a Pariggi e ci ristau nzinu ô 1623
unuratu dâ corti e apprizzatu dî l'ambienti littirari.

'N prosa sunu nutevuli li Dicerie Sacre (1614), ca sunu na spèci di pruntuariu
di prèdichi, ca fu assai apprizzatu e cumpursatissimu di tutti li pridicaturi a
vèniri; ntê schietti, smisurati prèdichi, ca 'n sustanza hanu picca a chi fari
ca riliggiuni, vèni applicata nzinu a li stremi cunsicuènzi la tecnica
trascindintali dâ metafura cuntinuata, na spicialità mariniana assai largamenti
imitata nnô mentri dû Baroccu. Cchiù ntirissanti pô littùri mudernu sunu li
Lettere, ducumentu eluquenti dâ sò spiriènza artistica e umana. Ntî iddi nija
l'accusa di sinsualità fatta â sò puisia spiegannu ca nun è àutru ca la
rispunnuta ê spittatìvi dâ classi diriggènti, comu si pò lèggiri ntî na lìtra ô
duca Carlo Emanuele I.

Marino nnàugura nu stili nòvu "morbido, vezzoso e attrattivo" pôn nòvu pubblicu,
jittànnusi luntanu accussì dû Tassu e dû petrarchisimu rinascimintali e inòrtri
di ogni tipu di pricèttu di tipu aristotèlicu.

Stu nòvu attiggiamentu lu s'attrova già ntê Rimi dû 1602, aumintati 'n sècutu,
nnô 1614, cu titulu di Lira.

Si tratta di cumpunimenti di caràttiri amurusu, ncumiasticu, sacru, ca iddu
ricògghia sia pê temi (rimi marittimi, rimi voscaricci, rimi amurusi, rimi
lugubbri, rimi sacri) ca pê metri (matrigali,canzuni).

S'arrichiama spissu â tradizziuni classica latina e greca cu na particulari
pridilizzioni pî lu Ovidiu amurusu e â tradizzioni stilnuvistica e muderna,
sprimènnu na forti tinzioni spirimintali ca si jetta 'n sensu anti-petrarchista.

Nnô 1620 Marino pùbblica La Sampogna, na cugghiuta di rimi spartùta ntî dui
parti: una cumpunuta di idilli pasturali e una di rimi voscaricci spartènnusi
accussì dâ timatica amurusa, eroica e sacra, a favùri di chidda mitulòggica e
pasturali.

L'Adoni vìnni pubblicatu a Pariggi nnô 1623 addidicatu ô re di Francia Luiggi
XII ed è nu puema mitulòggicu scrivutu 'n uttàvi e spartùtu 'n vinti canti.

Lu puema parra di l'amuri di Vèniri pô principi Adoni ca, scammanàtu di na
burrascata, arriva ntâ l'ìsula di Cipru, lòcu unni s'attrova lu palazzu dâ dea.
Cupidu fa nnamuràri la matri dû principi ca, risbigghiànnusi, vèni macari iddu
allippàtu di na filèccia, ca ci fapi ricanciari l'amuri pî Véniri. Adoni ascùta
di Cupidu e Mircùriu cunti d'amuri e appoi vèni a ccumpagnàtu ô Jardinu dû
Piaciri, spartùtu 'n cincu parti ca currispùnnunu ê cincu sensi, e â funtana di
Apollu. Marti avvirtùtu dî Ghilusìa dû nòvu amuri di Vèniri, si ni vapi bbêri
Cipru. Adoni, vinutu a sapiri dû fattu, scappa e vèni trasfurmatu 'n ôn
pappajaddu dâ dea pî nun avìri ricanciatu lu sò amuri. Si ripigghia l'aspettu
umanu grazzî a Mircùriu ma vèni mprijunatu di dui latruni. Turnatu a Cipru
vincìa na gara di biddizza, vèni numinatu suvranu di l'ìsula e si jùncia dû nòvu
cu Vèniri ma Marti fapi 'n manèra ca iddu vèni ammazzatu ntî na jùta a caccia
dôn cinniàli. Mòri ntê vrazza di Vèniri ca trasforma lu sò còri ntî 'n ciuri
rrussu, l'anemuni. Lu puema si chiudi cu na lònca narrazziuni dê jochi fùnibbri
'n unùri dû carusu.

Ntâ basi di sta trama accussì ncusistènti lu Marino metta, cu granni fantasia,
tanti àutri episodi ispirànnusi ê ntichi auturi comu Ovidiu, Apuleiu e Claudianu
e agghiùncia macari li cchiù famusi fàvuli mitulòggici, comu chidda 'n capu ô
jurìzziu di Paridi, Amuri e Psichi, Ecu e Narcìsu, Eru e Liàntru, Pulifemu e
nummirùsi àutri. Pî tantu lu puema, ca 'n urìggini avìa èssiri fattu di suli tri
canti, vìnna arriccùtu nzinu a divintari unu dê puemi cchiù lònchi dâ
littiratura taliana chê sò 5.123 uttàvi (40.984 versi), sumigghianti a na fàvula
smisurata, cu scunfinamenti dû tèma principali, digrissiuni e pausi discrittivi.

Tuttu ciò pòtta a carattirizzàri L'Adoni comu nu labbirìntu di situazzioni
ntrizzàti senza nnâ riàrtà na vera struttura. Macari lu lòncu cantu vintèsimu,
postu doppu la morti dû prutagunista, sèbbi a luvàri ogni pritisa di unitati
narrativa. Ma propìu ntî sta mancanza di unitati cunsisti la nnuvazzioni dâ
tecnica narrativa dû Marino ca cumpòni la sò òpira attraversu vari
stratificazzioni e passa dî nu episodiu a 'n àutru senza apparènti liami lòggicu
jittànnusi sulamenti nnô linguaggiu virbali arriccùtu di iperbuli, antitesi e
mitafuri.

Ntî L'Adoni Marino citàu e riscrivìu passaggi dâ Divina Cummedia, da Ariostu,
Tassu, e dâ littiratura francisi dû sò tempu. Lu scopu di sti prilèvi nun è lu
plagiu, ma cchiuttostu lu affirmari ccô littùri nu jòcu isàtu di ricanuscimentu
dâ funti e apprizzamentu dû travagghiu di rivisioni. Marino sfida lu littùri a
"cògghiri" la citazzioni e a gustarisi comu tali citazzioni hà statu
travagghiàta, secunnu na idea dû fari puèticu ntî cui ogni cosa dû munnu (e
pirciò macari la littiratura dû passatu) pò divèniri uggèttu di puisia. Ntî sta
manèra, Marino ntènni macari custruìri cu L'Adoni na spèci di inciclupidìa
puètica, ca vèni a cogghiri e ammudirnassa tutti li risurtàti pricidenti dû
ncègnu umanu.

Lu puèma è ìnnici di na nòva sinsibbilità attaccàta macari ê nòvi cquisizzioni
scientifichi (si vìdinu pî esempiu li làudi a Galileu nnô cantu dècimu) e macari
ê nòvi scuperti giugrafichi (comu nnô cantu sèttimu, cu lu elòggiu dâ passiciura
- màcchia ricintimenti mpurtata 'n Europa dâ Mèrica).

L'Adoni pirciò, cu tuttu chiddu ca vèni cunsidiratu virtusismu
tecnicu-stilisticu, è 'n òpira ricca di autentica puisia scrivùta cu nu stili ca
spissu ragghiunci nu ritmu perfettu.

Pî assai tempu la critica, ca havi cunsidiratu 'n manèra tinta l'òpira nzinu ê
ùrtimi dicènni dû XX seculu, hà sustinùtu ca chiddu ca lu pueta hà vulutu fari
pî daveru hà statu di maravigghiari lu littùri tramiti l'iliganza dê particulari
e dê sò discrizzioni. Ma L'Adoni, accussì comu granni parti dâ littiratura
barocca, hà statu urmai ampiamenti rivalutata a pàrtiri di Giovanni Ghetto ntî
l'anni 1960ini e 'n sècutu, nnô 1975, dû criticu Marzio Pieri e nnô 1988 di
Giovanni Pozzi ca, cu puru ca nija la prisènza di na struttura, hà ricanusciutu
ô puema na forma assai raffinata ca difinìscia "bilucàli e ellittica" e ca
rifletti l"irrisuluzzioni di l'òmu dû Seicentu 'n facci ê mudelli cosmichi
cuntraddittùri, tulimaicu e cupernicanu". Cchiù ricintimenti, nnô 2002, è di
ricurdari la pubblicazzioni 'n Francia dû saggiu di Marie-France Tristan La
Scène de l'ècriture, ca metta 'n risàrtu lu caràttiri filusòficu dâ puisia dû
Marino.

Marino scrivìu àutri òpiri 'n puisia comu li Panegirici, la
Gallirìa(discrizzioni 'n versi di quàtri e scurtùri), lu puema sacru 'n 4 canti
la Stràgi dê nnuccènti. Ispirati ô Tassu i frammenti epichi dâ Girusalèmmi
distruìuta e L'Anversa libbiràta"(di dubbia attribuzzioni). Ntirissanti e
ncignùsi li cumpunimenti burleschi comu la Murtoleide (81 sunètti satirichi
contru Gaspare Murtola), lu capitulu ternariu dû Stivali, Il Pupulo alla
Pupula(lèttiri burleschi),eccetra. Assai dê sò òpiri sunu nnunziàti e mai
scrivùti, ntra chisti lu puema dê Trasformazzioni, d'inchiantu ovidianu, lassàtu
pèrdiri doppu ca la sò scigghiuta ìju a cascari ntî L'Adoni.

Marino fu pupulari â sò èbbica e salutatu dê cuntimpurànî comu cuntinuatùri e
ammudirnatùri di Tassu. La sò nfruènza 'n capu ê littirati taliani e furistèri
nnô Sècentu fu grannissima. Iddu pî chissu era lu rapprisintanti dû 'n muvimentu
ca si stava affirmànnu 'n tutta Europa, comu lu prizziusismu 'n Francia, lu
eufuisìmu 'n Nghirterra (dû rumanzu di John Lyly Euphues), lu cultiranisìmu 'n
Spagna.



https://scn.wikipedia.org/wiki/Ggherbi

Li Ggherbi sunnu n'arcipèlacu ca s'attrova nun arrassu dâ costa dâ Tunisìa
miridiunali. Lucalitati turìstica rinumata, ntô mediuevu appartinni puru ô regnu
di Sicilia.

Ntra lu 1148 e lu 1160 tutti li lochi stratèggici di l'Africa dû nord tra
Tripuli e Mahdia, cumprinnennu videmma li Gerbi eranu cuntrullati dî nurmanni di
Sicilia. Li almohadi s'arripigghiaru prugrissivamenti lu tirritoriu africanu.

N'àutra fasi n cui la Sicilia àppi nu cuntrollu supra li Gerbi fu ntra la fini
dû XIII sèculu e l'accuminzagghia dû XIV. N sèquitu â VII cruciata cuntra Tunisi
unni murìu Luiggi IX, reghi di Francia, li Angiuini, sutta l'ammiragghiu Ruggeru
di Lauria cunquistaru li Gerbi ntô 1284, e l'isula ristò siciliana puru doppu li
vespri siciliani chi dicritaru la fini dû duminiu angiuinu. Ntô 1309 li gerbini
s'arribbillarunu, ma Fidiricu III, reghi di na Sicilia nnipinnenti arriniscìu a
cuntrullari la ribbilliuni. Li Gerbi arristaru siciliani nzinu ô 1336 quannu
arrinisceru a libbirarisi, grazzi videmma a nu sustegnu vinutu di l'angiuini di
Napuli.



https://scn.wikipedia.org/wiki/Gasc%C3%B2gna

Gascògna (Gasconha n lingua uccitana, Gascogne n francisi e Gascuña n spagnolu)
jèra nu tirritòriu di lu sud-ovest francisi, duranti a lu Midiuevu.

Lu nomu di la riggiuni jè na sdifurmata di bascu (traversu a Vasconi, ca dava lu
nomu a na tribbù basca ca stava nti tuttidùi li latati di li Pirinei).

Ô cuntrariu di autri riggiuna stòrica comu a la Britagna o la Nurmannìa ca
ammantinenu lu sò nomu nti li mutèrni dipartimènti francisi, lu nomu di la
Guascògna non fu ammantinutu; lu tirritòriu ca currispunni a la Gascogna stòrica
òi è spartutu ntra sèi dipartimenti, e chisti li chiù mpurtanti: Pirinei
atlantichi (ca su cunziddiranu a lu spissu comu la pruvinza autònuma di
Guascogna) e Landes (nti lu giugnu di lu 2006 lu cunzigghiu ginirali dû
dipartimentu ammustrau la vulutanti di canciari lu pròpiu nomu nti Landes dâ
Guascogna, e si sta già jennu usannu pì mutivi turistici).

La spartuta addiscriùta supra vinìu nti lu 1790, cu la criata di li dipartimènti
di l'assimmulèa custituènti.

La Gascogna sta misa ntra l'Uceanu Atlanticu (Golfu di Guascogna o Golfu di
Biscagghia pì li spagnola), li Pirinei e lu ciumi Garonna; la parti di lu mènzu
jè carattirizzati di li boschi di li Landes; li ciumi chiù mpurtanti sunnu la
Garonna e l'Ardour.

N Gascogna si parra na lingua rumanza chiamatu dialettu guascuni, nasciuta di
n'ammiscata ntra la lingua basca e lu latinu.

Òi lu dialettu guascuni vèni parratu nti tutti li dipartimenti supra muntuàti,
ma è arricanusciutu comu lingua ufficiali sulu nti la spagna nti la cumarca di
Aràn di la Generalitat de Catalunya (lu cuvernu catalanu).



https://scn.wikipedia.org/wiki/G%C3%A8niri

Lu Gèniri si usa ntâ Classificazzioni scintìfica pi signalari nu gruppu di speci
currilati, o ntâ grammàtica di ssi lingui chi fannu na distinzioni tra li
sustantivi masculini e fimminini. Certi lingui hannu puru nu terzu gèniri,
p'asempiu lu tudiscu, chi si chiama lu niùtru. La lingua ulannisa usa lu niùtru
e nu gèniri cumuni, chi nfatti rapprisenta na cumminazzioni dî gènira màsculinu
e fimmininu chi oramai nun asìstinu cchiui.

Ntô Sicilianu li paroli hannu lu gèniri, veni a diri chi li paroli si
rifirìscinu a li suggetti comu s'iddi fùssiru màsculi o fìmmini. Comu règula
ginirali li paroli di gèniri masculinu finìscinu cu la u:

Certi paroli masculini finìscinu puru cu la a e arrèstanu li stissi a lu
plurali:

Certi paroli chi finìscinu cu ista ponnu èssiri usati comu fimminini o masculini
e puru comu singulari o plurali:

Lu plurali, ntô Sicilianu, giniralmenti si fa cu la i, sia pi lu masculinu chi
pi lu fimmininu:

Assai paroli chi finìscinu cu la i, arrèstanu accussì puru a lu plurali e ponnu
èssiri masculini o fimminini:

Certi nòmura masculini fòrmanu lu fimmininu agghiuncennu issa o trici a lu
masculinu:

Li paroli chi finìscinu cu la cu, fòrmanu lu plurali masculinu cu la ci e lu
plurali fimmininu cu la chi:



https://scn.wikipedia.org/wiki/Franciscu_Guglielminu

Franciscu Guglielminu (Francesco Gugliemino 'n talianu) fu nu pueta dialittali
sicilianu. Nascìu a Jaci Catina (CT) l’ 8 di marzu dô 1872 e murìu a Catania ntô
1956. Franciscu, nun avìa luci alèttrica a sò casa e pri studiari jeva sutta li
lampiuna dâ lluminazzioni pùbbrica e ddocu si furmau la sò curtura umanìstica;
friquintau la scola “Capizzi” di Bronti e dopu si scrivìu ô liceu “Gulli e
Pennisi” di Jaci; si lauriau nta l’Univirsitati di Catania, unni appoi uttinìu
la cattidra di Littiratura Greca.

A l’etati di trent’anni, quannu friquintava li cìrculi mundani e littirari
catanisi, appi nu scontru littiràriu cu Ninu Martogliu, ca nta nu primu mumentu
s'eppi pri menzu dê pàggini dî rivisti curturali di l'èbbica, ma, ca appoi
addivintau nu scontru fìsicu cu nu veru e pròpriu duellu suspinnutu pê firiti ca
s'avianu fattu l'unu cu l'àutru. Doppu ssu duellu, si mìsiru ntô menzu àutri
cristiani ca, facènnuli ncuntrari comu pri casu nta nu lucali catanisi, li
purtaru a fari paci. Di ssu jornu sti dui addivintaru granni amici.

Francescu fu un pueta ntrèppiti di la vita, dê sintimenti, e fu macari nu pueta
malincònicu; nta ogni uccasioni circau di valurizzari lu dialettu, la lingua di
la "gintaredda", e macari ca era un pueta dialittali nun fu mai vulgari,
particularità ca Federicu De Roberto tinni a suttaliniari.



https://scn.wikipedia.org/wiki/France_Pre%C5%A1eren

France Prešeren (Vrba, 3 di dicèmmiru di 1800 - Kranj 8 di frivaru di 1849) è lu
cchiù granni pueta sluvenu, unu dî maiuri pueti rumàntici europei e è na fiura
cintrali nnâ storia dâ cultura nnâ lingua sluvena.

Spissu nnû passatu lu nomu di Prešeren fu girmanizzatu a Franz Prescheren, 'n
quantu ntô sèculu XIX na granni parti dâ Slovenia era cumprisa ntô Ducatu di
Carniola, chi nturnu fici na parti dû Mperu Austriàcu.

Prešeren nascìu ntô paiseddu di Vrba ("Salice" pi talianu), nta na famigghia di
campagna cu l'idei abbastanza muderni e prugrissisti. Si nni jìu dâ casa paterna
a l'etati d'ottu anni pi stabbilìrisi appressu la casa dû ziu Jožef, parrinu di
Kopanje, e jìu ê scoli elementari di Ribenizza. Nni l'anni di Ribenizza succidìu
quarchiccosa a iddu ca nfruinzau lu sviluppu dû sò caràttiri, c'assai riguardu ê
soi rapporti chî fìmmini. Nun si sapi assai di zoccu succidìu pricisamenti ma
avissi a stari quarchiccosa sissuali.

Avennu accabbatu li soi scoli, Prešeren si nni jìu a Vienna ntô 1821 pi studiari
jurisprudenza, abbannunannu l'idìa di didicàrisi a addivintàri sacerdotu (chi
era chiutostu n'idìa di sò matri). Nta st'anni si didicau ô studiu dâ puisìa,
sia clàssica ca rumàntica e accuminzau a scrìviri ntô (1824). Ntô 1928, comu
dutturi dâ liggi, si nni jìu 'n Moravia e succissivamenti si riturnau a Lubiana.

Prešeren accuminzau a travagghiari comu avvucatu e ntô 1829 si maritau, sutta
prissioni di sò matri e di sò ziu, Marija Johana Khlun, na ricca burghisa di
Graz, nnâ Stiria. Doppu nu capimentu appassiunatu, Prešeren s'addivintau cchiù
nfriddu cu Marija Johana, ma senza accabbari lu rapportu propiu.

Ntô 1835 murìu lu ziu Jožef, lu parenti cchiù vicinu ô cori di Prešeren. Nnâ
primavera dû 1836 vinni pubbricata una dî soi òpiri maiuri Krst pri Savici - «Lu
vattìu akllatu di la fonti Savica». Ntô stissu annu si ncucchiau cu Ana
Jelovšek, chi addivintassi la sò amanti.



https://scn.wikipedia.org/wiki/Fori_Mpiriali

Li Fori Mpiriali cumprenninu na seri di chiazzi munumintali fabbricati tra un
seculu e menzu (tra lu 46 a.C. e lu 113 d.C.) ntô coru dâ citati di Roma dî
mpiraturi.

Giuliu Cesari dicisi di custruiri na granni chiazza ô sò nomu, lu Foru di
Cesari, chi fu nagurata ntô 46 a.C. (prubabilmenti ancura ncumpreta e fu
tirminata poi di Augustu).

Augustu avìa prumessu pi votu un tempiu a Marti Ultori pâ cugnintura dâ
battagghia di Filippi dû 42 a.C., ntâ quali iddu stissu e Marcu Antoniu avìano
scunfittu l'assassini di Cesari e dunca vinnicatu la sò morti. Lu tempiu vinni
êffittivamenti naguratu sulu doppu 40 anni, ntô 2 a.C., nzitatu nta na secunna
chiazza munumintali, lu Foru di Augustu.

Sutta lu mpiraturi Vespasianu vinni custruita n'autra granni chiazza, siparata
dû Foru d'Augustu e di chiddu di Cesari dâ via di l'Argiletu, chi mintìa in
cummunicazzioni lu Foru Romanu câ Suburra, e cchiù spustata versu la Velia (in
dirizzioni dû Colusseu). Stu cumplessu nun fu cunziddiratu in uriggini comu unu
dî Fori Mpiriali, e è nfatti canusciutu cû nomu di Tempiu dâ Paci.

Dumizzianu dicisi d'unificari li cumplessi pricidenti e nna l'area irrigulari
rimasta libbira tra lu Tempiu dâ Paci e li Fori di Cesari e di Augustu, fici
fabbricari n'autra chiazza munumintali chi li mintìa tutti in cummunicazzioni
tra iddi.

La morti di Dumizzianu mmenzu ntrichi fici ca lu cumplessu, già quasi tirminatu,
fussi naguratu dû sò succissuri Nerva e chi di sti prindessi lu nomu di Foru di
Nerva. È canusciutu tuttavia puru comu Foru Trasitoriu, a causa dâ funziona di
passaggiu chi prisirvau ô postu dâ via di l'Argiletu.

Li prugetti di Dumizzianu eranu forsi stati ancura cchiù ambizziosi e forsi già
sutta lu sò regnu si eranu accuminzati li travagghi di sbancamentu dâ sedda
muntagnola chi culligava lu Campidogghiu cû Quirinali e chiudìa la vaddi dî Fori
versu lu Campu Marziu, in dirizzioni dâ Chiazza Vinezzia, limitannu lu spazziu a
dispusizzioni pî cumplessi munumintali â luntana.



https://scn.wikipedia.org/wiki/Filusuf%C3%ACa_pul%C3%ACtica

La Filusufìa pulìtica è na discipplina ca studìa la vita di l'òmini assuciati,
vali a diri li rilazzioni suciali tra l'òmini. Chistu significa, comu prima
cosa, ca sta discipplina vadda cu ranni ntiressi ô cuncettu di puteri, picchì
iddu trasi n'assai tipi di rilazzioni tra òmini e òmini e tra gruppi e gruppi.

Quannu parramu di filusufìa pulìtica hamu a cunziddirari ca, sturicamenti,
chista discipplina ha statu divisa na dui nautra manera approcci: chiddu
nommativu e chiddu rialìsticu. Lu primu, vadda â filusufìa pulìtica comu a li
nzemi dî tiurìi ca si ntirèssunu di stabbiliri lu megghiu oddinamentu pulìticu,
li liggi c'hannu a mantèniri l'òrdini, la natura dî puteri pulìtici - comu
chiddu liggislativu, chiddu esecutivu e chiddu jurìdicu, lu scopu di na cumunità
giusta (la filicitati, lu beni dî cittadini, la jiusta distribbuzzioni dî
risossi, ecc.). Chistu significa ca si nna tiurìa nommativa addifenni
l'oddinamentu esistenti avemu a chi fari cu na tiurìa apologgètica; si idda voli
ammigghiurari la rialitati, ma nun voli canciari cumplitamenti l'oddini, avemu
na tiurìa crìtica; appoi, s'idda penza ca l'oddinamentu esistenti h'a canciari
cumplitamenti la mudalitati di ogganizzazzioni dâ cumunità, si tratta di na
tiurìa ùtopica. La filusifìa pulìtica rialìstica, ô cuntrariu, nun si ntirissa
di l'oddinamentu giustu o dî liggi pi guvinnari, ma vadda â natura dû puteri, ê
strateggî pi cumannari, la fozza comu menzu pi fari pulìtica, e tutti dî
elimenti ca sèvvunu pi guvinnari e pi rializzari nu prugramma pulìticu. Siddu
vulemu cunziddirari st'aspettu dâ filusufìa pulìtica, putemu cettamenti vaddari
a Machiavelli comu rifirimentu. P'asempiu, iddu, ntô XVIII capìtulu dû sò libbru
cchiù mputtanti, dici: «Non può, pertanto, uno signore prudente, né debbe,
osservare la fede, quando tale osservanzia li torni contro e che sono spente le
cagioni che la feciono promettere. E se i masculi fussino tutti boni, chissú
precetto nun saribbi bono; ma pirchi sunnu tristi e nun la osservarebbono a te,
tu etiam nun l'hai ad osservare a loro»1.

A sicunna, poi, ca li tiurìi studìunu lu puteri ntê posti tradizziunali - comu
dintra li palazzi, li casteddi, li chiesi e tutti li posti isituzzionali -
putemu parrari di filusifìa pulìtica canònica; si lu puteri è ciccatu ntê posti
ammucciati, vali a diri nun è attruvatu unni si penza ca si pìgghiunu li
dicisioni appiddaveru - comu ntê rilazzioni di classi e di travagghiu comu dici
Marx, o ntâ microfìsica dû puteri di Foucault - allura s'h'a parrari di
filusufìa pulìtica eterodossa.

Havi na storia longa, c'accumincia cu l'època classica, dû perìudu grecu. Putemu
affirmari ca li sufisti s'addunarunu dû prublema dâ pulìtica, quannu pinzarunu
câ pulìtica havìa a essiri cunziddirata comu na cunvenzioni, nu tipu di
cuntrattu, picchì iddi erunu cunvinti ca chiddu ca na cumunità dicidi essiri
giustu dipenni sulamenti dê liggi ch'idda si duna. Chista idea nun era pigghiata
pi bona dô pinzeri pulìticu di matrici aristucratica e oligarchica, chi fu lu
riferimentu custanti di Platoni. La sò idìa di costituzzioni pulìtica vinìa dô
principiu di cumpitinza, cô quali sicunnu iddu sulamenti l'omini dutati di
particulari capacitati putìunu guvinnari. Ntô sò schema pulìticu la cumunità
giusta era chidda unni tutti pari havìunu na funzioni spicifica, accussì ca si
puteva ogganizzari l'ammonìa dâ polis. C'havìunu agghi'essiri li filùsufi pi
guvinnari, picchì sulu iddi havìunu la saggizza; li vaddiani/verrieri, c'havìunu
lu curaggiu; l'attiggiani erunu animati di l'interessi dê cosi materiali e dê
soddi. Quannu l'omini fanu zoccu la sò anima pirmitti di fari, si pò parrari di
cumunità giusta. Ntâ Reppublica, Platoni duna tutti l'autri infommazzioni pâ
costruzzioni di sta cumunità. Platoni duna nu quadru cumpletu dê fommi
pulìtichi, disignannu na lìnia ca va dâ fomma cchiù giusta ê fommi cchiù
ingiusti: si ô guvennu acchianunu li vaddiani, havemu la timucrazzia, vali a
diri ca cu guvenna s'interessa d'haviri meriti e unuri p'iddi suli; si a
guvinnari sù l'attiggiani, allura havemu na fomma cchiù peggiu, picchì iddi
s'interessunu d'accumulari cosi materiali e soddi, sempri pê sò varagni. Chistu
potta a criari na sucietà unni ci sù ricchi e pùvuri. Chista ingiustizzia è lu
mutivu dâ ribbellioni dê pùvuri, ca guvennunu dannu vita â democrazzia. Chista
fomma di guvennu, pi Platoni, è lu passu decisivu p'arrivari a l'anacchìa. Di
l'anacchìa putemu nèsciri sulamenti câ tirannidi, ca è l'ùttima fomma di guvennu
ingiustu.

Aristotili cancia lu principiu di cumpitinza platonicu pinzannu ca ô guvennu
ponnu iri assai omini. Iddu penza ca assai è megghiu di unu sulu o di piccha
omini ca guvennunu, picchì si n'ummeru autu di omini guvenna, macari ca nun sù
li megghiu, iddi ponnu sapiri si unu sbagghia e vaddari megghiu ê problemi dâ
cumunità. E poi, pô beni dû guvennu, è megghiu tinirinni assai omini dintra, chi
fora dû guvennu. Ham'a diri ca pi Aristotili, ô cuntrariu dû sò maestru, na
cumunità è giusta macari câ proprietà privata. Iddu dici ca zocc'è mputtanti è
c'a proprietà privata n'addiventa egoismu, vali a diri ca unu havi a spattiri li
sò cosi cu l'autri. Essiri padruni è na bedda cosa si poi li cosi venunu
spattuti, picchì - dici Aristotili - lu piaciri nun è haviri li cosi, ma
spattilli cu l'amici. Chista è addirittura na virtù, ca si chiama libberalitati.
Essiri libberi e padruni è la sula condizzioni pi putiri guvinnari. Aristotili
parra di nu guvennu di libberi e uguali, ca guvennunu a giru, sempri nta
l'interessi dê guvinnati e no nta chiddi sò. Puru pû discepulu di Platoni havemu
fommi giusti e ingiusti di oddinamentu pulìticu. Iddu fa la differenza tra tri
fommi sani di pulìtica e tri fommi corrotti: li primi sù la monacchìa,
l'aristucrazzia e la politeìa; li tri autri sù la democrazzia, l'oligacchìa e la
tirannia. La fomma cchiù megghiu è, p'Aristotili, la politeìa, na parola greca
ca significa costituzzioni o oddinamentu. Nuautri l'havissimu intèndiri comu via
di menzu tra aristucrazzia e democrazzia, pigghiannu li cosi boni ca sù nta
l'una e nta l'autra. Vali a diri, ca la cumunità dicidi cu guvenna senza li
vìnculi dâ famigghia, accussì ca ponu guvinnari assai omini; e li carichi
pubblichi nun sù stabbiliti pi sutteggiu, ma pi elezzioni, ntô tentativu di fari
guvinnari li cchiù megghiu.

Senza parrari ora dê sviluppi câ cristianità puttau ô pinzeri pulìticu,
soprattuttu cu Austinu e Tommasu, n'àutru mumentu mputtanti dâ filusufìa
pulìtica è lu cuntrattualismu. Chista currenti di pinzeri accumincia nto sèculu
XVI, quanno l'eredità di l'Umanèsimu e dû Rinascimentu pòttunu a crìdiri ca
tutti l'òmini sù uguali ntâ natura. Lu cuntrattualismu è caratterizzatu di na
separazzioni tra statu di natura e statu civili o sucietà civili. Tutti li
filùsufi ca rièntrunu ntô cuntrattualismu fanu chista separazzioni e danu na
descrizzioni di comu iddi pènzunu ca lu statu di natura puttisi èssiri e di comu
l'òmini niscenu dô statu naturali e sarvaggiu p'addiviniri òmini civili.

Hobbes penza ca ntô statu naturali, a causa dâ natura stissa di l'òmini,
n'attruvàrumu tutti contro tutti. L'omu è n'armalu pulìticu, comu dicìa
Aristòtili, ma è differenti di l'àutri armali, comu l'api o li tèrmiti. E chistu
picchì l'omu havi la parola, ca iddu usa macari pê munzignarìi. Appoi, l'omu
havi l'intellettu, cô potta a vaddari l'àutri sempri cu l'occhi di l'invidia e
dâ cumpetizzioni (chidda ca Hobbes chiama vanagloria). Tutti chisti mutivi fanu
sì ca l'òmini cummàttunu tra iddi pi èssiri sempri li primi nta tutti li cosi,
datu puru lu fattu ca iddi sanu ca nta natura sù tutti uguali (e accussì
pènzunu: si semu tutti li stissi, picchì unu m'h'a cumannari; chi c'havi cchiù
di mia, ca ju nun c'haiu?). Nta tutta sta lotta, nasci la diffidenza, picchì nun
ci sù rèuli e mancu liggi; e si unu, pi èsseri primu e pigghiari li cosi di
l'àutri, voli ammazzari n'omu, lu pò fari. Allura, pô principiu di
autu-supravvivenza, ju sugnu puttatu a ammazzari unu, pi lu scantu ca iddu mi
putissi ammazzari pi primu. Lu statu di natura accussì discrittu addiveni nu
statu di verra (bellium omnia contra omnes), unni l'omo è lupu pi l'àutri òmini
(homo homini lupus est). La soluzzioni è ca ognunu duna tutti li propri diritti
ô suvranu assulutu, attraversu nu pattu ca h'a valiri pi tutti pari. Nta chistu
statu, l'òmini nun ponu turnari arretu, picchì lu cuntrattu cô suvranu nun si pò
annullari. Appoi, lu suvranu stissu s'attrova supra li stissi liggi naturali e
havi a ubbidiri ê soli liggi pusitivi, chiddi ca iddu stissu fa. Nta chista
situazzioni, l'òmini s'attròvanu senza libbertati e cô cuntrollu totali da patti
dô suvranu. Chista è la crìtica ca Locke, patri dû libbiralismu, fa a Hobbes. Ma
ham'a pinzari ca pi Hobbes, macari nu statu assulutu, como chiddu di cui iddu
parra, è sempri nu guadagnu rispettu ô statu di natura/verra ca iddu discrivi.
Nu statu, unni li mè libbertati sù ristritti, è sempri megghiu di nu statu unni
ju m'haiu a scantari e nun pozzu viviri, picchì nun haiu garanzìi e cu voli mi
pò ammazzari.

1 Machiavelli, N., Il Principe, Firenze, La Nuova Italia, 1963, cap. XVIII, pp.
152-3.



https://scn.wikipedia.org/wiki/Ferruv%C3%ACa_Circumetnea

La Ferruvìa Circumetnea (o Circumettinnèa) è na lìnia ferruviària a scartamentu
ridottu ca gira pi 110 chilòmitri 'n cìrculu ntornu a l' Etna e nta 3 urati
porta li genti di Catania ô Ripostu. Dô 1999 lu primu trattu c'attravisava la
cità di Catania, vinni suttirratu e addivintau la Metropulitana di Catania.

La Circumetnea fu vuluta dâ Pruvincia di Catania, dâ Càmmira di Cummerciu e dê
cumuni ettinnèi ntirissati. Lû primu attu ufficiali fu lu règgiu dicretu dô 31
di dicèmmiru 1883 e la cuncissioni ppi travagghiari lu detti lu 23 di maiu 1889
lu ministru dô tisoru Giuvanni Giolitti . La Sucità Siciliana di pùbbrichi
travagghi di lu mprindituri nglisi Robert Trewhella si pigghiau lu subbappartu.
Lu 2 frivaru 1895 trasìu 'n funzioni lu trattu Catania-Dernò (oggi Adranu) e 'n
picca tempu tutti l'àutri. Ntâ stati dû 1898 la tratta dô Ripostu ô Portu di
Catania era ntiramenti pircurrìbbili cu màchina a vapuri a la vilocità massima
di 27 km all'ura. S'avìanu rializzatu 'n picca tempu 22 ponti, 6 tùnnilli e
macari stazzioni, dipòsiti e casi cantuneri.

Edmondu De Amicis si cci fici un viaggiu ô princìpiu dô XX sèculu e ci scrivìu
un libbru «Ricordi di un viaggio in Sicilia». Ô 30 maiu 1911 ci viaggiaru lu Re
e la Riggina, Vittoriu Manueli III e Elena dô Montenegru.

Ntô 1937, quanndu c'era na pulìtica ecunòmica autàrchica, s'accattaru 6
litturini Fiat pp'arrispammiari nafta e curriri cchiù viloci . La litturina
accuminciau a sustituiri li primi cafirreri a vapuri.

Ntô doppuguerra la Circumetnea essennu siriamenti danniggiata dâ guerra
s'attruvau senza sordi ppi cuntinuari a travagghiari, pirciò ntô 1947 lu
ministru dê Trasporti la fici addivintari Gistioni cummissariali cuvirnativa. Cu
li sordi dô ministeru, si pòttiru accattari àutri litturini di secunna manu; ntô
'70 finarmenti arrivaru 13 màchini novi dô tipu disel-alèttricu di custruzzioni
Fiat Ferruviaria-Officini Miccanichi dâ Stanga. Ntô 1980 àutri litturini usati
ca èranu superchiu ntê Ferruvìi Calabbru Lucani e di la ferruvìa chiusa ppi
sempri Ferruvìa Castedduvitranu-Portu Empedocli di la FS. Pi ùrtimu arrivaru ntô
1991 5 litturini novi di lu mudellu -ADe 21-25 fabbricati ntâ la fàbbrica
catanisi di la Zona nnustriali di Catania, ITIN .

Lu trattu nizziali, dô Portu ô Burgu , non c'è cchiù 'n supirfici, picchì
scavaru sutta e cci fìciru la prima mitrupolitana di la Sicilia.

'N princìpiu, quannu accuminciaru avìanu 12 màchini a vapuri ca, comu s'usava a
ddu tempu, vìnniru vattiati e cci dèsiru lu nnomu pròpriu:

Oggi arristaru sulu dui lucumutivi a vapuri ppi mustra , la N.10 Mascali e la N.
14 canusciuta comu la meusa.



https://scn.wikipedia.org/wiki/Enna

Castrugiuvanni (o Enna) è na cità di circa 30.000 abbitanti situata ô centru di
la Sicilia e capuluocu di la Pruvincia di Enna. Tra li capuloca italiani,
Castrugiuvanni è la cità chi si trova a l'altitùdini cchiù àuta (circa 1000
metri).

Nta sta cità, ca si pò ragghiùnciri cu l'autustrata e cu la ferruvìa, hà statu
funnata n'università, la cchiù giòvini di li quattru ca cci sunnu 'n Sicilia. Pi
chistu mutivu, ora nun cc'è cchiù sulu la cità àuta, ca s'attrova di novicentu
metri a l'acchianari, ma sorgi macari na secunna cità cchiù vascia, unni ci
sunnu un mari di studenti di l'univirsità.

Pi ghiunta, a 10 chilòmitri cc'è puru na riserva naturali (Pergusa), unni
s'attrova macari u lacu, di Pergusa appuntu, e a firriari 'ntunnu cci ficiru na
pista unni ci currunu, ora quasi mai, che machini e unni cci facivunu macari
formula 1. Nè sponti do lacu ci su i casi ca furunu costruiti grazi aiutu di
Mussolini ca bonificò tuttu ssu tirreno ca era chinu di fanghira. U tirrenu unni
su fabbricati ssi casi è a gazzani e c'è macari nna Chisa e davanti na bedda
chiazza, rinnovata frisca. L'abitanti di ssa frazioni si chiamanu "Lacari".



https://scn.wikipedia.org/wiki/Edmund_Hillary

Sir Edmund Percival Hillary (Tuakau/Nova Zilanna, 20 di giugnu dû 1919 -
Auckland, 11 di jinnaru 2008) è unu di li cchiù noti alpinisti e spluratura di
lu munnu. La sô fama è duvuta â prima ascinsioni dû monti Everest abbinuta lu 29
di maiu dû 1953 cu l'ajutu dû sherpa Tenzing Norgay.

Natu a Tuakau, a sud di Auckland 'n Nova Zilanna, Hillary s'appassiunau â
littura di picciriddu. Era tantu tìmidu e parìa macari cchiù gràcili dî sô
cumpagni di scola. Attruvava allura rifuggiu ntê libbra, ca putìa lèggiri
duranti li quattru uri ca ci uccurrìanu pi jiri e turnari di scola. A sìdici
anni, duranti na gita sculàstica a Ruapehu nta l' Alpi Niuzzilannisi, scuprìu ca
lu sô fìsicu era cchiù risistenti dî sô cumpagni di caminata. Fu acussì ca
nizziau lu sô ntiressi pi l'alpinismu.

Oltri ê muntagni dâ Nova Zilanna, Hillary friquintau videmma l'Alpi, p'appoi
jùnciri 'n Himalaya, unni scalau ùnnici vetti supra li 6.000 metri d'
altitudini. Duranti la Secunna Guerra Munniali fu navigaturi di l'aviazzioni
niuzzilannisa.

Ntô 1948, nzèmmula a Harry Ayres, fu lu primu scalaturi a jùnciri la vetta dû
Mount Cook. Succissivamenti participau a dui spidizzioni di ricugnizzioni 'n
Himalaya: una ntâ zona di l'Everest ntô 1951 e una a lu Cho Oyu ntô 1952.
Accussì John Hunt s'addunau di iddu e lu mmitau a prènniri parti â furtunata
spidizzioni britànnica dû 1953. La cunquista dâ cima fu annunciata
cuntimpuraniamenti â ncurunazzioni dâ riggina Lisabbetta II. Hillary, famusu
cchiùi 'n tuttu lu munnu, prinnìu appoi parti a nummarusi spidizzioni 'n
Himalaya ntra lu 1956 e lu 1965. Fu videmma 'n Antartidi, e juncìu lu Polu Sud
lu 4 di jinnaru dû 1958 cu na spidizzioni britànnica miccanizzata.

Fu nzignutu di nummarusi unurificenzi: lu 16 di giugnettu dû 1953 fu numinatu
Cavaleri Cumannanti di l'Òrdini dû Mperu Britànnicu (KBE); ntô 1987 divinni
membru di l'Òrdini dâ Nova Zilanna (ONZ); lu 23 d'aprili 1995 fu numinatu
Cavaleri di l'Òrdini dâ Giarrittera (KG); ntô 2003, 'n accasioni di lu
cinquantinariu dâ cunquista di l'Everest, lu cuvernu dû Nepal ci cunfirìu la
cittadinanza unuraria duranti nu spiciali jubbileu cummimurativu svulciutu ntâ
capitali Kathmandu. Sir Edmund è lu primu straneru a arricìviri nu sìmili unuri
dî nipalisi. E macari l'ùnicu niuzzilannisi viventi a appariri supra na
bancunota.

Hillary didicau granni parti dâ sô vita a ajutari lu pòpulu nipalisi dî sherpa
tràmiti l'Himalayan Trust d'iddu funnatu, arriniscennu a custruiri scoli e
spitali. E videmma prisidenti unurariu di l'"American Himalayan Foundation",
n'assuciazzioni no profit ca cerca d'ammigghiurari l'equilibbriu ecològgicu e li
cunnizzioni di vita dî pòpuli himalayani. Hillary, ca ntâ vita di tutti li jorna
esèrcita lu misteri d' apiculturi, affirmau di cunziddirari li sô successi 'n
campu umanitariu comu la sô cchiù granni cunquista.



https://scn.wikipedia.org/wiki/E.V.I.S.

L'E.V.I.S. (Esercito Volontario per l'Indipendenza della Sicilia) era
n'asèrcitu, funnatu di Antoniu Canepa, ca duranti lu 1945 luttau pi la
ndipinnenza dâ Sicilia.

L'EVIS nascìu ntô 1944 comu forza di risistenza armata, ma videmma comu primu
nùcliu di chiddu ca avissi duvutu èssiri l'asèrcitu dâ Ripùbblica Siciliana, an
rispunnuta ê ncissanti mpignusìi ca vinìanu fatti dê forzi di l'òrdini taliani
contra li sedi e li spunenti dû Muvimentu pâ Nnipinnenza dâ Sicilia.

Iddu avìa comu ubiettivu di nu latu lu sabbutaggiu dû Cuvernu talianu cu azziuna
di cuntrastu, di l'àutru ammuttari pô prucessu nnipinnintista sicilianu cu na
suluzziuni ripùbblicana mmeci di una munàrchica.

Ntê primi tempi era nu gruppu furmatu di na cinquantina di carusi, avìa
n'uniformi e upirava ntâ clannistinitati. Lu mudellu usatu era chiddu dê
partiggiani juguslavi.

Cu l'assassiniu di Antoniu Canepa nzemmula a' àutri dui militanti nta nu scontru
a focu chî carrabbineri, ca ebbi locu ntâ cuntrada Murazzu Ruttu ammeri Rannazzu
(CT), lu 17 giugnu dô 1945 l'EVIS pari cciui strugghiutu.

Duoppu di certi misi dâ morti di Canepa, ntî l'EVIS si juncierru militanti dô
Muvimentu Nnipinnintista Sicilianu e cci fu na sbota auturitaria. Nascìu
accussini nta l'uttùviru dû 1945 la Giuvintù Rivuluzziunaria pâ Nnipinnenza dâ
Sicilia cu Cuncettu Gallo comu capu (suprannomu Sicunnu Turri o Turri II) cu na
forti nfluenza dê siparatisti catanisi, comu Attiliu Castrugiuvanni e Antrea
Finucchiaru Aprili, junciuti ê nòbili, comu lu Baroni Lucia Tasca d'Almerita, lu
Baruni Stefano La Motta di Monserrato e lu Prìncipi Alliata. Ncapu dicisiuna dê
rapprisintanti dâ destra siparatista palermitana, cc'èni l'allianza cû Sarvaturi
Giulianu, ca n'addiventa lu culunneddu. Cancia accussini la lutta: si mèttunu an
attu attintati contra a li carrabbineri e l'asèrcitu talianu anti, e contra ê
partiti di manca duoppu.

Ntâ primavera dô 1946, cci fu l'accordu cû Statu Talianu, ca metti la palora
"accapu" â guerrigghia siparatista. Veni cunciruta l'autunumia spiciali â
Sicilia e strugghiutu l'asèrcitu siparatista. Giulianu, mmeci nun pusau l'armi e
cuntinuau la lutta câ sò banda .



https://scn.wikipedia.org/wiki/E%3Dmc%C2%B2

L'equazzioni dâ fìsica tiòrica E = mc2 ni dici c'asisti nu rapportu tra energìa
(E), pi qualunchi forma, sarvu la massa, e la massa (m). St'equazzioni s'attrova
nta na forma equivalenti pi la prima vota nta n'artìculu di Albert Einstein dû
1905.

St'equazzioni pruponi ca quannu nu corpu s'arresta pûn puntu di rifirimentu
particulari, ancura riteni energìa nta la forma dâ massa, ô cuntrariu dû sistema
di Newton ntô quali nun havi energìa. Pi chissu la massa veni chiamata spissu
l'energìa d'abbentu dû corpu. La «E» di l'equazzioni si vidi comu l'energìa
tutali dûn corpu, chi è prupurziunato câ massa sulu quannu lu corpu havi
vilocitati zeru.

Pi l'àutra manu, nu gruppu di protoni viaggiannu ntô spazziu vacanti, cu ogni
protoni mancannu la massa d'abbentu, ancura nn'havi massa, «m», pû fattu di
l'energìa cinètica.

Ntô cuntestu dâ tiurìa dâ rilatività spiciali, significa ca energìa e massa
sunnu aguali, e ca, ora, la massa veni cunziddirata comu na forma d'energìa. 'N
tèrmini pràtichi, significava la pruduzzioni dâ bumma atòmica e àutri
applicazzioni. È una d'equazzioni cchiù canuscìbbili di tuttu tempu. Puru chiddi
chi sannu nenti dâ scienza facirmenti sannu nanticchia di st'equazzioni.

P'uttèniri l'equazzioni E = mc², avemu âccuminzari cu E² = p²c² + m²c4 facennu p
= 0, chi significa c'avemu a fari v = 0. Chissu significa ca ora avemu nu casu
spiciali unni l'oggettu nun si sta muvennu, e unni E² è sulu parraggiu cu m²c4,
o E = mc². Ê sulu nta stu casu spiciali ca E = mc² funziona. Cu nàutra
vilucitati, cci avemu a rimèttiri arreri p²c² nta l'equazzioni ginirali.

Siddu ora cci mittemu v = 0 m = γ m 0 = m 0 1 − v 2 / c 2 {\displaystyle
m=\gamma m_{0}={\frac {m_{0}}{\sqrt {1-v^{2}/c^{2}}}}} pigghiamu m = m 0
{\displaystyle m_{0}} . Dunca, quannu fermu, zzoè a v = 0, la massa d'abbentu e
massa rilativìstica sunnu aguali, e l'equazzioni E = mc² si pò riscrìviri comu E
= m 0 c 2 {\displaystyle m_{0}c^{2}}  : cc'è nudda diffirenza, sarvu forsi
c'avemu a diri ca m 0 {\displaystyle m_{0}} è pi v = 0.

Allura, usannu la massa rilativìstica, l'equazzioni E = m c 2 {\displaystyle
E=mc^{2}} ntô tìtulu s'havi a riscrìviri comu E = m 0 c 2 {\displaystyle
m_{0}c^{2}} è nun veni applicata a l'oggetti muvennu a qualunchi vilucitati,
sulu a na vilucitati di zeru, picchì lu m 0 {\displaystyle m_{0}} ccà è sulu pi
v = 0, e a v = 0, m = m 0 {\displaystyle m_{0}} .

unni p = γ m v {\displaystyle p=\gamma mv} è lu mumentu rilativìsticu di
l'oggettu. Chissu si riduci a E = mc² pû casu di zeru-vilucitati.



https://scn.wikipedia.org/wiki/Drittu_rumanu

Lu drittu rumanu è lu sistema ligali di l'antica Roma. Lu sviluppu dâ Liggi
Rumana copri cchiossai d'un migghiaru d'anni: dâ liggi dî dùdici tàvuli (ntô 449
a.C.) a Lu Corpu dâ Liggi Civili dû mpiraturi Giustinianu I (attornu lu 530). La
Liggi Rumana prisirvata ntê còrici giustiniani addivintau la basi dâ pràttica
ligali ntô Mperu Bizzantinu e nta l'Europa cuntinintali.

Quannu s'utilizza lu tèrmini Liggi Rumana nta nu significatu granni, unu putissi
diri ca la Liggi Rumana nun è sulu lu sistema ligali dâ Roma antica ma la liggi
ch'era applicata nta tutta l'Europa nzinu ô 18mu sèculu. Nta certi paisi comu la
Germania l'applicazzioni pràttica dâ Liggi Rumana durau cchiossai. Pi ssi
mutivi, ci sù 'n saccu di sistemi ligali nta l'Europa e ntô restu dû munnu ca
sunnu nfruinzati dâ Liggi Rumana. Chissu è spiciarmenti veru ntô campu dû drittu
privatu. La Liggi Cumuni ngrisa e miricana ci hannu a diri grazzi videmma â
Liggi Rumana macari siddu nfruinzau cchiù picca li sò sistemi ligali dû restu dû
cuntinenti.



https://scn.wikipedia.org/wiki/Dialettu_cilentanu_miridiunali

Lu cilintanu miridiunali (nomu lucali: "cilindanu") veni parlatu nta arcuni zoni
dâ parti miridiunali dû Cilentu: lu Vasciu Cilentu. E' un dialettu di tipu
sicilianu (famigghia linguìstica di l'Italurumanzu miridiunali estremu). Puru
siddu l'ària giogràfica dû Cilentu è situata dintra dâ riggiuni Campania
(Pruvincia di Salernu), sta parlata cilintana miridiunali nun havi nenti n
cumuni cu li parlati napulitani.

Certi fonti dìcinu ca li parrati cilintani di tipu sicilianu si pàrranu
supratuttu nta arcuni zoni nterni dû Cilentu miridiunali (p'as. a Alfanu,
Roccagluriusa, Rufranu, ecc.), mentri ntâ costa (p'as. a Sapri, Marina di
Cammarota, Palinuru, ecc.) la parrata, comu pi lu restu dû Cilentu, appartinissi
â famigghia dû miridiunali ntermediu (di tipu napulitanu). Pirò àutri fonti
cuntrarianu dicennu ca arcuni parrati cilintani di la costa sunnu macari di tipu
sicilianu, puru siddu nfruinzati dû napulitanu (p'as. a Ispani e Vibunati).

Alfanu è situata ntâ zona dû retroterra muntanu dû Vasciu Cilentu. Li
carattirìstichi dû sò dialettu sunnu:

Caseddi è situata nta l'ària muntana dû Vasciu Cilentu. Li carattirìstichi dû sò
dialettu sunnu:

Murgerati (frazzioni Sicilì) è situata ntâ zona dû retroterra muntanu dû Vasciu
Cilentu. Li carattirìstichi dû sò dialettu sunnu:

Roccagluriusa è situata nta l'ària muntana dû Vasciu Cilentu. Li carattirìstichi
dû sò dialettu sunnu:

Rufranu è situata ntâ zona dû retroterra muntanu dû Vasciu Cilentu. Li
carattirìstichi dû sò dialettu sunnu:

Ispani (frazzioni San Cristòfuru) è situata ntâ zona custera dû Vasciu Cilentu.
Li carattirìstichi dû sò dialettu sunnu:

Vibunati è situata ntâ zona custera dû Vasciu Cilentu. Li carattirìstichi dû sò
dialettu sunnu:

Comu ntô sicilianu di Sicilia, lu finòminu dî vucali mòbbili (addibbuluta dâ "e"
e dâ "o" quannu nun sunnu accintati) è prisenti ntô dialettu cilintanu
miridiunali:

Li parrati dû Vasciu Cilentu sàrvanu assai tèrmini d'orìggini greca c'attruvamu
macari ntê parrati dâ Calabbria centru-miridiunali, dâ Sicilia e dû Salentu: nun
si sapi siddu sti tèrmini cilintani sunnu lucali o siddu foru purtati di culoni
calabbrisi, siciliani, o àutri.



https://scn.wikipedia.org/wiki/Deepin

deepin (ntê Prufunnu 'n lingua siciliana) è nu sistema upirativu GNU/Linux cu
'ntirfacci grafici sviluppati e nisciutu ntô 2004 suttu li cunnizzioni d'usu dâ
licenzi General Public License V3, basatu supra Debian[1] (pi zoccu sparti lu
kernel), cu repository di Debian e videmma cu tipicitati propi e chi si
fucalizza supra l'utenti e supra la simpricitati di utilizzu.

deepin è urientatu â l'utilizzu desktop e havi na granni attinzioni ô supportu
hardware. Veni privista na nova virsioni ogni tre misi.[2]

Li sistemi upirativi deepin sugnu prumussi e vinnuti dâ Wuhan Deepin Technology
Co., Ltd.

Tutti li virsioni hannu 'n cumuni lu kernel Linux, mentri s'addiffirìsciunu pi
l'accussiddittu parcu software, zoè li pachetti priparati e/o silizziunati dê
sviluppaturi pâ distribbuzzioni stissa, pô sistema di gistiuni dû software e pê
sirvizzi di ajutu/manutinzioni uffruti.

deepin vitti luci ntô 2004 grazzi ô Hiwix, basatu supra Morphix. Lu team nun era
priatu dû sistema upirativu Morphix, pi chissu vòsi fari nu kernel ca avìa pi
scupu l'arricriarisi e studiari comu funziunava lu sò novu sistema (addupirannu
Debian). Wuhan Deepin Technology Co., Ltd pinzau di spurmintari lu sò kernel
sanu sanu. Pi farlu addicidìu di usari la licenza GPL,[2] pi fari n manèra ca
tutti putìanu cuntribbuiri e addupirarlu libbiramenti. La prima virsioni dû
Hiwix, la 0.1, vinni pubbricata nti Internet lu 28 di frivaru 2004 e la secunna
ntô marzu dû stissu annu. Nzinu dâ virsioni 0.1 si putìa cumpilari e fari
pàrtiri la shell GNU Bash. Prestu li sistema Hiweed Linux furu megghiu di Hiwix
comu funziunalitati, Wuhan Deepin Technology Co., Ltd e àutri sviluppaturi
abbissanu lu sò kernel pi fallu funziunari chê cumpunenti GNU e li prugrammi
user-space pi fari nu sistema upirativu cumpletu, funziunanti e lìbbiru.



https://scn.wikipedia.org/wiki/David_Archuleta

David James Archuleta nascìu a Miami, ‘n Florida,[1] lu 28 di dicèmmiru dû 1990
e è nu cantanti e nu pianista miricanu.

Lu 21 di maiu dû 2008 si classificò sicunnu ntâ sèttima staggiuni di American
Idol unni pèrsi la finali contru David Cook, pigghiannu lu 44 pi centu di li
voti.

David Archuleta nascìu a Miami, Florida, di Jeff Archuleta e Lupe Maria, na
cantanti e ballirina nasciuta nti l’Honduras. La famigghia Archuleta si
trasfirìu a Murray, Utah, unni David friquenta la Murray High School. Nunustanti
avissi suffertu di na paràlisi parziali ntê cordi vucali e avissi rifiutatu nu
ntirventu chirùggicu, oggi dici di sintìrisi quasi guaritu.

Archuleta accuminciò a cantari a sei anni, dopou èssiri statu ispiratu dô
musical Les Misérables. “Tuttu accuminciò grazzi a ssu musical” dissi. [2]
Accuminciò a esibbìrisi a 10 anni quannu partecipò a nu talent show nnô Utah
cantannu “I Will Always Love You” di Dolly Parton. A 11 anni, dibuttò ’n
telivisioni cantannu “And I Am Telling You I’m Not Going” duranti nu talent show
pi futuri pop star.

La matri di David Archuleta nascìu ni l’Honduras, e la chiossai parti di musica
ca sintìu quannu era picciriddu, stannu a quantu iddu stissu dissi nti na
ntirvista iuta 'n onda nnâ American Idol, era latinu miricana. Stannu sempri a
quantu dittu di Archuleta, sò matri lu facìa danzari câ soru cchiù granni câ
basi dâ musica tradizziunali. Havi macari ascutatu musica jazz, gospel, pop,
rock e soul.

Nnâ sò pàggina pirsinali nnô situ di American Idol, ntra li soi nfluenzi
musicali, Archuleta muntuau Natalie Cole, Stevie Wonder, Kirk Franklin e Bryan
Adams.

Ntò 2003, a l’età di 12 anni, Archuleta cantò ’n diversi episodi dô prugramma tv
“Star Search”. Duranti Star Search 2 addivintò lu campiuni dâ catigurìa
cantanti. Duranti n'episòdiu, cantò contru l’allura unnicenni Alexandréa
Lushington, macari idda participanti nnâ sèttima edizzioni di American Idol. Si
esibbìu cu na virsioni a cappella di “An I Am Telling You I Am Not Going” pi li
finalisti dâ prima edizzioni di American Idol, arricivennu li cumprimenti dâ
vincitrici Kelly Clarkson.

Archuleta supirau li silezzioni ca cci pirmitteru di iri nni audizzioni finali
di Hollywood cantannu “Waiting on the World to Change” di John Mayer. Duranti li
silezzioni di Hollywood (unni cantò Heaven di Bryan Adams e Crazy di Gnarls
Barkley) avìa 16 anni, mutivu ppi cui appi siguiri li lizzioni sculàstichi
macari duranti lu prugramma. Li sò genituri l'accumpagnaru duranti tuttu lu
pirìudu dâ trasmissioni picchì ancora minurenni.

Nnâ finali cantò “Don’t Let the Sun Go Down on Me”, “In This Moment” e
“Imagine”. lu jùdici Simon Cowell dissi ca Archuleta avìa vinciutu la sirata.
Macari David Cook, ca appoi addiventa lu vincituri dâ sèttima edizzioni di
“American Idol” pinzava ca Archuleta avissi vinciutu: “Ci l’haiu a cuncèdiri, lu
picciottu azziccò tutti li tri l’esibbizzioni”, dissi Cook. Nti l’ùrtima
vutazzioni, Archuleta si pigghiò lu 44% pi centu di li voti. Duranti sta finali,
Archuleta e Cook cumpareru tutti dui na dui pubbrlicità siparati, ma
praticamenti identichi pô jocu Guitar Hero, imitannu na scena ca vinni
ntirprutata di Tom Cruise 'n Risky Business.

Lu 5 giugnu 2008 a Jive Records annunciò ca Archuleta fimmò ’n contratto
discografico cca loro etichetta e ca l’abbum di debutto sarà pubblicato vessu a
fine ddo 2009, dopo a fine ddo tour 2008 di “American Idol”.[7] I tri canzuni ca
Archuleta cantò durante a finale di “American Idol”, traseru tutti ntà top 10
dei brani cchiù scaricati na iTunes.

Lu primu singolo di Archuleta, “Crush”, vinni prisintato in anteprima mondiale
lu 1 agosto 2008 na Z100, ’na radio di New York; lu 12 Agosto “Crush” fu resu
disponibile ppi lu download ni iTunes, unni raggiungi a prima posizione ’n 24
uri. Debuttò na sicunna posizione ’nta classifica Billboard Hot 100, sicunnu
sulu a “Disturbia” di Rihanna. Stando a Nielsen SoundScan, ’ntèi Stati Uniti na
prima simana u branu vinni scarricatu 166.000 vote.[8]

Stannu o sittimanale People, David avissa appariri ’nterpretannu si stissu ’ntò
show iCarly in onda su Nickelodeon. Apparirà macari na ’na puntata di “Hanna
Montana”.[9]



https://scn.wikipedia.org/wiki/Cultura_surda

La cultura dî surdi si basa supra la sucitati, li cumpurtamenti, l'arti, li
tradizzioni littirari, la storia li valura e li istituzzioni di appartinenza dâ
cumunitati dî surdi, pirsuni cca vivunu ntô silenziu e cu vibbrazzioni[1].

Li Assuciazzioni ntâ la Cumunitati Surda, 'n Italia, sugnu l'Enti Nazziunali
Surdi e lu CGSI, havi circa 27.700 suci di l'ENS.

Ntô munnu c'ì lu WFD, la cchiù granni urganizzazzioni dî Surdi, ccu na
pupulazzioni di 70 miliuna di surdi e 'n Europa, l'Unioni Europea dî Surdi.

L'esistenza dî surdi è scrittu da libbri èbbica grazzî a Platuni (nu trattatu
cca parlu 'n Sicilia ppi la cumunicazzioni nun virbali e visiva) e Pliniu lu
Vicchiu 'n (Historia Naturalis) chi scrissi la storia di Quintu Pidiu.

Ntê mediuevu era pessima, spissu ù surdi eranu messi da parti. Nun vinivanu
cunzedarati cumu pirsuna nurmali.

Ntê rinascimentu quarcusa cuminciu a migghiurari ccu ù studi di frati,
sacirdoti, munaci cca circanu di educari a liggiri e scriviri.

Ntô ù anni 1600 e 1700 ccu Pedro Ponce de Leon e Juan Pablo Bonet, e 'nfini
Charles-Michel de l'Épée chi arriuscitu a mparari ccu l'arfabetu manuali. Pedro
Ponce de Leon nzignau a parrari e a scriviri, ma supratuttu a nzegnari macari a
signari la lingua dî signa spagnula, (LSE). Doppu di iddu Juan Pablo Bonet chi
pùbbricu lu libbru dê 1620 Reduction de las letras y Arte para enseñar á ablar
los Mudos. Sulu Abbè de l'Épèe ntrudussi 'n tutta Europa li nzegamentu dâ
bilinguismu: uralismu e signismu.

Ntê 1817, Gallaudet funnu la prima scola ppi surdi, oi chiamatu Gallaudet
University.

Ntê lu 1880 fu proibitu l'inzegnamentu di bilinguismu. Fu 'ntroduttu 'n tutti li
scuoli l'uralismu.

Sècunnu lu World Federation of the Deaf la pòpulazzioni dî Surdi ntô munnu sugnu
circa 70.000.000[2]. Ntô Stati Uniti sunnu circa 500.000[3], 'n Canadà li surdi
sunnu 350.000[4]. N Francia li abbitanti sunnu 500.000 circa[5].

Ntô televisioni ci sugnu dî telefim o fiction chi si parranu dâ Cumunitati
Surda.

Chiù famusi sugnu L'Amuri è Surdu è na fiction taliana e Switched at Birth e na
sirìi statunitenzi.

Ntô cìnima è cchiù famusa lu film Figghi di nu Ddiu minuri dô 1987 ccu l'attrici
Marlee Matlin.

Autri film a tema di surdi sunnu: Ntô paisi dî surdi (1992), Lu carusu sirvaggiu
(1970), Marianna Ucrìa (1997).

Lu pitturi Quintu Pidiu è statu lu primu artista surdu ntâ storia dâ cumunitati
surda. Autri pitturi nati surdi eranu: Oreste Carpi, Signmark, Sean Forbes, John
Maucere.

Ntô sport ci sunnu dî catigurìi divirsi pi disclipina spurtiva e passiuni. Cumu
Lance Allred e Miha Zupan pi basket e sunnu macari memmirà di Deaf International
Basketball Federation.



https://scn.wikipedia.org/wiki/Cresia

La crèsia (o chèsia o chièsia, dû latinu ecclesia), ntê riliggiuni cristiani, è
la cumunitati dî cridenti, ‘n particulari dî vattiati ca cunnivìdinu la fidi ‘n
Diu secùnnu lu missàggiu di Gesù. Lu tèrmini sicilianu pò dirivari dû latinu
anticu ecclesia o dû latinu tardivu “clesia”, e dû grecu εκκλησια (ekklesìa),
zoè cumunitati comu effettu di na cummucazzioni. Cci voli pricisari ca ‘n lingua
siciliana s’usa videmma lu tèrmini talianu “chiesa” c’havi na diffusioni
mpurtanti.

Ntô cursu dî sèculi, ‘n siquutu a diversi ntirpritazzioni tiulòggichi e videmma
a prubbrimàtichi stòrichi, si ramificaru nummarusi crèsî cu diversi tiuluggìi.
La vranca dâ tiuluggìa ca stùdia la natura dâ crèsia veni diciuta
"ecclesioluggìa".

Quasi tutti li crèsî cristiani comu e gghiè, ô di ddà dî divisioni, ntô Sìmmulu
nicenu-custantinupulitanu difinìscinu la crèsia una (oltri a santa, cattòlica e
apustòlica) ‘n quantu unu è lu capu puru ntâ divirsitati dî membra. Tali
cuncettu d’ unitati veni ntirpritatu ‘n manera diversa ntê varî crèsî. Lu
muvimentu ca punta a ricriari na china unitati dâ crèsia si chiama ecuminismu.

Sta Crèsia ntenni idda stissa comu Corpu Mìsticu di Cristu di cui lu stissu Gesù
è lu capu câ missioni ch’è di fàciri prisenti lu nzignamentu di Cristu e la sô
liggi, l'amuri ricìprucu. Ogni cristianu cû vattìu participa cu Cristu â sò
missioni sacirdutali (cunzacrazzioni), prufètica (annùnciu dâ palora) e rigali
(survizzu ô frati).

Attuarmenti la Crèsia cattòlica ricanusci comu Crèsî chiddi ca ponnu cuntari
supra na succissioni apustòlica (tèrmini cuniatu di Sant'Irèniu di Lioni),
difinennu l’àutri cumunitati ccrisiali.

Asìstinu varî difinizzioni di crèsia ô nternu di lu prutistantèsimu. Na
difinizzioni clàssica è chidda cuntinuta ntâ cunfissioni agustana, ridatta dû
tiòlugu lutiranu Filippu Milantuni ntô 1530:

La Crèsia è la cuncricazzioni dî Santi, ‘n cui lu Vancilu è rittamenti nzignatu
e li sacramenti currittamenti amministrati. Sibbeni la Crèsia sia lu nzemi di li
Santi e di li veri cridenti, poichì ’n sta vita cci sunnu strittamenti ammiscati
ipòcriti e piccatura, arresta comu e gghiè valèvuli lu sacramentu amministratu
di tali pirsuni [...] Sia li sacramenti, sia la Palora hannu effettu a mutivu dâ
sô stituazzioni di parti di Cristu a priscinniri dû sô vèniri amministrati
d’òmini nun digni.

Luteru, ntô trattatu dû 1539 "li cuncili e la crèsia", ndica ca la Crèsia è
ricanuscìbbuli dî siquenti carattirìstichi:

La Crèsia havi urìggini ntô I sèculu d.C.. Nizziarmenti è cunziddirata na setta
abbràica. Câ pridicazzioni di Paulu di Tarsu si fòrmanu macari cumunitati di
"gintili", zoè di pirsuni d’urìggini nun abbràica, privalintimenti di cultura
greca. Ntô II sèculu d.c. li crèsî judeu-cristiani (chiddi vicini a l'abbraismu)
vennu prugrissivamenti strumittuti di l'abbraismu ca sta riurganizzannu li pròpî
strutturi e basi riliggiusi doppu la crisi dâ distruzzioni dû Tèmpiu dû 70 d.C.,
mentri li crèsî dî gintili cuntìnuanu a espannìrisi. Li stòrici ndìcanu cû
tèrmini "Granni Crèsia" lu nzemi dî cumunitati dirivati dî vari apòstuli (sia
chiddi di Girusalemmi ca chiddi ligati a Paulu di Tarsu) ca cchiù avanti vannu a
cunfruiri ntâ Crèsia cattòlica e urtudossa dû primu millènniu, pi distinquìrili
dî gruppi marginali di spirazzioni cristiana ch’elabbòranu particulari duttrini
ca nun vannu a èssiri accittati dâ maiuranza, comu l’ebbiuniti e li gnòstici.

Na secùnna fasi dâ Crèsia è chidda dâ patrìstica, zoè la furmazzioni dûn corpus
di cummenti ê scritturi, disputi cu l’erètici e apoluggìi ntê cunfrunti dû
"paganèsimu" e dû judaismu, duvutu a scrittura, spissu ccrisiàstici, ca sunnu
custrinciuti a ripinzari li duttrini dû cristianèsimu nta l’àmmitu dâ cultura di
l'èbbica. Nta st'èbbica accumenza a sèntirisi l'esiggenza di na canuni di
scritturi spicìficu cristianu d’accustari a chiddu abbràicu, ca nzinu a tannu
avìa statu cunziddiratu l'ùnicu nicissàriu, ntâ forma pricidenti â distruzzioni
dû Tèmpiu.

A pàrtiri di lu IV sèculu si poni videmma lu prubbrema dû rapportu cû statu, ‘n
particulari lu mpiru Rumanu, doppu ca lu cristianèsimu cància lu status jurìdicu
prima di riliggiuni illicita (nzinu a Custantinu), appoi cu Custantinu addiventa
riliggiuni tullirata e nfini, cu Tiudòsiu, riliggiuni di Statu. Accumenza
prugrissivamenti a diffirinziàrisi macari la mintalitati dî Crèsî latini
rispettu a chiddi grechi, e chî cuncili ecumènici s’assisti a na difinizzioni
ricurusa di l'urtudòssia e â furmazzioni di nu linguàggiu tiulòggicu spicìficu
cristianu, mutuatu dâ filosufìa greca. Chistu cumporta videmma lu distaccu
d’arcuni crèsî "ètnichi" di l'álviu dâ Granni Crèsia (vidi Crèsî urintali
antichi), c’oramai veni cumunimenti ndicata comu Crèsia cattòlica e urtudossa.

A li voti lu tèrmini veni mprupiamenti usatu pi ndicari lu cleru, zoè li
vattiati c’arriciveru l' òrdini sacru.

Nunustanti lu tèrmini Crèsia sia pròpiu dû cristianèsimu, videmma àutri
cumunitati nun cristiani p’analuggìa si difineru o foru difinuti Crèsî.



https://scn.wikipedia.org/wiki/Cr%C3%A8sia

La crèsia (o chèsia o chièsia, dû latinu ecclesia), ntê riliggiuni cristiani, è
la cumunitati dî cridenti, ‘n particulari dî vattiati ca cunnivìdinu la fidi ‘n
Diu secùnnu lu missàggiu di Gesù. Lu tèrmini sicilianu pò dirivari dû latinu
anticu ecclesia o dû latinu tardivu “clesia”, e dû grecu εκκλησια (ekklesìa),
zoè cumunitati comu effettu di na cummucazzioni. Cci voli pricisari ca ‘n lingua
siciliana s’usa videmma lu tèrmini talianu “chiesa” c’havi na diffusioni
mpurtanti.

Ntô cursu dî sèculi, ‘n siquutu a diversi ntirpritazzioni tiulòggichi e videmma
a prubbrimàtichi stòrichi, si ramificaru nummarusi crèsî cu diversi tiuluggìi.
La vranca dâ tiuluggìa ca stùdia la natura dâ crèsia veni diciuta
"ecclesioluggìa".

Quasi tutti li crèsî cristiani comu e gghiè, ô di ddà dî divisioni, ntô Sìmmulu
nicenu-custantinupulitanu difinìscinu la crèsia una (oltri a santa, cattòlica e
apustòlica) ‘n quantu unu è lu capu puru ntâ divirsitati dî membra. Tali
cuncettu d’ unitati veni ntirpritatu ‘n manera diversa ntê varî crèsî. Lu
muvimentu ca punta a ricriari na china unitati dâ crèsia si chiama ecuminismu.

Sta Crèsia ntenni idda stissa comu Corpu Mìsticu di Cristu di cui lu stissu Gesù
è lu capu câ missioni ch’è di fàciri prisenti lu nzignamentu di Cristu e la sô
liggi, l'amuri ricìprucu. Ogni cristianu cû vattìu participa cu Cristu â sò
missioni sacirdutali (cunzacrazzioni), prufètica (annùnciu dâ palora) e rigali
(survizzu ô frati).

Attuarmenti la Crèsia cattòlica ricanusci comu Crèsî chiddi ca ponnu cuntari
supra na succissioni apustòlica (tèrmini cuniatu di Sant'Irèniu di Lioni),
difinennu l’àutri cumunitati ccrisiali.

Asìstinu varî difinizzioni di crèsia ô nternu di lu prutistantèsimu. Na
difinizzioni clàssica è chidda cuntinuta ntâ cunfissioni agustana, ridatta dû
tiòlugu lutiranu Filippu Milantuni ntô 1530:

La Crèsia è la cuncricazzioni dî Santi, ‘n cui lu Vancilu è rittamenti nzignatu
e li sacramenti currittamenti amministrati. Sibbeni la Crèsia sia lu nzemi di li
Santi e di li veri cridenti, poichì ’n sta vita cci sunnu strittamenti ammiscati
ipòcriti e piccatura, arresta comu e gghiè valèvuli lu sacramentu amministratu
di tali pirsuni [...] Sia li sacramenti, sia la Palora hannu effettu a mutivu dâ
sô stituazzioni di parti di Cristu a priscinniri dû sô vèniri amministrati
d’òmini nun digni.

Luteru, ntô trattatu dû 1539 "li cuncili e la crèsia", ndica ca la Crèsia è
ricanuscìbbuli dî siquenti carattirìstichi:

La Crèsia havi urìggini ntô I sèculu d.C.. Nizziarmenti è cunziddirata na setta
abbràica. Câ pridicazzioni di Paulu di Tarsu si fòrmanu macari cumunitati di
"gintili", zoè di pirsuni d’urìggini nun abbràica, privalintimenti di cultura
greca. Ntô II sèculu d.c. li crèsî judeu-cristiani (chiddi vicini a l'abbraismu)
vennu prugrissivamenti strumittuti di l'abbraismu ca sta riurganizzannu li pròpî
strutturi e basi riliggiusi doppu la crisi dâ distruzzioni dû Tèmpiu dû 70 d.C.,
mentri li crèsî dî gintili cuntìnuanu a espannìrisi. Li stòrici ndìcanu cû
tèrmini "Granni Crèsia" lu nzemi dî cumunitati dirivati dî vari apòstuli (sia
chiddi di Girusalemmi ca chiddi ligati a Paulu di Tarsu) ca cchiù avanti vannu a
cunfruiri ntâ Crèsia cattòlica e urtudossa dû primu millènniu, pi distinquìrili
dî gruppi marginali di spirazzioni cristiana ch’elabbòranu particulari duttrini
ca nun vannu a èssiri accittati dâ maiuranza, comu l’ebbiuniti e li gnòstici.

Na secùnna fasi dâ Crèsia è chidda dâ patrìstica, zoè la furmazzioni dûn corpus
di cummenti ê scritturi, disputi cu l’erètici e apoluggìi ntê cunfrunti dû
"paganèsimu" e dû judaismu, duvutu a scrittura, spissu ccrisiàstici, ca sunnu
custrinciuti a ripinzari li duttrini dû cristianèsimu nta l’àmmitu dâ cultura di
l'èbbica. Nta st'èbbica accumenza a sèntirisi l'esiggenza di na canuni di
scritturi spicìficu cristianu d’accustari a chiddu abbràicu, ca nzinu a tannu
avìa statu cunziddiratu l'ùnicu nicissàriu, ntâ forma pricidenti â distruzzioni
dû Tèmpiu.

A pàrtiri di lu IV sèculu si poni videmma lu prubbrema dû rapportu cû statu, ‘n
particulari lu mpiru Rumanu, doppu ca lu cristianèsimu cància lu status jurìdicu
prima di riliggiuni illicita (nzinu a Custantinu), appoi cu Custantinu addiventa
riliggiuni tullirata e nfini, cu Tiudòsiu, riliggiuni di Statu. Accumenza
prugrissivamenti a diffirinziàrisi macari la mintalitati dî Crèsî latini
rispettu a chiddi grechi, e chî cuncili ecumènici s’assisti a na difinizzioni
ricurusa di l'urtudòssia e â furmazzioni di nu linguàggiu tiulòggicu spicìficu
cristianu, mutuatu dâ filosufìa greca. Chistu cumporta videmma lu distaccu
d’arcuni crèsî "ètnichi" di l'álviu dâ Granni Crèsia (vidi Crèsî urintali
antichi), c’oramai veni cumunimenti ndicata comu Crèsia cattòlica e urtudossa.

A li voti lu tèrmini veni mprupiamenti usatu pi ndicari lu cleru, zoè li
vattiati c’arriciveru l' òrdini sacru.

Nunustanti lu tèrmini Crèsia sia pròpiu dû cristianèsimu, videmma àutri
cumunitati nun cristiani p’analuggìa si difineru o foru difinuti Crèsî.



https://scn.wikipedia.org/wiki/Ciumi_di_l%27Amazzoni

Lu Ciumi di l’Amazzoni (6.180 km, cumprisi li surcenti di l'Ucayali) è nu ciumi
dâ Mèrica miridiunali ca sfocia nta l'Ocèanu Atlànticu.

Chî sò affruenti custituisci lu cchiù granni bacinu idrogràficu dû munnu. Havi
na purtata di 100.000 m³/sèc; lu sò bacinu mbrìfiru (cumprisu chiddu dû
Tocantins è di 7 miliuna di km² e cumprenni lu basciuchianu amazzònicu na parti
dû Massicciu dâ Guayana a nord, dû sistema andinu e di l’autichiani di lu
Brasili a sud. Puliticamenti lu bacinu apparteni a Brasili, Bolivia, Perù,
Ecuaturi, Colombia, Venezzuela, Guyana, Surinami, Guayana Francisa.

Di Manaus lu ciumi scurri supra na cutra cchiù o menu spessa d’ arcilli e rini
fluviali. La scarsa punnenza favurisci la furmazzioni di miandri e di rami
morti.

Lu ciumi pigghia lu nomu di Ciumi di l’Amazzoni di Iquitos, ma ntô cursu mediu
veni chiamatu macari Solimões. È furmatu di l'unioni dû Marañón (ca nasci nta l’
Andi piruviani a 3.653 m s/m) e di l'Ucayali (ca nasci ntâ Curdigghera
Uccidintali a 5.600 m s/m).

Ntô cursu mediu-vasciu di lu ciumi sunnu prisenti lacuna, canali latirali
(furos) e lachi. Lu stuariu si grapi a valli di l’ìsuli Mexiana e Caviana, cu
n'anchizza di circa 200 km. La granni ìsula di Marajo lu sipara dû Tocantins, ca
sfocia ‘n mari cu nu stuariu minuri.

Lu Marañón è suggettu a dui chini (dicèmmiru-frivaru e aprili-giugnettu);
prucidennu versu valli li dui chini vennu funnènnusi ‘n una sula c’avanza veru
lentamenti versu lu mari. Duranti sti chini un sestu circa di lu bacinu veni
summirciutu, st'ària veni chiamata varzea e si contrapponi â tierra fermas ,
l'area ‘n cui l'acqua nun junci.

La marea, duranti lu pirìudu di sicca, porta li sò nfrussi nzinu a Obidos.
L'unna di frussu duranti li siggizzii rimonta viulentimenti lu stuariu, criannu
n'unna enormi ca di l’innìggini veni chiamata pororoca.

Tra l’ affruenti dû Ciumi di l’Amazzoni lu cchiù mpurtanti è lu Madeira (3.350
km), furmatu di lu Beni e di lu Mamoré. Pi mpurtanza sèquinu: Tapajós, Xingú,
Rio Negro.

S’hannu nutizzi ca Pinzon juncìu la foci dû ciumi ntô 1500, ma nun è chiaru
siddu ricanuscìu lu ciumi, ‘n quantu parrau di costa e nun di ribba d'un ciumi.
Certa la spidizzioni di Francis de Orellana (1540-1541) ca ci detti stu nomu a
càusa dî fìmmini guirreri ca dicìu d’aviri ncuntratu. Li surcenti di lu ciumi
vìnniru splurati sulu ntô 1941 di Bertrand Flornoy.



https://scn.wikipedia.org/wiki/Cilentu

Lu Cilentu è na pinìsula ca s'attrova tra li golfi di Salernu e di Policastru.
Sta subriggiuni muntuusa dâ Campania è situata ntâ parti miridiunali dâ
Pruvincia di Salernu. Anticamenti lu Cilentu era parti dâ Lucania (nzèmmula cu
lu Vallo di Diano e lu golfu di Policastru): di chistu è ristatu signu ntô
dialettu cilentanu, ntê tradizzioni gastrunòmichi e ntâ toponomàstica (Vallo
della Lucania, Atena Lucana).

La zona cilintana è dutata di propi carattirìstichi culturali piculiari ca nni
fannu n'ìsula ô nternu dâ sò riggiuni d'appartinenza. Li dialetti cilentani
miridiunali sunnu di tipu sicilianu.

La zona è limitata a nord dâ catina dî munti Alburni e a est dû Vallo di Diano.
Si nni fà dirivari lu nomu di cis Alentum ("ô di ccà di l'Alentu"), quantu è
gghiè lu ciumi nun nni segna cchiù lu cunfini.

Lu gruppu muntuusu dû Cilentu è a tavuleri, cu alliniamentu principali versu
l'Appenninu, ma, pi l'erusioni sterna ca l'hà ncisu n cchiù senzi, hà
n'orografìa cumplicata e cunfusa. È custituitu di calcari dû Critàciu e di
dulomia, pirciò ci si virìficanu dî finòmini càrsici.

Li cimi cchiù mpurtanti sunnu lu Monte Cervati (m. 1899), lu Monte Sacro
(m.1705), lu Monte Bulgheria (m.1225) ca, puru supiratu di àutri cimi ma, spicca
pi lu sò isulamentu. Lu Cilentu hà vòschira di faggi e di lecci, è scarsamente
pupulatu e mperviu e li sò centri maiuri s'attròvanu a nutèvuli autizza, macari
susu li 600 m.



https://scn.wikipedia.org/wiki/Charamira

I Charamira sunnu na band siciliana ca nascìu ntô 2001 a Tràpani (città “a Sud e
assurda”, comu li Charamira stissi àminu difinìrila).

Lu nomu dû gruppu "Charamira" pi daveru singulari, 'n sicilianu "charamira"
(nurmarmenti scrittu "ciaramira") voli diri "tegole". Na vota avìanu a sunari
ntôn lucali, ntâ Sicilia, e lu gisturi, un veru rumpicugghiuna, nun la finìa
cchiù di ridarguìrili supra chistu e supra chiddu; na robba tipu: nun diri
parulazzi, nun ausari troppu lu vulumi, nun fari li maladucati, chistu è un
postu chic... Nzumma, li avìa pigghiatu pi dî veri e propi bàrbari! Appoi, â
ntrasatta, s'arricorda ca sunnu macari di li musicisti e ci fà a iddi: "Ah,
proposito, come si chiama il vostro gruppo?" E unu dî picciotti dû gruppu
arrispunni "Charamira" pirchì è difatti propiu a dî ciaramiri ca stava pinzannu
(a tiràricci supra la testa).

Ntô 2003, c'è lu ncontru cu Beppe Fiorello, lu quali, cuimmurgennu lu frati
Rosario, li fà esurdiri radiufonicamenti a Viva Radio 2. Dû stissu annu è macari
la sò performance ô cuncertu dû 1 di maiu e la finalìssima dû Tim Tour 2003.

Nta l’ottùviru di 2003 i Charamira ncòntranu lu prudutturi Antonio Rospini, e
nzèmmula dùnanu vita ô pruggettu discugràficu rializzatu cu Edel Italia, un
travagghiu straurdinariu pi sunurità, idìi e ricchizza di cuntinuti.

Siciliani di Tràpani, ùsanu ntâ sò mùsica lu propiu dialettu pirchì crìdinu
fermamenti ntâ sò sicilianitati, e sunnu cumminti ca la sunurità di sta lingua
poti aviri rispiru nternazziunali.



https://scn.wikipedia.org/wiki/Carta_eurupea_d%C3%AE_lingui_riggiunali_o_minuritari

La Carta eurupea dî lingui riggiunali o minuritari (ECRML: European Charter for
Regional or Minority Languages) è nu trattatu ntirnazziunali cunchiudutu a
Strasburgu lu 5 di nuvèmmiru dô 1992 nta l'àmbitu dû Cunzigghiu d'Europa. A idda
adireru diversi stati eurupei cumprisi Svìzzira e Italia. La Francia dicidìu di
nun ratificari sta cunvinzioni, ma scrissi pi cuntu sou na lista di chiddi ca
riteni èssiri li propi lingui minuritarii.

Sta carta nasci dâ cunstatazzioni ca nta vari parti di l'Unioni eurupea càmpanu
pupulazzioni autòctuni ca pàrranu na lingua diversa di chidda dâ maiuranza dâ
pupulazzioni dû sò Statu d'appartinenza. (La Carta nun cummigghia li lingui
parrati dî mmigranti.)

Si càrcula ca armenu 40 miliuna di citatini di l'Unioni Eurupea ùsanu
rigularmenti na lingua riggiunali o minuritaria tramannata di na ginirazzioni a
l'àutra, solitamenti allatu dâ lingua o dî lingui ufficiali dû Statu.

Spissu sunnu lingui ch'èranu lingui ufficiali di stati asistenti prima dâ
Rivuluzzioni Francisa o prima dî granni guerri eurupei.

Testu dâ "Carta eurupea dî lingui riggiunali o minuritari" Ratìfica: Pariri
favurèvuli pâ prumuzzioni dâ cultura di l'idiomi riggiunali, quali, tra l'àutri,
lu vènitu, lu napulitanu, lu lummardu e lu sicilianu Prumuzzioni e sarvaguardia
dî lingui e culturi riggiunali o minuritari Eurolang



https://scn.wikipedia.org/wiki/Carmen_Consoli

Carmen Carla Consoli (4 di sittèmmiru 1974) è na cantanti o, comu ama
difinìrisi, cantantissa. Cèlibbri doppu la sò prima participazzioni ô festival
di Sanremu, sta catanisa è oi arricanusciuta comu una dî cantanti taliani cchiù
rapprisintativi.

Lu nomu estisu è Carmen Carla, di li nòmura dî sò dù nanni. Lis ò primi ricordi
appartèninu â villetta rùstica di S.Giovanni La punta, paiseddu a picca
chilòmitri di Catania. Crisci circunnata di l’armali e dâ mùsica ca curtiva Lu
patri: mannulini, chianuforti, tammureddi, banjo e na chitarra appartinuta a
Modugno. Lu patri, Giuseppi Consoli, ci trasmetti l'amuri pi la mùsica blues e
la mùsica nìura grazzi a li disca di B.B King o di Creedence Clearwater Revival.
La sò carrera di musicista parti dâ citati etnea unni l'artista s’esibbisci nta
vari pub cu la cover-band Moon Dogs's Party unni esèquinu brani di Otis Redding,
Aretha Franklin e Janis Joplin (granni amuri di Carmen). Doppu brevi
apparizzioni televisivi pressu emittenti lucali e nazziunali (participau â
trasmissioni tribbutu pi Mia Martini, cunnutta di Michele Santoro), lu ncontru
filici cu lu prudutturi Franciscu Virlinzi e lu cuntirràniu Mariu Venuti la
fannu sbarcari supra lu palcu di lu Festival di Sanremu 1996 cu la canzuna Amore
di plastica cuntinuta nta l'album d'esordiu Due parole.

Òttimu successu pi la crìtica, la grinta di sta picciuttedda ca mbrazza la
chitarra e sussurra urli a mitati tra Dolores O'Riordan (vuci di li Cranberries)
e Janis Joplin la pòrtanu direttamenti ‘n finali, cunfirènnucci lu tìtulu di Big
nta l'edizzioni di lu 1997 â quali s’apprisenta cu lu sìngulu Confusa e felice
nclusa nta l'omònimu album. Accumenza un novu tour ‘n giru pi l'Italia, doppu la
spirienza ‘n vesti di supporter a li cuncerti di Raf duranti lu mmernu.

Ntô 1998 canta ‘n duettu cu l'amicu Mariu Venuti ntô branu "Mai come ieri",
c’utteni n’òttimu successu di vìnniti, pirmittènnucci d‘accrìsciri la sò
frama.Lu novu rock talianu fa prusilitismu. È l'autunnu di lu 1998 quannu nesci
n’album travurgenti e di li toni stridenti: Mediamente isterica.

Lu successu a lu granni pùbbricu junci ntô 2000 quannu torna a Sanremu cu un
look tuttu novu, tagghiu curtu e culuratu, prisintannu la canzuna "In bianco e
nero" (ispirata â matri d’una sò fan ca scappa di casa e si reca di Carmen p’un
certu pirìudu) c’antìcipa la nisciuta nta li stissi jorna di lu quartu album:
Stato di necessità cuntinenti l’accussidditta "triluggìa di l'erotismu"
("Bambina impertinente", "Stato di necessità" e "Il sultano"). È cu canzuni comu
"Parole di burro" e "L'ultimo bacio" (già culunna sunora di l'omònimu film di
Gabriele Muccino) ca cattura l'attinzioni di lu pùbbricu talianu.

Hà scrivutu pi Paola Turci lu testu di "Saluto l'inverno", prisintatu a lu
Festival di Sanremu dû 2001. Nta l’astati dû stissu annu è siquitu un tour cu
Max Gazzè e cu la stissa Turci.

Ntô 2002 pùbbrica na raccolta live, fruttu d’un tour acùsticu pi li triatri
taliani, L'anfiteatro e la bambina impertinente riggistratu ‘n CD e DVD pressu
lu Triatru Grecu di Taurmina.

Sound soft e milòdicu puru pi lu quintu discu di nèditi L'eccezione,
succisivamenti pubbricatu cu lu nomu "Carmen Consoli" pi lu mircatu straneru, cu
arcuni brani tradutti ‘n ngrisi e cu l'agghiunta dâ cover ‘n chiavi rock di
"Can't get you out of my head" di Kylie Minogue. Lu 2003 arriggistra lu primu
showcase talianu di MTV, ca nesci appoi cu lu tìtulu Un sorso in più.

Lu 12 di maiu di 2006 pùbbrica "Eva contro Eva" anticipatu di lu sìngulu Signor
tentenna. A l'album partècipanu noma ccillenti tra cui la cantanti africana
Angelique Kidjo ca duetta ntô branu Madre terra. Ntô sittèmmiru di lu 2006 nesci
lu secunnu sìngulu Tutto su Eva.

N cuncumitanza cu la nisciuta di Eva contro Eva Carmen parti n tour, Dal Simeto
al Tamigi è lu tìtulu. Un viaggiu, ‘n autobus, ca parti dâ sò Sicilia (lu Simetu
è un ciumi sicilianu c’attraversa Catania), acchiana tutta la pinìsula pi appoi
passari la fruntera e fàciri tappa macari nta arcuni capitali europei. Li dati
sunnu aperti di lu gruppu di li Lautari, gruppu folk sicilianu pruduttu dâ
stissa cantantissa e cu cui Carmen s’esibbisci puru nta lu cursu di li cuncerti,
nzèmmula càntanu la canzuna Ciuri di campo, na puisìa di Pippinu Mpastatu
musicata di li Lautari stissi. Lu tour veni nterruttu a lu nizziu di lu
sittèmmiru di 2006 pi la primatura, quantu tràggica, scumparsa d’unu dî
musicisti di Carmen, Liandru Misuriellu, bassista ca di tanti anni sunava câ
cantantissa.

Nta l'austu di 2006 havi statu òspiti dû Festival Notte della Taranta, duranti
lu quali cantau canzuni pupulari salentini ‘n griko e ‘n dialettu salentinu.

Lu18 sittèmmiru di 2006, ci veni assignatu lu "Premio Carosone alla Carriera",
lu ricanuscimentu voli primiari la svota miditirrània di l'artista catanisa la
quali, si leggi nta li mutivazzioni, nta l'album "Eva contro Eva", havi
rializzatu cu grazzia, irunìia e passioni un pircursu `n eculibbriu pirfettu tra
tradizzioni e mudirnitati, evitannu accuratamenti qualisiasi ncirenza,
d'oltralpi e d'oltreocèanu, pi sèquiri na ricerca musicali e puètica urigginali
ca la cunferma quali artista di rifirimentu di lupop d'auturi talianu.

Lu 21 di sittèmmiru di 2006 ntraprenni un mini tour d’ottu dati tra Stati Uniti
e Canada ca s’havi cunchiudutu lu 2 d’ottùviru.

Ntô jinnaru di 2007 parti cu un novu tour triatrali ‘n giru pi l'Italia ca vidi
la participazzioni dâ riggista siciliana Emma Dante, la quale scrivi di li testi
supra arcuni di li pirsunaggi tratti dî canzuni di Carmen (nterpritati supra lu
palcu di l'attrici Simona Malato). Ntô frivaru dû stissu annu nesci lu film
Saturno Contro di Ferzan Ozpetek, la cui colonna sonora cunteni la cover di Je
suis venue te dire que je m'en vais di Serge Gainsbourg nterpritata di Carmen,
già nziruta nta l'album État de necessité.

Havi scrivutu na pocu di canzuni n sicilianu: Masinu, 'A Finestra, Focu di
Raggia (nzèmmula a Goran Bregovich). Havi cantatu puru canzuni tradizziunali
siciliani comu Malarazza e "Stranizza d'amuri" di Francu Battiatu.



https://scn.wikipedia.org/wiki/Calabbrisi_centru-miridiunali

Lu calabbrisi centru-miridiunali (nomu lucali "calabbrìsi" o "calavrìsi") è nu
nzemi di dialetti ca sunnu parrati nta la zona ca currispunni a l'antica
Calabbria Ultiriuri (oi chiamata Calabbria centru-miridiunali). Lu calabbrisi
centru-miridiunali è di tipu sicilianu.

Lu latinu mediuevali rapprisenta nu substratu mpurtanti dû calabbrisi
centru-miridiunali. Gerhard Rohlfs, quannu parra dâ prisenza dâ lingua latina
ntê dialetti calabbrisi, ammetti ca «lu funnu principali dû lèssicu calabbrisi è
lu latinu», pricisannu pirò ca li tèrmini latini cchiù ricenti (zoè dû Mediuevu)
cumpàrinu ntê parrati dâ Calabbria centru-miridiunali unni la latinizzazzioni
avvinni 'n tèmpura cchiù ricenti.

Lu grecu è n'elementu fortimenti carattirizzanti dû dialettu calabbrisi
centru-miridiunali. E' straurdinariamenti rapprisintatu dâ lingua parrata ntâ
parti miridiunali, n particulari modu ntâ pruvincia di Riggiu Calabbria. Pi
longu tempu 'n granni parti dâ zona lu Gricànicu era la lingua cchiù parrata, oi
sulu nta arcuni centri quali Bova, Roghudi, picca àutri paisi dâ zona di
l'Amendolea e arcuni quarteri di Riggiu ci sunnu anziani ca pàrranu ancora sta
lingua càlabbru-greca.

La pirsistenza dû gricànicu ntâ Calabbria miridiunali, ovveru la sò tarda
latinizzazzioni, hà avutu 'n Gerhard Rohlfs lu sò cchiù cunvintu assirturi. Lu
studiusu tudiscu, hà pircursu pi quasi cinquant'anni la riggiuni. Chi la lingua
greca è abbunnantimenti rapprisintata ntô dialettu dâ Calabbria miridiunali nun
ci sunnu dubbi.

Ntâ Calabbria miridiunali lu ricordu dû greco è accussì chiaru di nun richièdiri
ultiriuri apprufunnimenti. 'N effetti è fàcili ricanùsciri nta l'idintificativu
arcuni armali, chianti e oggetti la dirivazzioni greca:

Li ncursioni saracini supra li costi calabbrisi versu la fini dû primu millenniu
e li scanci cummirciali di l'èbbuca hannu lassatu traccia ntô dialettu
calabbrisi miridiunali. Li Saracini nun asircitaru mai un dominiu nta l'attuali
Calabbria, limitànnusi a dî friquenti ncursioni supra li costi tra X sèculu e XI
sèculu. Essennu patruna ncuntrastati dâ Sicilia, l'Àrabbi sfruttaru la sò
pusizzioni priviliggiata pi suttapòniri li citati custeri dâ Calabbria a
tribbuti e comu è gghiè ntrattinennu rapporti cummirciali e di scanciu. Tuttu
chistu cumpurtau un mutamentu, puru siddu mìnimu, dâ lingua càlabbra cu diversi
"arabbismi" la cui prisenza è ancora oi addimustràbbili. Eccu di l'asempi:

Ma la redità saracina nun si ferma a lu sulu lèssicu, la si pò scummigghiari
midemma nta arcuni cugnoma d'orìggini Àrabba:

Pi cumpritizza di nfurmazzioni e di giudizziu lu latinista Giuseppe Pensabene
ntô sò Cognomi e toponimi in Calabria, nun riporta li vuci Naim e Tafuri
esprimennu macari pirplissitati supra Nesci, ma supra l'àutri nun hà dubbi: li
cugnoma Modafferi e Bosurgi hannu dirivazzioni latina e nun àrabba:

N'àutra lingua rapprisintata ntô virnàculu calabbrisi, verusimirmenti pinitrata
cu li nurmanni e li angioini, è lu francisi. Comu già accinnatu, la Calabbria fu
sutta la duminazzioni nurmanna dû 1060 finu a quasi tuttu lu XII sèculu e è
chiaru ca li paroli dû lèssicu calabbrisi di dirivazzioni francòfuna sunnu
pinitrati n tali pirìudu. Eccu arcuni franctsismi ntô dialettu di Calabbria
miridiunali:

Lu francisi comu è gghiè è na lingua neolatina e tra lu 1266 e lu 1442 la casa
d'Angiò tinìa sutta la sò cruna lu Regnu di Nàpuli. Li cugnoma cu disinenza
finali n -eri e -ieri sunnu spissu d'orìggini Nurmanna.



https://scn.wikipedia.org/wiki/Brian_David_Josephson

Brian David Josephson (4 jinnaru, 1940; Cardiff, Galles) eni nu fisicu gallisi.
Addivintau Premiu Nobel 'nta lu 1973 a l'itati di 33 anni ccu Leo Esaki e Ivar
Giaever, e tiurizzai lu finominu ciamatu iffettu Josephson.

Di l'autunnu di lu 2007, eni nu prufissuri in pinzioni di l'Universitati di
Cambridge unni eni lu cuurdinaturi di lu gruppu di ricerca 'ntra lu pruggettu di
unificazzioni di la Tiurìa dâ Materia Cundinzata. Eni macari fellow di lu
Trinity College di Cambridge

Avi participatu a na puoca di discussiona pubbrichi supra a scenza e riliggiuni.
Supra a lu cunflittu 'ntra sti dui discipplini iddu addichiarau "Ju nun ci viru
cunflittu. Ci sunu cunflitta 'ntra li punti di vista di nu munzieddu di
scienziata supra a riliggiuna, ma pienzu ca nun aisisti nu cunfrittu finali. A
scenza ppo ssiri cunzidirata capaci di stendiri li cunfina di la canuscenza
rispittannu li cridenzi riliggiusi."

Josephson eni unu di li scenziata cchiu famusa c'avi dichiaratu ca li finomina
parapissiculoggici putissiru ssiri parzialmenti riali, e eni macari 'ntirissatu
a pussibilitati ca lu misticismu urientali putissi aviri na rilivanza ppa
cumprinzioni da scenza fisica cuntimpirania. Iddu avi macari dichiaratu ca unu
di li principia ca lu guidanu eni lu mottu latinu nullius in verba (nun
pigghiari a nenti ppi oru culatu o littiralmenti "pigghia a palora di nudu"),
diciennu ca "si li scienziata comu nu gruppu cumpattu sunu d'accordu supra a nu
principiu, n'idea, chissu nun stapi a significari nicissariamenti ca unu l'avi a
pigghiari comu prova ppi nun diri lu cuntrariu e zoè ca l'idea nun eni cuirenti
a liveddu univirsali; cchiu tostu, nu veru scenziatu 'ndagaturi di finomina
avissi a isaminari attintamenti li basi di st'idea dichiarata e li upiniona ppi
giudicari si li basi su rubbusta a sufficienza pp'arrisistiri a nu isami
minuzziosu.



https://scn.wikipedia.org/wiki/Bicicletta_di_muntagna

La bicicletta di muntagna (in ngrisi Mountain Bike, MTB, o puru All-Terrain
Bike, ATB) è na bicicletta fatta pi’ putiri caminari macari fora dî strati
asfaltati, tantu ntâ nchianata quantu ntâ scinnnuta.

La bicicletta di muntagna muderna nasci â fini di l’anni ’70, ntâ California,
dopu nu longu pirìudu ntô quali s’adupiràvunu bicicletti cumuni cunsati
artiggianalmenti, chiamati klunker (scassuni), pi’ fari cursi nta scinnuta supra
a’ strati furistali; si riteni ca la prima bicicletta custruuta apposta pi’
l’usu forastrata fu’ chidda di Joe Breeze, ntô 1978. Succissivamenti Gary
Fisher, Charlie Kelly e Tom Ritchey s’assuciaru ntâ cumpagnìa MountainBikes chi’
vinnìa sta sorta di bicicletti. Ntê primi anni ’80 furu vinnuti li primi
bicicletti di muntagna fabbricati supra a’ larga scala, chi’ a’ ddu tempu erunu
picca cchiu’ ssai chi’ bicicletti di cursa rrubustuti, cu’ manubbriu drittu e
gummi cchiu’ larghi.

Ntê vint’anni a’ cavaddu dû 2000 la bicicletta di muntagna divintàu nu sport dî
cchiu’ diffusi, e la crìscita dû mircatu e la nascita dî cumpitizzioni spurtivi
basati supra ê so spicialità pirmitteru nu sviluppu tecnulòggicu cuntinuu, tantu
chi’ oggi su’ pussìbili attività chi’ na vota nun si putìunu mancu pinsari.[1]

Li tilara pî bicicletti di muntagna su’ carattirizzati di l’aviri na geumitrìa
tinninzialmenti cchiu’ cumpatta rispettu a’ chiddi pî bicicletti di strata, a’
manera di cunfiriri maniggivulizza e risistenza. Pi’ stu fattu è diffusa la
geumitrìa sloping (abbuccata), ntâ quali lu tubbu orizzuntali è particularmenti
nclinatu versu dû basciu, cugnuncènnusi a’ nu tubbu virticali assai curtu.
N’autra diffirenza è ntê tilara cu’ suspinsioni d’arreti, unni lu carru havi nu
sistema d’articulazzioni pi’ cunsèntiri lu muvimentu virticali dâ rota. Li
principali matiriali adupirati sunnu:

Appressu cci su’ cirtuni dî variàbbili in jocu: s’havi a’ tèniri prisenti ca
spissu sunnu intirdipinnenti.[2]

Lu cumpurtamentu dî suspinsioni d’arreti cancia assai a’ secunna dâ struttura
ch’adupirannu. Li principali catigurìi sunnu chidda dû fulcru singulu (in
ngrisi, pivot) e chidda dû quatrilàtiru (in ngrisi, 4-bar). St’ùltima cumprenni
tanti varianti brivittati, comu lu giuntu Horst, lu quatrilàtiru Lawwill e li
sistemi a’ brazza curti comu lu «VPP» dâ Santa Cruz o lu «Maestro» dâ Giant,
ognunu chî so particulari punti di forza. Lu schema dâ suspinsioni d’arreti
ditèrmina l’effettu dî forzi trasmittuti tra la rota e li pidali pi’ menzu dâ
catina (pedal kickback, bobbing), e l’effettu nfunnanti dû frenu.[3]

La guarnitura tradizionali cumprenni tri’ curuni (tripla), però si ùsunu macari
guarnituri duppî e monucuruna. Lu monucuruna si usa supra a’ menzi distinati ô
downhill e ô cross country, chi’ hannu orientamenti spicìfici e nun hannu di
bisognu di na gamma di rapporti larghissima. Supra ê menzi distinati ê
disciplini cchiu’ ntensi è cumuni muntari, quannu nun è gia’ prisenti, n’aneddu
rinfurzatu ca si chiama in ngrisi bash ring e giuva pi’ prutèggiri li curuni dî
mmistuti. St’aneddu po’ jèssiri puru fissu e muntatu dû latu d’intra, e di
solitu è ncucchiatu a nu sistema guida-catina e attisa-catina, chi’ mpidisci la
caduta dâ catina dî curuni.[4]

Comu ntê bicicletti tradizziunali, la canciata è sempri affidata ê diragghiatura
a’ trapezziu. Chiddu d’arreti cumunimenti s’intenni canciu, pi’ distinguìrulu di
chiddu d’avanti. Cci sunnu cumanni a’ griddu e a’ rutazzioni (ntigrati ntâ
manòpula dû manubbriu). Lu canciu di solitu havi la carattirìstica d’aviri lu
tinsiunaturi particularmenti longu rispettu a’ chiddu dî bicicletti di cursa,
picchì avennu cchiu’ ampîzza di rapporti havi di bisognu di cchiu’ variazzioni
dâ lunghizza dâ catina.

La tecnuluggìa a’ diragghiaturi nun è tantu innicata pâ bicicletta di muntagna,
datu chi’ esponi parti dilicati a’ mmistuti, lurdìa e fangu. Cci snnu na para
d’altirnativi, comu li muzza d’arreti a’ canciu nternu Rohloff e Alfine, lu
sistema Pinion e la guarnitura Hammerschmidt. St’ùltimi dui in particulari sunnu
innicati pi’ l’utilizzu forastrata, datu ca prutèggiunu li miccanismi di
canciata e riddùciunu lu mmarazzu dâ curuna. In gèniri però tutti sti
suluzzioni, puru chi’ sunnu efficaci, nun sunnu leggî ed efficenti comu lu
sistema tradizziunali a’ diragghiatura, curuni e pignuna, ca pi’ chistu rèstunu
li cchiu’ diffusi.[5] [6]

Li pidali si’ spàrtunu nta dui catigurìi principali: chiatti e a’ scroccu
ràpidu.[7]

Li pidali chiatti sunnu chiddi clàssici di bicicletta, evulùtisi cu na supirficî
d’appoju ampia, ca pò’ prisintari piricudda (in ngrisi pin) ca nun fannu
sciddicari lu pedi in casu di fangu. Li pidali chiatti sunnu li cchiu’ boni pi’
cu ccumencia, e pi’ cu pratica disciplini cchiu’ orientati â guida, o puru va
unni putiri appujari nterra un pedi listamenti po’ evitari caduti (ad esempiu,
ntô ciclu-alpinismu). Ad ognin modu, assai dipenni puru dâ prifirenza dû
ciclista.

Li pidali a’ scroccu ràpidu, nveci, s’hannu a’ adupirari cu’ scarpitti fatti
apposta e dutati di ntacchitti, e ancurannu lu pedi dû ciclista â bicicletta;
jùtunu a’ dari na pidaliata cchiu’ tunna ed efficaci, picchì li pidali nun sulu
vènunu spinciuti, ma puru vènunu tirati versu l’autu. Si ncròccunu
autumaticamenti carcannu lu pedi supra ô pidali, e si scròccunu dannu na
tursioni latirali. A’ diffirenza dî pidali di strata, lu pedi si po’ ttaccari
nta tutti dui li banni dû pidali, offrennu na pussibbilità cchiu’ ssai di
ncroccu casumai fangu o terra avìssuru a’ bluccari na modda dû pidali. Attornu
a’ l’agganciu cc’è na basi d’appoju, cchiu’ nica o assenti pû cross country e
cchiu’ ampia pî disciplini di gravità.

Li roti nun sunnu diffirenti di chiddi di l’autri bicicletti, si’ nun pâ
maggiuri rubbustizza e pâ capacità d’alluggiari cupirtuna di sizzioni
maggiurata. Parti dâ so maggiuri rubbustizza po’ jèssiri cunfiruta dî perni dî
muzza, ca ponnu aviri nu diàmitru tra li 9 e li 20 millimitri. A’ parti lu casu
cchiu’ nicu, nfatti, si tratta di l’accussì’ ditti perni passanti ca si nzìtunu
sulidamenti ntâ furcedda o ntô carru, garantennu na maggiuri risistenza â
tursioni.[8]

Pî roti dâ bicicletta di muntagna, comu ad ora su’ cumuni tri’ furmati. Chiddu
tradizziunali è lu standard a’ 26 puseri. La misura ìnnica lu diàmitru dâ rota
cu’ tuttu lu cupirtuni, mentri chiddu dû circuni misura 559 mm. A’ pàrtiri dû
2010[9] nto mircatu s’affirmaru autri standard, primu di tutti chiddu a’ 29
puseri. Macari nta stu casu la misura si rifirisci ô diàmitru tutali, tantu chi’
lu sulu circuni havi in effetti lu classicu furmatu 700c (⌀ 622 mm) dî
bicicletti di cursa, di trekking e di cità.[10] Li bicicletti pruggittati pî
roti di 29 puseri sunnu chiamati in ngrisi 29er.

La prisenza di tanti standard cunsenti d’aviri cumprumisi diffirenti tra
aggilità, rubbustizza, pisu, adirenza ô tirrenu e risistenza ô rutuliamentu. Na
rota cchiu’ ranni duna na maggiuri mpronta nterra e rutulìa megghiu, però è menu
rubbusta latiralmenti, pisa cchiu’ ssai e havi maggiuri mumentu d’inerzia ed
effettu giruscòpicu. Pi’ chistu li roti cchiu’ ranni sunnu megghiu pî disciplini
cchiu’ rigulari, nveci chiddi cchiu’ picciriddi sunnu megghiu pî disciplini
cchiu’ tècnichi; macari ccani, però, assai è lassatu â prifirenza dû
ciclista.[11]

Li pneumatici hannu sizzioni cumprisa di sòlitu tra 1,8 e 2,5 puseri, ma nta
casi spiciali (fat bike) si ponnu rruvari li 4,8 puseri (circa 122 mm). La
carcassa havi rubbustizza e pisu variàbbili a’ secunna dâ distinazzioni
d’utilizzu. Si carattirizza cu’ l’ìnnici TPI (acrònimu ngrisi di threads per
inch, vali a’ diri fila pi’ puseri), chi’ è na misura dû nùmmiru e dunca dû
spissuri dî fila ch’a cumpònunu.[12]

Lu disignu dû batti-strata di sòlitu è tassiddatu: certi disigni sunnu cchiu’
boni pû fangu, autri pi’ tirreni pitrusi, autri pi’ chiddi purvirusi, e lu
mircatu pruponi tanti autri suluzzioni. È diffusa macari la pràttica, nta
l’ammitu agunìsticu, di pirsunalizzari lu disignu in basi ê cunnizzioni
particulari di na cursa.[13] Puru li mèsculi sunnu particularmenti evuluti, e si
hannu batti-strata macari a’ tripla mèscula.

Li cupirtuna di bicicletta di muntagna esìstunu pi’ càmmara d’aria o puru
tubeless; st’ùltimi hannu lu vantaggiu ca ponnu mantèniri prissioni d’usciamentu
cchii’ basci, e dunca aviri megghiu adirenza, senza lu rischiu di scuppiari pi’
pizzicatura.[14] Nta stu casu si usa nu latti ca siggìlla autumaticamenti li
spirciati nichi, comu chiddi dî spini.

A’ l’estremità dû manubbriu si ponnu gghiùnciri appinnici spiciali, puru noti
comu corna, ca secunnu a’ quarchidunu giùvunu ntâ nchianata e in particulari
quannu si sta’ â ddritta. St’appinnici però sunnu sempri menu diffusi, picchì
sunnu piriculosi in casu di caduta.[15]

Avanti ca s’intruduceru li frena a’ discu, lu principali riquisitu ch’avìunu a’
aviri li frena di bicicletta di muntagna era la capacità di lassari spazziu
bastanti p’evitari l’accùmulu di fangu, ca vinìa cugghiutu dî gummi larghi.
Nfina â fini di l’anni nuvanta s’adupiràvunu universalmenti frena di manera
cantilever, ca si usàvanu ntô ciclocross; ppoi a’ picca a’ picca furu
rimpiazzati dî frena liniari o V-brake, chi’ oggi si usunu supra a’ certi
bicicletti di cumpitizzioni o supra a’ chiddi menu custusi. Li frena V-brake
sunnu leggî, cùstunu picca e sunnu fàcili a’ mantèniri. L’ùltima varianti di
frena ad azzioni supra ô circuni sunnu chiddi idràulici vinnuti dâ Magura.

A’ ccuminciari dû 1997, câ cummircializzazioni dî «Hayes Mag»,[16] si diffunneru
li frena a’ discu idràulici, sìmili pi’ custruzzioni e funziunamentu a’ chiddi
motuciclìstici. Si ponnu adupirari sulu cu’ roti pruggittati apposta pi sta
sorta di frenu, ca hannu raggiaturi boni pi’ gguantari lu mumentu turcenti forti
chi’ si crea tra lu muzzu e lu circuni ntâ frinata. Macari lu tilaru e la
furcedda hannu a’ jèssiri pridisposti pî frena a’ discu, cu’ appòsiti supporti
pû fissaggiu dâ pinza dû frenu.

Li frena a’ discu furu na nnuvazzioni mpurtanti. La maggiuri putenza,
mudulabbilità e affidabbilità dâ frinata cunsinteru di rruvari vilucità maggiuri
e sfidari scinnuti cchiu’ rìpidi e tècnichi. Pi’ chistu nfluinzaru macari la
larghizza dî gummi, la mpurtanza di suspinsioni ca tinìssuru li roti boni a’
cuntattu cû tirrenu, e in ginirali l’entità dî sullicitazzioni ê quali na
bicicletta di muntagna po’ jèssiri suttaposta.[16]

Cci sunnu macari frena a’ discu miccànici, unni la prissioni veni mpressa ê
pasticchi tirannu nu cavu; ô cuntrariu di chiddi idràulici, li freni a’ discu
miccànici spìnciunu sulamenti una dî pasticchi contra dû discu; sunnu menu
putenti e pìsunu cchiu’ ssai.[17]

Cci sunnu tanti maneri di bicicletta di muntagna, ca currispùnnunu a’ l’incirca
ê diffirenti attività chi’ si fannu cud idda. La classificazzioni è suttili e
nun sempri netta. Pi’ chistu, puru si’ giuva aviri tèrmini cunvinziunali di
putiri adupirari, cunta cchiu’ ssai canusciri li fatturi ca megghiu
diffirènziunu nu mudellu di n’autru: la geumitrìa dû tilaru, l’escursioni dî
suspinsioni, e la sorta dî cumpunenti ca si mùntunu.[18]

Sunnu bicicletti di muntagna pruggittati apposta pî cumpitizzioni di cross
country, dî quali l’ènfasi supra ê nchianati e lu mantinimentu di na vilucità
media jauta, richièdunu bicicletti leggî ed efficienti. Nta l’anni ’80 e li
primi ’90 li bicicletti di muntagna di cross country avìunu tilara leggî
d’azzaru e furceddi rìggidi. Duranti l’anni ’90 s’evulveru, passannu a’ tilara
d’aluminiu e furceddi ammurtizzati (di solitu 80-100 mm). Comu migghiuraru li
tecnuluggìi e arruvàu l’usu di cumpòsiti di carboniu, macari nto cross country
s’accuminciaru a’ usari bicicletti biammurtizzati e cu’ escursioni un pocu
cchiu’ ranni, spicialmenti ntô casu dî cumpitizzioni a’ maratona ca richièdunu
pirmanenzi longhi supra dâ sedda.

Lu pisu di na bicicletta di cross country po’ scìnniri sutta a’ l’8 kg. La
geumitrìa, chi’ metti lu ciclista nta na pusizzioni assai avanzata, favurisci
l’arrampicata e la riattività (vali a’ diri na rispusta ràpida ê corpa di
pidali), e trascura la stabbilità e li capacità di scinnuta, dunca sta sorta di
bicicletta nun havi bisognu mancu di freni particularmenti putenti, ca pisirìunu
cchiu’ ssai. Sti bicicletti ponnu èssiri monucuruna, specialmenti si’ sunnu pî
ciclisti cchiu’ allinati. Li roti di 29″ sunnu innicati. Pâ so simplicità sti
bicicletti sunnu dispunìbbili macari nta virsioni abbastanza ecunòmichi, però lu
pisu di chisti po’ rrivari macari a’ 15 kg.

Li bicicletti di muntagna di downhill sunnu sviluppati attornu â cumpitizzioni
omònima, ca è na cursa nta scinnuta a’ tempu, supra a’ tracciati viloci e
tècnici. Hannu a’ mantèniri vilucità assai auti, dunca hannu na geumitrìa assai
stàbbili, cu’ passu longu e ànguli di sedda e sterzu assai distinnuti. La
furcedda è a’ doppia piastra, di sòlitu a’ modda, cu’ steli di 40 mm di manera
ca resta rìggida cu’ tutti li 200 mm d’escursioni. Si spirimèntunu macari
suspinsioni ad aria, picchì la liggirizza è nu fatturi mpurtanti pî bicicletti
di downhill: cchiu’ picca inerzia voli diri cchiu’ ssai accilirazzioni e supra
a’ tuttu frinati cchiu’ curti. Macari li roti e lu restu dî cumpunenti nun sunnu
vutati cumplitamenti â rubbustizza comu ntê bicicletti di freeride, ma
rapprisèntunu nu cumprumisu cû pisu. Lu furmatu dî roti è di sòlitu di 26″.

Li bicicletti di all mountain sunnu didicati â disciplina ricriativa nota comu
«ciclu-escursiunismu». Si tratta di nu cumprumisu tra li doti di pidaliabbilità,
capacità di scinnuta, affidabbilità e cummudità, e di stu puntu di vista si po’
cunsiddirari ntô menzu tra dû cross country e lu downhill. Sti bicicletti di
sòlitu hannu suspinsioni d’avanti e d’arreti, cu’ escursioni (rigulàbbili) di
140-150 mm; hannu na furcedda cu’ steli di 32 mm, nu pisu di 12-15 kg, na
geumitrìa stàbbili quantu basta pi na scinnuta nun cumpititiva e ca cunsenti ô
ciclista di purtàrisi p’arreti pi’ passari tratti rìpidi, ma ca nun priggiùdica
la pidaliabbilità ntâ nchianata. È cumuni aviri na guarnitura duppia cu’ bash
ring, e rapporti curti pi’ gguantari li nchianati longhi. Li roti di 27,5″ sunnu
l’ideali pi na bicicletta di ciclu-escursiunismu.

Di sti bicicletti sunnnu parenti stritti chiddi di trail («trazzera»). Li
bicicletti di trail sunnu na via di menzu tra bicicletti di maratona e
bicicletti di ciclu-escursiunismu. Hannu escursioni attornu ê 130 mm e
cunnivìdunu l’affidabbilità dî bicicletti all mountain, però sunnu cchiu’
orientati â pidaliabbilità e menu â scinnuta. Lu so pisu nun passa li 13 kg. Nta
stu segmentu si ponnnu truvari macari bicicletti d’azzaru ammurtizzati sulu
d’avanti, ditti front da enduro.

L’«enduro» è la disciplina cumpititìva dû ciclu-escursiunismu. Pi’ tantu li
bicicletti di muntagna di enduro assimìgghiunu a’ chiddi di ciclu-escursiunismu,
però sunnu cchiu’ cumpititivi. Hannu 160 mm di escursioni, perni passanti ntê
roti, furcedda cu’ steli di 34 o 36 mm pâ maggiuri riggidità ca giuva,
ammurtizzaturi d’arreti cu’ serbatoju siparatu, ponnu èssiri monucuruna e hannu
nu pisu paragunàbbili a’ chiddu di l’all mountain. Comu furmatu dî roti si
scegghî tra 27,5″ e 26″.

Li bicicletti di muntagna di freeride sunnu distinati a’ l’utilizzu supra a’
pircursi tècnici rializzati apposta, cu’ picca o nuddi nchianati e ostàculi
artificiali, rampi e piattafurmi, pi’ cumpitizzioni unni cùntunu sauti e manovri
stilìstichi nterra e nta l’aria. Pi’ sti bicicletti la pidaliabbilità nun è
quasi mai na nicissità, mentri sunnu mpurtanti rubbustizza e capacità di
scinnuta. Li suspinsioni di circa 180 mm di sòlitu sunnu a’ modda, lu tilaru e
l’allistimentu li rènnunu capaci di gguantari li sforzi ca sunnu tìpici di sta
disciplina. Li roti, di 26″, sunnu larghi e rubbusti. Li pisi ponnu canciari:
quarchidunu, nfatti, prifirisci muntari cumpunenti cchiu’ leggî pi’ putiri a’
l’occurrenza pidaliari ntê nchianati; si parra nta sti casi di freeride leggiu.

Autri mudelli di bicicletta di muntagna sunnu distinati a’ utilizzi particulari:
trial, four-cross, street (assimigghiunu â BMX), dirt jump. Livannu chiddi pî
primi dui disciplini, ca sunnu particularmenti spicializzati, l’autri
s’assimìgghiunu assai, essennu in sustanza bicicletti ammurtizzati davanti,
picciriddi e rubbusti, distinati a’ cumpîri evuluzzioni.



https://scn.wikipedia.org/wiki/Ascurbatu

La vitamina C, puramenti ditta àcitu L-ascòrbicu o puru L-ascurbatu (picchì cura
lu scurbutu), eni na vitamina ppi l'omu e ppi picca àutri armali. Nquasènnuca
pruteggi dô stress ossidativu, eni n'antiossidanti. Funziona virè comu cufattori
n ottu o cchiù riazzioni, macari nclusi nê tappi dâ sìntisi dô cullàggini (e ppi
chissu na sò dificienzi duna li sìntumi majuri dô scurbutu). Nnê armali, chissi
riazzioni sunnu mpurtanti spiciarmenti pâ guariggioni dê firiti e pâ prutizzioni
dê capillari.

L'ascurbatu di sòlitu agisci comu n'antiussidanti essennu dispunìbbili ppi
ossidazzioni termudinamicamenti favuriti. Diversi ossidanti (tipicamenti ROS),
p'asempiu lu radicali idrussili (ca si forma di lu piròssidu di idrògginu),
cuntennu nu elittroni spaiatu e, dunca, sunnu veru riattivi. Chissu poti èssiri
nu pirìculu ppi l'urganismu picchì si pòtinu haviri ntirazzioni cu àciti
nuclèichi, prutiìni, lipidi. Chissi prucessi dê radicali lìbbiri sunnu dannosi
suprattuttu picchì urìgginanu riazzioni a catena; l'ascurbatu poti accabbari
chissi prucessi ossidannusi, prima a simidîdruascurbatu, e appuoi a
dîdruascurbatu. Ci sunnu nzimi ca pòtinu cunvèrtiri arreri lu dîdruascurbatu a
ascurbatu.



https://scn.wikipedia.org/wiki/Asad_ibn_al-Furat

Asad ibn al-Furat (Nīshāpūr, Misuputàmia 759-Sarausa 828) o certivoti
traslittiratu Ased fu nu jurista e teòlugu mpurtanti 'n Àfrica, mannatu di
l'emiru Aglabbita Ziadet-Allah a cunquistari la Sicilia.

Origginariu dâ Misoputamia (lu nomu al-Furat significa di l'Eufrati) a dui anni
sò patri si trasfirìu a Kairouan nti l'attuali Tunisia. Addivintatu picciottu,
lu patri lu mannau a studiari dirittu islamicu a Medina unni arriciviu li
nsignamenta di Mālik ibn Anas. Turnatu a Kairouan ntô 797, Asad grapiu na scola
di dirittu islamicu.

La sò duttrina lu fici na pirsuna assai rispittata e duranti la summossa dû
810-811 nun pigghiau parti né pi Ziyadat, né pi li rivurtusi. Quarchi annu
doppu, ntô 818-819 Zyiadat lu numinau caid di Kairouan, assumennu la guida
spirituali e giudizziaria dâ cità. Ntô 825 arriniscìu cu sò carisma a
neutralizzari n'àutra ribbillioni. Ntantu ntô 826 Eufemiu agghicau n Africa,
addumannannu l'aiutu di l'aglabbiti pi pigghiari lu cuntrollu dâ Sicilia. Asad,
secunnu tistimunianzi dî sò cuntimpuranii, fici nu discursu pùbbricu n cui dissi
chi era tempu di mettiri pedi stabbirmenti n Sicilia. Asad si purtau vuluntariu
puru pi cumannari la spidizzioni e cumulau la carrica di caid, guida spirituali
cu chidda di cumannanti militari, fattu ùnica ntâ storia dî cunquisti àrabbi. Lu
17 di giugnu dû 827 Asad sbarcau 'n Sicilia ô cumannu di n'esercitu appujiatu
puru dî truppi di Eufemiu. L'esércitu rigulari bizzantinu cumannatu dû Palata fu
battutu. Riniscìu a pigghiari lu cuntrollu di Mazzara diriggennusi quasi sùbbitu
a Sarausa, capitali bizzantina dâ Sicilia. Lu tintativu di cunquistari Sarausa
fallìu : doppu diversi misi di assediu â cità, n'epidimìa s'abbattìu nti
l'esèrcitu àrabbu, facennu straggi. Lu cumannanti Asad stissu murìu a Sarausa a
causa di chistu e fu sippillutu ddà stissu. La tomba di Asad, ntâ zona di
l'attuali parcu archeològgicu, puru si òi è pirduta, fu pi quarchi sèculu meta
di pilligrinaggiu.



https://scn.wikipedia.org/wiki/Artemisia_Gentileschi

Artemisia Gentileschi (Roma, 8 di giugnettu 1593 – Napuli, 1653) fu na pittrici
italiana di la scola caravaggesca.

Figghia dû pitturi Orazziu Gentileschi, accuminzau ntâ putìa di sò patri. Già
picciotta sò patri la mannau nti la putìa di Austinu Tassi, n'àutru pitturi
amicu di Orazziu, ca versu li 18 anni la viulintau. Orazziu Gentileschi ci fici
na causa, e Artemisia si n'appi a gghiri. Viaggiau nti diversi cità italiani e
pi nu certu piriudu si stabbiliu a Firenzi maritata a Pierantoniu Stiattesi, nu
pitturi comu a idda, e di cui duranti stu pirìudu appi quattru figghi. A
Firenzi, unni stesi nzinu ô 1620, appi la prutizzioni di Cosimu II dî Mèdici e
dâ sò curti; canuscìu Galileu e lu niputi di Michilàncilu Buonarroti ca ci
cummissiunau nu travagghiu. Lu piriudu fiorintinu marcau na fasi n cui Artemisia
Gentileschi agghicau a fàrisi arricanusciri comu artista affrimata, tantu ca fu
la prima fìmmina a essiri ammittuta â Accademia. Doppu siri turnata a Roma, unni
la sò fama era assai nigativa a causa dû prucessu contra Tassi, Artemisia
Gentileschi si ni jìu pi nu pezzu a Venezzia e appoi a pàrtiri dû 1630 a Napuli.
Doppu na parentisi a Londra â fini di l'anni '30, Artemisia Gentileschi si
stabbiliu difinitivamenti a Napuli.

Lu sò stili è nfluizatu assai di chiddu di Caravaggiu, e n particulari pi l'usu
dâ luci e dî chiaru-scuri. Li suggetti ripìgghianu spissu suggetti fimminini nti
na pusizzioni cuntraria a chidda abbitarmenti nfiriuri ca ê sò tempi la fimmina
avìa a tèniri. Singificativa di stu puntu di vista è la tila Giuditta ca
dicapita Oloferni ca arraprisenta na scena di straordinaria viulenza di la parti
di dû fìmmini contra Oloferni, tila ca fu pittiata picca tempu doppu ca fu
viulintata.

Pi sèculi l'òpira di Artimisia Gentileschi fu suttavalutata e li quatri spissu
ammucciati ntê suttirrania dî musei, pi du' mutivi. Gentileschi era na fìmmina,
e macari pirchì duranti lu piriudu fiurintinu si firmava spissu cô cugnomu di sò
maritu. Sulu ntô XX sèculu la fjiura di Artimisia Gentileschi fu riscupruta, e n
particulari diversi tili senza attribbuzzioni ma di chiara uriggini dâ scola
caravaggesca foru attribbuiti a idda. Li vicenni dâ sò vita ni ficiru puru ntâ
secunna mità dû XX sèculu nu sìmmulu dû muvumentu fimminista.



https://scn.wikipedia.org/wiki/Arbitraritati

Ntâ linguìstica l'arbitraritati è na prupritati dô signu 'n senzu strittu e
quinni dô signu linguìsticu. Idda l'arbitraritati cunsisti ntô fattu ca nun ci
sunnu liami mutivati, cunnessi quinni a la natura di li cosi, dirivàbbili pi
raggiunamentu lòggicu o ussirvazzioni dâ rialitati, tra significanti e
significatu di nu signu linguìsticu. Pi d'asèmpiu lu significanti iattu nu havi
nenti a chi vìdiri cu l'armali "iattu": nun c'è nudda cosa c'ampuni ca s'hà
chiamari accussì. Chistu nun signìfica ca nun ci sunnu liami pi nenti, ma voli
dìciri ca li rapporti sunnu stabbiliti nun naturarmenti ma pi cunvinzioni dâ
sucitati parranti. Si li signa linguìstici nun fùssiru arbitrari, tutti li
palori di li diversi lingui avìssiru a ssiri quasi li stissi.

Sicunnu lu patri funnaturi dâ linguìstica muderna Ferdinand De Saussure, 'n
rialitati l'arbitraritati arriguarda tri intità ca sunnu cuivorti ntô prucessu
dâ significazzioni: nfatti ortri a lu significanti e a lu significatu, l'àuta
intità cuinvuggiuta è lu rifirenti, zoè la rialità sterna, uggittiva a cui
s'arrifirisci lu signu linguìsticu ntâ lu sò nzemi. Stu fattu è chiaramenti
allustratu ntâ lu gràficu canusciutu comu triànculu semiòticu.



https://scn.wikipedia.org/wiki/Apartheid

La palora apartheid significa ‘n lingua afrikaans "siparazzioni" e pari ca fu
usata pâ prima vota ‘n senzu pulìticu ntô 1917 dû primu ministru sudafricanu Jan
Smuts. Veni currintimenti usata pi discrìviri la pulìtica di sicricazzioni
razziali ca lu cuvernu jancu sudafricanu stituìu ntô doppuguerra e c’addimurau
‘n vicuri nzinu ô 1990. L'apartheid fu prucramatu crìmini ntirnazziunali di na
cumminzioni dî Nazzioni Uniti, vutata/butata di l'Assimbria Ginirali ntô 1973 e
ntrasuta ‘n vicuri ntô 1976 "Cunvinzioni Intirnazziunali pi la Suprrissioni e a
Punizzioni di lu Crimini di l'Apartheid" (International Convention on the
Suppression and Punishment of the Crime of Apartheid) e fu ricintimenti nzirutu
ntâ lista dî crìmini contra l'umanitati ca la Corti pinali ntirnazziunali pò
assicutari.

‘N Sudàfrica mentri li nìuri custituìanu l'80% circa dâ pupulazzioni, li janchi
si dividìanu ‘n culoni d’urìggini ngrisi e afrikaner. St’ùrtimi, ca custituìanu
la maiuranza dâ pupulazzioni janca, èranu di sempri faurèvuli a na pulìtica
razzista.

Cu l’elizzioni dû 1924 vìnniru ntruduciuti ntô paisi li primi elimenti di
sicricazzioni razziali. Ma ntô 1939 Smuts (ex capu dû cuvernu africanu) turnau ô
putiri e lu nazziunalismu afrikaner nun potti prusèquiri lu sô pruggettu
pulìticu.

Duranti la secunna guerra munniali un gruppu di ntillittuali afrikaner
nfruinzati dû nazzismu cumpritau la tiurizzazzioni dû pruggettu di l'apartheid.
La filosufìa di l'apartheid affirmava di vuliri dari a li vari gruppi razziali
la pussibbilitati di cunnùciri lu propiu sviluppu suciali ‘n armunìa chî propî
tradizzioni. Comu s’avissi vidutu, sta justificazzioni nun era ca nu paraventu
pi na pulìtica razzista. Vinni criata n’urganizzazzioni sicreta pi prumòviri li
ntiressi di l’afrikaner.

Ntô 1956 la pulìtica d’apartheid fu estinnuta a tutti li citadini di culuri
cumprisi l’asiàtici. Nta l’anni 60 3,5 miliuna di nìuri, etichittati comu Bantù,
foru sfrattati câ forza dî sô casi e nziggiati ntê "homeland dû sud"
(Bantustan). Li bantustan èranu na specî di riservi cu cuverni nìuri ô nternu dû
Sudàfrica, ‘n cui lu cuvernu vulìa ubbricari a li nìuri a trasfèririsi ‘n basi ê
propî discinnenzi ètnichi. Li nìuri èranu privati d’ogni drittu civili e
pulìticu. Putìanu friquintari sulu la stituzzioni di scoli agrìculi e
cummirciali spiciali. Li nigozzi avìanu a sèrviri tutti li clienti janchi prima
dî nìuri. Avìanu a aviri spiciali passaporti nterni pi mòvirisi ntê zoni janchi,
pena l'arrestu o peiu.

‘N nu primu tempu sia nìuri ca janchi (partitu unitu e partitu labburista),
urganizzaru prutesti contra l'apartheid, ca vinìanu puntuarmenti affucati cu
brutalitati dî forzi di sicurizza cuvirnativi. Ntô 1960 l'ANC nzèmmula a na
scheggia dû gruppu di suli nìuri, lu Pan-African Congress of Azania, happiru a
utilizzari la forza. L'ANC, c’avìa na sulida tradizzioni pacifista, si limitau a
l’ubbittivi stratèggici comu distrùdiri li cintrali alèttrichi (mutivu d’arrestu
dû futuru prisidenti Nelson Mandela) e àutri nfrastrutturi, mentri lu
Pan-African Congress si didicau a atti cchiù casuali e cchiù ginirali di
tirrurismu. Ntô 1975, li burocrati dicideru di fàciri rispittari na liggi ca a
longu s’avìa scurdatu: ogni norma avìa a èssiri scrivuta ‘n lingua africana. Sta
liggi si estinnìu pressu tutti li scoli ‘n cui, sia nzignanti ca alunni, avìanu
a tèniri li lizzioni ntâ lingua dittata; ‘n tanti s’uppuneru e vìnniru espulsi
dî scoli. St’era fu sulu una dî tanti liggi mpunuti e granni parti dâ
pupulazzioni nìura si rifiutava di rispittàrili scatinannu rivoti e prutesti pi
fàciri ca lu cuvernu si sdirrupassi.

L’anni 90 purtaru â fini di l'apartheid, câ libbirazzioni di Nelson Mandela:
l’ùrtimi elizzioni vìttiru la scaccianti vittoria di l'ANC ca prumurgau na nova
custituzzioni tutarmenti dimucràtica e di tannu cuverna senza ntirruzzioni lu
paisi, prima cu Nelson Mandela, quinni cu Thabo Mbeki comu prisidenti. La
Cummissioni pâ Viritati e la Ricunciliazzioni, stituiuta ntô 1995, s’accupau di
cògghiri tistimunianzi supra li viulazzioni dî dritti umani e cuncidìu
l'amnistìa (= cancillari pena o/e riatu) a cu cunfissassi spuntaniamenti e
chinamenti li crìmini cummittuti a l’òrdini dû cuvernu. La Cummissioni stabbilìu
videmma l'ammuntari dî risarcimenti ca lu cuvernu è tinutu a virsari a cu fu
vìttima dû vecchiu règgimi. Lu Sudàfrica post-apartheid agghiuncìu novi lingui
africani nativi a l'afrikaans e ô ngrisi comu lingui ufficiali, purtannu lu
tutali a ùnnici. N’àutru gestu dû novu cuvernu fu lu smantillamentu di
l'arsinali nucliari sudafricanu. Attuarmenti lu Sudàfrica havi a luttari ancora
contra la sclusioni suciali e ecunòmica (li disuguagghianzi di rèdditu,
eriditati di l'era di l'apartheid, sunnu tra li cchiù àuti dû munnu).



https://scn.wikipedia.org/wiki/Antisimitismu

Cu la parola antisemitismu si ntenni li priggiudizzi e l'attitùddini
pirsicutoria ntê cunfronti di l'ebbrei. E' pirciò na forma particulari di
razzismu.

Lu tèrmini diriva dû diciannuvèsimu sèculu e dû fattu ca l’Ebbrei, armenu ‘n
urìggini, èranu Semiti. Oi sunnu cunziddirati Sèmiti tutti li pòpuli ca pàrranu
lingui c’appartennu a lu gruppu Simìticu, nclusu l'àrabbu, l'ebbràicu,
l'aramàicu e l'amàricu. Lu tèrmini antisimitismu accanzau comu e gghiè nu
significatu rilativu a li suli ebbrei.

Nti l'Europa dû XX sèculu, l'antisemitismu agghicau a essiri istituzziunalizzatu
dî riggimi nazifascisti dâ Girmania e di l'Italia, ca aduttaru na vera e propria
pulìtica di discriminazzioni e di pirsicuzzioni ca s'accapau sulu â fini dâ
secunna guerra munniali. La storia dâ pirsicuzzioni anti-ebbràica nta l'Europa
cristiana è longa e li priggiudizzi e li miti rilativi a l’ebbrei foru sempri
multèplici (p’asempiu vidi li Prutuculli dî Savi di Sion). L’ebbrei foru
accusati d’èssiri li rispunzàbbili dâ morti di Gesù, d’èssiri troppu attaccati a
lu danaru, di praticari riti dimuniaci, di circari di cuntrullari lu munnu
attraversu scuri cumplotti, di sèntirisi supiriuri a lu restu di l'umanitati, e
cchiù di ricenti d’èssiri na razza nfiriuri. Tra li tanti accusi rivoti a
l’ebbrei, cc'è videmma chidda d’èssiri purtatura di idìi sucialisti, n'accusa
usata spiciarmenti dî nazzisti. D’urìggini ebbràica era nfatti Karl Marx, lu
principali tiòricu dû sucialismu, d’urìggini ebbràica era Rosa Luxemburg,
funnatrici dû Partitu Cumunista Tudiscu, accussì comu Lenin (li sô nanni materni
èranu ebbrei), principali fauturi dâ Rivuluzzioni russa.

Sulu â fini dû XVIII sèculu l’ebbrei dû Munnu Uccidintali uttìnniru finarmenti
paritati di dritti a norma di liggi (ntê Stati Uniti ntô 1787, ‘n Francia ntô
1791 e ‘n parti ‘n Austria ntô 1781), mentri ‘n Russia s’happi attènniri lu 1878
e ‘n àutri paisi di l'Europa Urintali macari doppu. Tra li peji episodi
d’antisimitismu dâ storia lu primu postu spetta sicuramenti â Shoah, lu
stirminiu pirpitratu dî nazzisti nta l’anni Quaranta. Ntê campi di
cuncintramentu nazzisti mureru circa sei miliuna d’ebbrei supra na pupulazzioni
tutali di circa dòdici miliuna d’ebbrei europei.

Ntô munnu Islàmicu l’ebbrei nun subberu eccidi ntê stissi prupurzioni di chiddi
abbinuti duranti li sèculi supra lu solu europeu, parò la sô cunnizzioni era
nurmarmenti chidda di citadini di serî B (li cussidditti dhimmi), na cunnizzioni
risirvata surtantu a li cussidditti "pòpuli dû libbru", vali a dìciri li
cristiani e li stissi ebbrei (mentri pî puliteisti la scigghiuta era sulu tra la
cummirsioni e la morti). La situazzioni è pricipitata doppu la secùnna guerra
munniali, quannu lu munnu àrabbu fu attravirsatu di nu granni motu d’ustilitati
anti-ebbràica rilativu suprattuttu a lu cunfrittu àrabbu-israilianu, e la quasi
tutalitati di l’ebbrei di ddi zoni foru custrinciuti a fùjiri.

Parallilamenti, li vecchi priggiudizzi antisèmiti si trasfireru di l'Europa
(unni parò cuntìnuanu a asìstiri, sippuru ‘n misura minuri rispettu a lu
passatu) ô munnu àrabbu-islàmicu, unnu jeru aumintannu cû tempu, macari supra
ncuraggiamentu di l’auturitati di ddi paisi (vidi li vicenni ligate a li
Prutuculli dî Savi di Sion ‘n ddi paisi).



https://scn.wikipedia.org/wiki/Almohadi

La dinastia di l'Almohadi (n arabbu الموَحِّدون al-muwahhidūn li "Unitari", li
affirmatura di l'unicità di Diu, tawhīd) ditta dî Banū ‛Abd al-Mu'min (بنو عبد
المؤمن "Figghi di ‛Abd al-Mù’min", dû nomu dû primu califfu) fu na dinastia
berbera chi emirgiu n sequitu a nu muvumentu di riforma riliggiusa, e chi
cuvirnau supra lu Maghreb e supra la Spagna mussulmana dû 1147 ô 1269. Lu
muvumentu do l'almohadi surgiu comu riazzioni a l'Almoravidi chi duminavanu nu
tirritoriu chi iva di Marrakech nti l'attuali Maroccu e la Spagna.

L'espansioni di la zona di nfluenza di l'almohadi â mità dû XII sèculu,
cuincidìu cu nu piriudu di nstabbilità ntô regnu nurmannu di Regnu di Sicilia.
Doppu chi li almohadi cunquistaru Algeri ntô 1152, all'ebbica urtimu baluardu
zirita, tra lu 1158 e lu 1160 li almohadi pottiru facirmenti cunquistari li cità
nurmanni dâ costa tunisina e libbica: Mahdia appi a subbiri n'assediu chi durau
circa sei misi ntô 1159. Caderu puru li cità di Sfax, Tripuli e l'isuli dî
Gerbi, tutti cuntrullati n pricidenza dî nurmanni di Sicilia.



https://scn.wikipedia.org/wiki/Alluminiu

l'Aluminiu havi sìmmulu chìmicu Al, nùmmuru atòmicu 13 e massa atòmica
26.981538(2)

A 298 K (25 °C) l'aluminiu é nu mitallu sòlidu di culuri argintatu. Lu mitallu
havi tanti boni carattirìstichi: è liggeru, nun é vilinusu, nun é magnèticu e
nun fa spisiddi. L'aluminiu puru é moddu ma mmiscatu cu na nticchia di: ramu
(Cu), magnesiu (Mg), siliciu (Si) e àutri elementi, ammustra propriità ùtili
assai. L'alumimiu, in natura, é prisenti unnegghié supra la faccia di la terra
comu però bauxiti (minerali chi cunteni Al2O3.H2O ma macari Fe2O3 e SiO2). Pi
aviri lu mitallu si usa lu procedimentu Bayer.

Lu metudu Bayer cunsisti ntâ lu trattamentu di la bauxiti cu na soluziuni di
NaOH e furmazzìuni di NaAlO2 (aluminatu di sodiu) e Na4SiO4 (silicatu di sodiu).
Lu ferru precipita comu solidu. Si la soluziuni veni trattata cu la CO2, si cria
l'idrossidu di aluminiu [Al(OH)3] chi appressu, addiventa Al2O3(alumina).
L'ultimu passu é la trasfurmazziuni tramiti elettròlisi di l'alumina pura ntâ lu
mitallu veru e propriu.



https://scn.wikipedia.org/wiki/Aliminusa

Aliminusa (videmma Arminusa e chiamata Larminusa ntâ parrata lucali) è nu paisi
vicinu Tèrmini, havi ammeri 1300 abbitanti e s'attrova a 450 m supra lu liveddu
dû mari.

La prima vota ca si parra di Larminusa fu nnô tistamentu di Mattìu Scàfani dû
1333, unni dici ca accattò lu fìudu di Rachalminusa di Guartieri Fisaula
("rachal" ntô saracinu veni a diri "casali").

Aliminusa appartinìa â cuntìa dî Sclàfani. Nta li primi anni di lu 1300 lu fìudu
era di Mattìu Scàfani (lu pussissuri di lu palazzu Sclàfani n Palermu). Iddu
avìa terri assai nta tutta la Sicilia, ma murìa sinza lassari figghi màsculi. Li
sò figghi Aloisa e Margarita si maritaru, la prima cu Gualtieri Peralta e
l'àutra cu Gualtieri Raimunnu Moncada, e pi la robba di Mattìu Scàfani ficiru
tanti quistioni e sciarri.

Nta l'archivi di l'uffizzi fiurintini ci fu sarvata na carta di lu 1400 unni si
leggi "terrae harminusae", ca "Rachalminusa" veni stracanciatu nni "Arminusa".
Lu fìudu di Aliminusa tuccò a li conti Peralta Luna, ca lu cozzu Luna si chiama
accussì prennu iddi e ergu i conti Luna si sciarraru cu li baruni Perollo puru
s'iddi stàvanu n Sciacca: sta quistioni era canusciuta comu lu "casu di
Sciacca", e pi stu fattu lu bagghiu vecchiu vinni allavancatu di li surdati di
lu reghi ca addiffinìanu a li Perollo, ma sappi a fabbricari n'àutru bagghiu
novu cchiù ncapu nta lu cozzu di lu locu. La cchiù antica custruzzioni di lu
paisi è lu Bagghiu. Grigoriu Brunu accattò stu fìudu ntô 1625 e doppu picca anni
ci detti lu nomu di Sant'Anna. Lu figghiu di stu Grigoriu vinnìu lu feu a Mariu
Cutelli omu di liggi catanisi e Conti di Villarosa ca lassò scrittu pi
tistamentu ca siddu li Cutelli nun avìssiru avutu figghi màsculi lu feu avìa
èssiri vinnuti e cu li sordi s'avìa a fabbricari nu culleggiu n Catania. Stu
fattu succidìu. Ntô 1796 lu fìudu di L'Arminusa e dâ minnulazza si l'accattò
Emanueli Miluni, e la cresia è vutata a Sant'Anna e aperta ô cultu riliggiusu
nzinu di l'annu 1809.



https://scn.wikipedia.org/wiki/Alfabbetizzazioni

Câ palora Alfabbetizzazioni si sienti a ddiri l'abbilitati di lièggiri e
scrìviri. Chisti capacitati sunu abbilitati 'mpurtanti 'nta li sucitati
cuntimpuranii . Di solitu, li pirsunu 'mparanu a lièggiri e scrìviri â scola. Li
pirsuni ca sanu lièggiri e scrìviri sunu ciamati littirati; chiddi ca nun u sanu
fari venunu ciamati analfabbeta. Sicunnu nu rapportu di li Nazziona Unita, l'
analfabbetismu nun eni sulu 'ssiri capaci di scrìviri e lièggiri nu semprici
testu 'nta quarsiasi lingua. Li NU stimarru, ca 'nta lu 1998, circa lu 16% di la
pupulazzioni mundiali era analfabbeta.

Pari ca l'analfabbetismu eni cchiu iàutu 'ntra li paisi di la pinisula arabbica
e 'nta l'Africa attornu a lu disertu di lu Sahara. 'Nta ddi paìsi cu circa lu
30% di masculi, lu 40-50% di li fimmini parunu ssiri analfabbeta sicunnu a
difinizzioni di li NU. Macari si unu s'ampara a lièggiri e scrìviri, ppuoi ci
sunu chiddu ca sô scordanu: chissu veni ciamatu "analfabbetismu di ritornu" .
Uni di li càusi di l'analfabbetismu di ritornu eni ca pari ca ci su certi
pirsuni ca sâ firanu a 'ssiri capaci di vìviri sienza lièggiri e scrìviri.
Parissi ca lu fattu ca unu sapi lièggiri e scrìviri nun eni 'na cundizziona
nicissaria ca chiddi ca o sanu fari provanu piaciri a fàrilu. E chiddi ca nun ô
sanu fari picchini nun l'anu mai 'mparatu nun eni dettu ca sunu 'ntirissati a
sviluppari chista abbilitati. Li fattora culturali familiari, suciali e di
quartieri jocanu na parti 'mpurtanti. Pâ isempiu, avìri 'na cultura unni li
tradizziona urali (cumunicazzioni cô parrari) parunu essiri cchiu 'mpurtanti di
chidda scritta po' avìri a sô infruenza. Na tribbù ca vivi di pastorizzia, pâ
isempiu, po' nun avìri bisognu strittamenti di lèggiri e scriviri ppi
supravviriri. E puoi addiventa n'abbituddini e finiscia ca nun lieggiunu e
scrivunu cumpritamenti macari quannu nun anu a travagghiari. Ci su dui tipa
diffirenta di analfabbetismu:

'Nta majuritati di l'autri paisi lu prubblema cchiu ranni eni lu analfabbetismu
funziunali. Ppi mutivazziona lijati a l'ambienta suciali o l'abbituddina sunu
capaci 'nta ogni casu di sèntiri a ddiri chieni ca c'eni scrittu 'nta frasi
semprici.



https://scn.wikipedia.org/wiki/Aeriu

L'ariupranu o apparecchiu o macari aèriu è nu vilìvulu mpiecatu comu menzu di
trasportu pi usu civili o militari. Havi l'ali, mutura e strutturi ca cci
cunzèntinu di viaggiari nta l'aria e di pàrtiri e attirrari supra supirfici
idònii.

Lu primu ariupranu havi statu custruiutu ntô 1903 dî frati Wright.[1] Vulau la
prima vota pi circa 12 sicunna. Alberto Santos-Dumont fu nu ncigneri brasilianu
canusciutu macari comu "Patri di l'Aviazzioni" ca ntô 12 di nuvèmmiru dû 1906
fici vulari lu primu apparecchiu senza facillu ciunniari.

Lu strumentu passau da n'usu pi jocu a n'usu prima spurtivu e appoi militari.
Ntâ Prima Guerra Munniali assai asèrciti usaru l'ariupranu pi cummàttiri. Unu di
cchiù famusi piloti fu Manfred von Richtofen, megghiu canusciutu comu lu Baruni
Russu.

Ntê 1920ini nasceru li primi ariuprani pi n'usu civili. Pi stu mutivu s'
accuminciaru a fàciri mudelli sempri cchiù granni.

Ntâ Sicunna Guerra Munniali l'usu di l'ariuprani addivintau na cosa nicissària
pi tutti l'asèrciti. Cci furu li primi battagghi faciuti sulu nta l'aria. Li
bummardamenti supr'ê citati addivintaru na cosa casi jurnalera. N'ariupranu, â
fini, jittau na bumma supra Hiroshima, la prima bumma atòmica usata supra la
pupulazzioni. 3 jorna cchiù tardu nni jittaru na sicunna supr'â citati di
Nagasaki.

Quannu finìu la guerra, li ticnuluggìi si sparteru ntâ n'evoluzzioni civili e
n'àutra militari. Li primi caccia avìanu già nisciutu â fini dâ guerra.

Lu primu ariupranu civili lu ficiru vulari li ngrisi nta n'esperimentu dû 1949.
Li miricani si pigghiaru pirò lu "duminiu" dû celu e nta l'Europa l'unici
apparecchi ca vinnìanu e vinìunu usati èrunu chiddi francisi, ca purtaru,
nzèmmula ê ngrisi, ntô 1969 â custruzzioni dû Concorde, n'ariupranu civili
suprasònicu ca putìa purtari di nu cuntinenti a l'àutru. Lu Concorde nun appi
pirò successu sia picchì troppu caru di mantèniri e a causa dû ncidenti dû 2000.
L'attintati di l'11 di sittèmmiru dû 2001 purtaru na crisi di cumpagnìi aèrii.

Li ticnuluggìi n usu nta l'ariupranu s'arridduceru assai e oi nun su' troppu
diversi di chiddi usati ntê 1970ini. Chistu picchì cci vurìunu troppi
finanziamenti ca casi tutti li stati nun si ponnu pirmèttiri.



https://scn.wikipedia.org/wiki/Aci_Catena

Jaci Catina (o Aci Catina e chiamatu simpricimenti Catina ntâ parrata lucali) è
un cumuni di 26.920 abbitanti dâ pruvincia di Catania.

Jaci Catina assetta 216 km. di Girgenti (Agrigento), 144 km. di Nissa
(Caltanissetta), 18 km. di Catania, di quali pruvincia apparteni, 113 km. di
Castrugiuvanni (Enna), 81 km. di Missina, 266 km. di Palermu, 121 km. di Raùsa,
75 km. di Saraùsa (Siracusa), e 373 km. di Tràpani.

Secunnu li rovini archiològgici nun cc’è nuddu signu di stu paìsi prima di
l’èbbica grecu-rumana. Lu veru centru si sviluppau circa lu sèculu XVI quannu si
fabbricau la Chiesa di la Madonna di la Catina. Siccomu lu 1681 fu tinutu di lu
prìncipi Luigi Riggio e la so famigghia sinu l’abbulizzioni di li diritti
fiudali. Nna lu 1693 fu distruttu di nu granni tirrimotu, rifabbricatu adaciu
adaciu sulu doppu lu 1700.

Cci sunnu tanti chiesi di particulari ntiressi architittònicu. La Chiesa di San
Filippo d’Agira havi na maravigghiusa facciata setticentesca òpira di Francesco
Battaglia (1701-1778). Cc’è la Chiesa Matri di lu sèculu XVI, la Chiesa di San
Giuseppe ca havi na granni còppula, la Chiesa di Sant’Antonio di Padova ca
priserva l’òpiri artìstichi di lu 1600, e la Chiesa dell’Eremo di Sant’Anna, cu
pavimentu di maiòlica. È puru nutàbbili lu Palazzo Riggio di Campofiorito
fabbricatu nna lu sèculu XVII.

Ntra li pirsunaggi distinti è lu prufissuri univirsitariu Francesco Guglielmino
(1872-1956), bravu pueta dialittali e maìstru di grecitati.



https://scn.wikipedia.org/wiki/ACF_Fiorentina

La Fiorentina (nomu ufficiali Associazione Calcio Firenze Fiorentina) è a
principali squatra di calciu di Firenzi.

A partiri da l'anni vinti, u Club Sportivo Firenze e a Palestra Ginnastica
Fiorentina Libertas che eranu i principali squatri di Firenzi, senza però chi
dannu alcun risultatu di rilievu in ambitu nazionali, sebbeni entrambe
parteciparu ad arcuni campionati di Prima Categoria.[1]I dui società cominciaru
così a pensari u si uniscono per dari vita a nu novo club che fossi più forti
economicamenti e più competitivu da nu puntu di vista tecnicu, seguendu anchi
l'ideologia du nascenti regimi fascista tra materia du sport, favorevuli a
fusione tra i sodalizi ciù recenti. L'idea vinni in un primu momentu abbandonatu
a causa dell'aspra rivalità tra i dui club, che visseru anni di intensi
derby,che si caratterizzaru in violenti scontri tra i tifosi.[2]

Tra primavera du 1926 u federali fascista Luigi Ridolfi Vay da Verrazzano,
presidenti du Club Sportivo, appoggiatu da u podestà Antonio Garbasso, cominciau
u incontra li vari personalità civili e sportivi fiorentini, tra cui il
plenipotenziario della Libertas Arrigo Paganelli, per renderi possibili la
fusioni tra i due squadre.[3][4] U 2 maggiU, i consigli du Club Sportivu e da
Libertas tenneru separatamenti alcuni assembleei straordinari peme affrontanu
l'argomentu.[5] U 26 agostu 1926, Tro studio notarili, si tenni la prima
assemblea a scopu preparatoriu, per dissipari gli ultimi dubbi sull'unioni tra i
dui club;[5] chista data è storicamente associata a fondazioni dell'Associazioni
Calciu Firenzi, sebbeni l'attu costitutivu da nuova società si ebbi dominica 29
agosto, istituendu inoltri un consigliu direttivu compostu da dieci consiglieri,
equamenti divisi tra li dui società.[6][7]

A prima squattra da sezione calcistica du club, si aggiudicau 2 campionati
nazionali. I Gigliati sugnu, cu 6 successi, a quarta squadra per numeru i
vittori tra Coppa Italia (ex aequo cu a Lazio), a principali competizioni di
coppa nazional du paisi, vincendu puru na Supercoppe d'Italia tra noccasioni, pe
nu totali di 9 vittori tre competizioni nazionali (13 se si cuntano 3 di u
campionatu i Serie B e 1 di Seri C2).

U 2 maggio 1990, i Viola entranu tra storia di competizioni europei,
partecipandu a tutti i tri i finali di tornei istituiti UEFA: Coppa di Campioni
1956-1957 (il 31 maggio 1957 persa contru u Real Madrid), Coppa di Coppi (il 17
e il 27 maggio 1961 vinta contru i Rangers Glasgow e u 5 settembre Coppa di
Coppi 1962 persa contru u Atletico Madrid) e a Coppa UEFA (il 2 e il 16 maggio
1990 persa contru a Juventus).[8]



https://scn.wikipedia.org/wiki/300_(firmi)

300 èni nu firmi dû 2007 addiriggiutu di Zack Snyder, ca pigghiau spirazzioni di
la graphic-novel 300 di Frank Miller, ca pigghiau di n'àutru firmi ancora, The
300 Spartans, nu cuntu quasi-storicu di la battagghia di li Tirmopili, ca si
sburgiu nta lu 480 a.C.. Lu firmi vinni addiriggiutu di Zack Snyder macari cu na
manu di Frank Miller stissu, e fu arricupigghiatu cu la tècchinica di lu Chroma
key p'arricurdari li mmaggini di lu fumettu arigginali. Lu firmi nisciu nti li
cinima di li USA lu 9 di marzu di lu 2007, mentri ca nti li cinima di l'Italia
nisciu lu 23 di marzu dû 2007.

Lu firmi accumincia cuntannu la storia di carusiddu di Lionida e di la so
aducazzioni (l'agoghè spartana) p'addivintari lu re. Un jornu, doppu ca avìa ja
addivintatu re di Sparta, lu agghiunci a visitari nu amissariu pirsianu di lu re
Sersi. Chistu cci cumanna di pavari nu tribbutu di terra e acqua pi daricci
prova di la sò suttamissioni a la Persia. Lionida cc'arrispunni jittannu nta nu
puzzu a iddu e a tutti li so guardia.



https://scn.wikipedia.org/wiki/%C3%80lgibbra

L'àlgibbra è na parti dâ matimàtica unni littri (a, b, c,..) o àutri sìmmuli
sunnu usati pi rapprisintari nùmmura scanusciuti.

Nta l'àlgibbra, l'addizzioni, la suttrazzioni, la multiplicazzioni, e la
divisioni sunnu usati p'attruvari li nùmmura (li valura) nta nu prubbrema
(l'equazzioni) di matimàtica quannu nun sunnu canusciuti.

Cu l'aiutu di l'àlgibbra, si pò addizziunari cincu a ntrammi li lati dû signu
agguali (=). ( x − 5 + 5 = 2 + 5 {\displaystyle x-5+5=2+5} ), dunca la risposta
è: x = 7 {\displaystyle x=7} . Ntê àutri palori:

Chistu si chiama "l'àlgibbra elimentari", o l'àlgibbra funnamintali. Ci sunnu
macari: l'àlgibbra astratta, l'àlgibbra liniari, e l'àlgibbra univirsali.

Nta l'àlgibbra, l'addizzioni z a y (o y cchiù z) è scritta commu y + z. Nta
l'àlgibbra, la suttrazzioni z di y (o y meno z) è scrittu commu y - z.

Nta l'àlgibbra, la multiplicazzioni y pi z (o y voti z) pò èssiri scritta 'n 4
maneri: y × z, y*z, y(z), o yz. Lu yz è la forma cchiù usuali di scrìviri dû
pruduttu di y e z nta l'àlgibbra.

Nta l'àlgibbra, divisioni: y addivisa z è scritta commu y */* z or y/z. Lu y/z è
usatu cchiù cumunimenti.

L'àlgibbra noltri ntruduci disignazzioni e la fòrmula funnamintali y=mx+b unni
la b è y-ntircitta dû gràficu e la m è la pinnenza. Sta fòrmula s'àpplica ê
cuurdinati dû gràficu o (x,y).

La palora "àlgibbra" è na forma latina dâ paràula àrabba Al-Jabr
("trasferimentu") e veni dû libbru di matimàtica Al-Maqala fi Hisab-al Jabr
wa-al-Muqabilah ("Lu saggiu supra lu càlculu dû trasfirimentu e di
l'equazzioni") scrittu ntô nonu sèculu di nu famusu matimàticu pirsianu,
Mohammed ibn-Musa al-Khowarizmi, chi era nu Zoroastrianu natu 'n Kharazm 'n
Iran. Iddu havi pruspiratu sutta Al-Ma'moun a Bagdad (Irak) attraversu 813-833
dâ nàscita di Christ e murìu ntornu 840 dâ nàscita di Christ. Cristiani
ntruduceru lu libbru nta Europa e fu traduttu 'n Latinu ntô dudicèsimu sèculu.
Lu libbru fu datu appoi lu nomu 'Àlgibbra'.



https://scn.wikipedia.org/wiki/Xuom%C3%AE

Xuomî (lingua Tuva): Хөөмей), veni scritta puru comu Xöömej, Xoomii, Khoomei,
Khöömei, o Höömey, è un tipu di cantari, usannu li carnarozza, chi veni di Tuva,
na parti dâ Russia.

La mùsica havi orìggini ntê rampanti, e spissu li canzuni si tràttanu di
cavaddi, allura n senzu di tèrmini, la mùsica folklorìstica di Tuva assimigghia
la mùsica di cowboy miricanu. Ma li menzi Xuomî (e li lingui livanti) fannu la
mùsica pariri stramma a l'aricchi dâ genti occidintali.

Sti stili di cantari hannu nfruinzatu la mùsica di tanti culturi diversi. 'N
tèmpira antichi, li mònuchi di Tibet adattaru stu tipu di cantari suttarmònicu.
Puru nnî tèmpira muderni, quarchi musicisti miricani si hannu piaciutu lu stilu
Xuomî e nni hannu usatu stu modu di cantari chî scali acuti (pi criari un
affettu quasi nun-umanu).

Cc'è un discursu cuntìnuu chi si tratta dû nùmmiru pricisu dî stili chi vennu
usatu nta Tuva pi stu tipu di cantari chî carnarozza . Li tri stili principali
sunnu Xuomî, kargyraa e sygyt. Cci sunnu àutri stili canusciuti, ma tanti nni
pènzanu ca rèstanu propiu comu variazzioni di sti tri stili principali.



https://scn.wikipedia.org/wiki/We_Are_the_Champions

We Are the Champions è na canzuni dê Queen, originariamente pubbricata no discu
News of the World du 1977.

A canzuni, scritta ra Freddie Mercury, è una ri cchiu famusi canzuni rock ri
tutti i tempi, sicuramenti una ri chiù mpurtanti ru gruppu, ca la usarunu spissu
na li spittaculi. Pi la melodia triunfali e pi lu testu du ritornello (“Semu i
campiuni -semu i campiuni ru munnu”), veni spessu usata comu culonna sunora pi
cilibrari vittorie sportivi. A canzuni, in realtà, era stata scritta nto 1975 e
duvia essiri misa no discu A Night at the Opera, Freddie Mercury pinzava ca a
canzuni nun era adatta pi lu discu e quinni un fu misa na l'album. Nto 2009, “We
Are The Champions” trasiu na Grammy of Fame. Nto 2011, nu team ri ricercatori
scientifici dissiru ca la canzuni è a cchiu orecchiabile na storia ra musica
pupulari.

A canzuni è usata pi cilibrari i campiuna di na manifestazioni. Fù sunata dopu
ogni finali du Campiunatu munniali di palluni, duranti i festeggiamenti di la
squatra vincitrici, da lu 1982 a ùoggi. Pi alcuni sport, comu u rugby, nun
avissi essiri usata, picchì na canzuni è prisenti a frasi "No time for losers"
("Nun c'è tempu pi li scunfitti"), ca è cunsidirata comu na frasi ri disprezzo e
quinni pocu adatta. Però, da lu 2003, duranti a premiazioni ra finali ra coppa
ru munnu ri rugby, vinni sunata sta canzuni.



https://scn.wikipedia.org/wiki/Vitruviu

Marcu Vitruviu Pollioni (nti lu latinu Marcus Vitruvius Pollio - I sèculu a.C.)
hà statu nu architettu e scrittori rumanu, fu lu cchiù granni tiòricu di
l'architittura di tutti li tempi.

Nun si sapi nenti di lu sò locu d'urìggini; di vota 'n vota hannu statu
tiurizzati, ntra li tanti, li citati di Roma, Fanu, Fondi, Verona, Formia, la
zona campana 'n ginirali e macari la Numidia, senza nudda sicuranza pirò. Macari
di la sò vita nun s'hannu assai nutizzi, tutti chiddi c'avemu vèninu di noti
autubiugràfichi misi nti lu sò trattatu. Avissi a èssiri statu ufficiali sutta
Giuliu Cesari ca pinzava a li màchini di la verra e appui architettu-ngigneri
sutta Ottavianu Augustu, macari ca la sula òpira ca iddu stissu dici d'aviri
pruggittatu e custrujutu è la basìlica di Fanu.

La mpurtanza di Vitruviu è alliata a lu sò trattatu De architectura (Supra
l'architittura), nti 10 libbra, addidicatu a Augustu (ca cci avìa datu na
pinzioni), scrivutu forsi ntra lu 29 e lu 23 a.C. L'eddizzioni di l'òpira vinni
fatta nti l'anni ca Augustu pruggittava nu rinnuvamentu ginirali di l'edilizzia
pùbbrica e vulìa di sicuru jìrisi a ngrazziari lu suvranu, avveri cui l'autori
si vota nti ugniduna di li ntruduzzioni misi prima d'ogni libbru. Lu De
architectura è lu sulu testu latinu sanu di architittura e macari lu cchiù
mpurtanti, ntra li picca ca n'hannu junciutu, 'n manera cchiossai e cchiù picca
frammintaria, nzinu a nuatri; la sò nfluenza supra la cultura uccidintali è
abbasata supra la sò unicitati. Ccu tuttu chistu pirò la nfluenza di l'òpira di
Vitruviu supra li sò cuntimpuranìi pari ca hà statu assai limitata, macari
picchì lu sò trattatu fu scrivutu nti nu mumentu ca l'architittura rumana stava
ppi rinnuvàrisi funnutamenti ccu li granni custruzzioni ccu lu latirizziu e
l'addupiramentu di vuluti e cùpuli, cosi di cui Vitruviu nun s'antaressa.

Pari ca lu trattatu nun havi esercitatu nudda nfluenza supra l'architittura ppi
tuttu paru lu Midiuevu, macari ca jìu a pigghiàrisi lu ntiressi filulòggicu,
p'asempiu a la corti di Carlu Magnu e appui macari ccu Pitrarca, ca annutau di
sò manu na copia oi sarvata a Oxford, e Buccacciu ca ni pussidìa macari na
copia. Vistu ca àutri copii sunnu ducumintati in Italia a lu finiri di lu
Triccentu, pirdìu di valuta lu mitu di la scupruta fatta nti lu 1414 a
Munticassinu di Poggio Bracciolini ca cumunqui appi ad attruvari na copia nti li
sò circati, forsi nti la zona tidesca, cuntribbuennu accussì a la sò spargiuta.

Nti lu XV sèculu la canuscenza e lu ntiressi ppi Vitruviu crisceru sempri
cchiossai, suprattuttu ppi lu mèritu di architetti e umanisti comu Lurenzu
Ghiberti, Leon Battista Alberti, Raffaellu e tanti àutri. Nti lu 1490 lu
trattatu fu pubbricatu a stampa ppi la prima vota di Sulpicio da Veroli. Nti lu
1521 niscìu la prima edizzioni traduciuta 'n talianu di Cesare Cesariano.
Sùbbitu appressu cumpareru diversi traduzzioni e edizzioni nti l'àutri paisi di
l'Europa.

A pàrtiri di lu XV sèculu lu trattatu hà statu unu di li funnamenti tiòrichi di
l'architittura uccidintali nzinu a lu finiri di lu XIX sèculu.



https://scn.wikipedia.org/wiki/Varianza

N statistica la varianza è na misura di dispirsioni. E' difinuta comu lu
quatratu dâ diviazzioni standard, cu la formula,

σ 2 = 1 n ∑ i = 1 n ( x i − x ¯ ) 2 {\displaystyle \sigma ^{2}={{\frac
{1}{n}}\sum _{i=1}^{n}(x_{i}-{\overline {x}})^{2}}}

unni x ¯ {\displaystyle {\overline {x}}} è la media arittmetica di lu nsemi di
misuri x 1 , x 2 , … , x n {\displaystyle x_{1},x_{2},\dots ,x_{n}} , puru
difinuta comu

La formula duna la varianza siddu tutti l'elimenti di lu nsemi sunnu x 1 , x 2 ,
… , x n {\displaystyle x_{1},x_{2},\dots ,x_{n}} .

Siddu l'elimenti di lu nsemi x 1 , x 2 , … , x n {\displaystyle
x_{1},x_{2},\dots ,x_{n}} sunnu sulu nu campiuni di nu nsemi assai cchiù granni,
la formula dâ varianza è nu stimaturi chi nicessita di na currizzioni. La stima
di la varianza ntrinsica di nu campiuni nisciutu di na certa distribbuzzioni di
variabbili aliatoria è:

s 2 = 1 n − 1 ∑ i = 1 n ( x i − x ¯ ) 2 {\displaystyle s^{2}={{\frac
{1}{n-1}}\sum _{i=1}^{n}(x_{i}-{\overline {x}})^{2}}}



https://scn.wikipedia.org/wiki/V%C3%ACcari_(PA)

Vìcari è nu paisi ca s'attrova a 52 chilòmitri di Palermu. Pi arrivari a lu
paisi s’havi a pigghiari la statali Pa-Ag o l’antica statali Pa-Ct. E’ culliatu
a li paisi vicini cu strati pruvinciali. La pupulazzioni è di 3000 abbitanti, ca
si chiamanu vicarisi. Lu paisi, misu a 750 metri supra lu liveddu dû mari,
s'attrova a punenti di lu munti S. Àngilu. Lu sò tirritoriu è carattirizzatu di
autizzi variàbbili ntra li 200 e li 900 metri s.l.m. A ammeri 4 chilòmitri di lu
paisi, ntâ vaddi chiamata "Chianotta di Vìcari" scurri lu ciumi San Liunardu.
Vìcari è nu paisi privalintimenti agrìculu e veni curtivatu a vigna, furmentu,
favi, alivi e mènnuli. Sunnu prisenti videmma nnustri zootècnica e artiggiana,
spiciarmenti lavurazzioni di lignu e ferru.

Lu nomu urigginariu di lu paisi veni citatu nta assai ducumenti stòrichi. N
latinu è Vicaris, Biccaris, Biccarum; n grecu Boikos, Bico; n àrabbu Bekara,
Baqqaraq. Qualegghiè è l’urìggini di lu nomu, tutti chissi currispùnninu n
italianu a “Boaro” o “Vaccaro”. Tutti li pupulazzioni chi hannu statu a Vìcari
hannu lassatu tracci, dunannu li nomi a cosi e posti: Brivaneggia (Burgonecis o
burgu dâ morti, locu unni cci justizziàvanu li cunnannati) o Kammi (locu di
l’acqua) d’urìggini àrabba.

Lu paisi havi urìggini midievali e già asistìa a l'èbbica nurmanna. Fu fìudu di
la famigghia Chiaramunti, ca fìciru edificari lu casteddu, detti rifuggiu
duranti li Vespri siciliani a lu justizzieri di Carlu I d'Angiò, Giuvanni di
Saint-Remy.

La Matrici barocca è diticata a San Giorgi e sarva nu quatru di Santa Rusulìa di
Petru Novelli. Lu casteddu s'attrova ncapu a na rocca di ammeri 8.000 metri
quatri di basi. Si trasìa attravirsannu na trasuta cu tri porti ca davanu nta nu
curtigghiu nternu, tuttu ntornu cc'eranu li fabbricati unni stavanu li surdati,
li stanzi pâ sirvitù, li staddi, li malazzeni e li càrzari. Ncapu cci stavanu li
stanzi dû Signuri, circunnati di turri. Lu casteddu fu di granni mpurtanza
picchì cci ammazzaru a Giuvanni di Saint-Remy, Justizzeri di Palermu e Val di
Mazzara e ministru di Carlu I d'Angiò. Nunustanti tanta gloria e tantu anuri, lu
casteddu è tristimenti chiusu e ristauratu sulu pi mitati.

Vìcari havi dui frazzioni: Manganaru e Santa Rusulia. Sti frazzioni s'attròvanu
a sud di lu paisi, lu primu agghiri Roccapalumma e lu secunnu è attaccatu n
Lercara Friddi.



https://scn.wikipedia.org/wiki/V%C3%A0nnali

Li Vànnali èranu nu pòpulu cussiddittu bàrbaru, chi cu àutri cuntribbuìu ô
diclinu e â scumparuta di lu mpiru rumanu. Ô cursu dû V sèculu occuparu li costi
sittintriunali di l'Àfrica, e già ntô 440, guidati di Gensericu, cunquistanu la
Sicilia rumana, livànnula dê manu di lu mpiru rumanu d'uccidenti. Attàccanu puru
li cità custei dâ Calàbbria e dâ Basilicata. Ntô 455 traseru a Roma chi fu misa
a saccu.

Li vànnali ntô 468 batteru lu rumani chi avìanu tintatu n'upirazzioni contra di
iddi. Addoppu, arrinisceru a tèniri la Sicilia, nzinu â guerra contra Odoacri
ntô 476-477, chi prubbabbirmenti sinnàu la spartizzioni dâ Sicilia cu
l'Ostrogoti. La Sicilia divintau ntiramenti Ostrogota ntô 491, quannu la figghia
di Teodoricu, re di l'ostrogoti, si spusau cu Trasamunnu, re dî Vannali.

Li Vànnali tinìanu ancora tutta la costa dâ Tunisia di l'Algiria e la Sardegna.
Forru battuti ntô 534 dû ginirali bizzantinu Belisariu, chi n sèguitu libbirau
la Sicilia e l'Italia dî Ostrogoti.



https://scn.wikipedia.org/wiki/Urmoni

N'urmoni (dilla lingua greca hormaein, ὁρμάω ca voli diri "iccitari") è nu
missaggeru chimicu ca trasmetti signali di na cellula (o nu gruppu di celluli) a
n'autra cellula (o a n'autru gruppu di celluli). Sta sustanza è pruduciuta di
n'organismu cu lu compitu di mudularni lu mitabbolismu e/o l'attivitati di li
tissuti e l'organi dill'urganismu stissu.

L'urmoni sonu pruduciutu di ghianduli indocrini, ca li riversanu nta li liquidi
di lu corpu.

Sunu di l'urmoni custituiuti di uligupeptidi o prutiini. Viènunu sintitizzati
suttu forma di priurmoni e sulu duoppu na succissiva mudificazzioni addiventanu
attivi. N'isempiu eni lu paraturmoni, ca nta sô forma di pruurmoni eni loncu 90
amminuacidu, mentri nta sa forma attiva ni cunteni sulu 84.

Autri urmoni di natura prutidica sunu l'insulina, pruduciuta di li β dô
pancreas, e lu TRH, pruduciutu di l'iputalamu, ca eni n'impurtanti fatturi di
rilasciu ca aggisci supra all'ipofisi pi lu rilasciu di l'urmuni tireustimulanti
(TSH) e chi va a aggiri supra a tiroidi.

L'urmoni prutidici viaggianu nta lu circulu sanguignu finu a arrivari a li
celluli birsagghiu. Cani, issennu pulari, nun arrinesciunu a passari a mimbrana
ma si leganu a particulari ricittori intramimbranali. Lu loru influssu attiva
l'adenilatu ciclasi n'enzima ca forma l'AMPc (AMPciclicu) partiennu di l'ATP
(adenosintrifusfatu) e chissu, ccu funzioni di sicunnu missaggeru, va a
fusfurilari, e dunqui a attivari, tutti l'enzimi nicissari ppi la risposta
urmunali.

Sunu urmoni di natura lipidica e addirivanu di nu pricursori cumuni ca eni lu
culestirolu. A strasformazzioni di lu culestirolu nta urmoni stiroidei antiressa
na quantitati di matiriali irrilivanti ma di n'istrema 'mpurtanza fisiuloggica.
L'urmoni stiroidei formnu nu gruppu d'urmoni lipufili c'aggisciunu supra lu
mitabbulismu, supra a crescita e a ripruduzzioni. Macari chissi viaggiano nta lu
flussu circulatoriu, traspurtati di particolari prutiini ca pigghianu lu nomi
angrisi di carrier: li SBP (Steroid Binding Protein).

Chissu fa in manèra ca l'urmoni poti raggiungiri i celluli birsagghiu. Cani,
ssiennu di natura lipidica, trasunu ntâ cellula e attrovanu li sô ricitturi a nu
liveddu cituplasmaticu o a liveddu nucliari. Lu liami ntra li dui mienti in
attivazzioni comu ppi l'urmoni prutidici l'adinilatu ciclasi (lu miccanismu eni
u stissu di chiddu ca rissimu antura). Arcuni di st'urmoni pirò janu lu loru
ricitturi ca s'attrova supra a mimbrana sterna: cani lu ligami attiva na
prutiina G furmata di tre subbunitati (alfa, beta e gamma). A subbunitati alfa
duoppu l'attaccu si fusfurilla dissuciannusi trasiennu in circulu nta lu
cituplasma unni viaggia e sinni va a attivari l'adinilatu cilasi (u stissu
miccanismu di l'urmoni pruggistinici).

Sunu cumposti chimici dirivati dâ mudificazzioni di l'amminuacidi. Quarchi
isempiu sunu li caticolammini e l'urmona tiruidei (tiroxxina e triiodotironnina)
dirivanti dill'aminuacidu tirusina, a sirotunina dirivanti di lu triptufanu e
l'istammina dirivanti dilll'amninuacidu istidina.



https://scn.wikipedia.org/wiki/Univirsitati_di_Turinu

L'Univirsitati di li Studi di Turinu è ntra li cchiù antichi univirsitati
taliani, fu funnata a Turinu nti lu 1404.

L'Univirsitati di Turinu fu funnata nti lu 1404 ppi nizziativa di lu prìncipi
Luduvicu di Acaia, mentri ca re Amideu VIII, primu Duca di Savoja. Accuminciau a
pigghiari na furma muderna, supra lu mudellu di l'Univirsitati di Bulogna, ccu
la rifurma di Emanueli Filibbertu, ma nun si sviluppau assai nzinu a la rifurma
di Vittoriu Amideu II, ca desi a Franciscu d'Aguirre l'òrdini di mudirnizzari e
laicizzari l'Univirsitati e ni fici nu mudellu di rifirimentu ppi assai àutri
univirsitati, ntra cui l'Univirsitati Surbona di Pariggi.

Nti lu XIX sèculu l'Univirsitati criscìu assai, nzinu ad addiviniri una di li
megghiu d'Italia e unu di li punti di rifirimentu di lu pusitivìsimu talianu.
Nti lu XX sèculu l'Univirsitati di Turinu fu unu di li centri di l'antifascìsimu
talianu. Doppu la verra lu nùmmiru di li studenti criscìu ancora e lu sviluppu
edilizziu fu magnu, ma l'Univirsitati pirdìu assai di la sò cintralitati, nzinu
a quannu nti lu finiri di lu sèculu lu sò rolu scintìficu appi nova vita ccu la
cullabburazzioni ccu àutri centri di ricerca nazziunali e ntirnazziunali.



https://scn.wikipedia.org/wiki/Unioni_Spurtiva_Citati_di_Palermu

L'Unioni Spurtiva Citati di Palermu (Unione Sportiva Città di Palermo n
italianu), o cchiù simpricimenti US Paliemmu.

Vinìu arrifunnata ntô 1987, doppu lu fallimientu dâ pricidenti sucitati, ca fu
criata ntô 1898.

La prima squatra di palluni ca rapprisintò la citati siciliana di Palermu,
nascìu ntô 1898 pi gana di Majo Pagano, nu picciottu burgisi c'avìa canusciutu
lu sport dû palluni n Inghirterra. Sulu ntô 1907 scigghìu li cèlibbri culura
suciali rosa e nìuru.

Ntô 1920 la squatra cû nomu di Palermo Football Club cunquistò lu primu titulu
ntô campiunatu sicilianu fidirali unni si cuntistò videmma li squatri di Catania
e Missina. L'annu doppu arriniscìu a tràsiri nnâ lija sud dâ fidirazzioni
caucistica ma ccà 'un vincìu nuddu tìtulu. Lu Palermu agghicò ntô 1926 ntû primu
campiunatu di divisioni nazziunali, ma si cci arritirò pû fattu di prubbremi
finanzari.

Ntô 1930 trasìu n Seria B e ntô 1932 acchianò ntâ Seria A pâ prima vota. Ntû
stissu annu vinìu nauguratu lu stadiu di La Favurita.

La squatra ricunquistò l'avanzamentu nti la Seria A ntô campiunatu dû 2003-04 dâ
Seria B, doppu 31 anni, pi stàricci nzinu â stasciuni 2012/2013. Nu jucaturi
sîmmulu di stu piriudu di splinnuri fu l'attaccanti, Luca Toni ca signò 30 gol e
ca appoi partìu nti âutri squatri.

La sucitati vinìu diriggiuta di Maurizio Zamparini, ca arriniscìu a miscari
jucatura di fama e juvani prumittenti ca già facìanu parti dâ nazziunali di
cauciu taliana. Pi ssu mutivu lu Palermu è ntra li dui-tri squatri taliani ca
cuncèdinu cchiù jucatura â nazziunali. La squatra si classificò 6^ e si
qualificò pâ prima vota dâ sò storia n Coppa Uefa.

Ntâ staciuni succissiva Luiggi Del Neri pigghiò lu postu di Guidolin. Lu mircatu
estìu è carattirizzatu dâ dulurusa partenza dû cintravanti Luca Toni, vinnutu a
la Fiorentina pi 10 miliuna di euri, nunstanti la pricidenti dichiarazzioni dû
prisidenti Zamparini "Toni a meno di 15 milioni di euro non lo vendo". Câ
magghia viola Toni signò nu tutali di 31 riti, vincennu lu trufeu "Scarpa
d'Oro", e agghicannu ô Munniali di Girmania 2006 câ magghia di titulari ntê
spaddi. Duranti lu campiunatu Zamparini canciò allinaturi pigghiannu a Giuseppe
Papadopulo, tècnicu tuscanu ex allinaturi dâ Lazziu, e lu Palermu accabbò la
staciuni cu n'uttavu postu finali. Doppu dâ sintenza finali dâ giustizzia
spurtiva, st'uttavu postu addiventò nu quintu postu. Pi quantu sparti li Coppi,
ntâ staciuni 2005-2006 lu Palermu agghicò a la simifinali dâ Coppa Italia, unni
la Roma l'aliminò, e a l'uttavi di finali dâ Coppa Uefa, aliminatu pi manu dû
Schalke 04.

U Palermu joca i so partite interne allu Stadiu La Favurita di Palermu, ca
appartieni da sempri au Comune. Lu stàdiu vinni nauguratu lu 24 di jinnaru dû
1932, a scànciu dû stòricu stàdiu ca c'era apprima, lu Stàdiu Ranchibile; la
prima partita jucata fu tra Palermu e l'Atalanta e vincìu lu Palermu pi 5 a 1,
doppu di chistu lu Palermu ivu 'n sèrii A pâ prima vota.

Li partiggiani dû Palermu sunnu giamiddati chî tifosi dû Lecci. D'arcuni anni a
sta banna, cc'è na rivalitati ntra li tifusi dû Paliemmu e chiddi dâ Fiorentina:
cuntrasti nati n prima battuta picchì li dui sucitati pi nu piriudu hannu
pirsicutu li stissi stratiggìi di mircatu (p'asempiu: lu trasfirimentu ri
l'attaccanti Luca Toni râ sucità siciliana a chidda tuscana) e doppu
l'acchianata di la Fiorentina n seria B "per meriti sportivi" tantu ustiggiata
di la dirigenza palirmitana.

Ma la lotta cchiù annanfanti e storica è chidda ntra li rusanìuru e lu Catania.
Nnâ terza partita dâ staciuni di 2006-07, lu Palermu battìu lu Catania 5-3,
doppu 42 anni ca mancava ssu derby di la seria A.



https://scn.wikipedia.org/wiki/Uman%C3%A8simu

L'Umanismu (o Umanèsimu) è dd'èbbica, idintificata cû Quattrucentu talianu, ca
segna la nisciuta dû Mediuevu ‘n campu culturali e lu nizziu di lu Rinascimentu
‘n cui l'omu va a èssiri lu puntu di rifirimentu dâ ntera riartati.

Chiddi ca vìnniru ‘n siquutu difinuti Umanisti, ossia li cultura
quattrucintischi dû latinu clàssicu, chiamaru umanèsimu lu sô muvimentu, traennu
tali nomu dâ palora latina Humanitas, la quali sta a significari «tuttu zocch’è
dignu di l'omu e ca lu faci civili, jisànnulu susu la barbarie».

Li littrati dû ‘500 ritìnniru ca l'omu avissi junciutu l'apici di l’'humanitas
nta l'èbbica clàssica, li tistimoni dâ quali foru Ciciruni, Virgiliu, Tacitu,
Titu Liviu; ‘n accordiu cu chiddi, ritìnniru ca la civirtati avissi junciutu
sulu ddi pòpuli c’apprinneru a parrari latinu, lassannu tutti l’àutri
immersi/mmirgiuti ntê tinebbri dâ barbarie: cunferma di chistu era lu
mbarbarimentu di l'uccidenti europeu virificatu duranti lu mediu evu, quannu li
vulgari avìanu succhiantatu la lingua di Roma. Sulu la Crèsia avìa sarvaguardatu
lu latinu, ma nun chiddu dî clàssici, benzì lu tardu latinu ditiriuri, tramiti
tra lu latinu clàssicu e chiddu parratu cu nfrissioni riggiunali prima e, cchiù
tardu chî vulgari.

Danti stissu, cummintu prupugnaturi dû vulgari, usau nu latinu ntô quali è
evidenti la ricerca stilìstica dâ prupitati e di l'eliganza, carattirìstichi dâ
megghia tradizzioni clàssica. Cu però subbìu a funnu lu fascinu di l'antica
lingua fu lu Pitrarca, a tali puntu di putiri èssiri cunziddiratu, nzèmmula a
l'amicu Boccacciu, nu pricursuri di ddu cultu dâ classicitati ca custituìu
l'essenza dû spìritu umanìsticu.

Ntô ‘400 l'omu cultu e lu scritturi èranu (sècunnu lu Salutati) sulu chiddi ca
sapìanu usari lu latinu, ma nun la lingua litùrgica o chidda sculàstica, a li
voti addirittura aciancata ô vulgari, benzì chiddi ca si sirvìanu dâ lingua di
Ciciruni e di Virgilio. ‘N tali òttica li càrrichi civili putìanu spittari a
bonu drittu sulamenti a cu sapissi ridiggiri littri e rilazzioni ‘n latinu
clàssicu. Supra tali basi surcìu la nova civirtati umanìstica: lu latinu
sculàsticu, nzinu a ddu mumentu nzignatu pi cunzèntiri ê juvini abbiati â
carrera ccrisiàstica o nutarili la littura dî testi e la stisura dî ducumenti,
divinni la basi pi nu studiu cchiù apprufunnutu dâ lingua, tali di pirmèttiri na
pirfetta e ìntima cumprinzioni dû spìritu e nun solu dî palori di l’antichi
scrittura. Di tali primissa happi però urìggini videmma lu disprezzu ca li novi
littrati nutrìanu/nutricàvanu ntê cunfrunti di chiddi ca, trascurannu la cultura
clàssica, si didicàvanu a àutri studi o, peiu ancora, scrivìanu ‘n vulgari.

Chistu richedìa videmma nu novu modu d’affruntari lu studiu dâ storia, nu maiuri
ricursu ê fonti e a li resti antichi: a stu rinnuvamentu dî studi stòrici si
didicaru umanisti dû calibbru di Flaviu Biunnu.

Dû triunfu dî studi umanìstici lu muvimentu pigghiau adunca lu nomu e poichì
pariù a ddi littrati d’aviri finarmenti arrinisciuti a libbiràrisi dî formi dâ
barbarie, fu ‘n siquutu chiamatu Rinascimentu a significari ca l'umanitati,
doppu sèculi di aggrancari ntillittuali avìa finarmenti rinasciutu a na nova,
luminusa asistenza. È chistu lu significatu funnamintali di l'umanèsimu,
muvimentu ca tanta mpurtanza happi ntô sviluppu dâ sucitati muderna. Ancora oi,
nfatti, si parra di "studi umanìstici", e si riteni viramenti culta la pirsuna
ca, puru avennu scigghiutu àutri campi d’attivitati, basa però la sô cultura
supra lu studiu dî clàssici.

L'umanèsimu, natu ‘n Italia, si diffunnìu appoi ‘n tutta Europa (nun è veru); lu
studiu dî clàssici sustituìu, lu nzignamentu ccrisiàsticu mediuevali, basatu
supra li sacri Scritturi e supra la sculàstica: tiuluggìa e filosufìa mediuevali
aristutèlica (Buezziu, Grigoriu Magnu, Scotu). Novi idei, favuriti macari dâ
mminzioni dâ stampa (1450), accuminzaru a circulari, e l'omu abbannunau lu
misticismu mediuevali pi vòrciri la propia attinzioni a zoccu lu circunnava.

‘N effetti, lu cuncettu di l'asistenza di n’"etati di menzu", ntisa comu pirìudu
scuru e turbbulentu, carattirizzatu di na ginirali dicadenza, è fruttu dâ
cultura umanìstica e rinascimintali, ca ntinnìa riculligàrisi a l'etati
clàssica, cancillannu nu millenniu di storia. Oi lu tèrmini mediu evu havi
addimuratu nta l'usu, puru siddu s’havi oramai supiratu lu judizziu umanìsticu
ntigrarmenti nigativu, poichì sununu nun nigàbbili li faticusi sìntisi upirati,
duranti tali pirìudu, tra li tradizzioni e li stituzzioni rumani, l’apporti dâ
cultura cristiana e li stituzzioni dî pòpuli "barbari", accussì comu è di
nutèvuli mpurtanza la funzioni splicata dî munasteri, quali scrigni dâ vistiggia
dâ cultura clàssica, la rinascita culturali carulingia, la diffusioni dâ
filosufìa greca e ‘n particulari di l'aristutilismu.

Nun abbisogna scurdàrisi ca fu propiu la scummigghiata dî testi clàssici, dî
quali li mònuci s’avìanu faciuti custodi, a dari l'abbii â cultura umanìstica.
Tali testi avìanu statu spissu ubbliati, e talora altirati, pirchì li mònici nun
avìanu esitatu a cinzurari parecchî òpiri pi mutivi ètici, o poichì li ritinìanu
‘n antìtisi câ duttrina cristiana. Purtroppu a causa di tali cinzura tanti testi
jeru pirduti, o pirchì judicati nun murali, o pirchì ritinuti nùtili, o picca
mpurtanti vìnniru erasi unni riutilizzari la prizziusa cartapècura (palinzesti)
oppuru foru arduti ‘n quarchi ncendiu o dispersi duranti li scurrerii
barbàrichi.

Sulu ntôn sècunnu tempu, ricircannu na justificazzioni razziunali a li dogmi dâ
fidi, si tintau di cunciliari li testi sacri câ duttrina aristutèlica
(Sant'Austinu, San Tomasi d'Aquinu, Platoni, Aristòtili) e platònica.
L'assimilazzioni di l'aristutilismu purtau a na cuncizzioni di l'universu comu
accabbatu e ô giocintrismu. L'omu s’abbituau a cunziddirari ogni fattu
prucidennu dû particulari ô ginirali e, pi sèculi, accittau acriticamenti li
cuncetti sustinuti dâ duttrina ufficiali prupugnata dâ Crèsia. Lu spìritu di
l'omu cultu ‘n ogni sô manifistazzioni, avìa a èssiri vurciutu a l'edificazzioni
murali, la stissa arti avìa a èssiri menzu d’elivazzioni e di nzignamentu
murali. Lu dugmatismu mpirau ma fu d'àutra parti la forza ca cunzintìu â Crèsia
di mantèniri lu propiu primatu, cummattennu l’eresii e ditinennu lu monopoliu dâ
cultura. Nfatti, è assai cchiù fàcili cuvirnari nu pòpulu gnuranti e eruditi
cunzinzenti pirchì furgiati â scola ufficiali.

Nizziau ‘n tali modu la scenza muderna scummigghiata di l'eclètticu Liunardu da
Vinci. L'omu di l'umanèsimu si vurcìu a l'universu razziunarmenti, senza idei
pricuncetti, esaltannu la propia ndividualitati ntôn munnu ‘n cuntìnuu
mutamentu. L'umanista ‘n tali modu scanciau li cirtizzi rassicuranti di l'omu
mediuevali câ ncirtizza, l'anzia e la nquitùtini esistinziali di l'omu mudernu.
L'umanèsimu nun fu quinni surtantu amuri dâ cultura clàssica, ma macari cuscenza
dâ libbirtati di l’omu e dâ capacitati di st'ùrtimu di svinculàrisi di l’idei
pricuncetti.

L’effetti di tali finòminu si palisaru cchiù tardu câ riforma prutistanti, cu
l'elabburazzioni dû Machiavelli ca svinculau la murali dâ pulìtica, cû rinnuvatu
firvuri dî studi fìsici, astronòmici e scintìfici ‘n ginirali. Lu prugressu
mudernu happi adunca nizziau cu l'èbbica di Liunardu (1452 – 1519), Galileu,
Kepleru. Lu studiu entusiàsticu di l’òpiri dî granni autura latini, addimurati
pi sèculi sipilluti ntê bibliotechi abbazziali, e di l’autura greci ripurtati ‘n
uccidenti di Custantinòpuli, purtau ddi studiusi làici a staccàrisi dâ
mintalitati mediuevali, ma paradussarmenti, lu gustu pi l'eliganza furmali, la
musicalitati, lu disideriu d’emulazzioni, la ricerca dû spìritu di l’antichi
l’ammuttau a usari privalintimenti na lingua faticusamenti apprinnuta supra li
libbra, ma lu cui spìritu ci arristava, ntâ quasi tutalitati dî casi, alienu,
poichì lu sô pinzeru, benchì furmarmenti espressu ‘n latinu, nun era intimamenti
tali.

L’umanisti sustìnniru pi circa un sèculu la nicissitati di l'usu dû latinu comu
lingua littraria, ma già â fini dû ‘400 cû Pulizzianu e lu Magnìficu e ntô ‘500
cu Ariostu e Machiavelli, la lingua parrata si cunfirmau comu lingua littraria.

Arcuni fatti stòrici favureru lu diffunnìrisi di l'umanèsimu: li Còncili di
Firrara e di Firenzi (1438 – 1439) nditti p’unificari la crèsia Urtudossa e
Rumana, richiamaru ‘n Italia valenti studiusi c’arruspigghiaru lu ntiressu nun
sulu pi l'antichitati rumana, ma videmma pi chidda d'urienti. Quannu appoi
Bisanziu cadìu ‘n manu a li turchi (1453) òmini di granni cultura si rifuggiaru
‘n Italia, purtannu cu iddi ricchi bibliotechi e grapennu scoli.

N’àutru fatturi ca favurìu l'affirmàrisi di l'umanèsimu, fu lul diffunnìrisi dî
principati e, cu chisti, dû finòminu dû micinatismu; Nàpuli, Firenzi e la Roma
dî papi-re divìnniru altrittanti centri dâ civirtati umanìstica.

Lu firvuri umanìsticu grapìu novi urizzonti supra cui s’avissi appoi funnatu la
cultura muderna: si penza - sulu pi citàrinni arcuni - â filoluggìa, ca purtau a
lu ricuperu di nummarusi testi antichi e â cumprinzioni di l'esiggenza di
ripristinàrinni, unni nicissariu, la forma urigginali (Niccolò Niccoli dittau li
normi pâ ricerca dî manuscritti); ô ricuperu dâ filosufìa platònica contrapposta
â filosufìa aristutèlica ca pi sèculi avìa duminatu lu pinzeru filusòficu ("ipse
dixit"...); a nu novu cuncettu dâ storia e dâ crìtica, c’affirmava la
ndipinnenza dû judizziu umanu dâ priscrizzioni e di l'upinioni riliggiusa; a
l'archioluggìa, "mmintata" dû rinatu ntiressu pâ civirtati clàssica (unu dî
primi archiologgi fu Flaviu Biunnu); a l'architittura, ca fu ntiramenti
rivuluzziunata dâ scummigghiata di Vitruviu.

Macari la puisìa latina risurcìu pi quarchi dicenniu, attruvannu accenti nun
sulu furmarmenti squisiti, ma videmma sinceri ntô Puntanu e ntô Sannazzaru.



https://scn.wikipedia.org/wiki/Uggittivitati_(filosuf%C3%ACa)

L' uggittivitati eni nu cuncettu ca eni impurtanti e difficili di individuari in
filosufìa. Mentri nun aisisti alcuna articulazzioni univirsali accittata ppi
l'uggittiviati, a prupusizzioni eni giniralmenti cunzidirata ssiri vera quannu i
so cundizziona sunu "indipindenti di la menti" zoè, nun sunu lu risultatu di
giudizzia fatta di n'intitati cuscienti. Pupularmenti si cunzidira ca li
"viritati uggittivi" sunu chiddu ca sunu scuperti inveci di ssiri criati. Mentri
sti furmulazzioni ca resimu catturunu l'idea intuitiva base di l'uggittivitati
lu cuncettu di uggittiviati filusofica eni ancora oggi istrimamenti cuntruversu
e difficili di difiniri.

Lu tèrmini "uggittivitati" sintissi a ddiri ca eni na carattiristica di
l'invistigazzioni scientifica e na carattiristica di li quistioni scientifichi
stissi.

Ppi difinizioni ssiri "uggittivu" stapissi a significari ca unu adirisci
strittamenti a li metoda classica ca cundiciunu â viritati di lu propriu
pinzeru, particularmenti a tèniri in cunzidirazzioni tutta a 'nfurmazzioni
dispunibbili e di ivitari ogni forma di prigiudizziu.



https://scn.wikipedia.org/wiki/UNESCU

L'UNESCO (ntô ngrisi: United Nations Educational, Scientific and Cultural
Organization) sta pi Organizzazzioni dî Nazzioni Uniti pi l'Aducazioni, la
Scienza e la Curtura fu funnata dî Nazzioni Uniti lu 16 di nuvèmmiru 1946 pi
ncuraggiari la cullaburazzioni ntra li Nazzioni ntê àrî di l'Aducazzioni, la
Scienza, la Curtura e la Cumunicazzioni.

Attuarmenti 195 Nazzioni sunnu membri di l'UNESCO. L'urtima ammittuta fu la
Palistina ntô 2011. Lu sô quarteri ginirali s'attrova a Pariggi, n Francia, e
òpira prugrammi di scanciu aducativu, scientìficu e curturali di 60 offici
riggiunali ntô munnu. Li pruggetti spunsurizzati di l'UNESCO cumprènnunu
prugrammi scientìfici nternazziunali; prugrammi di alfabbetizzazzioni, tècnici e
di furmazzioni dî nzignanti; pruggetti riggiunali e di stùria curturali; e
coopirazzioni nternazziunali pi assicurari lu Patrimoniu Curturali e Naturali dû
pianeta e pâ cunsirvazzioni dî Diritti Umani.

L'UNESCO ha statu a voti ô centru di cuntraversî. Duranti li 1970ini e li
1980ini, li nazzioni occidintali, spiciarmenti li Stati Uniti e lu Regnu Unitu,
ritinìsseru ca vinissi usatu dî paisi cumunisti e dû Terzu Munnu, comu forum pi
attaccari l'Occidenti. Accussì, L'UNESCO criàu un pianu chiamatu "Novu Òrdini
Nternazziunali dâ Nfurmazzioni", pi arristari li prisunti minzogni e la
disinfurmazzioni ca fu diffusa circa li nazzioni nta via di sviluppu.
L'Occidenti lu rifiutàu e li Stati Uniti si ritiràru di l'organizzazzioni comu
segno di prutesta ntô 1984 e lu Regnu Unitu ntô 1985. (Lu Regnu Unitu
c'arriturnàu ntô 1997 e li USA ntô 2003). L'UNESCO ha statu criticatu di arcuni
macari pâ sô burocrazzìa enormi.

Fu rispunsabbili dâ funnazzioni di l'OANA. L'UNESCO dugna macari funni ô
Cunsigghiu Nternazziunali dâ Scienza.

Una dî missioni di l'UNESCO è chidda di mantiniri la lista dû Patrimoniu di
l'Umanitati. Chiddi sunnu siti mpurtanti assai ô liveddu curturali o naturali,
la cui cunsirvazzioni e sicurezza è ritinuta mportanti pâ cumunitati munniali.



https://scn.wikipedia.org/wiki/Turi_Lima

Turi Lima (Venero Maccarrone pi l'anàgrafi) nascìu a Catinanova lu 18 di austu
1925 e murìu a Catania a lu 10 di dicèmmiru di lu 1996. Pueta civili
sicilianista, catanisi d'aduzzioni, fu auturi di lìrichi ricchi di significatu
pri mpegnu civili e pulìticu, espunenti di la cchiù àuta curtura siciliana ca
parra e non stà muta. Pri càusa dâ guerra, la famigghia Maccarrone si traslucau
a Catania, unni lu giùvini Vènniru trasìu ntâ "Lega Giuvanili Siparatista" ,
urganizzazzioni giuvanili e paramilitari dû M.I.S. (Muvimentu pâ nnipinnenza dâ
Sicilia), e sùbbitu nn'addivintau un diriggenti. Ncuminciannu dû doppuguerra,
travagghiau cuncretamenti nta l'àmbitu littiràriu e giurnalìsticu, cullaburannu
chî piriòdichi La Libertà , Sicilia Martire , Sicilia Rossa e Sicilia
Indipendente . Ntô 1970 funnau lu " Centru Studi Stòricu Suciali Siciliani ",
pigghiannu la càrica di Sicritàriu Ginirali nzinu a la sò morti. Nta l'anni
1982-1983 vincìu chìnnici premî nta mpurtanti cuncorsi littirari. Ntô 1978
funnau, nzemi a àutri, la ràdiu " R. T. Trinacria " appoi chiamata Antenna
Trinacria, la ràdiu d'assartu.

Lu nomu "Turi Lima" era, ntâ pinzata dû pueta, lu "limaturi" , lu firraru, ca,
cu tanta pacènzia, "Lima" pri curriggìri e pirfizziunari un pezzu di ferru
difurmatu.

Turi Lima cunta chî sò puisìi la rialitati drammàtica di lu pòpulu sicilianu,
cunta lu sgrùsciu di l'avvinimenti; la Sicilia è lu sulu stìmulu pâ sò puisìa:
matri bona e ginirusa, la Sicilia nzunnata di Antoniu Canepa, chidda dô vèspiru,
la Sicilia di Ducezziu, la Sicilia ca si cunquistau l'autonumìa, ma ca na crassi
pulìtica assuggittata non fici mai cuncritizzari; la Sicilia sintuta comu Patria
dû Pòpulu Sicilianu, comu Nazzioni scancillata:



https://scn.wikipedia.org/wiki/Trupusfera

La troposfera è la fascia di l'Atmosfera a drittu cuntattu câ supirficî
tirrestri e havi nu spissuri variàbbili a secunna dâ latitùtini: a li poli è
spissa sulamenti 10 chilòmetri mentri junci li 16 chilòmetri a l’equaturi. Nta
idda sunnu cuncintrati li ¾ dâ ntera massa gassusa e quasi tuttu lu vapuri
àcquiu di l’atmosfera. E’ lu stratu unni abbennu la maiuri parti di li finòmini
di caràttiri meteorològgicu, causati dâ circulazzioni dî massi d'ariu e ca
dùnanu vita ê venti, ê nùvuli e a li pricipitazzioni atmosfèrichi. La troposfera
è scaudata principarmenti dâ terra. Nni diriva ca la timpiratura diminuisci cu
l'autitùtini, e varia di 15 °C a -70 °C. A nu certu puntu la timpiratura si
stabbilizza a -60 °C circa: è la tropopausa, la zona di tranzizzioni tra
troposfera e stratosfera. La maiuri parti dî nquinanti atmosfèrici emisi resta
cunfinata ntâ troposfera, arcuni cuncintrati vicinu â supirficî tirrestri, àutri
comu O3, CO2, CH4, sunnu distribbuiuti 'n manera cchiù uniformi. La troposfera è
lu locu dâ vita: tutti li chianti e tutti l'èssiri umani càmpanu nta idda,
utilizzannu arcuni di li gas ca la custituìscinu.



https://scn.wikipedia.org/wiki/Trapani

Tràpani appi orìggini di nu villaggiu sicanu; li greci la chiamaru Drepanon ca
voli diri "fàuci", nfatti lu sò tirritoriu si spanni pi lu mari nta na stritta
lingua di terra allungata appuntu a forma di fàuci. Nnû sèculu VIII a.C., cu
l'agghicata dî Cartagginisi la citati addiventa na mpurtanti basi navali,
nzèmmula a Lilybeu e Panormu. Cunquistata di li Rumani nnô 241 a.C. duranti la
guerra pùnica di l'Egadi, Trapani accumenza a ciuriri.

Cchiù tardu la citati arriciurisci doppu la vinuta di l'Àrabbi nnô sèculu IX.
Appressu, nnô 1077 cu li Nurmanni la citati arriciurisci cchiossai grazzi a
l'orificiarìa, lu travagghiu dû curaddu e l'attivitati cummerciali e marinari.
Nnô sèculu XVI, Carlu V di Spagna ammuderna e arristruttura lu paisi chi nnô
1817 addiventa capulocu di pruvincia. Attraversu li sèculi, lu sali e la
nnustria dâ pruduzzioni dû sali fu l'ùnica granni risursa di mpurtanza
ecunòmica. Òi, cu li so' 68.335 abbitanti e cu lu so' portu, Trapani è nu
capulocu di pruvincia pròsperu e mpurtanti. Li turisti ca agghicanu a Tràpani
ponnu macari taliari lu beddu mari di Santu Vitu e di Pizzulongu, firriari nni
li stratuzzi di Èrici, o jiri nnî salini, virennu sempri biddizzi naturali. Fu
canusciuta pi tuttu lu cuntinenti puru cu l'America's Cup, li gari di varca a
vela chi purtaru un saccu di cristiani di tuttu lu munnu.

Ntra li ciauri dû mari, dû pisci, di li cosi di manciari nati, sviluppati,
adattati a la tradizzioni trapanisa, si ponnu arricurdari: lu cuscusu di pisci,
la pasta cu l'agghiu, a la matalotta (cû sugu ristrittu di pisci), purpetti di
sardi, scurmi lardiati (arrustuti), li pisci salati e li pisci sicchi, la pizza
rianata, la grattata (grattata di ghiacciu cû sucu di limuni), li gilati di
gelsuminu, li sfinci.



https://scn.wikipedia.org/wiki/Tot%C3%B2

Totò (Nàpuli, 15 di frivaru 1898 - Roma, 15 di aprili 1967), nomu d'arti di
Antonio de Curtis, era unu dî cchiù granni attura còmici taliani dû sèculu XX,
tantu cchiù cumpusituri di canzuni e pueta.

Natu cu nomu Antonio Clemente, ntô doppuguerra, apprufittannu dâ suspesa
Cunzulta Araldica, arriniscìu a fàrisi agghiùnciri cugnoma varî finennu cu nomu
Antonio Griffo Focas Flavio Ducas Comneno Porfirogenito Gagliardi De Curtis di
Bisanzio e dunca si fici pi modu nun lìcitu attribbuìrisi li tìtuli nòbbili di:
"autizza mpiriali", "cunti palatinu", "cavaleri dû Sacru Rumanu Mperu", "esarca
di Ravenna", "duca di Macidonia e d'Illiria", "prìncipi di Custantinòpuli, di
Cicilia, di Tessaglia, di Punti di Moldavia, di Dardania e dû Pelupunnesu",
"cunti di Cipru e d'Èpiru", "cunti e duca di Drivastu e Durazzu".

Ma l'ùrtimi ricerchi, comu chidda dû studiusu Giovanni Grimaldi e li studî dû
marchisi Camillo De Curtis, dimustraru ca sta pruvinenza nòbbili nun asisti.

Lu geniu di Totò si larghiau pi tutti li gènira tiatru, spittàculu, cìnema cu 97
pillìculi tra lu 1937 e lu 1967 visti di circa 270 miliuna di pirsuni, un record
chi nun havi paru nnâ storia dû cìnema talianu e la televisioni cu na seria di 9
telefilm. Veni paragunatu spissu ê cchiù granni noma dâ cumicità comu Buster
Keaton o Charlie Chaplin.



https://scn.wikipedia.org/wiki/Tiur%C3%ACa_d%C3%BB_caos

La tiruìa dû caos' è nu sitturi di la tiuria matimatica chi si occupa di sistemi
dinamici, e chi n particulari si occupa di sistemi dinamici caotici. Nu sistema
dinamicu è difinutu caoticu quannu:

Nta la matimàtica e nta la fìsica, la Tiurìa dû caos eni lu studiu di iventa ca
pàrinu casuali, ma ca addimùstranu n'òrdini ammucciatu di cumpurtàrisi. Tuttu
chiddu ca ci vulissi fussi tràsiri ntô sistema e quasi tuttu cancia. Siccomi la
Tiurìa dû càusu eni sulu na tiurìa, chissu sintissi a significari ca li
scinziati l'utilìzzanu comu na pussìbbili via di spiegari picchini certi cosi
nun sunu sutta lu cuntrollu umanu si cumpòrtanu nta dda ditirminata manera; eni
veramenti diffìcili p'iddi pruvari tutti li cosi, o p'arrispùnniri a ogni
quistioni iddi ponnu mmagginari d'utilizzari la Tiurìa dû càusu stissa.

Nta li sistema caòtici, quannu unu ci addummanna a nu scinziatu, iddi
arrispùnninu ca a lu nizziu sti sistema sù veru sinzìbbili. Chissu signìfica ca
nu canciammentu nicu a lu sistema (o mudellu) pò causari a lu nteru nzemi di
èssiri veramenti diffirenti doppu na poca di passaggi. Li scinziati chiàmanu
chissu l' effettu parpagghiuni, picchini eni pussìbbili ca macari nu
parpagghiuni nicu cu lu sò bàttitu di ali pò causari nu granni uraganu nta
n'àutru locu (o macari firmari nu diffirenti uraganu nta n'àutra banna). Ci sù
nu munzeddu di scinziati ca tròvanu sta tiurìa surprinnenti, a mortu ntirissanti
di studiari e mparari cosi novi di idda.

Na parti veramenti mpurtanti dû sturiu dû càusu eni lu studiu di funzioni
matimàtichi chiamati frattali. Li frattali sù funzioni matimàtichi spiciali ca
ponnu cuntinuari a lu nfinitu sinza firmàrisi (li scinziati li chiàmanu
"cuntìnui"). Li frattali ponnu aviri locu nta quarsiasi cosa ô stissu momentu e
nun sunnu ùnichi a n'idea sula (li scinziati dìcinu ca nun sù
"diffirinziàbbili"). Nu bonu esempiu di comu li scinziati ponnu utilizzari li
frattali pi studiari la Tiurìa dû càusu eni comu li venta sciùscianu attornu â
Terra, o assirvannu li mudella nica ntê fogghia di l'àrviri.

Nu rumanzu di Michael Crichton Jurassic Park, Ian Malcolm studìa assai la Tiurìa
dû càusu. Li sò idei supra la Tiurìa dû càusu aiùtanu àutri pirsuni a mmagginari
comu li cosi putissi jiri tinti, e avverti li pirsuni a aggiustàrili prima ca
ponnu accàdiri.



https://scn.wikipedia.org/wiki/Tarantella

La tarantella è nu tipu di cumpusizzioni musicali in 6/8. Arcuni varianti
prisèntanu na mètrica di 4/4, comu a quarchi pìzzica salintina, la pìzzica
scherma, quarchi varianti piluritana/carunisa e giurgintina; 'n 4/4 (bpm a
pàrtiri di 60 nzinu a 90) li fraseggi si cumprètanu 'n 4 e, chiù spissu, 16
muvimenti. Lu nnomu veni di la citati di Tàrantu, unni secunnu la tradizzioni
n'epidimìa di cunvulsioni pruvucati dî taràntuli avìa cugghiutu la pupulazzioni,
chi potti curàrisi sulu ballannu stu tipu di mùsica. Cuntrariamenti â
tradizzioni, s'havi a diri chi lu morsu di na taràntula nun è tantu forti di
criari probblemi serî â saluti di n'òmmunu o di na fìmmina.

L'orìggini dâ tarantella s'havi a rimuntari ô mediu evu. Òi ci su diversi
variazzioni riggiunali. Li cchiù cèlibbri sunnu la variazzioni napulitana, la
pìzzica salintina (pìzzica-pìzzica e pìzzica scherma, n'anticchia chiù lenta),
li vari di l'àuta Pugghia ("rodianella", "carpinese", cunfusi a li voti cû
tèrmini sbagghiatu e troppu giniralizzanti "Tarantella del Gargano") e li tanti
tarantelli siciliani (curdedda, contrudanza o contradanza, tarantella d'amuri),
sunati cu lu friscalettu , fisarmònica e accumpagnata tipicamenti di nu
marranzanu , bummuliddu e tammuredda. Àutri strummenta solitamenti sunati sunnu
la chitarra dû vinu (chiamata puru chitarra taliana o chitarra battenti), sunata
assai ntâ Calabbria e nta l'àuta Pugghia; lu viulinu, sunatu assai ntô Salentu;
l'organettu a jamma, l'organettu a vucca e diversi àutri particulari strummenta
p'ogni zona.



https://scn.wikipedia.org/wiki/Talia_(paisi)

Italia, Talia u Tàlia, (Talianu: Italia; Ngrisi: Italy); Nomu ufficiali,
Ripùbblica di Tàlia (Talianu: Repubblica d'Italia; Ngrisi: Republic of Italy),
Europa.

La storia di l'Italia accuminza cu la storia dî pupulazzioni chi abbitaru li
vari tirritori dâ pinìsula e di l'ìsuli nti lu primu millenniu a.C. Tra li cchiù
mpurtanti nutamu li Etruschi, li latini, li Galli e li Greci chi agghicaru ntô
sud a pàrtiri di l'VIII sèculu avanti cristu. La civilizzazzioni greca prima e
rumana ciurìu 'n Italia nzinu â fini dû V sèculu doppu cristu. Lu mediuevu vitti
l'Italia nvasa di vari pupulazzioni cussidditti barbari, tra cui l'Ostrogoti e
li Vànnali. Li bizzantini tra lu VI e lu X sèculu arrinisceru a cuntrullari vari
zoni dû sud ancora sutta nfluenza greca. Ntô IX sèculu l'àrabbi accuminzaru a
pigghiari lu cuntrollu dâ Sicilia, dâ Sardegna e di vari àutri territori dû sud.

Li longobbardi e li nurmanni foru li prutagunisti dî vicenni italiani dî sèculi
X, XI e XII. La cità di Roma, sacchiggiata diversi voti e n ruvina doppu la fini
di lu mpiru rumanu era la sedi dû papatu, chi cuntrullava direttamenti o
ndirettamenti làrichi zoni di l'Italia cintrali. L' Italia ha statu ppi sèculi
divisa in principati, regni, ducati, chi spissu èranu in mali rapporti ntra di
iddi. Versu lu XII sèculu si sviluppanu nti diversi banni li cumuni, e nasciunu
ripùbbrichi assai attivi, comu li ripùbbrichi marinari di Venezzia, Amalfi, Pisa
e Genuva. Lu Rinascimentu sinna appoi nu sviluppu culturali assai mpurtanti. E'
l'èbbica di Liunardu da Vinci, Michilàncilu Buonarroti, Botticelli, Lurenzu dî
Mèdici, Niccolò Macchiavelli e tanti àutri chi dunanu lustru all'Italia puru
fora dû sò tirritoriu.

Articulu principali Regnu d'Italia. Ntô 1860, chî Milli, Garibbaldi sbarcau a
Marsala, e annittìu lu sud di l'Italia ô regnu di Sardegna. Unificata ntô 1861,
L'Italia attrivirsau nu primu periudu unni era na munarchìa parlamintari. Sutta
Vittoriu Emanueli III lu primu ministru fu Benitu Mussolini di lu 1922 ô 1943.
Mussolini fu la causa di la trasuta di l'Italia ntâ Secunna Guerra Mondiali dû
latu di l'Assi chi liava l'Italia, la Girmania e lu Giappuni.

La guerra si pirdìu, a Mussolini l'ammazzaru pinnènnulu câ testa a pizzuni e ntô
1946 nu referendummi promulgau la Ripùbblica.

Lu fini dâ guerra e l'allianza stritta cu l'amiricani, purtau grazzi puru ô
Pianu Marshall a nu sviluppu econòmicu chi sviluppau tutta la so forza nti
l'anni 60 e chi purtau l'Italia a li vèrtici di l'econumìa munniali, na
pusizzioni chi manteni oi grazzi ê soi nnustri, ô so pòpulu e a l'attrattiva dî
so cità, meta di turisti chi vèninu di tuttu lu munnu a miliuna ogni annu.

Italia si sviluppa longu na pinìsula nta lu menzu dû Mari Meditirraniu, e lu sô
tirritoriu cumprenni du' ìsuli maggiuri, la Sardigna e la Sicilia e diversi
arcipèlachi. Ô nord, lu tirritoriu è dilimitatu di la catina di li Alpi, chi
marca la fruntera ccu la Francia, la Svizzira, l'Austria e la Slovenia. La costa
est duna ntô Mari Adriaticu e a suddest ntô Mari Joniu. La costa ovest duna ntô
Mari Tirrenu. Ô sud la Sicilia chiudi lu tirritoriu ccu lu Canali di Sicilia, ca
sparti l'Italia di la Tunisia e di la Libbia.



https://scn.wikipedia.org/wiki/Sue_Gardner

Sue Gardner nascìu 'ntâ lu 1967 e gghièni a Dirittrìci Isicutìva dâ Fundazzioni
Wikimedia a San Francisco mentri ca prima diriggìa lu situ web dâ CBC (acrònimu
ppi Canadian Broadcasting Corporation ca fussi a "Curpurazzioni di Trasmissioni
Canadìsi") e jautri siti di nutizzi in riti.

Gardner vivi in Canada unni arricivitti nu titulu univirsitariu in Jurnalismu di
l'Univirsitati di Ryerson. Accuminzai a sô carrèra giurnalistica ntâ na radiu
nto lu 1990 cu lu prugramma As It Happens ("Mentri succèri") e travagghiau ppi
cchiu ssai di nu dicènniu comu pruduttrici, inviata spiciàli e criatrici di
ducumintarii ppi la CBC RAdio One (A Radiu dâ CBC) ntâ sizzioni di li
"current-affairs" (robba-attuali) e ppi "Newsworld International" circannu di
fucalizzarisi supra a cultura pupulari e robba di 'ntiressi suciali..

Duoppu tanticchia fici parti dâ "Canadian Broadcasting Corporation" miègghiu
canusciuta ccu l'acronimu 'CBC e ntâ lu Marzu 2006 pigghiau lu postu di Claude
Galipeau comu "Senior Director of the division of 150 new media staff
developing" (Dirittrici Anziana dâ divisioni dô sviluppu di 150 novi pirsuni ca
travagghianu cu li nòvi mèedia, lu situ web dâ CBC e a piattaforma Internet.

Nta lu Maju 2007, Gardner prisintau li dimissioni dâ CBC, e duoppu tanticchia
accuminzai a fari a cunzulenti pâ Fundazzioni Wikimedia comu "special advisor on
operations and governance (cunzulenti spiciàli supra a l'upirazziòni e a
guvirnabbilitati").

Nta lu Dicèmmiru 2007, a statu assunta comu Dirittrici Isicutiva dâ Fundazzioni
("Foundation's Executive Director").. Duoppu li dui anni sicuenti avi
tistimuniàtu a criscita di pirsuni impiègati incrusi nu gruppu di cugghiuta di
donazzioni, e l'uffici si spustarru di and an office move from Tampa to San
Francisco.



https://scn.wikipedia.org/wiki/Status_Quo

La furmazzioni storica è chidda furmata di Francis Rossi (vuci e chitarra), Rick
Parfitt (vuci e chitarra), Alan Lancaster (vuci e bassu elettricu) e John
Coghlan (battirìa). Sunnu famusi picchì fannu nu tipu di musica dura e simplici
ntô stissu tempu, e nta la sò storia hannu vinnutu 120 miliuni di dischi.

Ntô so paisi, l’Inghilterra, c'hannu macari lu record di canzuni trasùti ntà
classifica, cchiù di 60 successi nzinu a lu Jornu d’òi.

Lu gruppu si furmò na lu 1962, lu so primu nomu fu Spectres, prestu canciatu cu
Status Quo. Dopu avìri avutu successu cu canzoni di tipu psichidelicu, versu lu
1970 li picciotti dicisiru di canciari geniri musicali e cuminciaru a prupurri
musica di tipu hard rock e blues cuntinuannu na carrera longa finu a òi.

Sunnu tanti li canzuni di lu gruppu famusi n’tuttu lu munnu comu Pictures of
Matchstick Men (1968), Caroline (1973), Down Down (1975) e In the Army Now
(1986). Ma nta la nostra terra lu so pezzu cchiù canusciutu arresta sempri
Whatever You Want (1979), nu discu ancora òi assai abballatu na li discotechi.



https://scn.wikipedia.org/wiki/Stati

L' astati è la staciuni cchiù càuda di l’annu, ntra la primavera e l’autunnu, ca
nta l'emisferu dû nord è cumprinnuta ntra lu 21 di giugnu e lu 23 di sittèmmiru
e nta l’emisferu australi ntra lu 21 di dicèmmiru e lu 21 di marzu. Ô surstizziu
la jurnata è cchiù longa dâ notti ca è cchiù curta. Duranti a l'astati usanza è
di pigghiari nu pirìudu di vacanzi ca cumprenni la chiusura dî scoli (nta
l'Italia) pi circa tri misi e li travagghiaturi si ponnu pigghiari li ferî ca
dùranu a secunnu.

Li tèmpura cancianu di riggiuni a riggiuni ntô munnu. Ntê zoni tropicali la
staggioni ùmita cadi duranti stu pirìudu. Ntê savani porta â crìscita dî chianti
e dâ veggetazzioni tutta, purtannu macari ê migrazzioni di l'armali comu ponnu
jèssiri li gnu, li zebbri e àutri. Unni la staggioni chiuvusa accumpagnata è dî
vèntira mastri ca si mòvunu dâ terra ô mari (o avanti a ruèssa), veni allura
chiamata Munzuni. Nta l'Ocèanu Atlanticu Àutu cc'è ogni astati lu pirìudu (1
Giugnu - 30 Nuvèmmiru) ca porta l'uragani.

L'astati havi statu sempri na fonti di spirazzioni pi l'artisti di tutti li
tèmpura. Ntra chiddi cchiù famusi s'arricòrdanu "Sonnu di na notti di
menzastati" (origg.: A Midsummer Night's Dream) di William Shakespeare e
"L'Astati", nu cuncertu cumprinnutu nta "Li Quattru Staggiuni" di Vivaldi.
Macari assai su' li rapprisintazzioni alligorichi unni fatta è ô spissu comu na
fìmmina o na figghiola n ginirali cu nu mazzu di granu ntê manu.



https://scn.wikipedia.org/wiki/Spread_Your_Wings

Spread Your Wings è na canzuni ru gruppu ngrisi de Queen scritta ra John Deacon,
ca fa parti ri l'album News of the World, ru 1978.

A canzuni, nonostanti un sia stata na vera hit, fu assai pupulari tra li fans e
fu misa nall'album Live Killers du 1979. Spread Your Wings fu a prima canzuni de
Queen sìenza cori o armonie vucali a essiri pubbricata comu singulu. U video ri
sta canzuni probabilmente fu giratu subbutu prima, o subbutu dopu u video ru
singulu We Will Rock You. Si virinu i cumpunenti ru gruppu 'n unu spazziu
all'aperto cummigghiatu ri nivi (infatti i Queen sunnu vestiti cu vistita
invernali); Freddie Mercury porta strani ucchiali da suli a forma ri stiddi,
prisenti puru no video ri We Will Rock You. John Deacon e Roger Taylor purtanu
stivali ra pioggia 'n plastica (assai visibili no video ri We Will Rock You),
mentri Brian May, nun usa a so Red Special, ma na replica ra so chitarra,
custruita pi iddu dal lituaio John Birch. A B-side ru singulu è Sheer Heart
Attack, puru idda misa nall'album News of the World. Aveva a essiri a
Title-Track ri l'album, ma nun c'era spazziu pi la canzuni, oltre a essiri
ancùora in fasi ri registrazioni.

Sheer Heart Attack è stata sunata ne cuncerti, tra li tracce finali, tra la fini
di l'anni sittanta e l'iniziu di l'anni uttanta (finu all'Hot Space Tour). È na
canzuni dal li venaturi punk, ca anticipa u thrash metal e lu speed metal. Ne
cuncerti venìa spissu accumpagnata ra intermezzi "noise".

I Blind Guardian sunarunu na cover di sta canzuni, ma 'n versioni heavy metal
rispettu all'originali.



https://scn.wikipedia.org/wiki/Spirimentu_SAGE

SAGE (Suvieticu–Amiricanu Galliu E spirimenti vari, o alli voti Spirimentu
Suvieticu-Miricanu cô galliu) a statu nu spirimentu ca a statu fattu 'n
cullabburazzioni cu fisici sperti ppi misurari lu flussu di lu niutrinu sulari.

Lu spirimentu avìa comu scopu chiddu ri misurari lu flussu radiu-chimicu di lu
niutrinu sulari basatu supra â riazzioni di lu dicadimentu beta invèrsu , 71Ga (
ν e , e − ) {\displaystyle \left(\nu _{e},e^{-}\right)} 71Ge. L'obbiettivu pâ
riazzioni ca s'avja aviri cu lu spirimentu jerunu 50-57 tunnillati ri mitallu
liquidu ri galliu agghiausàti suttaterra a l'Ussirvatoriu Niutrinicu ri Baksan
nta li muntagni ro Caucasu ntâ Russia. Ogni misi lu niutrinu approduciutu ro
germaniu vinìa istrattu di lu galliu. 71Ge è 'nstabbili ccu rispettu parrannu â
pigghiata ri lu littroni( t 1 / 2 = 11.43 {\displaystyle t_{1/2}=11.43} jorna)
e, dunqui, stu munzieddu ri girmaniu arricavatu putissi ssiri ditirminatu di
l'attivitati comi misurata nta li cuntatùri prupurziunàli nichi.



https://scn.wikipedia.org/wiki/Songwriters_Hall_of_Fame

U Songwriters Hall of Fame (SHOF) è nu prugettu di la National Academy of
Popular Music (NAPM) ca avi l'obbiettivu ri realizzari nu museu didicatu ai
cchiù mpurtanti auturi ri canzuni di l'industria musicali mericana. Vinni
funnatu nto 1969 da lu cumpusituri Johnny Mercer e da li editori musicali Abe
Olman e Howie Richcmond.

Attualmenti u SHOF esisti sulu comu museu virtuali nto web. L'obbiettivu cchiù
mpurtanti pi la National Academy of Popular Music è la realizzazioni ri nu museo
permanenti a New York runni arrìcuogghìri materiali e testimunianzi ncapu a
storia di la mùsica pupulari e lìggera mèricana e su li auturi e cumpusituri 'n
particulari.

Prisirenti emeritu di l'organizzazzioni fu Frank Sinatra, da lu 1993 sinu a so
morti

I Queen e i Bee Gees sunnu tra li pochi gruppi a essìri stati misi pi interu na
l'Hall of Fame, avennu tutti i cumpunenti ri gruppi cuntribbuitu a la scrittura
ri canzuni.

Cchiùttostu rari sunnu na SHOF l'auturi nun anglofuni ca nun annu svoltu a loru
attivitati prevalentementi na li Stati Uniti dâ Mèrica. Tra chisti u brasilianu
Antonio Carlos Jobim e lu francisi Charles Aznavour

A ogni eventu annuali, oltri a nomina ri novi cumpusituri na l'Hall of Fame,
vennu assignati vari premi a li prutagunisti di l'industria musicali. I
scritturi ri canzuni cunsidirati prumittenti e cchiù dutati sunnu premiati cu na
borsa ri studiu intitulata a Abe Oldman (Abe Oldman Pulisher's Award for
Excellence in Songwriting). Nto 2004 fu inauguratu u Starlight Award, premiu pi
giuvàni auturi ri canzuni ca annu avutu nu impattu duraturu nnà storia da
mùsica: u primu vincituri du premiu fu Rob Thomas, u cantanti ri Matchbox
Twenty, seguitu, l'annu dopu, ra Alicia Keys.

Finu a lu 2010, sunnu stati misi na stu prugettu 383 artisti. U gruppu rock
ngrisi de Queen fu u primu gruppu a essìri misu nto 2003.



https://scn.wikipedia.org/wiki/Solidarno%C5%9B%C4%87

Solidarność (dâ lingua pulacca, significannu «amicizzia») è n'organizzazzioni
labburista pulacca funnata ntô sittèmmiru dû 1980 ô portu di Gdańsk. D'urìggini
appi Lech Wałęsa comu lu sò capu chi nfini addivinatu lu primu prisidenti dâ
Pulonia dimucratica. Duranti li 1980ini, st'organizzazzioni addivintau comu nu
muvimentu di prutesta contra lu partitu cumunista cû sustegnu dâ Chiesa
Cattòlica (ricurdannu ca Papa Giuvanni Paulu II avìa appena addivintatu Papa, e
certamenti st'abbinimentu era comu na forza pusitiva pû pòpulu pulaccu).

La criscimonia di stu muvimentu si trattava d'un abbinimentu senza pricidenza,
nun sulu pâ Pulonia (un paisi cumunista culligatu cu l'Unioni Suviètica), ma pi
tuttu l'Europa urientali (voldiri chiddi chi si facìanu parti dû Pattu di
Varsavia). Putemu diri cu cirtezza ca tra na dicina anni di quannu si nascìu
Sulidaritati, l'Unioni Suviètica era cumpritamenti sbannuta (cumprinennu puru li
stati di l'Europa urientali), e ca Solidarność era na nfruenza significanti di
zoccu succidìu.



https://scn.wikipedia.org/wiki/Sissismu

Lu "sissismu" è cumunimenti cunziddiratu èssiri l'idìa di na discriminazzioni
tra l’èssiri umani basata supra lu sessu mmeci ca supra li sô miriti ndividuali,
ma pò videmma rifèririsi a arcuni o a tutti li diffirinziazzioni basati supra lu
sessu. Lu sissismu pò rifèririsi a tri diffirenti idìi o attitùtini:

L’idìi sissisti sunnu na specii d’ essinzialismu, c’afferma ca li ndividui ponnu
èssiri cumprisi (e spissu judicati) ‘n basi ê carattirìstichi dû gruppu a lu
quali appartennu—‘n stu casu lu sô gruppu sissuali (mascu o fìmmina). Chistu
assumi pi veru ca tutti li ndividui tràsinu chiaramenti ‘n una dî dui catigurìi
"mascu" o "fìmmina"

Lu sissismu contra li fìmmini è spissu chiamatu sciuvinismu, puru siddu
sciuvinismu è nu tèrmini cchiù anchiu p’ogni stremu e nun raggiunèvuli supportu
comu aggenti dûn gruppu ô quali unu apparteni, spiciarmenti quannu lu supportu
nchiudi malizzia e odiu versu nu gruppu rivali.

P’asempiu, ‘n ditirminati culturi, l'omu sissista va a fàciri spissu l'eloggiu
dâ fìmmina (lu rumànticu "Aternu Fimminili") dâ matri, dâ spusa, di chidda pâ
quali la filicitati e l'anuri risièdinu ntô funnari lo nazzioni cchiù c’àutru
ntê faccenni/facenni casalinchi.

‘N tutti li sucitati canusciuti, maschili e fimminili sunnu difinuti prima di
tuttu comu gèniri suciali bonu distinti, avennu qualitati e difetti. Lu gèniri
biulòggicu (mascu o fìmmina) raramenti di sulu difinisci l'appartinenza ôn
gèniri suciali.

‘N quantu l'ideoluggìa, arcuni formi di sissismu (‘n certi riliggiuni p’asempiu)
liggittìmanu la viulenza di l’òmini supra li fìmmini, la discriminazzioni
riguardu â scigghiuta dî studi e a l'assunzioni supra lu travagghiu, li
diffirenzi di stipenniu pûn aguali/uguali travagghiu, l’attribbuzzioni dû
travagghiu casalincu ê fîmmini, ma macari l’affidamentu dî figghi di prifirenza
ê matri ‘n casu di divorziu.



https://scn.wikipedia.org/wiki/Sin%C3%B2fani

Sinófani ('n grecu anticu Ξενοφάνης , Xenofánes; Culufoni, 570 a.C. – 475 a.C.
fu nu filòsufu e pueta grecu.

Li picca nutizzi supra la sò vita sunnu dati di Diuggeni Laerziu: "Sinòfani di
Culufoni, figghiu di Dexiu o di Urtumenu, lassata la patria, stesi a Zancli
(l'attuali Missina) di Sicilia, appui pigghiau parti di la culonia ppi funnari
Elea e ccà anzignau; stesi macari a Catania. Sicunnu cirtiduni nun fu discìpulu
di nuddu, sicunnu àutri, di l'atinisi Bitoni o di Archilau. Sozzioni dici ca fu
cuntimpuraniu di Anassimandru. Scrivìu versi èpichi, eliggìi e jambi, jennu
contru a Omeru e Esìudu ppi zoccu avìanu dittu supra li dei. Cantava iddu stissu
li sò puisìi. Si dici ca fici pulèmicca ccu Taleti, Pitàgura e Epimènidi. Campau
nzinu a veru magna etati, cantau macari La funnazzioni di Culufoni e La
diduzzioni a culonia di Elea nti duimila versi. Appi la sò acmé nti la 60^
Ulimpiadi (540-537)". Dimetriu Falireu nti Supra la vicchiania e lu stoicu
Panezziu nti L'abbacatizza di l'animu dìcinu ca vurricau li figghi ccu li sò
stissi manu, comu Anassàgora. Pari ca vinni accattatu e appui libbiratu di li
pitagòrichi Parminiscu e Uristadi..."

Sinòfani critica l’antrupumurfìsimu riliggiusu, ca s'attrova nti li puemi di
Omeru e di Esìudu, ca era macari patrimoniu di li cridenzi di lu sò tempu:



https://scn.wikipedia.org/wiki/Sim%C3%B3n_Bol%C3%ADvar

Simón José Antonio de la Santísima Trinidad Bolívar y Palacios megghiu
canusciutu comu Simón Bolívar (Caracas, Venezzuela 24 di giugnettu 1783 – Santa
Marta, Colombia 17 di dicèmmiru 1830) era nu cummannanti, patriota, puliticu e
militari vinezzuelanu. Libbiràu tanti dî paisi ntâ Mèrica dû Sud dâ Spagna. Pi
quattru anni fu prisidenti dâ Granni Colombia antiriuri. Lu paisi di Bolivia
pigghia lu sò nomu drittu di Bolívar.

Nascìu a Caracas, figghiu di prupietari tirreri, ma appi puru antenati ca
vinianu dâ Calabbria. Studiau n Europa, duranti l'Epopea dâ Rivuluzzione
Francisa, e ntra ddu pirìudu s' appassionau ê mprisi di Napuliuni, tantu è veru
ca cummattìu cu iddu, e participau tra li tanti a l'Assediu da Mantia ntô 1806.
Turnatu n America, vistu ca la Spagna era sutta li manu napuliunichi, assai
stati suddamericani nni apprufittaru mi si dichiàrunu nnipinninti. Ntô 1813,
doppu anni di battagghi participau â libberazzioni dû Venezzuela, e ntô 1816
prucramau la Nova Ripùbbrica Nnipinninti, la Granni Colombia, ntô 1825 prucramau
la Ripùbbrica dû Perù Sittintronali, ca macari n so' unuri addivintau Bolivia e
lu fìciru Prisidenti dâ Ripùbbrica. Ma la Granni Colombia nun durau assai,
nfatti doppu picca anni (20 anni dâ nascita) nasceru li stati dâ Colombia,
Venezzuela, Bolivia e Ecuador. Simon Bolìvar murìu a Santa Marta, Colombia.
Purtatu ntâ tomba di famigghia, doppu picca anni fu misu a Caracas ntô Panteon
Nacional. Bolìvar è cunziddiratu di tutti una di l'armi di l'America Latina,
sìmmulu di Libbirtà e di Rivoluzzioni. Lu Venezzuela d'oi si chiama Republica
Bolivariana de Venezuela, propia n unuri a iddu.



https://scn.wikipedia.org/wiki/Sifardita

Sifarditi è lu nomu dunatu a l'ebbrei d'urìggini spagnola (di l'ebbràicu
Sefarad, Spagna) ca doppu la sò spulsioni dâ pinìsula ibbèrica (1492), si
dispirseru n Italia, Ulanna, Turchìa, Àfrica sittintriunali e ntê Paisi
barcànici.

Li Sifarditi (di l’ebbreu ספרדים 'españoles') sunnu li discinnenti di l' ebbrei
ca camparu ntâ Pinìsula Ibbèrica nzinu a lu 1492. “Sefarad” è lu nomu ca
l'ebbrei dunavanu â Spagna. Li Sifarditi camparu pacificamenti chî mussurmani e
cristiani duranti li sèculi e la sô cultura pruspirò ntâ pinìsula comu nti nudda
àutra banna. Duranti lu Mediu Evu, l'ebbrei spagnoli èranu cunziddirati comu li
lider dâ fidi e dâ cultura judàica dû tempu, na leadership riliggiusa, e
suprattuttu culturali, ca si prulungò pi vari sèculi nzinu â sô spulsioni.

Spulsi ntô 1492 dî Reghi Cattòlici (Sabbella I di Castigghia e Firnannu II
d'Arauna), l'ebbrei spagnoli si stabbileru nta l'Àfrica Sittintriunali e,
suprattuttu, nta l’anticu Mpiru Uttumanu, Francia miridiunali, Italia, la Mèrica
dû Nord spagnola (sud-ests di l'attuali Stati Uniti e Mèssicu) di tannu, la
Mèrica dû Sud, Ulanna (dunni assai famigghi emigraru versu li culonî di Curaçao,
Suriname e Aruba), Ngraterra, Girmania, Danimarca, Austria e Ungaria, unni si
stabbileru n cumunitati e sarvaru lu propiu patrimoniu culturali.

Duranti li sèculi sarvaru na varitati dû castigghianu chiamatu ladinu o judeu
spagnolu, ca si sviluppò n manera isulata rispettu ô spagnolu dâ Spagna e dâ
Mèrica. Ntâ lingua israiliana cuntimpurània, la palora "sefardí" ìnnica videmma
li cumunitati ebbràichi ca migraru dî paisi dû Mediu Urienti, n particulari
Yemen, Iraq e Iran, macari siddu nun hannu na cunnissioni ancistrali cu l'ebbrei
dâ Spagna e dû Portugallu. L'ebbrei di sti cumunitati mediu-urintali sunnu a li
voti chiamati "judíos orientales" comu aquivalenti a l’ebbràicu "Misrájim".
Pricidintimenti èranu diciuti "judíos árabes", ma li ncumminenti di sta
sprissioni la fìciru càdiri n disusu.

Lu tèrmini "Nusakh Sepharad" nun si rifirisci â liturcia ca si ricita ntra li
Sifarditi di solitu, ma a na liturcia europea altirnativa ca è utilizzata di
tanti jasidistas. Tradizziunarmenti, li sifarditi utilìzzanu la Nusak Eidot
Hamizrach pi prijari (liturcia dî cuncricazzioni di l’Europa di l'est) videmma
idda canusciuta cû nomu, pi maiuri cunfusioni, "Nusakh Sefardi".



https://scn.wikipedia.org/wiki/Sicipedia

Scn.wiki è lu nomu dâ Wikipedia scritta n lingua siciliana (salintinu,
calabbrisi centru-miridiunali e sicilianu di Sicilia). Scn.wiki nascìu nnâ
secunna mitati dû 2004 [1] (chî nizziatura dû forum di linguasiciliana.org) e ci
havi ora 25 380 artìculi.

È assai raru ca putemu siguiri l'accuminzata d'un pruggettu nzinu d'un puntu
esattu. Ma putemu fari propiu accussì pi scn.wiki. Lu 5 di uttùviru dû 2004,
Mark Williamson scrissi sta littra ô forum di linguasiciliana.org:

Lu primu cumitatu cumprinnìu: Pippu d'Angelo (puru lu primu sysop e addivintau
lu primu bureaucrat lu 20 di aprili dû 2005), Ninu Russu (lu primu edituri) e
Peppi Melfi (lu cchiù granni cuntribbuturi). Peppi era puru lu primu a arrivari
a 100 e 250 artìculi e addivintau lu secunnu sysop lu 20 di aprili dû 2005.

Lu 10 di maiu dû 2005, doppu pricisamenti setti misi d'asistenza, avìamu 810
artìculi e 83 soci riggistrati. Scn.wiki cci arrivau ô millèsimu artìculu cu
Ginevra (cità) scrittu lu primu di giugnu dû 2005.

Lu 20 di giugnettu dû 2005, Giusi addivintau la nostra terza sysop, e lu 26 di
austu, 2005 idda scrissi lu 2000èsimu artìculu.



https://scn.wikipedia.org/wiki/Sicilia_(%C3%A8bbica_v%C3%A0nnala)

La duminazzioni vànnala dâ Sicilia accuminciau ntô 440, câ cunquista dû re
Gensericu, e si cunchiuriu tra lu 484 e lu 496, sutta a lu regnu di Guntamundu,
ca pirdìu Lilibbeu, l'ùltima cità vànnala nta l'ìsula.

Gensericu addivintau re ntô 428, â morti di sò frati Gundericu. Dopu ca
cunquistau tuttu lu Nord di l'Àfrica, nta lu 440 s'ammiscau a li bèrberi; a
Cartàggini, unn'era la sò basi, misi a puntu na granni flotta e cu chissa, nta
lu stissu annu, sbaracau ntâ Sicilia. Li vànnali accuminzaru a razziari l'ìsula,
distruggennu Palermu e mpidennu macari ê navi bizzantini mannati di Teodosio II
ntô 441 di apprudari ppi pruvari a cummàttiri li bàrbari.

Ntô 442 chiddu c'aristava di lu mpiru rumanu d'uccidenti ricanuscìu li cunquisti
vànnali e vinni accusì criatu nu statu veru e propiu. Ntô 476 Odoacri, re di l'
eruli, accuminciau na sanguinusa guerra contru li vànnali, pigghiànnusi quasi
tutta la Sicilia cu nu tribbutu. L'unica ruccaforti vànnala aristau Lilibbeu.

Sottu a Guntamundu, niputi di Genserico, tra lu 484 e lu 496, la Sicilia fu
cunquistata tutta para di l'ostrogoti.



https://scn.wikipedia.org/wiki/Sicilia_(%C3%A8bbica_finicia)

A duminazzioni finicia ntâ Sicilia accuminciau prima dû VIII sèculu a.C., câ
criazzioni di arcuni culonî ntâ zona uccidintali di l'ìsula, e spirdìu lu 241
a.C., câ vittoria dê Rurmani ntâ prima guerra punica. Lu pirìudu di quannu na
parti nica di l'ìsula vinni guvirnata di Cartàggini, trasi nta sta
dinuminazzioni.

Li Finici èranu nu pòpulu simita ca, a l'èbbica, ntô tirritoriu di chiddu ca è
oggi lu Lìbbanu, stabbilìu nu gran nùmmiru di culonij nta tuttu lu Mari
Miditirràniu. La mpurtanza dê finici addivintau cchiù nica di quannu na sò
culònia, Cartàggini, funnata ntô 814 a.C. ntô nord dâ Tunisìa di oggi, si fici
putenti. Nizziarmenti, li culonî finici ntâ Sicilia si stinnìanu nta quasi tutta
l'ìsula, ma cu l'arrivu dê Greci s'àppiru a ritirari ntâ zona uccidintali.

Ntô 734 a.C., li Finici avìanu funnatu Mabbonath (oggi Palermu), già abbitata dê
Sìculi. Dû stissu pirìudu eni â funnazzioni di Mtw (ca fussi Mozzia), ca,
uspitannu li Finici spingiuti a ovest dê Greci, s'angrannìu assai . Kfra
(Soluntu) fu lu terzu polu di li culonij finici ntâ Sicilia, funnatu ammeri lu
700 a.C.. Li tri cità arrivisteru nu rolu di granni mpurtanza ntra li cummerci
chê zoni vicini, ortri a na ruccaforti pê navi alliati.

La mpurtanza di Catàggini ntô nternu dû Miditirraniu accuminzau a fàrisi séntiri
ntô V sèculu a.C.. Ntô 480 a.C. lu ginirali Amilcare, forti di n'asèrcitu di
300.000 òmini (secunnu li stimi tradizziunali) e di l'allianza chê Pirsiani,
attaccau li Greci ppi cunquistari la Sicilia. Ma ntâ battaglia di Imera (480
a.C.) vinni sconfiggiutu: sta disfatta ridimenzionau li miri dî cartàgginisi
supra a l'ìsula. Nta ogni casu, arcuni culonij dâ zona uccidintali arristaru
fideli a Cartàggini.

Ntô 410 a.C. li guerri arripigghiaru. Sta vota li prutacunisti foru Annibale
Magone e appoi Imilcone II pê cartàgginisi e Dionisiu I di Sarausa 'n
rapprisintanza dê Greci di Sicilia. Li cartàgginisi arrinisceru, cu tuttu ca
àppiru assai pistilenzi ca dicimaru l'asercitu, a cunquistari Silinunti, Imera,
Akragas (Girgenti) e Missina, ppi poi firmàrisi ê porti di Sarausa, scunfiggiuti
di l'asercitu aretuseu e di li malattij.

Ntô 315 a.C. scoppiau la terza guerra siciliana: Agatocli di Sarausa attaccau e
pigghiau Missina, ppi puoi passari â cunquista di Girgenti e appoi tràsiri 'n
chinu ntô tirritòriu di Cartàggini. Amilcare II guidau â contruffensiva
africana, ricunquistannu tutta l'ìsola nzinu a Sarausa. Agatocli tintau macari
di nvàdiri l'Àfrica, ma fu pisantimenti scunfiggiutu e s'arritirau.

Li mircinari di Agatocli, chiamati Mamirtini, arristati senza travagghiu,
addicideru d'attaccari Missina. Scantati dâ putenza di ssi mircinari, Sarausa e
Cartàggini s'alliaru ppi scacciàrili. Cartàggini ricunquistau Missina e lu
strittu. Li Rumani, nfurmati di n'ammasciata mamirtina, addiciderru di
ntirvèniri p'addifènniri lu sò pridumìniu supra li mari dû sud Italia. L'attaccu
rumanu ê forzi cattagginisi di Missina scatinau la prima guerra pùnica, ca durau
dû 264 a.C. nzinu ô 241 a.C.. Â fini dû cunfrittu, vinciutu di li taliani,
Cartàggini fu custringiuta a lassari l'ìsula pi sempri.



https://scn.wikipedia.org/wiki/Sicilia_(%C3%A8bbica_burb%C3%B2nica)

Poi dû Congressu di Vienna dû 1815, ca ristabbilìu li munarchi di l'Europa nta
lu tronu c'avianu pirdutu nta l'èbbica napuliònica, lu rè Firdinannu I°, già rè
Ferdinannu IV di Nàpuli e di Sicilia, si fa attribuiri lu Regnu di Napuli c'avìa
pirdutu ntû 1806 e l'ottu di dicìmmiri dû 1816 unisci li dui regni criannu
accussì lu Regnu dî Dui Sicili.

La supprissiuni furmali dû Regnu di Sicilia fici nàsciri ntâ tutta â Sicilia
muvimenti di prutesta e lu 15 di giugnettu dû 1820 li nnipinnintisti ansùrgunu e
stabbilisciunu nu cuvernu a Palermu (18-23 giugnettu), prisidutu dû prìncipi
Paternò. Lu rè ci manna contru l'esèrcitu ca, a l'òrdini di Florestano Pepe e
Pietro Colletta, lu 7 di nuvìmmiri 1820 ripigghia l'ìsula e ristabbilisci la
munarchìa assuluta. N'àutru motu nnipinnintista scoppia a Palermu ntô 1848,
liatu puru â massunerìa libbirali ca cummatti l'assulitìsimu munàrchicu, e a
l'intirissi britannichi, ca miravinu a aviri nu prutetturatu sicilianu. Lu rè
dugna la custituzzioni, mentri lu nnipinnintìsimu veni ripressu.

Malgradu sti fatti, nta l'anni dû Regnu dî Dui Sicili, la Sicilia canusci nu
granni sviluppu ecunòmicu e nnustriali, addivinennu una dî riggiuni cchiù ricchi
di l'Italia. Lu Regnu dî Dui Sicili, secunnu l’Exposition Universaille de la
science di Parigi era ntû 1855-56 lu terzu statu cchiù nnustrializzatu dû munnu
doppu la Ngriterra e la Francia; e avìa la terza flotta cummirciali dû munnu.

Li cummerci dû sùrfaru (lu pitròliu di l'èbbica), dû sali, li seterî, la
nnustria e la ncignirìa marìttima, facìanu di l'ìsula una dî cchiù ricchi e
gnustializzati riggiuni di l'Italia. Lu Bancu di Sicilia e chiddu di Nàpuli
avìanu nzèmmula li dui terzi di l'oru e dâ ricchizza di tutta l'Italia: li stati
cchiù pòviri mmèci èranu ô nord d'Italia unni c'era puru na granni migrazziuni
versu la Mèrica miridiunali (ntô particulari, l'Argintina). La migrazzioni a ddu
tempu nun asistiva ô sud, unni era assai nica.



https://scn.wikipedia.org/wiki/Secunnu_millenniu

Lu secunnu millenniu va di l'annu 1001 a l'annu 2000. Si dividi n deci sèculi:
dû unnicèsimu sèculu ô vintèsimu sèculu.

1001 1002 1003 1004 1005 1006 1007 1008 1009 1010 1011 1012 1013 1014 1015 1016
1017 1018 1019 1020 1021 1022 1023 1024 1025 1026 1027 1028 1029 1030 1031 1032
1033 1034 1035 1036 1037 1038 1039 1040 1041 1042 1043 1044 1045 1046 1047 1048
1049 1050 1051 1052 1053 1054 1055 1056 1057 1058 1059 1060 1061 1062 1063 1064
1065 1066 1067 1068 1069 1070 1071 1072 1073 1074 1075 1076 1077 1078 1079 1080
1081 1082 1083 1084 1085 1086 1087 1088 1089 1090 1091 1092 1093 1094 1095 1096
1097 1098 1099 1100 1101 1102 1103 1104 1105 1106 1107 1108 1109 1110 1111 1112
1113 1114 1115 1116 1117 1118 1119 1120 1121 1122 1123 1124 1125 1126 1127 1128
1129 1130 1131 1132 1133 1134 1135 1136 1137 1138 1139 1140 1141 1142 1143 1144
1145 1146 1147 1148 1149 1150 1151 1152 1153 1154 1155 1156 1157 1158 1159 1160
1161 1162 1163 1164 1165 1166 1167 1168 1169 1170 1171 1172 1173 1174 1175 1176
1177 1178 1179 1180 1181 1182 1183 1184 1185 1186 1187 1188 1189 1190 1191 1192
1193 1194 1195 1196 1197 1198 1199 1200 1201 1202 1203 1204 1205 1206 1207 1208
1209 1210 1211 1212 1213 1214 1215 1216 1217 1218 1219 1220 1221 1222 1223 1224
1225 1226 1227 1228 1229 1230 1231 1232 1233 1234 1235 1236 1237 1238 1239 1240
1241 1242 1243 1244 1245 1246 1247 1248 1249 1250 1251 1252 1253 1254 1255 1256
1257 1258 1259 1260 1261 1262 1263 1264 1265 1266 1267 1268 1269 1270 1271 1272
1273 1274 1275 1276 1277 1278 1279 1280 1281 1282 1283 1284 1285 1286 1287 1288
1289 1290 1291 1292 1293 1294 1295 1296 1297 1298 1299 1300 1301 1302 1303 1304
1305 1306 1307 1308 1309 1310 1311 1312 1313 1314 1315 1316 1317 1318 1319 1320
1321 1322 1323 1324 1325 1326 1327 1328 1329 1330 1331 1332 1333 1334 1335 1336
1337 1338 1339 1340 1341 1342 1343 1344 1345 1346 1347 1348 1349 1350 1351 1352
1353 1354 1355 1356 1357 1358 1359 1360 1361 1362 1363 1364 1365 1366 1367 1368
1369 1370 1371 1372 1373 1374 1375 1376 1377 1378 1379 1380 1381 1382 1383 1384
1385 1386 1387 1388 1389 1390 1391 1392 1393 1394 1395 1396 1397 1398 1399 1400
1401 1402 1403 1404 1405 1406 1407 1408 1409 1410 1411 1412 1413 1414 1415 1416
1417 1418 1419 1420 1421 1422 1423 1424 1425 1426 1427 1428 1429 1430 1431 1432
1433 1434 1435 1436 1437 1438 1439 1440 1441 1442 1443 1444 1445 1446 1447 1448
1449 1450 1451 1452 1453 1454 1455 1456 1457 1458 1459 1460 1461 1462 1463 1464
1465 1466 1467 1468 1469 1470 1471 1472 1473 1474 1475 1476 1477 1478 1479 1480
1481 1482 1483 1484 1485 1486 1487 1488 1489 1490 1491 1492 1493 1494 1495 1496
1497 1498 1499 1500 1501 1502 1503 1504 1505 1506 1507 1508 1509 1510 1511 1512
1513 1514 1515 1516 1517 1518 1519 1520 1521 1522 1523 1524 1525 1526 1527 1528
1529 1530 1531 1532 1533 1534 1535 1536 1537 1538 1539 1540 1541 1542 1543 1544
1545 1546 1547 1548 1549 1550 1551 1552 1553 1554 1555 1556 1557 1558 1559 1560
1561 1562 1563 1564 1565 1566 1567 1568 1569 1570 1571 1572 1573 1574 1575 1576
1577 1578 1579 1580 1581 1582 1583 1584 1585 1586 1587 1588 1589 1590 1591 1592
1593 1594 1595 1596 1597 1598 1599 1600 1601 1602 1603 1604 1605 1606 1607 1608
1609 1610 1611 1612 1613 1614 1615 1616 1617 1618 1619 1620 1621 1622 1623 1624
1625 1626 1627 1628 1629 1630 1631 1632 1633 1634 1635 1636 1637 1638 1639 1640
1641 1642 1643 1644 1645 1646 1647 1648 1649 1650 1651 1652 1653 1654 1655 1656
1657 1658 1659 1660 1661 1662 1663 1664 1665 1666 1667 1668 1669 1670 1671 1672
1673 1674 1675 1676 1677 1678 1679 1680 1681 1682 1683 1684 1685 1686 1687 1688
1689 1690 1691 1692 1693 1694 1695 1696 1697 1698 1699 1700 1701 1702 1703 1704
1705 1706 1707 1708 1709 1710 1711 1712 1713 1714 1715 1716 1717 1718 1719 1720
1721 1722 1723 1724 1725 1726 1727 1728 1729 1730 1731 1732 1733 1734 1735 1736
1737 1738 1739 1740 1741 1742 1743 1744 1745 1746 1747 1748 1749 1750 1751 1752
1753 1754 1755 1756 1757 1758 1759 1760 1761 1762 1763 1764 1765 1766 1767 1768
1769 1770 1771 1772 1773 1774 1775 1776 1777 1778 1779 1780 1781 1782 1783 1784
1785 1786 1787 1788 1789 1790 1791 1792 1793 1794 1795 1796 1797 1798 1799 1800
1801 1802 1803 1804 1805 1806 1807 1808 1809 1810 1811 1812 1813 1814 1815 1816
1817 1818 1819 1820 1821 1822 1823 1824 1825 1826 1827 1828 1829 1830 1831 1832
1833 1834 1835 1836 1837 1838 1839 1840 1841 1842 1843 1844 1845 1846 1847 1848
1849 1850 1851 1852 1853 1854 1855 1856 1857 1858 1859 1860 1861 1862 1863 1864
1865 1866 1867 1868 1869 1870 1871 1872 1873 1874 1875 1876 1877 1878 1879 1880
1881 1882 1883 1884 1885 1886 1887 1888 1889 1890 1891 1892 1893 1894 1895 1896
1897 1898 1899 1900 1901 1902 1903 1904 1905 1906 1907 1908 1909 1910 1911 1912
1913 1914 1915 1916 1917 1918 1919 1920 1921 1922 1923 1924 1925 1926 1927 1928
1929 1930 1931 1932 1933 1934 1935 1936 1937 1938 1939 1940 1941 1942 1943 1944
1945 1946 1947 1948 1949 1950 1951 1952 1953 1954 1955 1956 1957 1958 1959 1960
1961 1962 1963 1964 1965 1966 1967 1968 1969 1970 1971 1972 1973 1974 1975 1976
1977 1978 1979 1980 1981 1982 1983 1984 1985 1986 1987 1988 1989 1990 1991 1992
1993 1994 1995 1996 1997 1998 1999 2000



https://scn.wikipedia.org/wiki/Scarparu

Lu scarparu è l'artiggianu ca fàbbrica o ripara li scarpi. Lu misteri dô
"scarparu" ntô catanisi o "solachianeddu" ntô palirmitanu, è un misteri anticu,
ca si sta pirdennu: iddu cunzisti ntô custruìri scarpi a musura, ma chiddu ca
cchiù assai fà, è lu travagghiu di arriparrari li scarpi, risulari, mèttiri li
supratacchi e cùsiri li parti ca cu l’usu si spàrdunu. Lu matiriali usatu dô
scarparu veni scigghiutu ‘n basi a nzoccu hann’a sèrviri li scarpi. Si â scarpa
s’hà mèttiri ppi n’uccasiuni (nu matrimoniu, na ricurrenza), la peddi havi
èssiri dê cchiù priggiati e li rifinitura hannu èssiri fatti boni; si, nveci, li
scarpi s’avìanu usari ppi travagghiu, allura, iddi hannu èssiri rubbusti. Pâ
risulatura, na vota s’usava cuoiu duru, mentri oggi si usa matiriali di gumma.

Li ferri dô scarparu, arristaru quasi li stissi di chiddi di na vota: furmi di
ferru (oggi sunnu macari di pràstica) unni vèninu nfilati li scarpi, lu trincetu
(un cuteddu assai tagghenti), lu marteddu dê scarpari (cu na furma
carattirìstica), tinagghia, lèsina, spacu, augghia, cira, pici, e chiova di
musura e forma diversa (siminzedda, taccia). Ortri ê ferri lu scarparu havi lu
vanchiteddu (o bancareddu), ca è un tàvulu di travagghiu vasciu.



https://scn.wikipedia.org/wiki/Savate

La Savate è na disciplina sportiva nata ntê quarteri cchiù pòvuri e malfamati di
Pariggi ntê primi anni di lu ottucentu.

Trai urìggini dû "chausson", nu mètudu di difisa militari basatu principarmenti
supra l'usu dî pedi, e ben prestu si diffunni macari ntê strati cchiù ricchi dâ
sucitati pariggina. P'addistinchìrisi dû puggilatu o boxu ngrisi, assumi la
dinuminazzioni di Boxu francisi, macari siddu lu nomu di "savate" è chiddu chi
arristau nta l'usu cumuni. Ô nizziu li tècnichi putìanu èssiri esiquiti surtantu
cu li pedi, ma dû 1820 vìnniru ntrudutti li corpi a schiaffu cu li manu e ntô
1830 li cuntinnenti accuminzaru a usari li guantuna di boxu.

Apprudata 'n Italia ntô 1898, la Savate veni attuarmenti pratticata 'n tutta
Europa e ntê paisi francòfuni d'Asia, Africa e Nord America.

Attuarmenti li megghiu scoli arrèstanu chiddi francisi, ma macari 'n Italia si
pripàranu òttimi attileti. 'N modu spiciali 'n Liguria c'è na forti tradizzioni
a stu sport c'acchiana ê primi dû novicentu, nun a casu s'attròvanu tuttura ntê
manuali arcuni corpi addifiniti â ginuisa chi sunnu tuttavìa 'n disusu ntâ
pràttica agunìstica a càusa dâ priculusitati.



https://scn.wikipedia.org/wiki/Santu_Cal%C3%AC

Santu Calì (Santo Calì), natu a Linguarossa, ntâ pruvincia siciliana di Catania,
lu 21 di uttùviru dû 1918 e mortu lu 16 di dicèmmiru dû 1972 quannu era ancora
ntô chinu dâ sô attivitati di studiusu e di pueta.

Doppu aviri studiatu a Giarri e a Roma cunziquìu la làuria ‘n littri pressu
l'Univirsitati di Catania discutennu na tesi di Storia dî tradizzioni pupulari.
Nzignau pressu la scola media parificata “San Tommaso” ("S. Tomasi") di
Linguaglossa, pressu lu Liceu-Ginnasiu "M. Amari" di Giarri; pressu la Scola
media L. Pirandello di Ripostu e di novu, comu titulari di Littri ô Ginnasiu,
pressu lu "M. Amari" di Giarri. Duranti lu pirìudu dâ cuntistazzioni (1968)
Santu Calì si fici purtavuci dâ prutesta juvanili ntrasennu spissu ‘n cuntrastu
cu l'auturitati sculàstica.

Ducenti di littri, pueta, saggista, culturi di studî clàssici ma videmma
appassiunatu canuscituri di tradizzioni pupulari siciliani, fu unu dî tanti
pirsunaggî di granni cultura ca dèttiru nu vàlidu e forti “input” culturali â
Sicilia, e nun sulu.

Santu Calì fu videmma unu dî dui funnatura, cu Rulannu Certa (Rolando Certa), di
lu famusu Antigruppu puèticu sicilianu.

La puisìa di Santu Calì nun è assai canusciuta, facirmenti picchì è cunziddirata
diffìcili a capìrila. Sempri circau a riscupriri palori antichi e abbirsari
mmàggini strani e vaghi, comu li ricordi distanti di picciriddu. Li sò puisìi
sunnu pubbricati nta n'edizzioni ntitulata La notti longa ca prividi 4 vulumi di
cui sulu li primi dui sunnu 'n stampa. Lu primu si chiama Canti Siciliani e lu
secunnu La paci (1972). N'asempiu dâ sò puisia (astrattu):



https://scn.wikipedia.org/wiki/Santa_Silvia

Di Santa Silvia ( ~ 515 520 ? - Roma 3 di nuvèmmiru 590 o 592), Chidda ca ama u
voscu è lu significatu etimuloggicu du nomu. nun si canusci l’annu di nascita;
tanti citati (Palermu, Missina, Vizzini (CT), Roma),l’hannu pi citatina da
nobili famigha Ottavia. Ebbi du soru: Emiliana e Tarsilla, puru iddi Santi. Ebbi
pi maritu lu Sinaturi Gurdianu dâ Famigghia Anicia ca era amministraturi di una
di setti regioni di Roma.

Ci sunnu tri tradizioni: palirmitana, rumana, autri. Chidda palirmitana voli ca
la casa di S. Silvia, unni pari ca nasciu, fussi unni oj c’è a Cresia di San
Grigoriu o Capu, unni c’era un puzzu ‘ntitulatu a idda. Cà cuncipiu lu fighu ca
parturiu a Roma, lu futuru Papa San Grigoriu Magnu. Cunsigghiatu di Silvia
Gurdianu no 569 arrialau li beni sò du Regnu di Napuli o Monasteriu di Munti
Cassinu e so fighu Grigoriu ne tirreni di so matri fici costruiri sei Munasteri
n Sicilia (San Martinu di scali; Maria SS. di Gibilmanna ; S. Maria a Vecchia di
Licata; S. Maria a Vecchia di Chiaramunti Gulfi, San Giuvanni Evangelista a
Modica àvuta, Maria SS. Da Vina a Piedimunti Etneu) l’urtimu a Roma addidicatu a
Sant’Andria no tirrenu da stessa Silvia. Oppuru, si tutti li Monasteri eranu ‘m
Palermu, unu di setti era San Grigoriu o Capu, comu ancora oj dici la lapidi
misa di Agostiniani na stissa Cresia. L’avutri eranu: San Giuvanni di Rimiti,
S.Massimu e Sant’Aita no Lucusianu, u Pritorianu, S.Adrianu, S. Giorgiu ‘n
Kemonia, San Martinu di Scali.

Autri tradizioni siciliani vonnu u Monasteriu da Vina di Piedimunti Etneu
funnatu supra i terri di Santa Silvia. A tavula da Virgini si ferma, duna
l’acqua, voli a Cresia; San Grigoriu duna i casi, e Santa Silvia u voscu; autri
tirreni di Santa Silvia eranu a Bizzini (CT). Quannu arristau viduva facia na
vita semplici e si misi a vesti di l’Oblati binidittini, manciava ligumi e
‘nvitava lu figghiu. Aiutava tutti puvuredda e vidi so figghiu acchianari na
Cattidra di San Petru. Muriu lu 3 di nuvèmmiru du 590 o 592. Grigoriu la
sippilliu no Monasteriu di Sant’Andria e fici pittari la so fjura ca cruci na
manu dritta e lu libru na manu manca ca scritta: L’arma mia vivi e ti lauda; li
to giudizi mi aiutanu.

N’autra tradizioni voli ca Santa Silvia fussi sippilluta a Prinesti
(Palistrina), no Munasteriu ‘ntitulatu a idda picchì Santa silvia e lu figghiu
Grigoriu arrialaru ê monaci binidittini di Subiacu li tirrina di proprietà da
famigha Anicia comu chiddu da Vulturella ca Cresia di Santa Maria (oj Batia di
la Menturella). Lu cardinali Cesari Baroniu quanu fici arristaurari a Cresia di
Santi Andria e Gregoriu o Celiu, ci misi na pocu di Reliquii da Santa no vicinu
Oratoriu.

Lu Papa Climenti VIII (1592 - 1605) misi lu so nomi no Martirologiu Romanu.
L’Arciviscuvu di Palermu Martinu de Liuni e Cardenas(1650-1655) scrissi a festa
di S. Silvia no Calinnariu Palirmitanu no 1653. E’ cilibrata na Arcidiocesi di
Palermu comu Memoria obbligatoria; na tutta a Rigiuni Siciliana comu memoria
facoltativa.



https://scn.wikipedia.org/wiki/Santa_Rita_di_Cascia

Rita (Roccapurena, PG 1381 – Cascia (PG) 22 di maiu 1457) è na Santa vinirata da
Cresia Cattolica.

Era figha unica di Antoniu Lotti e Amata Ferri. O Fonti Battisimali ci misiru
nomi Margarita. A sidici anni si maritò cu Paulu Mancini e ebbi du fighi. Lu
maritu fu ammazzatu e i fighi si vulianu vinnicari. Ma idda priò ca murissiru
abbasta ca nun si macchiassiru di sangu. E accussì fu. Doppu tanti provi trasìu
nò Munasteriu Agustinianu di Santa Maria Maddalena a Cascia unni stetti
quarant’anni. Ca forza da prijera e d’amuri sirvìu Diu, appacificò li citatini e
ricunciliò li famigghi. Quinnici anni prima da morti na spina s'azziccò na sò
frunti, ma scumparìu quannu muriu. E’ ditta la Santa di cosi ‘mpussibili, pi
quali nun c’è chiù spiranza. Fu subitu vinirata comu Santa, ma lu giudizziu da
Cresia fu lentu. Fu biatificata dû Papa Urbanu VIII lu 16 di giugnu 1628 e lu
Papa Liuni XIII la dichiarò Santa lu 24 di maiu 1900. A festa è lu 22 di maiu.

Lu Corpu, vistutu di monaca agostiniana, è ancora friscu, comu fussi morta di
picca tempu. Fu misu dintra na cascia di cipressu e poi dintra un sarcofagu
pittatu ca fiùra da Santa supra na tila chi stiddi. Di latu o cuscinu c’è na
scrizioni metrica da Vita da Gemma di l’Umbria, lu sò amuri pâ Cruci e autri
episodi dâ so vita. Dû 1930 fu misa dintra na urna d’argentu chi cristalli. A
faccia, i manu e i pedi sunnu mummificati.



https://scn.wikipedia.org/wiki/Santa_Cristina_Gela

Santa Cristina Gela (Sëndahstina inta la lingua lucali), é nu paisi Arbëreshë,
inta la pruvincia di Palermu rintra a Sicilia. Nu 2007 Santa Cristina Gela appi
na pupulazziuni stimata ri 919.

Santa Cristina Gela fu aisuta a la fini ri lu séculu XVIII di nu gruppu de
quattru famigghie campagnoli ra Chiana.

Inta lu 1890 AD lu parrinu parrucchiali di lu pagghisi, Papàs Gaetano Arcoleo,
canciáu lu ritu ri la missa ri Cattólica bizantina a ritu latinu.

Lu pagghisi esti nu pagghisi di tradizziuni agrícula e culinaria, e lu só pani
cottu a ligna esti tantu stimatu, e veni spurtatu inta li pagghisi incutti.
Autri prudutti lucali ca vennu stimati sunnu casiarea (ricotta) / gjizë,
picurinu / udhos e caciucavaddu / kaskaval), duci (cannola), sfinci cu ricotta)
e la carni di campagni lucali (tantu stimatu esti la sasizza cu finocchia /
likëngë).

Santa Cristina Gela esti bilingui, li só cristiani párranu lu Arbëreshë,
l’italianu e capisciunu macari lu sicilianu. Ma l'Arbanisi eni a lingua matri e
ancora i picciriddi a parranu cun tantu amuri. I santacristinari un s'affruntanu
a parrari l'arbanisi. S'affruntanu cchiu assai a parrari lu sicilianu picchi u
parranu mali e un ci piaci mancu assai, specialmenti chiddu di i paisi vicini
comu u Parcu e u Minzagnu. Quannu parranu l'Italianu u parranu cchiu pulitu di i
latini picchi nun ammiscanu u dialettu sicilianu cu l'italianu.



https://scn.wikipedia.org/wiki/Sant%27Jacintu_Giurdanu_Ansaluni

Jacintu Giurdanu Ansaluni (Santu Stefanu Quisquina 1 di nuvèmmiru 1598 -
Nagasaki 17 di nuvèmmiru 1634)

A 17 anni trasiu ntall’Ordini di Patri Duminicani nò Cummentu di Agrigentu e si
chiamò Giurdanu. Cuminciò a studiari a Palermu e poi a Salamanca, pi divintari
missiunariu e a Trujillu fu ordinatu parrinu. Si nni iu a pedi a Siviglia e no
1625 partiu pi missioni. Doppu un annu ‘nto Messicu iu ‘nna l’Isuli Filippini,
poi a Lùzon e a Manila. Studiau assai la lingua, la mentalitati e l’abitudini di
Cinìsi e scrissi un‘opra, forsi oj perduta, di credenzi riligiusi e filosofichi
d’iddi, cunfruntannuli ca fidi Cristiana Cattolica. No 1632 partiu pô Giappuni,
travistutu di mircanti, pi dari aiutu e cunfortu comu Vicariu Pruvinciali. Cadiu
malatu ‘nnall’Isula di Kyushu. Addumannò a Madonna di non guariri fino a quannu
fussi statu ammazzatu pi Gesù Cristu. Fu misu ‘n carceri e ci dettiru i veru
turtùri. Fu appizzatu a na furca ca testa a puzzuni e sippillutu a metà nò na
fossa. Stetti in agunia 7 jorna e muriu a 36 anni lu 17 Novemmiri 1634 supra la
cullina di Nagasaki.

Fu fattu Biatu lu 18 di frivaru 1981 e Santu di Giuvanni Paulu II lu 18 di
uttùviru 1987. E’ Patronu di Santu Stefanu Quisquina (AG).



https://scn.wikipedia.org/wiki/San_Luca_Casali

Luca Casali (Nicusia (EN) IX seculu ??? - Aggira (EN) secunnu certuni ntô 890,
secunnu autri ntô 1164) è nu santu dâ chiesa cattolica

Nasciu a Nicusia (EN) nò Quartieri di San Micheli Arcancilu nò IX seculu e comu
scrissi un monacu chiamatu Bonu, studiau suttu a guida di un sant’omu e a deci
anni fu purtatu nò Munasteriu di Santa Maria Latina a Aggira unni pigghiau a
vesti di monacu basilianu e fu fattu parrinu. Aiutava tutti e quannu muriu
l’Abati li monaci vulevanu a iddu comu succissuri, ma nun vosi accittari pi
modestia e li monaci scrissiru ô Papa pi fallu divintari Abati. Addivintò orbu,
ma si faceva accumpagnari di monaci. Na vota vicinu o na surgiva li sò
cunfratelli lu vosiru buffuniari e ci dissiru ca c’eranu tanti genti pi ascutari
a Parola di Diu. Iddu cuminciau a pridicari e quannu finiu detti la binidizioni
e li petri dissiru: "Amin". I cunfratelli dumannaru pirdunu e ci dissiru di
priari pi iddi.

Muriu no Munasteriu di Aggira lu 2 di marzu du 1164 secunnu certuni, o ntô 890
secunnu autri, e fu tumulatu ‘ntall’urna di San Fulippu e lu Papa lu fici Santu.
I Citatini di Nicusia ficiru na Cresia ntô locu unni iddu fici la predica, na
cuntrada di San Luca, ma poi cadiu pi na frana. A partiri du 1576 i nicusiani
cuminciaru a priallu pa liberazioni da pesti e addumannaru o Papa di dichiarallu
Patronu. La festa a spisi du Cumuni cuminciò a essiri cilibrata deci anni doppu.
No 1596 lu sò Corpu fu attruvatu cu chiddi di San Fulippu parrinu, di San
Fulippu Jacunu e Sant’Eusebiu. Lu Cumuni di Nicusia addumannau na Riliquia e
ebbi na costula. Lu Papa Binidittu XIV parra d’Iddu e du so cultu ‘na Littra
Apostolica “ Pi fari i Santi “ e ‘na Littra dû 1747 scritta all’Arciviscuvu di
Missina.



https://scn.wikipedia.org/wiki/San_Larenzu_di_Frazzan%C3%B2

Larenzu (Frazzanò, 22 di uttùviru 1120 - Frazzanò 30 di dicèmmiru 1162) è un
Monacu Basilianu, viniratu comu Santu da Cresia Cattolica.

Nasciu a Frazzanò, fighu di Cosimu Ravì e Costanza Canzaloru. Quannu so patri e
so matri mureru, la nutrici Lucia si pigghiò lu picciriddu nà so casa. Ci
‘nsignò a ghiri a Cresia di San Nicola pi prijari lu Crucifissu. A sei anni ju a
Traina, no Munasteriu basilianu di San Micheli Arcancilu unni fu ricivutu di
l’abati Nicèfuru, ca lu fici poi divintari parrinu. La sò vita era fatta di
dijuni, priera, murtificazioni, culloqui cu l’Ancili duranti la Missa. Custruiu
na Cresia a Aggira in onuri di santa Lucia, fu prisenti â morti di l’abati Saba
di San Salvaturi di Burdunaru, e si ritirò dintra na grutta e fàvuri di l’Etna.
Partìu pâ Calabbria, unni detti la vista all ‘orbi, la ‘ntisa ê surdi, la parola
ê muti, la sirinità all’affritti. Fici fari na dura penitenza all’abitanti di
Reggiu e supra ô vicinu munti fici tri Cresii a unuri dâ Santissima Trinitati. O
sò paisi edificò li Cresii di Sant'Arfiu e Tutti li santi. Ebbi pi discepulu San
Conu di Nasu e Niculò Puliti. Diciva ê sò paisani: “ Addumannati e vi sarà datu;
aviti sempri fidi in Diu “. Murìu lu 30 decemmiri 1162 dintra l’Eremu di Tutti
li Santi , unni scaturiu na surgiva d’acqua frisca. Doppu tri ghiorna fu
sippillutu a Fragalà. Li jorna quannu si ricorda a San Larenzu di Frazzanò sunnu
lu 10 di austu, lu 22 di uttùviru e lu 30 di dicèmmiru. E’ viniratu di Monaci
Basiliani comu Santu a partiri du 1710. L’abitanti di Frazzanò dicinu: “ Diu pi
stu Santu nun dici no; cu voli grazii vinissi a Frazzanò “.

Li Riliquii sunnu custoditi dintra na cassetta di lignu doratu; n’autra no pettu
da statua di lignu dû 1620; lu bustu di rami doratu câ testa d’argentu, dû 1680,
avi un’apirtura nò pettu ca testa di San Larenzu. N’autru riliquariu d’argentu a
forma di vrazzu porta un’ossu du Santu. No 1741 la Rigina Amalia di Sassonia
addumannò na Reliquia di San Larenzu; no 1819 autri divoti di Munti Majuri
Belsitu; no 1820 li citatini di Bronti (CT) ci ficiru n’artari na Cresia di San
Blandanu; n’autra Reliquia fu dumannata dû Giudici da Gran Curti di Palermu Don
Franciscu Cupani.



https://scn.wikipedia.org/wiki/San_Giuvanni_Galermu

San Giuvanni Galermu (o Galermu, comu vinìa chiamatu anticamenti) è nu quarteri
di Catania. E' misu ntâ parti sittintriunali dû tirritòriu cumunali, a 310 metri
s.l.m. e cunfina cu Gravina, Mascalucia, San Petru Clarenza e Mustarijancu. Ntâ
mitati dô XIX sèculu l'abbitanti èranu na para di migghiara, oggi, cu la ntenza
custruzzioni di casi populari e risidenziali fatta ntô XX sèculu, sunnu arrivati
a chiossai di 16.000.

L'abbitanti urigginali (chiddi zoè pruvinenti dê famigghi d'antica urìggini dû
paisi), chiàmanu li novi arrivati (urmai è cchiossai di trent'anni c'arrivaru)
"i catanisi" , mentri ca iddi vènunu chiamati "sangiuvannisi".

Nzinu ô 1821 fu nu casali c'appartinìa â nòbbili famigghia Gravina Valguarnera,
accattatu ntô 1669 di Giròlamu Gravina, nzemi ô casali chiamatu "Prachi" (oggi
Gravina) dû ginuvisi Giuvanni Andria Massa, ca vinnìa pi cuntu dâ "Curuna
spagnola". Appoi, cu la rifurma burbònica, addivintau cumuni autònumu nzinu ô
1926 quannu, pi dicretu reggiu, vinni nclubbatu ô capulocu.

Ntô 1669 vinni distruggiutu quasi tuttu di l'eruzzioni di l'Èttina e vinni appoi
ricustruitu ntô stissu lucu.

A San Giuvanni Galermu c'è na grutta misa ntô curtìgghiu dâ crèsia di San
Giuvanni Battista (Patruni dû paisi) a via Calvàrio n°8; nta sta grutta la
liggenna dici ca s'arrifuggiau San Giuvanni Battista e pâ festa paisana,
addiventa locu di cultu e veni visitata dê fideli. La grutta, anveci, pi li
spiliòlochi è nu situ suttarraniu mpurtantìssimu pirchi è furmata di lavi
preistòrichi. E' longa 96 metri, àuta 7 metri, làrica quarchi 10 metri e pi
tuttu lu sò pircorsu lu disliveddu è di 7 metri. Quannu foru fatti li primi
rilivamenti, foru attruvati pizzudda di ciràmica dû pirìudu dô Castellucciu.

La tradizzioni dici ca Sant'Àjta nascìu a "Galermu", mentri c'è cu dici ca idda
è nativa di Palermu e ancora ora la chistioni di unn’è ca nascìu Santa’Àita nun
s’ha chiurutu.



https://scn.wikipedia.org/wiki/San_Filippu_Neri

Filippu Neri (Firenzi, 21 di giugnettu 1515 - Roma, 26 di maiu 1595) è un Santu
talianu viniratu da Cresia Cattolica.

Fighu dû nutaru Neri e di Lucrezia di Muscianu. Fu vattiatu l’indumani no
Battisteriu fiurintinu. Di picciriddu fu chiamatu “Pippu buonu“. Li Patri
Duminicani dû Cummentu di San Marcu ci dettiru la istruzioni riligiusa. A
diciott’anni ju a San Germanu (oj Munti Cassinu) ni sò ziu, unni cominciò a fari
lu mircanti. Nò 1534 ju a Roma nâ casa dû capu da Dugana Galeottu Caccia.
Friquintò li lizioni di filusufia e tiuluggia nê Padri Agostiniani e
all’Univirsità dâ Sapienza; era pî sò tempi un spiritu novu: ci piacìanu li
Cresi sulitari, li Catacummi, li piazzi e li viculi da Capitali. Ntô 1544 dintra
ê Catacummi di San Bastianu si ritirò in prijera e lu Spiritu Santu di Diu ci
canciò lu cori, cu un focu ardenti ntô pettu e dû costuli allaricati. Facìa la
carità ê puvureddi, java ntê Spitali e si cunfissava cu Patri Pirsianu Rosa, ca
ci dissi di farisi parrinu.

Pi assistiri li malati funnò un Spitali nicu; pi pilligrini a Roma a
Cunfraternita dâ Trinità; pi malati di menti, ca eranu abbannunati ne strati, lu
Stitutu di Santa Maria dâ Pietà. Lu 23 di maiu 1551 Misser Fulippu Neri fu
ordinatu dû Vicariu di Roma. Ju a stari na Casa di San Girolamu e cunfissava,
dicia Missa, ‘ncuntrava picciriddi, picciotti, vecchi, puvureddi, ricchi,
titulati, parrini e cardinali: pi tutti avia na bona parola. Ci piacia assai la
musica e lu cantu. Accussì, araciu araciu, nasciu la Cungrigazioni di
l’Oratoriu, vali a diri chiddi chi prianu, ma puri chiddi ca ascutanu la Parola
di Diu, la Vita dî Santi e criscennu na fidi e na cultura, cantanu la gioia di
essiri cristiani. Cu autri parrini ju a stari na Cresia dî Fiurentini: San
Giuvanni Battista. Ntô 1575 lu Papa Grigoriu XIII desi a Fulippu la Cresia di S.
Maria dâ Valli nica. Ci ju pi ubbidienza, cu picca Reguli, cu simplicità, pi
fari apostolatu, spiciarmenti chî picciotti. Si ‘nvintò la Visita ê Setti Cresi
e sunannu, manciannu, priannu e caminannu pi Roma purtò tantissima genti a
viviri secunnu lu Vangelu. Lu chiamaru Lu Santu dâ Gioia e l’Apostulu di Roma .
Muriu a ottant’anni , lu 26 di maju 1595. Fu fattu Biatu nò 1610 e Santu no
1622.



https://scn.wikipedia.org/wiki/San_Filici_di_Nicusia

Filici di Nicusia (Nicusia (EN), 5 di nuvèmmiru 1715 - Nicusia, 31 di maiu 1787)
è un Santu Cappuccinu, viniratu da Cresia Cattolica.

Lu patri si chiamava Fulippu Amurusu e la matri Carmela Pirru. Lu nutrìcu lu
stissu jornu fu vattiatu e chiamatu Fulippu Giacumu. Quannu fu picciottu fu
mannatu a nsignarisi l’arti du scarparu. Si scrissi, comu sò patri, â
Cunfraternita di Cappuccinelli na Cresia di Miraculi. Datu ca era analfabeta
dumannò di trasiri comu frati laicu nall’Ordini di Cappuccini. Pi ott’anni ci
dissiru no. Fici l’annu di nuviziatu a Mistretta e si vosi chiamari Fra Filici
comu lu primu Santu Cappuccinu. Addivintò un frati di cerca, vali a diri
cuggheva â limosina e cocchi cosa pû Cummentu e ringraziava sempri tutti
dicennu: “Sia pi l’amuri di Diu“, arrivannu sinu a Mistretta, Gangi, Spirlinga,
Capizzi e Gagghianu. Fu divotu du Crucifissu e dâ Santa Eucaristia e vinirava cu
amuri la Madonna. Sempri prontu pî malati na nfirmiria dû Cummentu, mentri
travgghiava nò jardinu ci vinni na frevi forti. Muriu lu 31 di Maju 1787.

Fu biatificatu di Papa Liuni XIII lu 12 di frivaru 1888 e fattu Santu du Papa
Binidittu XVI lu 23 di uttùviru 2005. E’ compatronu di Nicusia. A festa è
cilibrata lu 2 di giugnu.



https://scn.wikipedia.org/wiki/San_Filareti_di_Palermu

Filippu (accussì si chiamava prima di addivintari munacu) nasciu n Palermu ntô
1020 e secunnu àutri scrittura ntâ zona di Demenna (Valli Dèmoni) macari di
patri e matri calabbrisi. Criscìu nta n'ammienti maumittanu ma era cristianu e
quannu àppi 18 anni si nni jìu n Calabbria, a Sinopuli. A 25 anni partìu pi la
pruvincia di Reggiu Calabbria, di sempri terra di munachi. Lu superiuri di lu
cummentu lu chiamò "Filarete", zoè "piscaturi" e fu lu sò maistru spirituali.
Purtava a pasculari li crapi e appoi ci dunaru nu tirrenu unni si fici la casa.
Arrialava a li puireddi li frutti dû sò travagghiu e si dici ca era amatu di
tutti pi zoccu facìa. Ntâ sò vita àppi assai tribbulazzioni e duru travagghiu;
malatu p'assai tempu murìu lu 6 di aprili 1070, quannu avìa cinquant'anni. Fu
sippillutu nta la cresia du cummentu funnatu di S. Elia di Enna supra lu Munti
Aulinas vicinu a Siminara; òi la cresia è ntitulata a tutti e dui li santi. La
sò festa è lu 6 di aprili, videmma pi li cristiani Ortodossi. Lu cardinali
Giannittinu Doria (1608-1642) lu fici scriviri puru nti lu calinnariu
palirmitanu. N Siminara (Reggiu Calabria) nta la cresia dâ Madonna di Puireddi
cci sunnu lu vrazzu e la testa, sarbati n dui riliquari d'argentu. Ntô 1703 la
Cattiddrali di Palermu arriniscìa a aviri nu vrazzu arrialatu di lu ginirali di
l'Urdini di li Basiliani. Si cilibbrò n Palermu nzinu a lu 1958.



https://scn.wikipedia.org/wiki/Sabino_Arana

Sabino Arana Goiri (Arana ta Goiri'taŕ Sabin, sicunnu lu mitudu anagràficu
nvintatu di iddu) (26 di jinnaru 1865 - 25 di nuvèmmiru 1903), fu nu puliticu e
nazziunalista bascu.

Nascìu n Birbau di na ricca famigghia di carlisti. A l'etati di 11 anni fu
mannatu a studiari di li gisuìti. Doppu li studi rigulari, ntô 1883 s'acrivìu
nnâ facultati di dirittu n Barcillona unni accuminzò a studiari filuluggìa e
lingua basca.

Ntô 1893 n Larràazabal, cu nu discursu mimuràbbili pì lu populu bascu, detti
accuminzagghia a lu nazziunalismu bascu. Nfatti, propiu n dda uccasionu si dissi
pâ prima vota ca la Biscagghia avìa a èssiri nnipinnenti. Succissivamenti s'àppi
la idea spuntania di junciri l'àutri pruvinzi, vista la lingua, li tradizzioni e
li carattiri sumatici cumuni ntra iddi. Ntô 1894 funnò lu Partitu Nazziunalista
Bascu (PNV, Partido Nacionalista Vasco, n castigghianu; EAJ, Euzko Alderdi
Jeltzalea, n euskera) cu nu forti marcamentu cunfessionali e cu na idioluggìa di
supportu casi ô limiti dû razzismu, vista la cumminziuni maturata doppu picca di
Arana dâ supirioritati dâ razza basca. Iddu, nzèmmula cu sò frateddu Luis, pittò
la ikurriña, la bannera ca rapprisinta la unitati di li setti pruvinzi baschi
("Zazpiak Bat", zoè "Setti 'n unu" n euskera) nnâ unica nazziuni. Pì chissu
mutivu Arana cuniò la nova palora Euskadi, furmata di li palori baschi "eusko"
(bascu) e "di" (nzèmmula).

Doppu na sfunnacata di produzzioni littirari supra lu nnipinnintismu bascu e
supra la isartazzioni di li caràttiri dû populu bascu (33 òpiri puètichi, 14
libbri pulitichi e cchiù di 600 articuli jurnalistici), muriò n Sukarrieta, a la
juvani etati di 38 anni a causa di lu morbu di Addison ca lu curpìu duranti la
priggiunia ca scuntò pì àutu tradimentu, pì aviri fauritu lu prucessu di
nnipinnenza di Cuba dâ Spagna.



https://scn.wikipedia.org/wiki/Rumani

Roma è la capitali di l'Italia. Di na populazzioni di circa tri miliuna
d'abbitanti, s'attrova casi ô centru dû tirritoriu talianu, e di la pinìsula
taliana.

Secunnu la tradizzioni fu Ròmulu, frati giameddu di Remu lu funnaturi e primu
reghi di Roma. Iddu mmintau e fici la delimitazzioni dâ zona sacra dâ citati e
propriu pi ssu mutivu lu frati Remu, surpassata sta banna nvalicàbbili, fu
ammazzatu di iddu. Doppu la morti di Ròmulu addivintau reghi Numa Pompiliu ca
cumannau pi 43 anni. Lu terzu fu Tulliu Ostiliu ca murìu doppu 32 anni di regnu:
la liggenna cunta ca lu so' regnu finìu quannu li furmini curperu la so' casa.
Duranti lu sò regnu li Rumani li Albani e a citati di Roma fu allargata finu o
munti Caeliu. Ancu Marziu, lu quartu, arrignau pi 24 anni, allargau la cità finu
o Gianiculu e l'Aventinu; mossi di malatia. Lu quintu fu Tarquiniu Priscu,
duranti lu so' regnu fu custruiutu lu primo cìrculu e accuminciaru li primi
jochi. La citati vinni allargata finu o Campidogliu e megghiu addifinnuta câ
custruzzioni di novi mura. Pi risòrviri li prubblemi iggenici custruìu la Cloaca
Maxima. Rignau pi 37 anni. Serviu Tulliu arrignau pi 43 anni. L'ùrtimu fu
Tarquiniu lu Superbu ca arrignau pi 25 anni.

Doppu ca li Rumani àppiru fora l'ùrtimi reghi, ntô 509 a.C Roma addivintau na
ripùbbrica.

Fu sulu ntô 31 a.C. ca Ottavianu Augustu, pruchiamau lu mpiru rumanu ca durau
nzinu ô 476 dâ nostra era. A st'èbbica la zona dî Fori Mpiriali era lu centru dâ
vita pulìtica e culturali di tuttu lu tirritoriu di lu mpiru.

Li sèculi dû mediuevu sunnu carattirizzati di na ginirali dicadenza, cu
saccheggi e nvasioni bàrbarichi succissivi e ripituti nnû tempu.

Fu sulu a pàrtiri dâ fini dû mediu evu, versu lu Sèculu XIV ca Roma accuminza
n'àutra vota a affirmàrisi, supratuttu comu guida riliggiusa sutta li papi. Ntê
sèculi chi vìnniru, li papi cumannaru lu rinnuvamentu dâ cità, e grazzi ê
cuntribbuti di architetti comu Michelàngelu, Borromini, Bernini, la cità si
prisintava sempri cchiossai comu na capitali e na rifirenza ppi tutta l'Europa
di l'èbbica.

La storia muderna di Roma cuminza ntô 1870, annu unni li bersagghieri tràsunu a
Porta Pia e lu putiri timpurali dû Papa s'accapa. Ppi vuliri dû Reghi d'Italia,
Vittoriu Emanueli II, Roma addiventa ntonzi la capitali di l'Italia, e sedi dû
cuvernu.

Roma è na citati famusa assai pî sò granni monumenti e pâ sò architittura
clàssica e rinascimintali. Lu Pantheon surgìu nta l'èpuca rumana ntâ chiazza ca
ora si chiama Chiazza dâ Rotunda, vinni custruitu dû cònzuli Marcu Agrippa ntô
27 avanti Cristu ma abbruciau ntô 80 doppu Cristu, ricustruitu ntô 127 doppu
Cristu pi grazzia dô mpiraturi Adrianu, ristrutturatu ntô 607 di Papa Bonifaciu
IV ca lu fici addivintari na crèsia, pi chissu mutivu arristau comu è cammora e
nuddu s'arrisicau a sfasciàrici pezzi (sorti ca tuccau a tutti l'àutri
monumenti), l'ùnicu granni canciamentu fu l'agghiunta di dui campanari latirali
custruiti di Gian Lorenzu Bernini ma chi fìciru spasciari ntô XIX seculu picchì
li rumani ni sbintàvanu sempri la forma (lu suprannuminaru addirittura orecchie
d'asino "auricchi di sceccu").

Lu Culusseu fu custruitu di li mpiraturi dâ dinastìa Flavia dô 70 dopu Cristu
finu o 80 dopu Cristu. Putìa ricògghiri macari 50.000 pirsuni e ntô menzu ci
cumminàvanu battagghi di Gladiaturi, di bestî o di cristiani, ô cuntrariu di
chiddu ca si penza, li gladiatura ca s'hannu murutu ntô Culusseu su' daveru
picca, iddi nun cummattìanu mai chî bestî ma sempri ntra di iddi e quannu unu
s'arrinnìa, vinìa sempri sparagnatu, li gladiatura cummattìvanu pî sordi o pâ sò
libirtà (siddu èrunu schiavi) e l'addestramentu custava assai, siddu nu
gladiaturi assimpicava pî firiti vinìa sùbbutu midicatu. Li cristiani, ô
cuntrariu, cumbattìvanu tra di iddi o chî bestî spissu a manu nudi o cu armi
ruggiati, èrunu schiavi e cummattìvanu pâ sò libirtà. La famusa scena dô
mpiraturi ca facìa ammazzari nu gladiaturi scunfittu fàusa è, sta cosa succidìa
sulu tra cristiani.

Lu culusseu comu si vidi accamora è tuttu spugghiatu, picchì ntô XV sèculu lu
papa fici scippari tuttu lu màrmuru pi fàricci la cresia di San Petru.

Parrannu di Roma, nun si pò nun parrari dû manciari lucali. Li chiatti tìpichi
su' li bucatini a la matriciana, la carbunara e la purchetta di Ariccia. Roma
vanta puru na para di vini piddaveru boni, li vini dî Casteddi, e nu salami
troppu gustusu.



https://scn.wikipedia.org/wiki/Rubbertu_lu_Guiscardu

Rubbertu d'Autavilla, dittu lu Guiscardu, zzoè lu furbu (Hauteville-la-Guichard,
circa 1015 - Cefalonia, 17 di giugnettu 1085), lu sestu figghiu di Tancredi
d'Autavilla, frati di Ruggeru I di Sicilia, fu duca nurmannu di Pugghia,
Calabbria e Sicilia dû 1059 ô 1085.

Li frati cchiù granni d'Autavilla cumpareru n Italia miridiunali versu lu 1035
cu l'arrivata di Gugghiermu e Druguni. Comu l'àutri surdati di vintura nurmanni,
fìciru parti nni vari sciarri tra li bizzantini e li longobbardi.

Ntô 1057 lu terzu frati, lu conti Unfredu morìu, lassannu li dui figghi
minurenni Abbilardo e Ermannu sutta la tutela dâ muggheri Gaitelgrima di
Salernu, già vìduva di Druguni. Forti dû successu ottinutu ntô campu di guerra a
Civitati, Rubbertu richiamau p'iddu stissu la succissioni e si pigghiau lu
tìtulu cumitali di Pugghia e Calabbria, ufficializzatu n sèquitu di nu trattatu,
lu trattatu di Melfi firmanu cû papa Nicculò II ntô 1059. Cunfiscau li pusessi
dû frati mortu, privannu li dui niputi dâ sò ligìttima riditati. Culligatu cû
frati minuri Ruggeru s'abbijau â cunquista dî tirritori nun ancura suttamisi di
Pugghia e Calabbria, mentri Riccardu, sò cugnatu n quantu maritau dâ soru
Fresenda, si mpatrunìu dû Principatu di Capua.

La nvasioni dâ Sicilia accuminzau ntô 1061 câ presa di Missina, fatta cu
facilitati chî forzi uniti di Rubbertu e Ruggeru. La cunquista dâ Sicilia si
cuntinuassi pi n'àutri trent'anni, l'ùrtimu casteddu saracinu vinciutu sei anni
doppu la morti di Rubbertu ntô 1085, lassannu Ruggeru lu cchiù forti dâ casata
Autavilla.

Rubbertu avìa eccizziunali doti militari, ma nun si cuntintava di amministrari
pirsunarmentui li tirritori cunquistati. Sò frati Ruggeru, ô cuntrariu, am anu a
manu chi avanzava 'n Sicilia mittìa li basi di n'amministrazzioni nurmanna
forti. Rubbertu, â fini dâ sò vita pruggittau di cunquistari Costantinòpuli,
unni lu mpiraturi all'èbbica era dèbbuli a causa macari di l'attaccu dî turchi
selgiuchidi. La figghia di Robbertu, mannata a Costantinòpuli pi maritarisi cô
principi, e futuru mpiraturi fu vattiata cô nomu di Elena cô ritu ortudossu, e
doppu nu certu tempu fu chiusa nti nu cunventu, nveci di divintari mpiratrici.
Chista fu la scusa chi Robbertu circau pi 'nvadiri li tirritori bizzantini. La
campagna militari, accumpagnatu di sò figghiu Ruggeru Borsa e di sò mugghèri
Sichelgàita, cèlibbri puru idda pi l'arti militari, fu na catastrufi, puru a
causa di na maladdìa chi si diffunnìu pê truppi e chi fu fatali ô stissu
Rubbertu, chi murìu a Cefalònia ntô 1085.



https://scn.wikipedia.org/wiki/Rosariu

Lu rosariu è 'na prighiera a carattari litanicu tipica do' ritu cristianu
cattolicu. L' origini sunnu tardumedievali: hu istituitu dall' ordine domenicanu
e diffusu, subbatuttu da u Seicentu, grazia alli Confraterniti do' Santo
Rosariu. 'On essendu momentu da' liturgia da' Chiesa, 'sta pratica subìu
modifichi 'ntro u corsu de seculi.

'A preghiera consista 'nta cincu seri de decia Ave Marii jungiuti ccu a
meditaziona de Misteri (ca sunnu episodi cchiu significativi do' vangelu) . U
noma voddira "curuna 'e rosi", hacendu riferimentu a lu hiura marianu ppe
eccellenza, simbulu 'e Maria. ‘A versiuna integrala , oja pocu canusciuta,
previda ‘a recita de tutti i vinti misteri e quindi ‘a recita de ducentu
avemarii .

Si dicianu cincu decini, preceduti da’ richiamu do’ Misteru . Ogni decina esta
hatta de:

A secunda dei jiorni da’ simana, recitandu u Rosariu si meditanu i misteri de
quattru curuni: ‘a prima esta chiddha de’ misteri gaudiusi , ‘a secunda esta
chiddha de’ misteri dulurusi , ‘a terza de’ misteri gloriusi , e l’urtima esta
de’ “misteri luminosi” (‘sta curuna hu misa ccu a littera apostolica Rosarium
Virginis Mariae ‘nto u 2002 da Papa Giovanni Paolo II).



https://scn.wikipedia.org/wiki/Roma_antica

Pi Antica Roma o Roma antica si ntenni la civilà rumana di la sò nascita, chi
currispunni â funnazzioni di Roma ntô 753 a.C. di la parti di Ròmulu nzinu â
fini di lu mpiru rumanu dû 476 d.C..

Lu primu fu chiddu dî Re di Roma. Stu piriudu fu carattirizzatu di lutti nterni,
e di guerri riggiunali cu li pòpuli di l'Italia cintrali.

Ntô 509 a.C. fu nstaurata la ripùbbrica rumana chi durau nzinu ô 27 a.C.. Stu
piriudu fu carattirizzatu di na prugrissiva crisciuta di mpurtanza di Roma comu
putenza riggiunali. Li guerri punichi e la caduta dâ civilizzazzioni ellinistica
graperu ê rumani lu duminiu dâ Sicilia, scippata ê greci e ê Cartagginisi e
prugrissivamenti di tuttu lu Miditirraniu. Arricurdamu nta stu piriodu li tri
cchiu famusi pueti di l'Antica Roma:

Li lutti pi lu cumannu tra li vari pirsunalità di la fini dâ ripùbbrica purtaru
â nstaurazzioni di lu mpiru, sutta Ottavianu Augustu. Sutta Tibberiu, e appoi cu
Traianu, Adrianu lu mpiru agghicau â massima ispansioni. La dicadenza fu
ineluttabbili e la prugrissiva dibbulizza dî frunteri e lu viguri di li nvasioni
barbari mitteru fini ô mpiru versu la fini dû V sèculu.



https://scn.wikipedia.org/wiki/Rogghiu

Lu rològgiu (o rulòggiu e macri rilòggiu ), è nu strumentu ca servi pi nnicari
l'uràriu e, 'n senzu cchiù ginirali, pi la misurazzioni dô trascùrriri dô tempu.
È custituitu essinzialmenti di nu muturi, di nu sistema di trasmissioni e di
cuntrullu d'enirgìa e di nu veru e propriu nnicaturi dû tempu: lu quatranti.

Di l'antichi rologgi a pènnulu a li muderni mudelli a enirgìa sulari, n'assai
èbbichi lu rològgiu scavarcau lu significatu pi lu quali vinni ammintatu (chiddu
appuntu di misurari lu passari dô tempu) finennu p'addivintari nu veru e propriu
status symbol, ntrèppiti di l'usi e di li custumi dî pòpuli diversi e di diversi
ginirazzioni.

Lu rològgiu, pi quannu è n'uggettu di usu cumuni, appi ô spissu na mpurtanti
valenza artìstica e simmòlica. Nzinu di lu principiari dâ rologgirìa li cassi di
fora èranu dicurati e a li voti macari d'intra, pi magificàrini lu fàscinu dâ
miccanica rològgica. Li rologgi di tàvulu sunnu fatti cu matiriali prizziusi,
cumu oru, argentu e bronzu.

Ci sù assai tipi di rologgi: a acqua, a pènnulu, di pusu, di tasca, atòmicu,
subàcquiu, autumàticu, ecc.



https://scn.wikipedia.org/wiki/Roald_Amundsen

Roald Engelbregt Gravning Amundsen (Borge, Norveggia, 16 di giugnettu di 1872 -
1928) spluraturi nurviggisi dî riggiuni pulari cunnucìu la prima spidizzioni
capaci di jùnciri lu Polu Sud ntô (1911-1912).

Amundsen, nzèmmula a Olav Bjaaland, Helmer Hanssen, Sverre Hassel, e Oscar
Wisting, agghicau ô polu lu 14 di dicèmmiru 1911, 35 jorna prima dâ spidizzioni
guidata di Robert Falcon Scott.

Dû mumentu ca nudda dî dui spidizzioni avìa purtatu cu idda lu troppu ngumbranti
tiligrafu senza fila, l'ùnica apparicchiatura ca ci avissi cunzintutu di
cumunicari dirittamenti dû Polu, lu successu dâ spidizzioni d'Amundsen fu
rinnutu notu sulu lu 7 di marzu di 1912. Amundsen cuntau lu sò viaggiu ntô
libbru The South Pole: An Account of the Norwegian Antarctic Expedition in the
"Fram", 1910-1912.

'N pricidenza Amundsen avìa già datu prova dû sò valuri guidannu la spidizzioni
ca ntô 1905-1906 a bordu dâ navi Gjöa (o Gjøa) avìa cumpiutu la prima travirsata
di lu Passaggiu di Nordovest dâ baja di Baffin ô strittu di Bering. La missioni
uttinni videmma n'àutru mpurtanti risurtatu scintìficu arriniscennu a
ditirminari la pusizzioni dû polu magnèticu buriali.

Amundsen tintau di jùnciri macari lu Polu Nord ma cu minuri furtuna. Murìu ntô
1928 'n nu ncidenti aèriu abbinutu susu li celi di lu Mari Glaciali Àrticu.
Nfurmatu dû ncidenti di l' airunavi Italia, jìu ginirusamenti 'n succursu dû
spluraturi talianu Ummertu Nòbbili e dû sò equipaggiu, ma lu vilìvulu supra cui
acchianau scumparìu 'n mari senza mai èssiri ritruvatu.



https://scn.wikipedia.org/wiki/Riunificazzioni_tudisca

Lu tèrmini Riunificazzioni tudisca (Deutsche Wiedervereinigung) signala lu
prucessu di riunificazzioni dâ Girmania, chi cumprinnìu du stati dî putenzi
alliati, â fini dâ Secunna guerra munniali.

La riunificazzioni tudisca succidìu lu 3 di uttùviru, 1990, quannu li tirritorî
di l'ex Ripùbblica Dimucràtica Tudisca (RDT, chiamata spissu la "Girmania Est")
vìnniru ncurpurati nnâ Ripùbblica Fidirali Tudisca (RFT, o cchiù urdinariamenti
"Girmania Ovest"). Doppu li primi elizzioni lìbbiri nnâ Girmania Est, tinuti lu
18 di marzu, 1990, li trattativi tra la RFT e la RDT culminaru nt'un Trattatu di
Unificazzioni, mentri li trattativi tra li du Girmanî e li quattru putenzi
accupanti pruduceru lu "Trattatu dui cchiù quattru", chi garantìa la ndipinnenza
cumpreta ôn statu tudiscu riunificatu. La Girmania riunificata arristau un paisi
parti dâ Cumunità Europea (e poi di l'unioni Europea) e dâ NATO. Lu tèrmini
"riunificazzioni" veni usatu ncuntrastu câ prima unificazzioni dâ Girmania ntô
1871.

Doppu la fini dâ secunna guerra munniali 'n Europa, la Girmania era divisa pi
quattru zoni d'accupazzioni. La vecchia capitali Birlinu, ntô quali s'attrova lu
Cunzigghiu di Cuntrollu Alliatu, vinni idda stissa suttadivisa pi quattru zoni
d'accupazzioni. Sibbeni la ntinzioni dî quattru putenzi accupanti fussi di
cuvirnari assemi una Girmania chî cunfini dû 1947, l'avventu dî tinsioni dâ
Guerra Fridda fici capitari ca li zoni francisi, ngrisi e miricani furmaru ntô
1949 la Ripùbblica Fidirali tudisca (e Birlinu Ovest), lassannu fora la zona
d'accupazzioni russa chi addivintau ntô stissu annu la Ripùbblica Dimucràtica
tudisca (cumprinnennu Birlinu Est). Sparti di chissu, diversi parti di l'ex
Reich tudiscu vìnniru ncucchiati câ Pulonia e cu l'Unioni Suviètica.

La prima pruposta pâ riunificazzioni dâ Girmania vinni avanzata di Josif Stalin
ntô 1952, cu tèrmini simili a chiddi nsiquitu adduttati pi l'Austria chi
prupunìu la criazzioni di una Girmania niutrali, c'un cunfini accantu â Linia
Oder-Neisse e l'alluntamentu di tutti li surdati alliati prima d'un annu. Lu
cuvernu tudiscu uccidintali dû cancilleri Konrad Adenauer favuriva na majuri
ntigrazzioni cu l'Europa Uccidintali. Sta cundizzioni vinni rifiuta dî
suviètici. Nautra pruposta di Stalin privitti la riunificazzioni dâ Girmania chî
confini dû 1937, a cundizzioni ca si cuncurdassi cû Pattu di Varsavia.

Ô partiri dû 1949, la Ripùbblica Fidirali Tudisca si sviluppò p'èssiri na
nazzioni capitalista uccidientali cu na "econumìa di mircatu suciali" e nu
cuvernu parramintari dimucràticu. Na longa criscita ecunòmica accuminzata nnî
1950ini duna vita a 30 anni di "miràculu ecunòmicu" (Wirtschaftswunder). A
l'autru latu dû cunfini, la Ripùbblica Dimucratica Tudisca si stabbilau un
cuvernu auturitariu cu na econumìa di cumannu nt'un modu suvièticu. Mentri ca la
RDT stava addivintannu la nazzioni cchiù ricca e cchiù avanzata dû bloccu
suvièticu, tanti dî soi cittadini cuntinuaru a taliari ô punenti pâ libbirtati
pulìtica e la pruspiritati ecunòomica. Lu scappari d'un nùmmuru criscenti di
tudischi dû livanti ê nazzioni nun cumunisti, attraversu Birlinu Ovest, purtau
la Girmania Est, ntô 1961, a eriggiri lu Sistema di cunfini dâ RDT (dû quali
facìa parti lu Muru di Birlinu) pi privìniri qualunchi scappata.

Lu cuvernu dâ Girmania Ovest e li soi culligati dâ NATO, p'accuminzari nun
ricanuscìanu la RDT o la Ripùbblica Pupulari di Pulonia. Li rapporti tra li du
Girmanî arristaru friddi finu a quannu nu cancilleri dâ Girmania Ovest Willy
Brandt lanciau un riabbicinamentu assai pulèmicu cu la Girmania Est (canusciuta
comu Ostpolitik) nnî 1970ini.

Nta l'austu dû 1989, l'Unghirìa livau li limitazzioni ê cunfini cu l'Austria e
nta sittèmmiru cchiù di 13.000 tudischi urientali si fujeru ô punenti attraversu
l'Unghirìa. Li manifistazzioni di massa contra lu regime cumunista tudiscu
acuminzaru ntô tardu 1989, principarmenti chî "Dimustrazzioni dû lunidìa" a
Lipsia. A frunti dû scuntentu pòpulu lu leader tudiscu di l'est Erich Honecker
fu furzatu a ritiràroso lu 18 di uttùviru, 1989.

Li limitazzioni ê muvimenti pî tudischi di l'est foru livati dû novu cuvernu lu
9 di nuvèmmiru, 1989 e tanti pirsuni si nni jeru sùbbutu sùbbutu attraversu lu
Muru unni guardî dî cunfini graperu li punti d'accessu lassànnuli nèsciri. Pi
cunziquenza, tanti tudischi d'ogni latu dû Muru accuminzaru a abbàttiri certi
parti dû muru stissu, criannu una dî mmàggini cchiù vìvidi dû sèculu XX.

Lu 18 di marzu, 1990 vìnniru tinuti li primi e ùnichi elezzioni lìbbiri ntâ
storia dâ Ripùbblica Dimucràtica Tudisca, pruducennu nu cuvernu cû ndrizzu
principali di nicuzziari la fini dû statu stissu. Comu un idiòlugu dâ Girmania
livanti fici nutari ntô 1989, "La Pulonia pò arristari Pulonia siddu lu reggimi
cumunista casca, ma senza cumunismu la Girmania Est nun havi nudda raggiuni
d'asìstiri".

Paru paru ê discussioni multilatirali, discussioni bilatirali foru tinuti tra li
cuverni tudischi di Est e Ovest, li quali lu 18 di maiu firmaru un accordu p'un
passu ntirmediu: un unioni suciali, ecunòmica e chî du muniti, chi trasìu nforza
lu primu di giugnettu. Lu 23 di austu lu parramentu dâ Girmania Est
(Volkskammer) appruvau la pruposta di accissioni â RFT. Lu pattu di
unificazzioni ("Einigungsvertrag") tudiscu fù firmatu lu 31 di austu, 1990, dî
rapprisintanti di RDT e RFT. Lu 1 di sittèmmiru, 1990, lu "Trattatu dû statu
finali dâ Girmania" (difinutu accordu "dui cchiù quattru") vinni firmatu e si
stabbilìu ufficialmenti la ristabbilita china suvranità dî du' stati tudischi.
La Girmania fu ufficialmenti riunificata lu 3 di uttùviru, 1990.

Lu 14 di nuvèmmiru, 1990, lu cuvernu tudiscu firmau un trattatu câ Pulonia
stabbilennu li cunfini pirmanenti tra li du' stati supra la linia Oder-Neisse, e
quinni rinunciannu a qualunchi rivinnicazzioni supra la Silesia, Pomerania Est,
Dànzica e Prussia Urientali. Lu misi succissivu si tìnniru li primi elezzioni
lìbbiri di tuttu lu pòpulu tudiscu dû partiri dâ secunna guerra munniali. Lu
risurtatu era na crisciuta dâ maggiuranza dâ cualizzioni di cuvernu dû
Cancilleri Helmut Kohl.



https://scn.wikipedia.org/wiki/Rignu_Unciutu

Lu Regnu Unitu di Gran Britagna e d'Irlanna dû Nord è na nazziuni europea
funnatrici di l'Unioni Europea. La forma di cuvernu è la munarchìa parramintari.
Lu primu ministru è Theresa May e lu capu di statu è la riggina Elisabetta II dû
Regnu Unitu

Galles e Scozzia sunu nazzioni custituenti e hannu, macari iddi, nu cuvernu
propriu.

Lu tirritoriu cumprenni l'ìsula dâ Gran Britagna, ca si cumponi di divirsi
riggiuni (la Nglaterra, lu Galles, la Curnuvagghia, la Scozzia a nord), e
l'Irlanna dû Nord. Àutri tirrituri e culonî sparsi ntô munnu fannu parti dû
Regnu unitu, ntra cui l'ìsuli Falkland, l'arcipèlacu di Pitcairn, la rocca di
Gibbilterra.

Arcuni di li primi scritti supra la storia di lu Regnu Unitu sunnu di Tacitu [1]
"Cu eranu li primi abbitanti dâ Britagna, si fussiru dû locu lu furasteri è,
comu sempri pi li varvari, picca canusciutu." Quannu Cesari cunquistò la Gaddia,
mannò dui spidizzioni pi vìriri chi era dda terra ca vidìa di na costa. Scari
eranu li nutizzi. Agricola suttamisi li genti varvari ca viviànu nta l'ìsula, ma
li genti di dda terra ca chiamamu Scozzia mai furu suttamisi. Nu mur fu isatu di
lu Mpiraturi Adrianu pi diffinnirisi di sti genti, secunnu iddi billicusi, ca
nun si facìanu suttamittiri. Cu la fini di lu mperu d'uccidenti, l'ìsula si
spartìu e pi sèculi arristò siparata. Li primi nvasura furu l'Anglu-Sassuni ca
ntra lu III e lu VII sèculu si sparteru li tirrituri dâ Gran Britagna funnannu
diversi regni.



https://scn.wikipedia.org/wiki/Rembrandt

Rembrandt Harmenszoon van Rijn nascìu lu 15 di giugnettu dû 1606 a Leida, una dî
citati cchiù mpurtanti dî Paisi Vasci.

Sò patri, di nomu Harmen (nfatti Harmenszoon signìfica figghiu di Harmen), era
un mugnaiu e sò matri, Curnelia, era figghia di un furnaru. Li sò ginitura
appiru deci figghi e Rembrandt era lu penùltimu (tri frati mureru di
picciriddi). Dâ sò famigghia n'arrivaru picca nutizzî, però sapemu ca era na
famigghia ca nun avìa prubblemi ecunòmici.

Rembrandt fu l'ùnicu dâ sò famigghia ca scigghìu un misteri diversu di chiddu di
sò patri; nfatti ntô maiu dû 1620 si scrissi a l'Univirsità di Leida, la cchiù
antica dû paisi, canusciuta nta tutta l'Europa. Nun avìa mancu quattòrdici anni
ma, nni ddi tempi, era bastanti nurmali tràsiri nta l'univirsità accussì
picciutteddi. Prestu dicidìu di ntirrùmpiri li studî univirsitari pi fari
pràtica nni un pitturi chiamatu Jacob Van Swanenburgh; cu iddu arristau tri anni
e doppu passò sei misi a Amsterdam cu Pietre Lastman, un artista assai stimatu.
Nnô 1625 turnau a Leida, unni grapìu un propiu studiu pirsunali, addivintannu
prestu famusu.

A ddi tempi a Leida c'era n'àutru pitturi famusu, Jan Lievens, puru iddu allevu
di Lastman, chi, pari, accuminciau a pittari quannu era ancora un picciutteddu.
Lievens e Rembrandt addivintaru amici e pi assai anni travagghiaru nzèmmula,
spartennu ntra di iddi li stissi mudelli e, forsi, puru lu studiu e pittannu li
stissi suggetti, comu nta na specî di amichèvuli rivalitati.

Â fini dû 1631, o a l'inizziu dû 1632, Rembrandt si trasfirìu a Amsterdam, unni
accuminciò a ottèniri li primi cummissioni e li primi successi. Lu pitturi si
dimustrau sùbbitu superiuri ê sò culleghi e a stu successu cuntribbuìu
l'amicizzia cu nu mpurtanti mircanti d'arti, Hendrick van Uylenburgh, cû quali
abbitau pi dui anni.

Nnô giugnu dû 1633 si zitau cu na cucina di Uylenburgh, Saskia, câ quali si
maritau doppu un annu. Rembrandt era unu dî cchiù mpurtanti pitturi dâ cità e
nun avìa prubblemi ecunòmici. Ntô 1639 accattau na mpunenti dimora chi lu dicìa
tuttu supra li sò aggiati cundizzioni ecunòmichi.

Tra lu 1635 e lu 1640 Saskia appi tri figghî, chi mureru tutti doppu na pocu di
simani: lu primu si chiamava Rombartus e li fimmineddi chi vìnniru appressu
forru battiati tutti e dui cu lu nomu di Cornelia, la matri dû pitturi. Saskia
appi nu quartu e ùrtumu figghiu, Titus, ntô 1641 chi, contrariamenti all'àutri,
supravvissi, ma fu Saskia picca tempu doppu a mòriri, a sulu ventinov'anni, lu
14 di giugnu 1642, annu particolarmenti mpurtanti ntâ vita di l'artista pirchì
fu chiddu in cui rializzò "La ronda di notte": la sò òpira cchiù famusa e cchiù
granni, lu quatru cchiù ammizziusu mai pittiatu nzin'allura di n'artista
ulannisi.

Doppu la morti di sò mugghieri e avennu un figghiu ancora nicu di crìsciri, a
Rembrandt ci vinìa diffìcili didicàrisi a li sò quatri. Attruvò cunfortu ntâ
riliggiuni, ma avìa nicissità di aviri na guvirnanti pi accudiri Titus, accussì
assumìu a Geertge Dircks.

Lassata la casa, ntô 1649, Geertge fici causa ô pitturi accusànnulu di non aviri
mantinutu la prumissa di matrimoniu. Accuminciaru na pocu di azzioni ligali chi
fineru cu la cunnanna dâ fìmmina a cincu anni di càrzaru; libbirata btô 1655,
murìu l'annu doppu.

Nnô mentri Hendrickje, chi di fattu era la secunna mugghieri di Rembrandt, fici
dui figghî: lu primu murìu picca tempu doppu la nàscita ntô 1652; la secunna,
chiamata Curnelia, fu l'ùnica di li sei figghî a supravvìviri a l'artista.

Mentri la vita privata dû pitturi attravirsava sti traumàtici canci, la so'
carrera artìstica cuntinuava a declinari. L'artista, pî so' ritratti, nun
guadagnava chiù comu na vota ma spinnìa ugualimenti granni summi, dilapidannu li
soi ricchizzi pi arricchiri na stravaganti cullizzioni d'arti di uggetti rari
chi cumprinnìa: quatri dû Rinascimentu talianu, armi, armaturi, uggetti
urientali, ecc.

Ntô 1660 Titus, oramai adultu, criau cu Hendrickje na sucitati di cummerciu
d'arti 'n cui Rembrandt figurava furmarmenti comu dipinnenti.

La sò fama si diffunnìu puru a l'èstiru, tantu ca ntô 1699 un culleziunista
talianu, Antonio Ruffo, ci ncarricau na pocu di quatri.

Ntô 1663 Hendrickje murìu e ntô 1668 murìu puru Titus, chi s'avìa maritatu sulu
sei misi prima. Nnû marzu di l'annu doppu la vìduva parturìu na figghia, Titia.

Rembrandt cuntinau a travagghiari cu la stissa granni abbilità di sempri nzinu a
la sò morti, abbinuta lu jornu 4 di uttùviru dû 1669, quannu avìa sissantatrì
anni; quattru jorna doppu lu vurricaru a Amsterdam.



https://scn.wikipedia.org/wiki/Regnu_unitu

Lu Regnu Unitu di Gran Britagna e d'Irlanna dû Nord è na nazziuni europea
funnatrici di l'Unioni Europea. La forma di cuvernu è la munarchìa parramintari.
Lu primu ministru è Theresa May e lu capu di statu è la riggina Elisabetta II dû
Regnu Unitu

Galles e Scozzia sunu nazzioni custituenti e hannu, macari iddi, nu cuvernu
propriu.

Lu tirritoriu cumprenni l'ìsula dâ Gran Britagna, ca si cumponi di divirsi
riggiuni (la Nglaterra, lu Galles, la Curnuvagghia, la Scozzia a nord), e
l'Irlanna dû Nord. Àutri tirrituri e culonî sparsi ntô munnu fannu parti dû
Regnu unitu, ntra cui l'ìsuli Falkland, l'arcipèlacu di Pitcairn, la rocca di
Gibbilterra.

Arcuni di li primi scritti supra la storia di lu Regnu Unitu sunnu di Tacitu [1]
"Cu eranu li primi abbitanti dâ Britagna, si fussiru dû locu lu furasteri è,
comu sempri pi li varvari, picca canusciutu." Quannu Cesari cunquistò la Gaddia,
mannò dui spidizzioni pi vìriri chi era dda terra ca vidìa di na costa. Scari
eranu li nutizzi. Agricola suttamisi li genti varvari ca viviànu nta l'ìsula, ma
li genti di dda terra ca chiamamu Scozzia mai furu suttamisi. Nu mur fu isatu di
lu Mpiraturi Adrianu pi diffinnirisi di sti genti, secunnu iddi billicusi, ca
nun si facìanu suttamittiri. Cu la fini di lu mperu d'uccidenti, l'ìsula si
spartìu e pi sèculi arristò siparata. Li primi nvasura furu l'Anglu-Sassuni ca
ntra lu III e lu VII sèculu si sparteru li tirrituri dâ Gran Britagna funnannu
diversi regni.



https://scn.wikipedia.org/wiki/Queen_on_Fire_%E2%80%93_Live_at_the_Bowl

Queen on Fire - Live At The Bowl è nu duppiu album live e nu DVD ru gruppu
musicali ngrisi de Queen pubbricatu nto 2004. Sta raccolta riprupuni 'n virsioni
cumpleta u cuncerto ri Milton Keynes Bowl ru 5 di giugnu 1982, duranti l'Hot
Space Tour, e ra molti cunsidiratu unu ri cchiù beddi spittaculi live ra secunna
parti ra carriera du gruppu. Si po' diri ca si tratta ri materiali raru, 'n
quantu cunteni assai canzuni tratti ra l'album Hot Space (tra cui “Action This
Day e Back Chat) ca nun sunnu mai stati pubbricati live U DVD ammustra a vuci ri
Freddie Mercury a granni livelli, 'n particulari duranti Somebody to Love.

Durani u spittaculu, u chitarrista Brian May appi nu prublema ca so chitarra, a
Red Special. Duranti a virsioni viluci ri We Will Rock You e “Dragon Attack” nu
paru ri curdi si rumperu e appi a canciari chitarra. Prima ri Love of My Life,
May sunò nu pizzuddicchiu ri l'intru di Las Palabras de Amor. Nto corsu ri
l'assulu ri chitarra du chitarrista, u strumentu si scollegò e l'assulu s'appi a
firmari pi 20 secunni. U batterista Roger Taylor e lu bassista John Deacon
ficiru assuli improvvisati duranti “Dragon Attack”. Taylor avia finitu ri fari
assuli ri batteria (u so ultimu assulu fu nto nuvèmmiru 1981), quinni chista è
l'unica vota ca fici nu assulu ri batteria dopu u 1981 ca formazioni originali
de Queen. Taylor turnò a fari nu assulu ri batteria sulu nto 2005, cu Paul
Rodgers. Duranti a canzuni Fat Bottomed Girls, Freddie Mercury stunò duranti nu
falsettu, ma u sbagliu fu aggiustatu pa pubbricazioni su CD e DVD.



https://scn.wikipedia.org/wiki/Queen_(album)

Queen è u primu album 'n studiu ru gruppu misucali ngrisi dê Queen, pubbricatu
'n furmatu LP nto 1973.

Registratu ne Trident Studios e na li De Lane Lea Studios ri Londra tra u 1971 e
lu 1972, venni prudottu da Roy Thomas Baker, John Anthony e i Queen. U cantanti
Freddie Mercury e lu chitarrista Brian May furunu autori ra maggior parti ri
canzuni ru discu; u batterista Roger Taylor scrissi e cantò Modern Rock 'n' Roll
mentri u bassista John Deacon nun venni accreditatu 'n alcun branu.

L'album, caratterizzatu ra sunorità hard rock e glam rock, oltre ca prisintari
quarchi elementu ru nascenti heavy metal, cumprenni brani ca trattanu puru ri
argomenti folkloristici (My Fairy King) e riliggiusi (Jesus). U gruppu inclusi u
cummentu “No sintetizzatori” na copertina ri l'album, pi nun cunfunniri i loro
elaboratori multi-tracking, i numerosi effetti cu la chitarra e i suoni vucali
cu sta tipologia ri strumento.

U gruppu, furmatu nto 1970 e cumplitatu ra John Deacon nto frivaru 1971,
accuminciò a sunari nto circuitu universitariu e ni club ri Londra. Nto
sittèmmiru 1971, Terry Yeadon, nu amicu ri May, offrì a li Queen, ca avevanu
organizzatu nu primu tour 'n Curnuvagghia no stissu annu, a possibilità ri
registrari gratis ne novi De Lane Lea Studios, pi collaudari li attrizzaturi. U
gruppu ne approfitto, registrannu quarchi branu originali, comu Keep Yourself
Alive, Liar e Stone Cold Crazy. Nunustanti a qualità ri tali registrazioni,
inizialmenti nudda casa discugrafica vosi assumiri u gruppu, tranni a Chrysalis
Records; nto 1972, i brani attirarunu poi l'attenzioni ri John Anthony,
discugraficu ra Mercury Records, e ri Roy Thomas Baker, cullaboratori ri Trident
Studios, ri proprietà ri Norman e Barry Sheffield.

I Queen appiru accussì a possibilità ri aviri a disposizioni scali ri
registrazioni, però appiru a registrari i proprie canzuni sulu duranti i tempi
morti ri Studios, solo dopu ca l'artista paganti fussi iutu via. U limitatu
utilizzu ri scali ri registrazioni si prutassi ra giugnu a nuvèmmiru du 1972; 'n
stu piriodu u gruppu si cuncintro su finiri nu branu a vota, prima ri passari o
succissivu. U prudutturi Roy Thomas Baker chiesi a iddi ri registrari novamenti
i canzuni, stavolta cu nu equipaggiamentu migliore. Nu jornu u produttori Robin
Cable dissi a Freddie Mercury ri registrari parti vucali pi na versioni ri I Can
Hear e ri Goin' Back su cui stava travagghiannu. U cantanti chiese a
collaborazioni puru a May e Taylor, ma nun a John Deacon, nunustanti facissi già
parti ru gruppu; i brani vinniru registrati e pubbricati 'n vinile nto 1973 cu
lu pseudonimo ri Larry Lurex

Keep Yourself Alive fu a prima canzuni a venìri registrata novamenti, risultato
ca però nun venni apprizzatu da li Queen. A traccia venni registrata arrieri,
ma, ne sessioni ri mixaggio, nuddu mix andava ncontru a li pretese ru gruppu,
dopu avutri 7 o 8 tentativi, Mike Stone, ca sarabbe poi rimastu u tecnico ru
suono e a voti u co-prudutturi ri successivi 5 album de Queen, ebbi poi
l'approvazioni ru gruppu. Pa canzuni Mad the Swine, nunustanti fussi registrata
pu primu l'album, Baker e li Queen, nun eranu d'accorso pi quantu riguardava a
qualità ru suono ri percussioni; nun avennu risolto i divergenze, a canzuni
venni lassata fora l'album. Pi quantu riguarda The Night Comes Down si prifiriu
utilizzari a demo registrata a li De Lane Lea Studios, poiché a so qualità
risultò megghiu ru standart du restu ri canzuni di l'album.

Stone Cold Crazy, ca venni scritta a fini ri l'anni sissanta ra Mercury, quannu
era membru ri Sour Milk Sea, un fici parti ri l'album ma venni inclusu no terzu
album de Queen, Sheer Heart Attack, du 1974. Puru "Father to Son" e "Ogre
Battle" eranu già stati fatti, oltre ca era stata cantata 'n cuncertu già nto
1972, ma lu gruppu volli aviri cchiù tempu pi aggiustara 'n studio. Avutri
registrazioni ri stu piriodu, comu tracci ri Smile (Silver Salmon e Polar Bear),
Rock And Roll Medley (allura eseguito spissu comu bis) e Hangman vinniru incisi
su vinile e fannu ora parti ri collezioni privati.

Nunustanti l'album fussi già cumpletu e mixato ra nuvèmmiru 1972, i Trident ci
misiru misi pi circari na etichetta discugrafica disposta a pubblicarlu. Infini
u pubblicaruni iddi stissi, ma sulu dopu ottu misi, nto 1973. Duranti stu lassu
ri tempu i Queen avianu iniziatu a scriviri materiali pi lu seccunu album, ma
eranu tristi ri ritardi na pubbricazioni ri primu travagghiu. No stissu piriodu
registrarunu rui sessioni pi la BBC Radio 1.

U primu singulu de Queen, Keep Yourself Alive (u mix ri Mike Stone, a virsioni
album), venni pubbricatu una simana prima ri l'album (no Regnu Unitu pubbricati
u 6 e 13 di giugnettu). A traccia venni poi purtata ra 3:47 a 3:30 pa
pubbricazioni na li Stati Uniti dâ Mèrica, na l'uttuviru ru stissu annu. 'N
tutti i paisi u latu B fu a canzuni "Son and Daughter". U 14 di frivaru 1974
l'Elektra Records pubbricò 'n USA u singulu Liar, pisantimenti muddificatu
sìenza u cunsensu ru gruppu, cu “Doing All Right” no latu B.

Nto giugnettu du 1975 l'Elektra ripubbricò na nova virsioni ri Keep Yourself
Alive (chiamata “Lons-Lost Retake), sta vota cu doppiu latu B ri "Lily of the
Valley" e "God Save the Queen". Sta nova virsioni arristò inedita na l'album USA
finu o 1991, annu 'n cui venni nserita comu bonus track na l'edizioni
rimasterizzata ra l'Hollywood Records ri stu album, e no restu ru munnu finu o
2011, quanni venni nserita na l'EP bonus ri l'edizioni deluxe ri l'album A Night
at the Opera.

L'album fu ripubblicatu prima nto 1991 na li Stati Uniti dâ Mèrica ra
l'Hollywood Records cu l'aggiunta ri tri bonus tracks, 'n seguitu nto 1994 ra
Parlophone (sìenza alcuna traccia bonus) e nto 2011 rimasterizzatu 'n furmatu
digitali ra l'Island Records/Universal Records e distribuitu 'n dui edizioni:

U stili de Queen fu nfluinzatu da lu rock prugrissivu e l'heavy metal ri
l'epopca, rifacennusi a gruppu comu Led Zeppelin e Yes. I testi spazzianu
attraverso vari argomenti, tra cui a riliggiuni (a nona canzuni "Jesus") e lu
mitu ('n "My Fairy King"). Cinqu canzuni ri stu album sunnu stati scritti ra
Freddie Mercury, quattru ra Brian May (ca cumprenni "Doing All Right", scritta
'n cullabburazioni cu Tim Staffell, bassista e cantanti ri Smile), mentri unu
("Modern Times Rock 'n' Roll"") è statu cumpostu e cantatu ro batterista (Roger
Taylor).

Rolling Stone scrissi: “Nun c'è dubbiu ca stu funky, energico quartettu ngrisi
abbia tutti li strumenti necissari pi rivendicari l'abbdicatu tronu heavy-metal
ri Zep, oltri ca pi addivintari na forza assai influenti no munnu du rock. U
loru album ri debuttu è eccellente”. U Winning Free Press fici nutari comu i
Queen pigghiassiru 'n presitu ra avutri artisti, paragunannuli ai Led Zeppelin,
scrivennu: “U gruppu arrinesci a iniettari nu tali toccu ri energia a maggior
parti ri stu [album] ca nun mi dispiaci anticchia... Cu so primu album, i Queen
annu prudottu na guida nzemi ad avuta energia ca nu tempu po' essiri cunsidirata
cu la stissa riverenza ca Led Zep 1 ricivi adessu”. Avutri tistati lodarunu u
discu, mittennu sopratuttu 'n risalto a qualità ri pezzi comu Keep Yoursel
Alive, Great King Rat e Doing All Right. Tuttavia nun mancarunu mancu i critiche
negative, e quarchi rivista (soprattuttu mìricana) arrivarunu a definiri Queen
comu nu “banali rock ra supermercatu”. Na li anni succissivi, All Music retti a
l'album 3 stiddi su 5, definennulu comu “bizzarru, ma prumittenti esordio ri nu
classicu gruppu rock”, mentri Q u premiò cu u massimu ri voti, citannu comu “nu
acquistu essenziali.” Nto 1994, Guitarst Magazine misi l'album o 19° postu comu
“album da li chitarri cchiù influenti ri tutti i tempi.

Keep Yourself Alive, scritta ra Brian May, è stata a prima canzuni ru gruppu;
nun trasiu ne classifiche du Regnu Unitu e na chiddi ri Stati Uniti dâ Mèrica.
Divìersamenti ra quantu succeri normalmenti, furunu i cumpunenti ru gruppi a
sceglieri quali quali canzuni fussi statu u loru primu singulu ri lanciu, e nun
a casa discugrafica.

Doing All Right, scrittu ra Brian May e Tim Staffell e conosciutu puru comu
“Doin' All Right” e “Doin' Alright”, era originariamenti nu branu ru gruppu
ngrisi Smile, ca cchiù tardu sarebbe addivintatu famusu cu nomu de Queen. É a
secunna traccia ri l'album ri debuttu, pubbricata poi puru comu b-side ri Liar
soltanto na li Stati Uniti dâ Mèrica e 'n Nova Zilanna.

No corso ra so durata a traccia cancia tempu assai voti, ra cchiù liggera musica
pop finu ad aviri persinu na sizzioni ca po' essiri definita sulu comu musca
heavy metal.

Chistu è unu ri pochi brani de Queen ca viri Brian May o chianuforti, è puru u
primu a essiri sunatu live o chianuforti ra Freddie Mercury. Pi stu branu May
sunò puru a so vecchia chitarra acustica Hairfred, na cosa ca fici puru pi
"White Queen (as It Began)" e Jealousy.

U gruppu sunò Doing All Right pa prima vota nto 1970. A li tempi ri Smile, u
branu era cantatu ra Tim Staffell e Mercury provò a interpretarlo a so stissa
maniera.

Na versioni ri l'album At the Beeb, Roger Taylor canta nall'ultima strofa comu
vuci principali.

Na l'labum At the Beeb è prisenti na versioni live ra canzuni registrata na li
studi ra BBC u 3 di dicèmmiru du 1973.

My Fairy King, fu scritta ra Freddie Mercury e tratta ri “Rhye”, nu postu
immaginariu criatu ra Mercury e citatu 'n avutri brani ri Queen, comu Seven Seas
of Rhye e "Lily of the Valley".

My Fairy King cunteni numirosi suvraposizioni ri vuci e armonie vucali, ri cui
Mercury era appassionatu. Puru Roger Taylor ammustra i so doti vucali,
raggiungennu i cchiù avuti noti ra so carriera. A tecnica ra suvraposizioni
vucali fu utilizzata cchiù avanti 'n molti brani re Queen, comu a famusa
Bohemian Rhapsody.

Ra nutari ca Mercury pigghiò 'n prestito quarchi versu ra na puisia ri Robert
Browning, “The Pied Piper of Hamelin”. U tema ra canzuni prisenta inoltre
numirosi analogie cu poema “My Faerie Queene” ri Edmund Spenser.

Liar è nu barnu scrittu ra Freddie Mercury nto 1970, quannu si chiamava ancùora
Freddie Bulsara, ma duranti u so sviluppu vitti l'apporto ri tuttu u restu ru
gruppu. È a quinta canzuni ri l'albu, 'n quarchi paisi fu u secennu singulu
trattu da l'albu.

Liara usa nu riff pigghiatu da nu branu pre-Queen ri Mercury, Lover. Chris
Chesney, chitarrista ru pricirenti gruppu 'n cui militava Mercury, i Sour Milk
Sea, dissi duranti na sissioni Q&A ('n ngrisi “Questions and Answers”, dumanni e
risposte) no situ ufficiali de Queen ca:

Brian May scrissi sta canzuni nto 1970, pocu dopu u scioglimentu ri Smile e a
formazioni de Queen. Venni registratu pa prima vota a li De Lane Lea Studios nto
sittèmmiru du 1971.

Nto 1972 Roy Thomas Baker e li prupritari/manager ru studio, Norman e Barry
Sheffield, vosiru novi registrazioni ri cinqu demu nei De Lane Lea. Vinni
accussì registrata na nova virsioni ri The Night Comes Down, ma a fini fu chidda
pricirenti a essiri cunsidirata megghiu ri chidda nova e inserita poi na l'album
ri debuttu. Ancùora ùoggi a virsioni prudotta da Roy Thomas Baker nun è stata
pubbricata e nun è prisenti in alcun bootleg.

Ne rigistrazioni pirata ri demo originali ri De Lane Lea a diffirenza ri qualità
ri The Night Comes Down è assai evidenti rispettu a l'LP du 1973 e cchiù assai
rispettu a l'ultima serie ri registrazioni digitali ri l'album pubbricati ra
Parlophone e ra Hollywood Records. Comunque na demo è prisenti u stissu mix ri
cassette demo, cu mudifiche minimi (a qualità ri bootleg rendi difficili
stabiliri se i miglioramenti sunnu dovuti a na registrazioni cchiù appropriata o
a lu mizing addizionali).

Nto [[[1998]] i Queen pubbricaru Queen: The eYe, nu jocu pi PC cumpostu ra cinqu
dischi cu tracci audio eseguibili su comuni lettori CD. Tra li canzuni
utilizzati nto jocu è prisenti na virsioni ri The Night Comes Down ra durata ri
1 min: 30 sec.

No testu ra canzuni è prisenti puru nu riferimentu ambiguo a Lucy in the Sky
with Diamonds: "Lucy was high and so was I; Dazzling, holding the world inside".
May è nu fan re Beatles e 'n numerosi intervisti dissi ca si ispirava a lu
gruppu ngrisi.

Modern Times Rock 'n' Roll è nu branu scrittu e cantatu da lu batterista Roger
Meddows-Taylor.

Fu cantatu live 'n dui occasioni pi la BBC. A prima ri sti versioni, u 3 di
dicèmmiru 1973, è assai simili a l'originali e fu trasmessa duranti u show ri
John Peel e poi inclusa na l'album du 1989 At the Beeb. A secunna nveci, fu
trasmessa ra Bob Harris Show, na l'aprili 1974. Sta versioni, ca nun appi
successu al di fuori da li registrazioni bootleg, a nu stili assai differenti da
l'originali: è cchiù lenta e avi parti vucali extra ri Freddie Mercury. Stu
branu fu cantatu 'n molti ri primi apparizioni live de Queen, ma 'n quarchi
occasioni era cantata ra Freddie Mercury. É l'origini du punk pi Nile Rodgers,
gèniri musicali ca fu “ufficializzatu” da li Sex Pistols nto 1977.

Son and Daughter -assai indicativu du primu sound de Queen, influinzatu da lu
rock e heavy metal- è nu branu scrittu da lu chitarrista Brian May nto 1972 e
fici parti na scaletta live de Queen finu o 1975. Fu pubbricata nto 1973 comu
latu-b ru singulu Keep Yourself Alive e 'n na versioni live registrata na li
studi ra BBC e 3 di dicèmmiru 1973, na l'album “At the Beeb”.

U testu riporta parti ra storia ri Gesù, nu fattu resu cchiù interessanti ra
fede zoroastriana ri Mercury. U branu è basatu su nu accumpagnamentu ritmico ri
dui suli accordi duranti i versi, seguitu ra na luònga parti strumintali, ca si
porta avanti quasi finu a fini ra canzuni.

A casua, di l'effetti criati da Red Special (a chitarra ri Brian May), tanti fan
cunsidiravanu i Queen nu gruppu ri rock psichedelicu.

Seven Seas of Rhye..., strumintali, è nu assaggiu o statu embrionali ri chidda
ca sarebbe addivintiata na hit ru secunnu album de Queen, Queen II.

A traccia finali ri l'album è na brevi virsioni strumintali -no sorta ri demo-
ri Seven Seas of Rhye. A versioni definitiva ri stu branu fu inveci inseritu na
l'album successivu, Queen II.

Fu registratu tra lu 1972 e lu 1973 pi essiri nseritu na l'album Queen, tra li
dui tracci Great King Rat e My Fairy King. U finali ri batterie ri Great King
Rat s'avia a funniri cu l'intro ri Mad The Swine. Pi na disputa nun risolta pi
la qualità du suono ri percussioni u branu nun fici poi parti ri stu albun nto
Regnu Unitu e misu comu bonus track na l'edizioni ri Queen du 1991 ra
l'Hollywood Records. Na sta versioni, u primu versu recita “Been here before”,
mentri l'originali era “I've been here before”.

Sta nova virsioni ri “Keep Yourself Alive”, nserita comu bonus track na
l'edizioni ri “Queen” du 1991 ra l'Hollywood Records, fu ri-registrata da lu
gruppu nto giugnu 1975 e pubbricata nu misi dopu comu singulu sulu na li Stati
Uniti dâ Mèrica. Nto 2011 u branu fu misu na l'edizioni deluxe ri l'album A
Night at the Opera pubbricata ra l'Island Records 'n formatu cumpletamenti
restauratu 'n digitali.

Liar (1991 Remix) è na bonus track misa na l'edizioni ri l'album Queen du 1991
ra l'Hollywood Records. U remix è opira ri John Luongo e Gary Hellman.



https://scn.wikipedia.org/wiki/Quatratura_do_cerchiu

custituisci unu di li tri prubblemi classici dâ giumitria greca. L'obbiettivu
eni chiddu di custruiri, usannu sulu custruzzioni ccu riga e cumpassu, nu
quatratu câ stissa aria di nu datu cerchiu.

Tra li matimâtici di l'antichità chi pruvaru a risorviri lu prubblema unu di
chiddi ca tintau di risurvillu fu Archimedi. Lu sarausanu, nun arrinisciu a
risurvillu, ma risurvìu la quatratura dâ parabbola. La Sicilia all'èbbica facìa
parti dâ Magna Grecia zoè da so parti culuniali in Italia assemi â gran parti di
citati culoniali grechi dâ Basilicata, Puglia e a Campania.

Chiddu dâ quatratura dô cerchiu nun je autru ca nu classicu prubblema di
matimatica, o cchiu pricisamenti. di giomitria.

Lu prubblema arrisali a a sprummintazzioni dâ giomitiria e parissi stranu ma avi
tinutu a pinzari e ratapinzari assai matimatici 'nta li seculi. Sulu 'nta lu
1882 quannu l'impussibbilitati venni pruvata rigurosamenti, puru siddu li
giomitra di l'antichitati avieunu affirratu sia a liveddu intuitivu e in pratica
ca a cosa nun putìa averi na suluzzioni isatta. S'avissi a nutari ca è solu la
limitazzioni a usari na riga riga nun graduata e nu cumpassu chi renni
mpussibbili la suluzzioni. Se ci si cuncedi l'usu di autri stigghi comu a
isempiu quarchi cosa ca poti disignari na spirali archimedea, allura nun è
accussì difficili disignari lu quatratu e lu cerchiu 'nta na manèra ugguali.

N'autra suluzzioni addummanna a custruzzioni di lu nummiru irrazzionali e
trascinnenti π {\displaystyle {\sqrt {\pi }}} . Infatti l'aria dô cerchiu è data
di π r 2 {\displaystyle \pi r^{2}} , e dunqui nu quatratu ccu aria π r 2
{\displaystyle \pi r^{2}} avissi aviri nu latu pari a π r 2 {\displaystyle \pi
r^{2}} ), e l'impussibbilitati di issu adderiva di lu fattu ca π è nu nummiru
trascindenti, ca vulissi a diri nun algebbricu, e dunqui non-custruiibbili. La
trascinnenza di π fu dimustrata di parti di Ferdinand von Lindemann nta lu 1882.
Arrisolviri lu prubblema da quatratura do cerchiu, singnifica dimustrati â
cumunitati scientifica d'aviri truvatu macari nu valuri algebbricu di π - ca
jeni 'mpussibbili. Chissu nun significa ca è impussibbili custruiri nu quatratu
ca ci avi n'area moltu simili a chidda di lu cerchiu datu: lu prubblema ca unu a
vuliri ssiri pricisinu s'adduna ca nun sunu iguali iguali.

A prova matimatica ca a quatratura (matimatica) dô cerchiu è 'mpussibbili nun
ampidiu na puocu di "spiriti libbira" di spenniri anni supra lu prubblema. A
perdita di tiempu ca si sintiu di parti di la pupulazzioni quannu c'era quarcunu
ca pirdìa tiempu ppi stu prubblema purtau a usari lu termini 'nta cuntesti
cumplitamenti sligati, unni è usatu simpricimenti ppi andicari quarchi cosa
sinza spiranza, sinza significatu o travagghiari ppi nenti.



https://scn.wikipedia.org/wiki/Puggilatu_tailannisi

Lu puggilatu tailannisi (o Muay Thai) è n'arti marziali) chi fu sviluppata 'n
Tailannia. È canusciutu macari comu "l'arti di tutti li mèmmira", pirchì li
manu, li pedi, li gùviti e li dinocchia sunnu tutti assai usati.

Macari siddu li càuci àuti a la testa ponnu pariri mprissiunanti nta la
cumpitizzioni, li sperti di stu sport assicùranu ca li càuci vasci (low kicks) e
li corpi cu li gùviti e li dinocchia sunnu cchiù divastanti pi li cummattenti.

L'allinamentu pi lu puggilatu tailannisi è canusciutu pi la sò ntinzitati e lu
sò riguri. Mira a nduriri l'ottu armi dû corpu umanu, accussì ca l'èssiri
curputu di la tibbia di lu pùggili tailannisi è spessu paragunatu a èssiri
curputu di na mazza di baseball. Li pùggili tailannisi caucìanu cu la tibbia
nveci di lu pedi.

Lu puggilatu tailannisi nfluinzau tantu lu sviluppu di lu kick-boxing chi fu
criatu appoi nta lu Giappuni, 'n Europa e 'n Amèrica di lu Nord.

Quasi tutti li muvimenti nta lu puggilatu tailannisi ùsanu lu corpu nteru,
mentri gira l'anca a ogni càuciu e ogni corpu di pugnu. Di cunziquenza,
l'attacchi e li difisi nta lu puggilatu tailannisi sunnu cchiù lenti ma cchiù
putenti p'asempiu di chiddi di lu puggilatu o di lu karate.



https://scn.wikipedia.org/wiki/Pruvincia_di_Vibbu_Valenzia

La Pruvincia di Vibbu Valenzia è na pruvincia dâ Calabbria di circa 170 mila
abbitanti.

È affacciata a ovest supra lu mari Tirrenu, cunfina a nord-esti câ pruvincia di
Catanzaru, a sud-est câ Pruvincia di Riggiu Calabbria.

La pruvincia fu criata lu 6 di marzu dû 1992, picchì lu tirritoriu di Catanzaru
fu spartutu n tri parti (nascìu puru la Pruvincia di Crutoni). Li primi
elizzioni si fìciru nta lu 1995, s'eliggìu lu primu Cunzigghiu pruvinciali e
tutti l'istituzzioni si nzidiaru a Vibbu Valenzia.

Acquaru, Arena, Briaticu, Brognaturu, Capistranu, Cissaniti, Dasà, Dinami,
Drapia, Fabbrizia, Filaderfia, Falandari, Filogasu, Francavilla, Francica,
Girucarni, Junadi, Juòppulu, Limbadi, Majeratu, Militu, Mungiana, Munturussu,
Nardudipaci, Nicotra, Parghelia, U Pizzu, Pizzuni, Pulia, Ricadi, Rumbiolu,
Santu Calòjaru, San Costantinu, San Griguori, Santu Nicola, Sant'Onofriu, Serra
San Brunu, Zimbariu, Surianellu, Surianu, Spàtula, Spilinga, Stefanacuni,
Trupea, Vallalonga, Vazzanu, Vibbu Valenzia, Zaccanòpuli, Zambruni, Zungri.



https://scn.wikipedia.org/wiki/Pruvincia_di_Riggiu_Calabbria

La pruvincia di Riggiu Calabbria (anticamenti Calabbria Ultiriuri Prima) è na
pruvincia dâ Calabbria di circa 565 mila abbitanti.

S'affaccia a punenti ô Mari Tirrenu, a sud e a livanti ô Mari Ioniu, cunfina a
nord-est câ Pruvincia di Catanzaru e a nord-ovest câ Pruvincia di Vibbu
Valenzia; a sud-ovest è 3,2 km arrassu dâ Sicilia.

La pruvincia è la cchiù miridiunali dâ pinìsula taliana, custituisci nfatti la
punta di l'accussì dittu stivali e s'attrova ô centru esattu dû Mari
Meditirràniu. Si stenni dâ costa dû Mari Tirrenu ô Mari Joniu di Rusarnu a Punta
Stilu.

L'Asprumunti (1.956 m) cû sò parcu nazziunali è nchiusu dû tirritoriu
pruvinciali. L'ùnica chianura è "a chjàna" (la Chiana di Gioja), a sud allatu ô
Mari Tirrenu.

Africu, Agnana, Anoja, Ntonimina, Ardure, Bagalatu, Bagnara, Benestare, Biancu,
Bivungi, Bova, Bova Marina, Bovalinu, Brancaleuni, Bruzzanu, Calanna, Camini, U
Campu, Candidoni, Canulu, Caraffa del Bianco, Carditu, Careri, Casignana,
Caulunia, Ciminà, Cincufrundi, Cittanova, Cundufuri, Cosulitu, Dilianova,
Ferulitu de la Chiesa, Ferruzzanu, Sciumara 'i Muru, Galatru, Jeraci, Lu Casali,
Gioja, A Gejusa, Grutteria, Laganadi, Lauriana, Locri, Mammula, A Marina,
Marupati, Martuni, Melicuccu, Milicuccà, Melitu, Mulochiu, Monasteraci,
Muntubeddu, Motta San Giuvanni, Oppitu, Palizzi, Parmi, Pazzanu, Pracanica,
Pratì, Polistina, Portigliola, Riggiu Calabbria, Riaci, Rizzicuni, Roccaforti,
Rucceja, Roghudi, Rosarnu, Samo, San Ferdinando, San Giorgi, San Giovanni di
Jeraci, San Lorenzo, Santu Luca, San Pietro di Caridà, San Procopiu, San
Rubertu, Sant'Àgata, Sant'Alessio in Aspromonte, Santa Femia, Santu Lariu, Santa
Cristina, Santo Stefano in Aspromonte, Scidu, U Scigghiu, Siminara, Serrata,
Sidernu, Sinòpuli, Staiti, Stignanu, Stilu, Taurianova, Terranova di Riggiu,
Varapodiu, Villa San Giuvanni.

L'antichìssimu stemma aràldicu dâ Pruvincia di Reggiu Calabbria è furmatu di nu
scutu spartutu pi campi uguali d'oro e argentu: dui cruci niuri 'n campu argentu
ntô menzu â manu dritta, a mimoria dû valuri dî Cruciati Calabbrisi, sutta la
guida di Boemunnu Duca di Calabbria ntê guerrie pâ libbirazzioni di Girusalemmi:
li guirreri dâ Cruci, doppu aduratu lu Santu Sipolcru, èranu cinti Cavaleri,
comu ricanuscimentu di l'eròici sforzi e di l'aiuti pristati ntâ guerra di
Girusalemmi. Di sta cirimonia nasceru li Cavaleri di Girusalemmi, chiamati poi
Cavaleri di Malta, e la nasciuta dî Templari.

Li quattru pali pirpinniculari virmigghi 'n campu oru nta l'àutra mitati â manu
manca sunnu l'armi aragunisi, posti di don Firdinannu d'Aragona, Duca di
Calabbria. Li cruci sunnu sultantu dui picchì la Calabbria era divisa 'n dui
pruvincie, e sunnu tutti dui nta na sula parti dû scutu pi significari ca l'una
e l'àutra èranu sutta lu duminiu d'un sulu Signuri. Li quattruo pali, poi, sunnu
uniti ntô scutu a l'armi di Calabbria p'ammustrari l'unioni dâ Calabbria â
dinastìa di l'Aragunisi. La curuna è d'oru cu gemmi.



https://scn.wikipedia.org/wiki/Pruvincia_di_Rausa

La pruvincia di Rausa è na pruvincia dâ Sicilia di 308.103 abbitanti. Havi
n'aria di 1.614 km² e na dinzitati di 190 abbitanti p'ogni km². S'affaccia ntô
Mari meditirràniu, e nzèmmula câ pruvincia di Sarausa, è la pruvincia cchiù
miridiunali dâ Sicilia. Si cunfina chî pruvinci di Sarausa, Catania e
Cartanissetta.

Li cumuna cchiù mpurtanti sunnu Rausa, Muòrica, Vittoria, lu Comisu, Scicli, lu
Puzzaddu,Spaccafurnu, Acati, Ciaramunti e Giarratana.

È la pruvincia cchiù ricca dâ Sicilia comu rèdditu pro-càpita, grazzi â sò
econumìa ciurenti, chi s'ha sviluppatu rapidamenti e cuntinuamenti di l'anni 60
dû sèculu XX.

L'econumìa dâ pruvincia di Rausa si basa suprattuttu supra l'agricultura e la
pruduzzioni ntinsiva. Ntâ cità di Vittoria esisti unu dî cchiù granni mircati
all'ingrossu di frutta e virdura di tutta l'Italia.

Lu turismu di massa nun è assai sviluppatu. Grazzî â classificazzioni di
l'UNESCO dî cità di Rausa Ibla, Muòrica e Scicli, nu turismu aduci si sta
lintamenti sviluppannu.

La pruvincia di Rausa è quarchi vota suprannuminata 'n sensu pusitivu la
pruvincia babba. Una dî raggiuni è chi la mafia, binché prisenti 'n certi
sittura di l'econumìa, a diffirenza di l'autri pruvinci, nun ha cunnizziunatu
l'econumìa e la pruvincia ha pututu sviluppàrisi rilativamenti sana, tantu chi
òccupa na pusizzioni bona tra li clàssifichi di qualità di vita dî cità dû sud
di l'Italia.

La parrata rausana è n'autra curiusità lucali: li chia chie chiò chiù divèntunu
ntô sicilianu lucali cià, cie, ciò, ciù.



https://scn.wikipedia.org/wiki/Prini%C3%A0s

Priniàs (Πρινιάς 'n grecu) è lu nomu di nu villaggiu appartinenti a la
prifittura di Candia, misu intra la zona cintrali di l'ìsula di Creta.

La cittaduzza è nu subburgu di la vicina Agia Varvara, di la quali dipenni dô
puntu di vista amministrativu.

Lu burgu, di lu primu Novicentu, si veni a sviluppari ntornu a la chiesa matri
didicata a Agìo Geòrgios (Santu Giorgiu) e idda è circa 500 metri di lunghizza e
picca chiùssai di 200 metri in larghizza. Li casi su' chiuttostu varî e sunnu di
diversi fasi, ma chiossai si tratta di costruzioni muderni. Appressu a la chiesa
matri, ca c'havi la pianta cintrali e fu naugurata nti lu 1961 di Patri
Isychios, è prisenti n'àutru edificiu riliggiosu di cultu Ortudossu, a li porti
di lu paisi ca si stenni 'n lunghizza ntô senzu Sud-Nord[1].

Essennu nu paisi rurali, la sò ecunumìa nun è assai sviluppata e si basa
principalmenti nti li pruduzzioni agrìculi, d'enirgìa elèttrica, pi menzu di
l'impiantu di pruduzzioni di enirgìa eòlica (ammeri la chiesa di Agìa Irini -
Santa Ireni -, misa fora ô paisi a chiossai di 850 metri di autizza), e di la
distillazzioni di lu Raki. Tuttavia è cèlibbri nti lu campu archeològgicu pir
l'assai ritruvamenti chi la circùnnanu.

Lu situ sicuramenti cchiù mpurtanti s'attrova supra nu àutu-chianu, a non
chiossai di dui chilòmitri di distanza, appillatu Patéla (Πατέλλα 'n grecu),
supra cui si cridi d'aviri arricanisciuta l'antica Rhizenia (o Rizinia, 'n grecu
Ριζηνία )[2].

Lu situ fu attruvatu di Federico Halbherr ntô 1894, supra li pinnici urientali
di lu Munti Ida, ma è la missiuni archeològgica taliana di Crita assemi a Luigi
Pernier comu diritturi, a fari li scuperti zocchiù mpurtanti ntra lu 1906 e lu
1908. Li tri campagni di li scavi cunnuciuti fineru cû ritruvamentu di dui
templi protuarcàichi (appillati A e B) e di na furtizza di l'etati tardu
classica - ellinistica[3].

Ntô 1969 li scavi arripigghiaru cu la missioni archeològgica di l'Universitati
di Catania di cui accuminzau la dirizzioni Giovanni Rizza (e iddu spirdìu ntô
2005) appoi cunnuciuti di Dario Palermo; lu stitutu pir li beni archiològgichi e
munumintali (Istituto per i beni archeologici e monumentali, canusciutu cu
l'acrònimu IBAM), facenti parti di lu CNR, partècipa a la ricerca scintìfica di
lu situ di lu 1984.

La mpurtanza di lu situ è arricanisciuta universalmenti pirchì si tratta di
l'ùnica civitati ca prisenta tracci di friquintazzioni ca dùranu nzinu a l'ità
illìnistica (quannu veni custruitu a l'urienti nu furtinu appillatu La
Fortezza), attraversannu lu Midiuevu Elladicu[4]. L'asplurazzioni di la civitati
si sviluppau ntô sitturi sud-uriintali di la Patéla (nta l'ària a urienti di li
templi A e B scummigghiati di Pernier e intra la tirrazza ca s'addiffaccia supra
lu màrgini miridiunali di l'altura), unni lu mpiantu havi pir tipicità
particulari idifici no-rijulari, ca s'avvilùppanu pir lu sensu
urienti-uccidenti, e di stratuzzi storti, ca pari ca sècunu li capricci di lu
tirrenu.

Nti l'ùrtimu mpiantu, datàbbili ntra lu VIII e lu VII sèculu a.C., la civitati
si addistingui pir la prisenza di fàbbrichi circunnati di strati rijulari, e di
ambienti di granni diminzioni. Si scuprìu macari nu terzu idifiziu timplari
(tempiu C) ca è misu cronuloggicamenti ntra lu tempiu B e lu tempiu A e
s'arricupigghianu li resti di nu santuàriu protuarcaicu. Li pavimenti pricidenti
a la distruzzioni di li idifizi ca s'attròvanu - ca fannu stabbiliri l'ità di
abbannunu di lu situ - si dataru circa a la mità di lu VI seculu a.C., mentri li
matiriali e li resti cchiù antichi su' di lu XIII sèculu a.C.. Picca tempu
arredi (2007) si scupreru novi cosi 'ntornu a li culti ca ci si praticavunu.
Addifatti s'attruvau n'inzemi di tri pilastri nichi ca puteva essiri 'na triadi
divina (si chiamunu divinità aniconichi - zoè privi di la 'mmagini -
rapprisintati da li stissi pilastri) ca arricordunu lu Tripillar Shrine
scummigghiatu di l'archiuologgi canadisi ni Kommòs (ni la costa miridiunali di
l'Isula), unni si pinzava a 'nu lijami cu' la friquentaziuna di lu situ dê
mircanti e marinara fìnici[5].

Lu tempiu A (datatu a l'anni 625-620 a.C.), s'attruvau e s'identificau sutta li
scavi di Pernier. La struttura è na sèmplici cella cu la trasuta in antis, tali
edifìziu pigghia lu nomu di Oiskos. Lu tettu (pussibbilmenti a schiuventi) avìa
èssiri sustinutu di dui culonni nichi di lignu ca èranu misi ni lu versu longu e
li basi 'n petra su' ancora visìbbili, ntornu a chisti si facèvanu li rituali cu
lu focu (si capìu pirchì s'attruvau la prisenza di cìnniri e di na para di
eskara, zoé "bacineddi"). La sò granni mpurtanza l'appi pirchì è l’asèmpiu cchiù
anticu di tèmpiu grecu e è nu rifirimentu ùnicu pir la canuscenza di la
furmazzioni di la scultura timplari greca. Lu tèmpiu avìa addifatti nu frèggiu
di cavaleri e di dui fijuri fimminini assittati supra di na travi dicurata a
rilevu (unn'è sculputa dintra a na speci di nicchia, na fijura fimminina
additta, forsi la divinità Rhea), ma ancora nun si sapi la cullucazzioni nti
l’edifìciu di chisti òpiri plàstichi e nzinu a ora si discuri accuminciannu di
la prima ricustruzzioni prupunuta di la Missioni taliana e espunuta ntô 1914 ntô
Museo di Iraklion. Ntô corsu di li ricerchi cunnuciuti nti l'ùrtimi anni, si
scupreru novi rilevi ca cumpinzaru lu cumplessu di li scultura. Chisti frammenti
si pinzau d'abbissàrili, nzemi a lu prujettu di pulitura, rivisioni e nova
mustra di li scultura di lu tempiu A ni lu Museu di Iraklion. Li studî ca ni
ponnu nàsciri ponnu dari l’uccasioni d'arripigghiari, cu la nova
ducumentazzioni, lu prubblema di la ricustruzzioni di lu tempiu A, ancora aoggi
parti funnamintali ni la istoria di l’architittura greca[6].

Supra la Patéla, a dda banna di li scavi, è prisenti lu timpiettu nicu di Agìos
Panteleimon (Άγιος Παντελεήμον 'ngricu), fabbricatu supra lu pizzu cchiù àutu e
sittintriunali di l'autu-chianu. Tutti l'anni na fudda di divoti s'arricogghi la
quartana di lu 26 e lu jornu dû 27 di giugnettu, pir la festa dû Santu.
Accumencia cu li vespri di la quartana dû 26 e si cuntìnua cu la binidizzioni di
lu pani dûci tìpicu, cunzatu câ cannedda e chiova di jarofalu, e la so'
distribuzzioni. P'arrivari ni la cima s'attravirsari - cu pirìculu e macari cô
scuru - na vanedda arricavata ntornu a lu bordu sittintriunali, cà s'avviluppa
'n facci a lu strachiummu. Ma l'arrisicàrisi nun pari ca fà scantari li divota,
ca vènunu di tutta l'Ìsula, ma macari di la Grecia cuntinintali, ca pàrunu mmeci
filici d'arrivari addasupra pir taliari l'eccizziunali panurama ca la Patéla
rijala: di li pedi di li muntagni Psiloritis di Heraklion a sittintriuni e a
urienti, nzinu a lu pizzu di la chiana di Lassithi[7].

Ni li vicinanzi furu attruvati l'antichi nicròpuli, datati comu pir la civitati,
tra lu 1969 e lu 1978. Foru identificati tri fasi: la prima a incinerazzioni
d'intra fossi ovoidali scavati ni la roccia datati a lu Tardu Minoicu III C; na
secunna fasi 'n parti parallela carattirizzata di l'inumazzioni 'n tombi a
Tholos e di la prisenza di gruppi di tombi di cavaddi; pi finiri na sèrii di
sipulturi ad incinirazziuni n quartari e quartareddi ciràmichi arricuperti di
pitrami, nzemi a tutta na sèrii di steli fùnibbri, ca arrivunu finu a l'ebbìca
urientaliggianti[8].

Propriu 'n facci a la muntagnedda di Rhizenia s'attrova la lucalitati Mandra di
Gipari, unn'è ca s'attruvaru l'antichi ufficini di li vasara. Tali uppurtunitati
fici capiri megghiu certi dittagghi tècnici supra lu funzionamentu di li
carcara, e macari - cu lu ritruvamentu di li "scarti di li carcara" si stabbilìu
quali furmi si producèvanu ni li vàrii ufficini e la zona di la civitati unni
èranu distinati li vasi. Tra l'àutru s'addintificò lu Pitturi di Priniàs ca
junciu nu tasseddu a lu "pirìudu oscuru" ca c'è tra lu neupalaziali e li primi
attività di l'Arti grica[9].



https://scn.wikipedia.org/wiki/Primavera

La primavera – chiamata macari primmavera, menzutempu o la staciuni di li ciuri
– è una dî quattru staciuna di l'annu. La primavera mitiurulòggica dura dû primu
di marzu nzinu ô 31 di maju.

Ntâ primavera, l'assi dâ Terra si chica versu lu Suli, facennu crìsciri la
durata dû jornu e riquaddiannu lu clima nfriddutu dû mmernu. Stu novu càudu fa
ngigghiari li chianti ca ciurìunu. La nivi si squagghia facennu usciari li ciumi
e tutti l'àutri cursi d'acqua. Ntê zoni tropicali, la primavera e l'astati sunnu
la staggioni ùmita. Ntâ primavera sunnu macari assai friquenti li chiuvuti e lu
malutempu causatu di l'ària càuda ca si mmisca cu chidda fridda. Nu finòminu
assai visibbili sunnu la grànnula e li turnadi ntô Nord America.

Comu già diciutu, nta stu pirìudu li chianti ngigghianu e fannu li primi ciuri,
puru stissu ca cc'è la nivi ancora supr'â terra. La ciuritura fa nèsciri li
nzetti ca càmpanu cû pòllini, comu li parpagghiuni, li lapi e àutri. L'armali
granni nèsciunu dî tani dû litargu pi circari manciari e pi truvari n'àutru dâ
stissa speci pi l'accoppiamentu. Cu l'accuminciata di la staggiuna di l'amori,
assai armali (suprattuttu màsculi) ùsanu assai maneri pi sconcicari e una di
chisti su' li cummattimenti comu fannu li cervi.

La primavera, pi stu fattu di purtari annovu la vita astutata dû mmernu, appi
sempri na forti nfruenza ntê curturi di l'òmini. Ntê tempura antichi si
canusciunu assai festi ca vinìunu fatti, ô spissu cu quarchi divinitati. Ntâ
Sicilia, p'asempiu, cc'è lu mitu di Persefoni ca spieca lu mutivu dû scanciu
tutti l'anni ntra primavera e mmernu. Pi stu mutivu di rinàscita è macari usata
pi nnicari la rinascita dû Signuruzzu, la Pasca, ca havi ntê so' sìmmuli l'ovu
(oi usatu di cioccolatta, ma na vota veru).

La primavera fu usata assai macari nta l'arti: s'arricòrdanu la Primavera di
Botticelli comu quatru e La Primavera di Vivaldi pâ mùsica.



https://scn.wikipedia.org/wiki/Planetoluggia

La planetoluggia è la scienzi di lu studìu di li pianeti. La discipplìna
arricopri un zaccu di branchi dâ scienza; la so ària di studi s’allarga di li
grànuli micruscòpici a li pianeti giganti azzùsi.

La planetologgìa appàja na puòcu di ntirèssi chî scienzi dâ terra. Pi luongu
tièmpu la planetologgìa arristò cunfinàta ô studìu di lu Sistema sulari. Lu sulu
sistema planitàriu accanusciutu finu ô 1995. Câ scupèrta di lu primu pianeta
extrasulàri <<urdinàriu>> nnô 1995 dâ parti di Didier Queloz e Michelle Mayor
attornu a la stidda 51 Pegasi, la planetologgìa accannusciu na crìscita e na
diversificazzioni cunzidirèvuli, li nuova sistema planitari scuprùti
diffirìscinu raricalmènti dû Sistema sulàri.

La planetologgìa è la scienza ca sturìali connizzioni di planetologgìa e le
diffirenzi di caratterìstiche ntra li pianeti. Veramènti sta discipplìna nascìu
cu la scupèrta di li pianìta extrasulari. Raggruppa un munzieddu di
sutta-discipplini ntra chisti: La geochìmica, la magnituidruddinàmica, la
giologgìa…Sta scienzi èni ora cchiù accanusciùta. A stu mumèntu sta circannu di
cumparàri li pianeti du sistema sulari e chiddi fuòra du sistema sulari,
circannu di classificàlli, di ditirminàri lu modu comu appàrviru, vìriri li
critera di biufilìa (ca sunnu prupizzi a la vita).



https://scn.wikipedia.org/wiki/Pit%C3%A0gura

Pitàgura nascìu a Samu, n'ìsula dâ Grecia vicinu la costa turca ntô 569 a.C., e
appi na vita assai muvimintata. Fu nu sapienti di l'antichitati ca ppi primi
strummintau lu termini filòsufu zoè "amanti dâ sapienza".

Viaggiau pi tuttu lu munnu allura canusciutu, Eggittu, Babbilonia, Creta, e
funnau na scola di filòsufi a Samu, una a Crotoni e sti scoli svilupparu lu
pinseru filusòficu e matimàticu nta tutta la Grecia (terra matri e culonî). Nun
si sapi esattamenti quannu morsi e unni morsi, ma è prubàbbili ca morsi a
Crotoni versu lu 475 a.C..

Oggi n matimàtica lu sò nomu è canusciutu dî carusi dî scoli, pûn tiurema di
geometrìa ca porta lu sò nomu: nta ogni triàngulu rittànculu, la summa dî
quatrati dî cateti è equivalenti ô quatratu custruitu supra l'ipotenusa. Ma
scuprìu puru lu fattu ca nta ogni triàngulu la summa di l'ànguli è di n'àngulu
chiattu. Nu so discepulu ciamatu Ippasu tiorizzau l'isistenza dî li nùmmura
irrazziunali. Avia arragghiuni e forsi pi sto mutivu a mugghieri di Pitàgura,
Teanu figghia di Miloni, ciappi na rilazzioni cu iddu. Pitàgura, ca nun era
tantu apertu a lu diàlugu, u fici mazzari.



https://scn.wikipedia.org/wiki/Pissichiatra

Nu pissichiatra eni nu medicu ca s'aspicializzau 'nta pissichiatrìa e sa firau a
pigghiarisi na cirtificazzioni ligàli ppi trattari li disordini mintali. Alli
voti sta cirtificazzioni eni appesa 'ncurniciata 'nta lu studiu unni
travagghianu. Tutti li pissichiatri sunu priparati a sapìri diagnusticari li
maladii mintali e sunu unu di li picca prufissinisti ppi la saluti mintali ca su
auturizzati dâ liggi a priscrìviri e macari a sumministrari midicinali spicifici
a chiddi ca ci anu maladii mintali, cundurri isami fisici, test di labboratoriu,
intirpritari li scannirizzazioni cu li lettruncefalugrammi, e urdinari immaggini
di lu cirbieddu comu a tomuggrafia cumputirizzata o a tomugraffia assiali
cumputirizzata, risunanza magnetica a tomuggrafia a imissiona di pusitrona.

Li pissichiatra sunu mèdici, dutturi in midicina ca s'aspicializzarru 'nta lu
trattamentu di li maladii mintali utilizzannu n'approcciu biumedicu a li
disordini mintali, incrusu a pissicutirapia. A diffirenza di l'autri
prufissiunisti di saluti mintali, li pissichiatri anu cumpritatu a scola medica,
e anu macari addistramentu medicu.

Lu campu dâ pissichiatrìa po' ssiri divisu 'nta ultiriuri spicializzazzioni.
Chissi incrudunu:

Arcuni pissichiatra si spicializzanu 'nta lu trattamentu di ditirminati classi
d'itati. Li pissichiatra ca travagghianu 'nta li posta unni si travagghia sunu
ciamati pissichiatra di l'urganizzazzioni e di l'occupazioni. Li pissichiatra ca
travagghianu 'nta li tribbunali civili e pinali sunu ciamati pissichiatra
furenzi, e sunu macari 'ncaricati di curari mintalmenti li criminali e autri
pazienti 'nta cundizzioni simili ca anu a ssiri trattati 'nta posti sicuri.
Autri pissichiatra e prufissiunisti dâ saluti mintali 'nta lu campu dâ
pissichiatria putissiru macari spicializzarisi 'nta pissicufarmaculoggia,
pissicutirapii spicifici, disordini di l'alimintazzioni, maladii
pissicusumatichi, intirventu di prufilassi ppi priviniri pissicosi 'nta lu
stadiu inizziali



https://scn.wikipedia.org/wiki/Pirsuna

Na Pirsuna eni nu cuncettu filusoficu, e cchiu pricisamenti dill'antrupoluggìa
filusofica. S'addifinisci pirsuna n'essiri razziunali ca javi cuscenza di si
stissu e ca javi na propria idintitati. L'isempiu cchiu facili di na pirsuna -
ppi cirtuni unicu - eni a pirsuna umana.

Pirsuna addiriva dâ palora greca πρόσωπον, prósōpon ca fussi màschira d'atturi,
termini ca trasìu nta l'Italia tramiti l'etruscu phersu.

N'autra itimoluggìa eni d'arricircari nta lu termini latinu personare' ,
(per-sonare: parrari attraversu). Chissu ni facissi capìri picchini lu termini
pirsuna stapissi a 'ndicari 'n uriggini a maschira usata di l'atturi tiatrali,
ca sirbìa a dari a l'atturi i simbianzi di pirsunaggiu ca 'ntirpritava, ma
macàri a pirmettiri â sô uci di gghiri luntanu a sufficenza ppi ssiri sintutu
macari di li spittaturi.

S'attratta di nu tèrmini funnamintali dâ cultura uccidintali, ca s'arrapprisenta
appuntu comu civiltati c'arricanusci lu sacru valuri dell'individuu pirsuna.
Chissu parissi addistincuirilu di li sucitati urientali ca sunu
tradizzionarmenti cchiu cumunitarii.

Lu cuncettu di "suggettu" e d'arrilazzioni "suggettu-uggettu" custituisci nu
tema-ciavi da cultura, da filosufia e dâ tioluggìa uccidintali. Lu suggettu si
cunfigura prucrissivamenti, nta lu cursu dâ storia, comu intivituu autonumu,
fulcru dô sistema sociu-culturali. Lu cuncettu di "personal identity"
s'addilinia ciaramenti nta lu "Saggiu supra all'intillettu umano" (1694) di John
Locke.



https://scn.wikipedia.org/wiki/Pir%C3%A0midi_di_Guimar

Li Piràmidi di Guimar si tròvanu ntô paisi di Guimar supra la costa livanti di
l'ìsula di Tenerife, nta l'ìsuli Canarî, nnâ Spagna. Rapprisèntanu quarchi cosa
ntrafuleri pi l'archaeoluggisti. Si tràtta di piràmidi cu cincu liveddi nta na
forma rittangulari, chi assimìgghianu ê piràmidi fabbricati dî Maya e Aztechi
ntô Mèssicu.

Pi tantu tempu veni cridutu ca sti piràmidi èranu nfatti comu un munzeddu di
petri misi dî viddani chi zappàvanu la terra. Chissu era na pràtica abbastanti
cumuni supra l'ìsuli Canarî. Li cunti dâ pupulazzioni ndìggina suggirisci ca sti
piràmidi asistìanu na vota a tanti lochi supra l'ìsula ma vìnniru distrutti pi
usàrili comu materî di fabbricazzioni. Nna Guimar stissu cc'èranu novi piràmidi
di cui nn'arrèstanu sulamenti sei.

Ntô 1991 lu studiusu cèlibbri Thor Heyerdahl studiau li piràmidi e scuprìu ca
nun ponnu èssiri munzeddi fatti ammuzzu. P'asempiu, li petri tèninu simi chi
mùstranu ca sunnu stati travagghiati, e la terra era pripirata nnâ manera supra
cui cci putìanu fabbricari. Li petri nun vennu dî campi, ma nfatti sunnu petri
di lava. Puru Heyerdahl scuprìu l'orientazzioni astrunòmica dî piràmidi.



https://scn.wikipedia.org/wiki/Pippinu_Impastato

Pippinu Impastato nascìu a Cìnisi lu 5 di jinnaru 1948 e murìu ammazzatu dâ
mafia, pri òrdini di Tanu Badalamenti,sò ziu, lu 9 di maju 1978, sfracillatu di
na càrica di tritolu misa ntê binari dâ lìnia ferruviària Palermu-Trapani.

La famigghia "Impastato" è nzirita bona nta l'ambienti mafiosu (lu patri di
Pippinu vinni mannatu ô cunfinu ntô piriudu dû Fascismu, sò ziu e àutri sò
parenti èranu mafiusi e lu cugnatu di sò patri era nu capumafia, ammazzatu ntô
1963 nni n'agguatu mafiusu.)

E' ancora carusu quannu si sciarrìa cu sò patri, ca lu jetta fora dâ casa, e
accumincia n'attivitati pulìticu-culturali antimafiusa. Ntô 1965 funna lu
jurnalinu L'Idea socialista e si junci ô PSIUP. Dô 1968 addiventa diriggenti dê
gruppi di Nuova Sinistra. Cunnuci li lotti di li cuntadini asprupriati pâ
custruzzioni dâ terza pista di l'ariuportu di Palermu, ntô tirriòriu di Cìnisi,
dê travagghiatura dâ muratura e di li senza travagghiu.

Ntô 1975 funna lu gruppu Musica e cultura, ca svorgi attivitati culturali
(cinefòrum, mùsica, tiatru, dibàttiti, ecc.); ntô 1976 funna Radio Aut, na ràdiu
lìbbira finanziata d'iddu stissu, e cu chista dinunzia li dilitti e l'affari di
li mafiusi di Cìnisi e Terrasini, e apprima di tutti dû capumafia Tanu
Badalamenti. Lu prugramma cchiù ascutatu è Onda pazza, trasmissioni satìrica
unni vènunu dinunziati mafiusi e òmini pulìtichi.

Ntô 1978 si candida ntâ lista di Democrazia Proletaria a l'elizzioni cumunali.
Veni ammazzatu la notti tra l'8 e lu 9 di maju dû 1978, ntô mentri dâ campagna
elitturali, cu na càrica di tritolu misa sutta a lu sò corpu curcatu supra li
binari dâ ferruvìa.



https://scn.wikipedia.org/wiki/Pervigilium_Veneris

Pervigilium Veneris ("La vigghia di Vèniri") è nu puimuzzu 'n lingua latina
addidicatu a Vèniri.

È nu carmi di auturi anònimu, unni veni cilibbrata la fiura di Vèniri comu
patrona di la vita e di la rinasciuta nti na festa a Hybla , na citati di la
Sicilia ca nti lu testu si dici d'èssiri vicinu l'Etna.

Sunnu pigghiati miti e temi ca di cuntinuu cumpàrinu nti la littiratura latina,
l'auturi esalta Vèniri nti nu cantu unni la tiritera è l'elimentu principali:

Macari siddu ammenzu a tanta filicitati e vita a la fini spunta nu finali amaru
unni lu pueta si lamenta d'aviri pirdutu la fìmmina amata.

L'òpira hà avutu granni furtuna nti li sèculi picchì veni cunzidirata di tutti
unu di l'ùrtimi cumpunimentu di la littiratura latina pagana. La datazzioni di
l'òpira hà statu sempri na prubblema; li studiusi sunnu appricati supra dui
tesi, macari siddu n'hannu spuntatu àutri; li dui tesi principali sunnu dui:

La struttura di lu puema ni fa pinzari a lu tardu mpiru, macari ca novi tiurìi
fannu pinzari a la prima mitati di lu III sèculu, quannu lu cultu di Vèniri era
ancora assai spargiutu; nti lu puema nun cci sunnu elimenti ca ni ponnu purtari
a lu IV sèculu o, sicunnu cirtiduni, a lu V sèculu d.C.; l'aria di lu puimuzzu è
luntana di lu scuru di l'ùrtimi sèculi di lu Mpiru. Lu cantu rapprisenta n'òpira
di preggiu nti lu cuntestu di la littiratura mpiriali rumana, forsi la sò
datazzioni s'hà purtari a lu II sèculu e a lu III sèculu, ma no a lu IV o V,
comu si pinzava prima.

Lu cantu è chinu di la cuntintizza c'accumpagnava li cilibbrazzioni di Vèniri
nti lu Mpiru e ritrai na sucitati 'n paci e filici.



https://scn.wikipedia.org/wiki/Partitu_Cumunista_Italianu

Lu Partitu cumunista italianu o PCI fu nu partitu pulìticu talianu funnatu ntô
1921, cô nomu di Partitu cumunista d'Italia (Pcd’I), a sècutu dâ scissioni di
l’ala di estrema manca dû Partitu sucialista italianu (PSI). Lu PCI si rifacìa a
la spirienza dâ rivuluzzioni bulscevica dû 1917 e li funnaturi di stu novu
partitu, ca appoi avissi addivintatu lu cchiù granni e mpurtanti partitu
cumunista di l’Europa uccidintali, foru Antoniu Gramsci, capu di nu gruppu di
Turinu ca s'aricuggheva ntornu a la rivista "L'ordine nuovo" e Amadeo Bordiga,
funnaturi dâ rivista "Il Soviet"

Lu primu sicritàriu dû partitu, dô 1921 nzinu a lu 1926 fu Bordiga, mentri ca la
lìnia dû partitu vinni fissata di Gramsci e di Palmiro Togliatti ntê accussì
diciuti "Tesi di Lione", unni si ittàvanu li basi pâ custruzzioni di nu partitu
di massa.

Nnô 1926 Gramsci vinni misu n càrciri e cunnannatu a vint’anni, ma ntô 1933 fu
scarzaratu pi mutivi di saluti e appoi murìu di malatìa ntô 1937.

Misu fora dâ liggi dû fascìsimu e cu li dirriggenti cui carzaratu e cui
ammucciatu, lu Pcd'I s'urganizzau ntâ clannistinitati e fici nu centru di
cuurdinamentu a Pariggi; nnô 1943, doppu ca lu Ntirnazziunali Cumunista
(Comintern) vinni sciugghiutu, lu Partitu cumunista d'Italia (Pcd’I) canciò lu
nomu 'n “Partitu Cumunista Italianu” (Pci). Nta l'anni Trenta, cu tutta la
riprissioni fascista n Italia e l'alluntanamenti dintra ô partitu stissu,
arriniscìu a supravvìviri sutta la guida di Togliatti. Ntâ guerra partiggiana,
assai mpurtanti fu lu cuntribbutu dê sò militanti ntra lu 1943 e lu 1945.

Tanti forzi pulìtichi ca s'avìanu apprima junciuti ntra d'iddi ntâ risistenza
cuntr'a li tudischi, finuta la guerra, si scuntraru assai malamenti e s'àppi ntô
cuntinenti talianu na secunna guerra civili di ntisitati vascia ca durau nzinu ô
1948, quannu lu PCI abbannunò l'idìa di pigghiari lu putiri câ forza. Dô 1956,
cu Palmiru Togliatti, sicritàriu dû partitu di quannu avìanu ncarzaratu a
Gramsci, lu PCI accuminzò a tiurizzari na "via taliana ô sucialìsimu"

Enrico Berlinguer, sicritàriu dû partiru dô 1972 ô 1984, arrassò sempri chiossai
lu PCI di Mosca, facènnusi sustinituri di l'eurucumunìsimu, ca fu lu tintativu
d'attruvari na 'terza via' ntra lu mudellu suvièticu e chiddu di li granni
sucialdimucrazzìi dû Nord Europa; ma l'arrassamentu dâ Russia s'àppi macari
picchì tanti cumunisti taliani e lu stissu Berlinguer, criticaru e pigghiaru li
distanzi di li viulazzioni dê diritti umani faciuti di l'URSS. Ancora Berlinguer
tiurizzò la stratiggìa dû "cumprumessu stòricu" tra lu PCI e la Dimucrazzìa
Cristiana, ntra cumunisti e cattòlichi.

Pi tant'anni fu lu Partitu cumunista cchiù granni e putenti di l'Europa
uccidintali e nta l'Italia fu lu secunnu partitu pulìticu doppu la Dimucrazzìa
Cristiana.

Lu Partitu Cumunista Talianu si sciugghìu a lu 3 di frivaru 1991, quannu la
chiossai di li diligati guidati dô sicritàriu Achilli Occhetto, nn'addicritò la
sciugghiuta nti lu XX Cungressu Nazziunali e, ntô stissu tempu, prucramò la
custituzzioni dû Partitu Dimucràticu di la Sinistra (PDS). Na parti cunzistenti
di la minuranza di sinistra si jincìu, mmeci, nnô "Muvimentu pi la Rifunnazzioni
Cumunista" , ca, nzèmmula a Dimucrazzìa Prulitària e àutri gruppi, fici lu
Partitu di la Rifunnazioni Cumunista (PRC).



https://scn.wikipedia.org/wiki/Palermo

Palermu (o Paliajmmu ntâ parrata da zona) havi na pupulazzioni di 663.173
abbitanti (datu dû 2007), è la quinta citati d'Italia pi pupulazzioni doppu
Roma, Milanu, Nàpuli e Turinu e 31esima citati nta l'Europa. Cunziddirannu la sò
ària metrupulitana, lu nùmmuru d'abbitanti acchiana a 1.024.064, la sò ària
metropulitana cunta 27 cumuni dâ sò pruvincia. È la citati principali e lu
capulocu ecunòmicu e amministrativu di l'omònima pruvincia e dâ Sicilia.
Arricogghi munumenta di tutti li pirìudi stòrichi a cuminciari dê Fenici nzinu ê
nostri jorna. Pi chistioni culturali, artìstichi e ecunòmichi hà statu tra li
maggiuri citati dû Miditirràniu e oi è tra li principali citati turìstichi dâ
riggiuni e dâ nazziuni.

L'ària unni ora c'è la citati di Palermu vinni abbitata già nnâ pristoria,
nfatti nta lu Munti Piddirinu s'attròvanu tistimunianzi di pupulazioni
pristòrichi, n particulari li graffiti ca lassaru d'intra li grutti. Palermu la
funnaru nnâ l'uttavu sèculu a.C. li Finici, ntornu a na nzinatura naturali e ntô
menzu di dui ciumi, lu Kemonia e lu Papireto, nnâ Sicilia nord-uccidintali.

Palermu arristò finicia finu a la Prima Guerra Pùnica (264-241 a.C.), quannu la
Sicilia cadìu sutta lu putiri rumanu. Stu piriudu fu unu dî cchiù tranquilli di
la sò storia, sutta l'amministrazzioni pruvinciali di Sarausa. Lu nomu finìciu
era Zîz, ma li grechi antichi la chiamaru Panormos, ca veni a diri tuttu portu.
Quannu lu Mperu Rumanu si spartìu, la Sicilia, e macari Palermu, addivintaru
parti di lu Mperu Bizzantinu.

La situazzioni stetti accussì n' finu nonu sèculu, quannu li Mussurmani nvàsirù
l'Africa sittintriunali e appoi la Sicilia; iddi pigghiaru Palermu nnû 831 e lu
restu dâ Sicilia nnû 965. Li Mussurmani canciaru la capitali di la Sicilia di
Sarausa a Palermu (ca pigghiò lu nomu di Balarm), e accussì idda addivintò pâ
prima vota ntâ sò storia la citati dâ Sicilia cchiù mpurtati pù cummerciu e pâ
curtura; li funti dìcinu ca la citati avìa chiàssai di 300 muschèi e dìcinu
macari ca era n'èbbica di pruspiritati e li cristiani e l'ebbrei putìanu campari
n paci, ô ciancu l'unu cu l'àutru, nnâ stissa citati.

Doppu 200 anni arrivaru li Nurmanni (pricisamenti nnû 1071) e n picca tiempu
cunquistaru la citati e tutta l'ìsula. Palermu arristò la capitali e, sparti,
addivintò capitali di lu mperu. Doppu li Nurmanni, vìnniru li Svevi di lu 1194
nzinu a lu 1266; la citati àppi lu cchiù àutu splinnuri cu l'arrivu di lu
Mpiraturi Fidiricu II nnû tridicèsimu sèculu, ca, a la sò morti, si fici
accrozzar' nnâ Cattidrali di Palermu.

Appoi vìnniru li Angioini, di lu 1266 nzinu a lu 1282 (ca spustaru la capitali a
Nàpuli, picchì chissa era na citati cchiù facirmenti gistìbbili e non suggetta a
rivorti, comu anveci era Palermu); vìnniru appoi l'Aragunisi di lu 1282 nzinu a
lu 1500 e doppu li Spagnoli. Ntô 1713 la citati veni pigghiata di li Burbona, ca
spustaru la capitali a Nàpuli n manera difinitiva, e accussì arresta nzinu ô
1860 cu la mmasioni dâ Sicilia fatta dî piemuntisi, cumannati di Garibbaldi.

Di stu mumentu li ntiressi ecunòmichi e pulìtichi s'arrassaru dâ citati, ca avìa
stata mpurtanti nzinu a ddù mumentu. Pi unurari l'unitati taliana, lu cumuni di
Palermu accumincia la custruzzioni di granni òpiri architittònichi, tra chisti
lu tagghiu dâ Via Roma e la custruzzione di li dui tiatri cchiù mpurtanti dâ
citati: lu Massimu e lu Politeama.

Palermu è l'ùnica granni citati taliana ca di lu 1971 a lu 2001 aumintò lu sò
nùmmaru d'abbitanti.

Palermu, nnû 2007, arrisurtò la quinta citati d'Italia, ntra tutti li 103 citati
capulochi di pruvincia, pi la pircintuali di pupulazzioni juvanili (15-29 anni)
cchiù àuta: 21,2 %.

Lu centru stòricu di Palermu (prima circuscrizzioni), currispunnenti a chidda ca
a l'èbbica era la citati d'intra a li mura cincucinteschi, è spartutu di dui
strati ca s'ancrocianu a li Quattru canti e vannu a criari a "la cruci barocca"
(chiamata macari lu "Tiatru dû Suli"), la via Maqueda e Lu Càssaru. Sti dui
strati crìanu quattru quartera stòrichi accanusciuti comu a li quattru
mannamenti:

Sti quartera foru sistimati ntê sèculi passati: la prima trasfurmazzioni vinni
fatta nnû 1600 cô tagghiu dâ via Maqueda, ca criò la cruci barocca; la sucunna
vinni fatta nnû 1885 cû tagghiu dâ Via Roma.

Palermu havi diversi frazzioni; li cchiù mpurtanti sunnu Munneddu e
Sferracavaddu. Sti frazzioni s'attròvanu tutti dui nta la parti nord di la
citati e nti la zona custera. N'àutra frazzione di Palermu è Baida, ca s'attrova
supra la citati: é nicaredda, ma assai tranquilla n cunfrontu a ddu caos dâ
citati.

La Metropulitana di Palermu, gistita di l'AMAT e di l'FS, utilizza li binari dû
passanti ferruviariu e havi dui lìnii.

Lu trasportu citatinu supr'â umma è fattu di l'AMAT. Li lìnii di l'autubussi
firrìanu pi tutta la citati e agghìcanu macari finu a nu pocu di cumuna cchiù
vicini. L'urarî vannu di li 4:00 di matina nzinu a menzanotti. Li lìnii N1 e N2
sù lìnii nutturni e camìnanu di li 23.00 finu a li 4.00. Lu capu-lìnia s'attrova
nnâ zona "Passu di Rìganu" . Chiossai di li autubussi tradizziunali, ci nni sù
àutri n virsioni graputa, ca vènunu utilizzati ntâ stati pi cullicari lu centru
a Munneddu.

Li lìnii dû trammi sunnu n custruzzioni e quannu finìsciunu li travagghi ci sù
appoi dui capulìnii, unu nnâ zona Ruccedda e unu nnâ zona Brancacciu, cursìi
prutetti e 3 lìnii:

Ha statu pruggittata la custruzzioni dâ mitrupulitana leggia supra umma cu menzi
sinza piluta. Dui linii avrìanu a pàrtiri di la rutunna dâ strata Oreto supra
strata Riggiuni Siciliana e avrìanu a agghicari n Munneddu, cu pircursi
diffirenti. Li treni avrìanu a passari unu pi 3 minuta e li stazziuni prividuti
sunnu: Svincolo oreto; Oreto sud; Oreto nord; Piazza Giulio Cesare; Piazza
Borsa; Teatro Massimo; Politeama; Archimede; Notarbartolo; Sciuti; Empedocle
Restivo; Alcide De Gasperi ;Stadio; Libertà-Lazio; Via D'annunzio; Aldisio;
Lanza Scalea; Villa adriana; ZEN San Filippo Neri; Tommaso Natale; Piano Verde;
Partanna-Mondello.

La citati di Palermu è culliata, grazzi a la circunvaddazziuni o strata Riggiuni
Siciliana (cu 2 cursii pi sensu di marcia, cchiù li cursii d'emirgenzia), a 4
autustrati:

La pruvincia havi pruggittatu na nova tanginziali cchiù di fora rispittu a
Palermu, ca avissi a cullìari li autustrati Nord cu chiddi a Sud, jiennu di
Villabbàti a l'Aeroporto di Palermo-Punta Raisi.



https://scn.wikipedia.org/wiki/Ova_di_pisci

Pi “ova di pisci” si ntenni nun sulu l'ova di ssu stissu armali, ma puru chiddi
dê rizzi di mari, jammareddi e d'arcuni cròcchiuli. 'N cucina, pò èssiri misu,
cucinatu o macari crudu, nta tanti pitanzi.

Lu caviali, cunziddiratu na dilicatizza nnâ cucina, nun è àutru ca ova di
sturiuni.

Na granni varietà di tipi di ova di pisci vènunu usati nta la cucina giappunisa,
tra chissi viremu:

Nu piattu assai pupulari ntâ Svezzia è na pasta di ova di mirluzzo, affumicata e
salata, usualmenti sirvuta comu paninu.

L'ova di lompo sunnnu usati 'n granni quantità ntâ cucina danisa, misi supra ova
ugghiuti (duri) spartuti 'n dui o a feddi, supra munzidduzzi di jammiruzzu, o
assemi a àutri pisci o àutri frutti di mari.

L'ova di carpa salati e affumicati sunnu chiamati tarama, ca servi ppi fari la
taramosalata: na pitanza greca fatta di tarama cû sucu di limuni, muddicheddi di
pani, cipudda e ogghiu di aliva; veni manciatu abbagnànnucci pani o àutri cosi.

La bottarga è n'alimentu fattu di ova di pisci siccati e salati, misa ppi
biddizza ntô manciari oppuru comu cundimentu ppâ pasta. Veni pigghiata di l'ova
di mùggine, di tunnu o di pisci spata.

L'ova di pisci di Hilsa sunnu cunsiddirati na prilibbatizza ntô Bengala di
l'Ovist e ntô Bangladesh. Sulitamenti, vènunu fatti fritti , ma si ponnu macari
attruvari àutri priparazzioni comu chidda di l'ova scafazzati, cu ogghiu,
cipudda e pipi spezzi, o chida dû curry di ova . Nta na rizzetta tradizziunali,
nta lu statu dû Kerala, ss'ova vènunu fritti cu l'ogghiu di coccu. Nta la
populazzioni tribbali, nveci, l'ova arrustuti nta lu focu, sunnu cunziddirati na
pitanza spiciali. Nta ssa riggioni, macari l'ova di Labeo rohita sunnu assai
apprizzati.



https://scn.wikipedia.org/wiki/Otto_E._R%C3%B6ssler

Otto E. Rössler (nascìu 20 di maiu 1940) eni nu biuchimicu tidescu. l Rössler
nasciu a Birlinu. A 17 anni, adddivintintau n'upiraturi radiu amaturiali. Duoppu
ca cunzidirau d'addivintaru nu monacu, Rössler addicidiu di lauriarisi in
miriciba, cu na spicializzazziuni in immunologgia, pi mutivazzioni etichi.

Nta lu 1966 si lauriau. Rössler quindi accuminzau lu dotturatu di ricerca nta lu
Max Planck Institute pi Pissiculuggìa cumpurtamintali, n Baviera. Nta lu 1969,
accuminzau n'incaricu di vista a lu Centru di Bioluggia Tiuretica a
SUNY-Buffalo. Chiu taddi nta du stissu annu,, addivintau prufissuri pi
Biuchimica Tiuretica a l'Univirsità di Tübingen. Nta lu 1976, addivintau du
Ducenti Univissitariu di ruolu. Nta lu 1994, addivintau Prufissuri di Chimica pi
dicretu.

Rössler uccupai pusizzioni di visita a l'Univirsità di Guelph (Matimatica) nto u
Canada, lu Centry pi studi non liniari di l'Univissità di la California a Los
Alamos, l'Univissità da Vigginia (Ingigniria Chimica), a Univissità Tecchinica
di a Danimacca (Fisica Tiuretica), e l'Istitutu di Santa Fe (Cumplessu di
Ricecca) nta lu Novu Messicu.

Nta lu giugnu di lu 2008 Rössler addivintau famusu a lu grandi pubbricu cu na
lettera apetta[1] comu unu di lu chiù fotti critichi di lu spirimentu di
collisioni prutonica di lu Large Hadron Collider (LHC) supivissiunatu di lu
Centru Eurupeu di Ricecca Nucliari a Ginevra, ciccannu di criari cunsapivulezza
di la pussibilità ca si putissiru criari mini purtusi niviri nichi ca nun si
ponu cuntrullari cu na criscita ispuninziali ca putissiru arristari intrappulati
nta la gravità di la Terra pi a picca vilucità ca ci avissiru a aviri cumparata
a lu finominu naturali di la cullisioni di prutoni cu li raggi cosmici.

Iddu basau li so avvirtimenti su na prupusizzioni ca nun si notau tantu assai di
Max Abraham nta lu 1912 supra a tiurìa di la rilatività di Albert Einstein comu
pura a sa propria tiurìa, anchi si astura e discussa tiuricamenti tiurema
goticu-ℜ e li so impricazziuni. Iddu discurrìu macari di l'isistenza di la
radiazzioni di Hawking ca in tiurìa avissi a puttari a lu dicadimentu di li
pittusi nivìri nichi. A maggiuranza di li sperti nta sti campi s'arrifiutarri di
cummintari sti rivindicazziona comu si iddu nun avissi caputu benu a tiurìa
ginirali di la rilatività, così comu puri nun coerenti e nun pruvati da li
spirimenta di misurazzioni.

Rössler fimmau 300 articula scientifici nta campi ca vanu di la biugenesi, di
l'origgini di lu linguaggiu, automata diffirinziabbili, attratturi caotici,
endufisica, micru rilatività, univessa attificiali, encicrupidìa muttimidiali, e
tecnuluggìa ca sta cangiannu lu munnu.

as well as the audio book CD Descartes' Traum, a compilation of his short
lectures read by himself. 2002, (ISBN 3-932513-28-2)

Intivvista a Otto E. Rössler (Tidescu) "P.M. - Wie gefährlich ist das
CERN-Experiment? / Quantu eni piriculusu lu spirimentu di lu CERN?" Videu di
YouTube



https://scn.wikipedia.org/wiki/Osama_bin_Laden

Osama Bin Laden (10 di marzu 1957 - 2 di maiu 2011) fu unu dî tirruristi cchiù
cèlibbri tra la fini dû XX sèculu e l'accuminzatina dû XXI.

Figghiu di nu riccu mprinnituri saudita, fu aiutatu di li miricani a cummàttiri
contra li suviètici nta l' Afganistan prima d'elabburari na stratiggìa contra lu
capitalismu basata supra n'idiuluggìa di matrici funnamintalista islamica â basi
di nu muvimentu di al Qaida di cui fu lu capu ndiscussu e chi lu purtau ô
màssimu dâ sò azzioni a urdinari l'attintati di l'11 di sittèmmiru 2001 contra
lu World Trade Center di New York.

A l'èbbica aiutatu dû cuvèrnu talibbanu di l'Afganistan, Osama bin Laden s'appi
a mmucciari doppu chi li talibbani pirderu la guerra contra li miricani. Duranti
la sò latitanza havi mannatu vìdiu e cassetti riggistrati chi testimòniunu la sò
esistenza n vita, ma pi loncu tempu nun si sapi siddu effittivamenti è vivu o
mortu.

Lu 2 di maiu dô 2011, nu cummnadu di militari miricani lu 'mmazzanu. Sa cruvava
ntô Pakistan e precisamenti a Abbottabad vicinu a Islamabad. Na sparatoria ottri
a iddu, mossunu autri so cumpari talibbani e na fìmmina.



https://scn.wikipedia.org/wiki/Ortiggia

Ortiggia è lu nomu di l'ìsula ca è macari lu centru stòricu e la parti cchiù
antica di Sarausa.

L'ìsula hà statu sempri lu cori dà cità. Si sapi ca era abbitata già a
l'accumenzari di l'etati dû Brunzu, comu tistimònia chiddu ca arresta dî capanni
circulari dô XIV sèc. a.C., rifirìbbili a la curtura di Thapsos. L'arrivu dê
Greci nun fu na cosa viulenta, picchì comu scrivi Tucidide l'ìsula vinni
abbannunata dê chistiani ca si nni eru nnâ l'intraterra.

Nnô menzu di Ortìggia s'attrova lu Domu, ca sò facciata barocca, custruitu supra
lu tèmpiu di Atena. Di chistu veni na lastra fittili dâ Gorgone ca teni ntê
vrazza a Pègasu, oi sarvata ntô Museo Archiològgicu cu tanti àutri riperti.
Secunnu a Ciciruni diversi tisùra foru arrubbati dô famusu cuvirnaturi rumanu
Verri

Già nti l'èbbica greca, Ortìggia avìa nu rolu di centru pulìticu e
amministrativu, ca sarvau macari nta l'èbbichi ca vìnniru doppu. Nta l'ìsula
nfatti c'era macari lu palazzu dô tirannu, chiddu di Diuniggi prima e di Gironi
II doppu. Nti lu Mediuevu e nzinu ê primi di l'Ottucentu, l'ìsula hà statu
chiuruta d'intra a mura gicanti ca l'avianu fatta addivintari na chiazza d'armi,
e nfatti vìnniru asduacati nta l'èbbica ottucintisca.

Cu l'abbannunu dô centru, ca s'eppi nta l'anni sittanta e uttana do novicentu,
l'ìsula ha statu suttaposta a proggetta di riqualificazzioni comu a chiddu
Urban. Cu li ncitivi pi li ristrutturazzioni e a l'attivitati ecunòmichi, ci hà
statu nu sviluppu cumplitatu cu l'apirtura di tanti alberghi, e uttimamenti
macari n'hotel a cincu stiddi e lu pròssimu portu turìsticu.

Comu centru storicu di Sarausa, di Ortiggia li turisti sunnu nvitati a taliari
lu mircatu du pisci, la funtana dî papiri (la funtana Aritusa) unni cci sunnu
macari li papiri, lu tempiu di Apollu, la porta spagnola, lu tempiu di Atena, lu
duomu, lu museu Bellomo, la marina (unni si passìa), lu longumari Alfeo (unni si
màncianu i spaghetti ô scogghiu), e tanti àutri chiesi.



https://scn.wikipedia.org/wiki/Orl%C3%A9ans

Orléans è un cumuni francisi situatu nnû dipartimentu dû Loiret e ntâ Région
Centre (la Riggiuni Centru). Li sô abbitanti si chiàmanu orleanisi ('n lingua
francisi: orléanais).

Cenabum fu na citati gàllica conquistata di Cèsari ntô 52 a.C. e ricustruiuta â
rumana. Lu mpiraturi Aurelianu rifunnàu a citati e lu sò nomu è na deformazzioni
dû nomu di chistu mpiraturi.

Ntâ l'èbbica capitincia, Orléans fu capitali di na contea e doppu dûn ducatu dî
Valois-Orléans. La famigghia dî Valois-Orléans accedi ô tronu di Francia cu
Luiggi XII e Franciscu I.

Ntô 1108, Luiggi VI lu Grossu, ricevi lu sacru ntâ cattidrali di Orléans di
l'arcivescovu di Sens. E' unu dî rari sacri capezziani chi nun si fa a Reims.

Ntô 1429, li ngrisi occuparu a citati di Orléans. Giovanna d'Arcu,
suprannuminata a Pulzella di Orléans, la libbiràu l'8 di maiu e accussì ci sunnu
li Festi juvanniche (Fêtes Johanniques).

Orléans s'attrova supra lu ciumi Loira (la Loire) e nni l'anni '70 si criau lu
quarteri Orléans la Source, na dicina di chilòmitri a sud dâ citati.



https://scn.wikipedia.org/wiki/Odissia

L' Odissea è nu puema n versi di Omeru. Cu l' Ilìadi, di cui è n certu sensu la
cuntinuazzioni, è cunsidiratu comu n'òpira chi marca la nascita dâ littiratura.
Si stima tra lu 800 e lu 700 a,C la data dâ sò cumpusizzioni. Cunta la storia di
Ulissi, chi doppu la caduta di Troia appi a viaggiari pi tuttu lu mari
Meditirràniu, circannu la sò patria Itaca.

Lu puema si tratta dû viaggiu longu di Ulissi chi si sta arricugghiannu a Ìtica
doppu la guerra di Troia. La storia dâ guerra di Troia veni raccuntata nta
l'Odissia mentri Ulissi si truova 'nta la reggia ri Feaci. Nta l'Odissia, cci
voli dici anni prima ca s'arricogghi a sò muggheri Penelopi. Addimentri tanti
òmini la stannu curtannu pû fattu dâ sò richezza. Facennu stu viaggiu, Ulissi e
li soi marinari hannu a luttari contra monstri e autri piriculi di mari. Atena,
la dia greca di ntilligenza l'aiuta. Chissi sunna na scelta dî monstri ca
ncontra:

Na parti dâ storia si rivolgi attornu l'ìsula di Trinacria, chi volidri la
Sicilia.

L'Odissia (e l'Illiadi) discrìvinu la cultura dâ Grecia antica. Si cridi ca
Omeru usava li storî antichi passati d'avi, ma nun si sapi pi sicuru quali sunnu
cunti ricriati d'Omeru, e quali rapprisèntanu fatti veri dâ storia grecia.



https://scn.wikipedia.org/wiki/Noule_(LE)

Noule (o Novuli nta àutri parlati salentini) è un paisi salentinu di la
pruvincia di Lecci ca s'attrova a 11 chilòmitri dû capulocu, e a 37 metri supra
lu liveddu dû mari.

Noule è nu paisi di lu Salentu unni àbbitanu 8.473 cristiani. Stà a ùnnici
chilòmitri di Lecci. Havi puru na frazzioni, ca si chiama "Lu Fieu", zoè "Lu
Feu" (talianu: Villa Convento), spartuta cu Lecci. L'àutri paisi ca stannu
nturnu sunnu: Campie, Thripuzze, Survu, Arnisanu, Carmianu, Ejje e Salice. Supra
Noule c'è na serra (chiamata lucarmenti "Monte te l'Autu", zoè "Munti di
l'Àutu"). E' na sezzioni dâ "Serra te Santu Lia" (Serra di Sant'Elia) ca
partennu di Cilinu, passa di Schinzanu, di Campie, di Noule e di Thripuzze e
arriva nzinu a Lecci. Sparti dû "Monte te l'Autu", lu tirritoriu di Noule è
chianiggianti. Li furasteri nciùranu "ufani" ("spucchiusi") chiddi di Noule.

Noule è famusu pi la "Festa te Sant'Antoni te lu Fuecu" (zoè "Festa di
Sant'Antoni di lu Focu", e ca ntô talianu veni chiamata: Festa di Sant'Antonio
Abate). Sant'Antoni è lu santu patrunu di Noule, di lu focu e di l'armali.
Sant'Antoni fu lu primu mònicu ca si nni jìu nta lu disertu (vita erimìtica), e
dunca è nu santu assai mpurtanti pi la Cresia. Ogni annu lu sìdici, lu
diciassetti e lu diciottu di jinnaru, li cristiani di Noule fannu na bedda
festa. Lu pumiriggiu di lu sìdici, viggilia dâ festa, dopu la prucissionin tê
vìi di lu paisi, addùmanu la "Fòcara", nu munzeddu di sarmenti di vigna: poti
arrivari a cchiui di vinti metri e, si lu ventu è bonu, ardi pi tutta la notti e
puru lu jornu dopu. Pi fabbricari la Focara sunnu tanti, vecchi e carusi, pi
divuzzioni a lu Santu. La tradizzioni di la festa è antica, e di li paisi vicini
vèninu sempri assai cristiani e nta st'ùrtimi anni sta addivintannu sempri cchiù
mpurtanti, tantu ca, la sira di la viggilia vèninu puru chiddi di la televisioni
p'ammustrari quannu addùmanu la Focara. L'àutru annu vìnniru puru chiddi di
National Geographic.

Secunnu lu studiusu tidiscu Rohlfs, lu nomu di lu paisi veni di na palora
latina, novale, ca voli diri na cosa comu "campu lassatu senza aratu". Ma nta li
ducumenti antichi, Noule lu chiàmanu sempri "Sancta Maria de Novis". Cu tuttu ca
l'archiòluggi hannu truvatu ca unni ora c'è Noule ci foru cristiani nta li tempi
antichi (preistoria). Li primi nutizzi stòrichi supra lu paisi sunnu di lu XVI
sèculu, quannu la famigghia Mattei s'accattau lu Feu di Noule, ca happi nzinu a
lu principiu di lu XIX sèculu. Prima, ci foru puru li Bizzantini, e la prova è
ca Sant'Antoni è nu santu urintali e foru dunca iddi ca lu fìciru canùsciri a
Noule.

Ma n'àutra fonti dici ca stu paisi, lu funnaru arcuni abbitanti di Porzianu chi
ci dèttiru urigginariamenti lu nomu di Santa Maria Nova; ntô sèculu XVI lu nomu
addivintò Novole e appoi ntô sèculu XVIII Novoli.

Nu tempu (tra l'anni Sissanta e Nuvanta di lu XX sèculu) nta stu paisi c'èranu
tanti mircanti (chiamati "marcànti"), ca jàvanu firriannu pi tutta l'Italia pi
vìnniri robba (speciarmenti curredi). Appoi, tanti d'iddi àppiru difficurtati
econòmichi.

Lu dialettu di Noule è nu dialettu salentinu, ca fà parti di la famigghia
siciliana. Assimigghia assai a chiddu di Lecci. Li diffirenzi funètichi cchiù
mpurtanti sunnu:



https://scn.wikipedia.org/wiki/Normanni

Li Nurmanni rapprisèntanu nu pòpulu nòrdicu chi discinneru dî Vichinghi cu
nturnu vineru dî paisi dû nord comu Svezzia, Norveggia e Danimarca. A partiri dû
sèculu IX sti vichinghi accuminzaru a fari li briganti e li latri di mari pi
tutta l'Europa sittintriunali, ma comu si vidi ntâ mappa â manu dritta,
s'attruvàvanu puru a l'autru latu di l'Europa. Pû fattu dî soi ticnichi di
navigazzioni e battaglia assai avanzati, sti vichinghi s'addivintaru currennu
currennu na forza minazzusa pi tutta l'Europa.

Circa lu 900 s'attruvàvanu spissu ntô nord dâ Francia, abbicinu lu cunfini
mudernu cû Belgiu, e cci accuminzaru stabbiliri li culonî nichi. Ntô 911 Carlu
III, lu Sìmprici cidìu nu tirritoriu a unu dî capi di sta genti chi si chiamava
Hrolf (o Rollu, e di ccà accuminza la storia dî Nurmanni.

Tra dui ginirazzioni, sti vichinghi addivintaru christiani e vinneru latinazzati
(criannu nu dialettu dû francisi chiamatu lu francisi nurmannu. Ntô sèculu XI li
Normanni (oramai cumpritamenti latinizzati e ammisculati cû pòpulu lucali)
accuminzaru fari li soi propî cunquisti, jennu ô nord, abbersu la Ngriterra, e ô
sud, abbersu l'Italia miridiunali.

Già di longu tempu li re danisi e chiddi anglusassuni eranu a guerra pû
cuntrolli di l'ìsula. St'ùrtimi cô tempu s'avàvanu mparintatu chî duchi
nurmanni. Grazzî a sti linìi di parintatu lu re anglusassoni Eduardu lu
Cunfissuri (figghiu di na nurmanna) avìa pututu scippari ntô 1042 la curuna dû
figghiu di Canutu (Knut) lu Granni, raffurzannu la prisenza nurmanna ntâ
Ngriterra; nfatti s'attruvàvanu assai nurmanni ntâ sò curti.

Ntô 1066 Eduardu murìu senza discinnenti, ma lassannu comu lu sò aredi lu duca
Gugliermuo di Nurmannia. L'aristucrazzia ngrisi avìa elettu Aroldu chi rignau pi
quarchi misi. Ma ntô uttùviru Gugliermu attravirsau la Manica pi fari valiri li
soi propî diritti. Lu sò asèrcitu abbattìu l'anglusassuni ntô cèlibbri
Cummattimentu di Hastings e Aroldu fu ammazzatu cu na fileccia. Tra quarchi misi
Gugliermu, dittu lu Cunquistaturi, fu ncurunatu re di l'arciviscuvu di
Westminster.

Gugliermu ntroducìu ntâ Ngriterra lu feudalisimu francisi ma veni cchiù
ricurdatu pâ ridazzioni dû Domesday Book, na nchiesta cû scopu di riggistrari li
beni e li pirsuni dû tirritoriu dû regnu. Stu cinsimentu, accabbatu ntô 1086 pâ
lingua latina ricca di tèrmni anglusassuni, è unu dî ducumenti cchiù mpurtanti ô
liveddu stòricu, suciali, ecunòmicu e pulìticu.

Quasi cuntimpuraniamenta â conquista dâ Ngriterra, gruppi di nurmanni
s'attruvavanu già nta l'Italia miridiunali, p'accuminzari comu surdati di
vintura, attirati dî pussibbilitati chi uffrìanu li ribbillioni antibizzantini
in Puglia. Sti surdati di vintura, circa lu 1025, uffreru li soi sirvizzi pi
cuegghiè chi vulìa pagari. Pi stu modu s'arriccheru, e araciu araciu criscìu li
tirritorî chi cuntrullaru (lu primu fu la cuntea d'Aversa cu Rainulfu Drengot
ntô 1030). Prestu, trasìu ntà scena la famigghia Autavilla cummannata di
Gugliermu vrazzu di ferru (mortu ntô 1046), cu iddu veni nu canciamentu radicali
di l'aspirazzioni dî nurmanni nta l'Italia miridiunali.

Papa Liuni IX, vidennu la sò Beniventu minazzata, pruvau a trattinìrili; ma
l'asèrcitu puntificiu fu ruinusamenti battutu nnû cummattimentu di San Paulu di
Civitati (1054), lu Papa fu catturatu, e così Beniventu arristau n'ìsula
puntificia nta na terra nurmanna.

Ntô 1059 Rubertu lu Guiscardu d'Autavilla strincìu un pattu cu Papa Niccolò II,
lu Cuncurdatu di Melfi, cu cui si addicchiarava lu duca di Puglia (chi
cumprinnìu puru la Basilicata), la Calabbria, parti dâ Campania e la Sicilia
(chi era però ancura ntê manu dî musulmani). Li Nurmanni rinisceru a prestu a
accabbari la prisenza bizantina e dunca puteru didicarisi â Sicilia.

Ruggeru I di Sicilia, lu frati di Rubertu, cummannau nu gruppu di cavalleri ntô
1061 attaccannu l'ìsula e criannu na prisenza nurmannu pirminanti abbicinu a
Missina. Rinisceru ntô 1072 a arrivari in Palermu, chi vinni poi addicchiarata
la capitali. La cunquista dâ Sicilia cci vulìa trent'anni, ma ntô 1091 cascau
l'urtimu paisi saracinu, Notu, a tuttâ Sicilia era sutta lu cummannu nurmannu.

Ruggeru I muriu ntô 1101, e sò figghiu Ruggeru II, nfini, rinisciu a uniri la
Sicilia e li tirritorî nurmanni di l'Italia miridiunali pi furmari lu Regnu di
Sicilia, criannu accusì in Italia nu statu di diminsioni cunziddirèvuli: lu
Regnu nurmannu di Sicilia. Ruggeru II, vinni numinatu re di Sicilia nnâ
cattidrali di Palermu duranti la notti di Natali dû 1130. Iddu agghiunciu lu
Ducatu di Nàpuli ntô 1137 e li Assisi di Arianu ntô 1140. Lu Regnu era
organizzatu ntôn modu feudali strittu basatu suprâ pirsuna dû munarcu.

Lu Regnu nurmannu di Sicilia nta l'Italia miridiunali appi tèrmini ntô 1194 cu
morti di Tancredi di Lecci) doppu cui vinni sutta lu cuntrollu dû svevu, Arricu
VI di Hohenstaufen (mortu ntô 1197), a causa dû sò matrimoniu cu Custanza di
Sicilia (la figghia di Ruggeru II, morta ntô 1198), juncennu la curuna mpiriali
cu chidda dâ Sicilia.



https://scn.wikipedia.org/wiki/Niutr%C3%ACnu

Lu neutrinu è na particedda elementari senza càrrica elèttrica. A statu
pustulata nta lu 1930 ri Wolfgang Pauli comu ispidienti ppi fàri quadrari:

nta lu dicadimentu beta. Pauli tiurizzau ca na particedda ca ancora nun si
canuscìa si purtava a diffirenza ussirvata nta:

di li particeddi inizziali e finali. Lu nomi "niutrìnu" fu sprummintatu di
Enricu Fermi chi lu ntrudicìu quannu sviluppau a sô prima tiurìa ca discrivìa
l'intirazziona di lu niutrinu supra la basi dî sò calculi. La quistioni dâ sò
massa, studiata puru dû fisicu sicilianu Ettori Majurana è ancora assai
dibbattuta. Pi loncu tempu lu neutrinu fu cunsidiratu senza massa. Oi li
scinziati pensunu chi havi na massa macari chi è assai nica ma nta ogni casu lu
niutrinu arresta a particedda cchiu mistiriusa di tutti. La quistioni dâ massa
dû neutrinu havi na mpurtanza funnamintali pi la tiurìa cosmologgica dû Big
Bang. Nfatti siddu la massa dû neutrinu esisti pusitiva, forra possibbili
spiecari armenu nparti la massa mancanti di l'universu, e li cunsiquenzi pi
l'evoluzzioni di l'universu fòrrunu assai mpurtanti. Supra na cera massa
critica, l'espansioni di l'universu è distinata a arristàrisi, pi accuminzari a
mplòdiri: stu finòminu assai tiòricu accamòra, è chiamatu big crunch.



https://scn.wikipedia.org/wiki/Ngrisi

Lu ngrisi (o nglisi; nomu ndìgginu: English) è na lingua indoeuropea
appartinenti ô vrancu occidintali dî lingui girmànichi, nzèmmula cu l'ulannisi,
cu l'àutu e vasciu tudiscu, cû fiammingu e cû frisuni. È la lingua parrata nta
l'Amèrica dû Nord, nta l'Australia, nta lu Regnu Unitu, nta l'Africa dû Sud, nta
la Nova Zilanna e nta tanti àutri paisi.

Lu ngrisi òccupa na pusizzioni particulari, nun sulu rispettu ê lingui
girmànichie, ma puru ô nternu dû gruppu linguìsticu indoeuropeu: havi
simprificatu e canciatu la propia struttura d'avvicinàrisi oramai cchiù a na
lingua isulanti chiuttostu ca a na lingua flissiva. Dû puntu di vista dû
vucabbulariu, tuttavia, cunteni cchiù tèrmini d'urìggini nun girmànica
(spiciarmenti latina) ca girmànica, e pi chissu è la lingua cchiù aperta â
trasuta di novi tèrmini d'àutri lingui.

Ntô corsu dû sèculu XX lu ngrisi addivintò la lingua franca p'eccillenza,
abbattennu la pricidenti suprianata dû francisi chi a sò tempu avìa sustitutu lu
talianu e lu latinu a fini di cumunicazzioni diprumàtica e scintìfica. È oi puru
strumentu pâ cumunicazzioni ntra etnìi privi di cunnissioni culturali,
scintìfichi o pulìtichi.

Si càrcula ca li parranti ngrisi comu lingua matri (English as a native
language, ENL) s'agghicanu a circa 350 miliuna; li parranti di English as a
second language (ESL), zoè appressu â lingua nazziunali o nativa, circa 300
miliuna, li parranti di English as a foreign language (EFL), zzoè comu una
lingua nzignata a scola ma nun 'n usu ntô propiu paisi, circa 100 miliuna. Lu
nùmmaru di chiddi chi nun ùsanu lu ngrisi comu lingua matri supira dunca chiddu
di chiddi ca lu pàrranu di nasciuta.

La sò storia accuminza cu la migrazzioni di genti di la zona dû mari dû nord
appressu â pinìsula di lu Jutland. Èranu tri pòpuli:

Cu li migrazzioni sti genti purtàranu li soi lingui nta l'ìsula britànnica. Sti
lingui ntacchia nticchia, grazzi puru a la forza di li re accuminciaru a èssiri
unificati nta n'ùnica lingua ca veni òi chiamata anglussassuni
(ngrisi:anglo-saxon). Cu l'agghicata di li genti nurmanni la lingua nun fu
parrata cchiù di li signura, chisti parràvanu la lingua di li novi patruna, lu
francisi di ddu tempu. A picca a picca li francisi accuminzaru a parrari la
lingua di li genti. Granni scrittura comu Geoffrey Chaucer accuminciavanu a
scriviri nta sta lingua. Lu dialettu parratu nta la capitali accuminzò a
addivintari la lingua cumuni. Li ngrisi accuminzaru a spanniri lu sò tirritoriu
e purtaru la sò lingua pi tuttu lu munnu. Li sò terri èranu accussì lachi ca si
dicìa ca lu suli mai tramuntassi nta li sò rumini. A l'Amèrica, l'Innia e nzinu
a l'Australia la sò lingua fu purtata.

Cu la fini di l'etati di li culoni li nglisi pirderu li terri ma la sò lingua
era parrata ancora. Videmma li paisi comu lu nostru e tutti chiddi di l'Europa
accuminzaru a nzignàrila a li carusi nta li scoli. Òi lu Regnu Unitu dici ca unu
su cincu sapi parrari ngrisi, arcuni dìcinu ca unu su quattru.

La lingua di li vari paisi accuminza a canciari e sulu la forma scritta pò
èsseri caputa, suprattuttu pi li paisi nichi o chiddi ca sunnu cchiù pòviri, nta
l'Africa. Lu ngrisi dî Stati Uniti, lu miricanu (nglisi: American-English) e
chiddu caa tutti ponnu vidiri supra li canali comu lu CNN o chiddu di li tracci
n nglisi di li film di Hollywood.

È mpijatu comu lingua ufficiali n: Bangladesci, Botswana, Brunei, Camerun, Ìsuli
Cook, Figgi, Filippini, Gambia, Ghana, Hong Kong, Innia, Kenya, Kiribbati,
Lesothu, Malawi, Malesia, Malta, Mauritius, Namibbia, Nauru, Niggeria, Pakistan,
Palau, Papua Nova Guinia, Portu Ricu, Samoa Occidintali, Seychelles, Sierra
Liuni, Singapura, Ìsuli Salomuni, Sri Lanka, Tuvalu, Swaziland, Tanzania,
Uganda, Vanuatu, Zambia e Zimbabwe.

È mpijatu comu lingua a usu cummerciali e turisticu cù nutevuli successu in:
Sardigna, Sicilia, Corsica, Isuli Baleari, Isuli Azzorre, Isuli Canarie e
Madeira.

Una liggi dû rumilaquattru fici ubblicatoria la lingua nglisi nta li scoli di
l'Italia accuminzannu di la prima classi di l'elemintari. L'Eurostat dici ca nta
lu 2005 lu 59% di li genti di l'unioni sapìa parrari lu ngrisi. È la lingua chi
l'Unioni Europea usa comu lingua di travagghiu appressu ô francisi e ô tudiscu,
ma chiossai di sissanta carti fatti nta li'istituzzioni sunnu scrivuti n
ingrisi.



https://scn.wikipedia.org/wiki/Natale_Galletta

Natale Galletta (Missina, 14 di aprili 1967) è nu cantanti sicilianu di mùsica
napulitana.

Già di l'itati di sei annuzzi addimustra di aviri boni doti vucali e na granni
passiuni pâ mùsica, di vèniri macari chiamatu, ancora nicuzzu, pi cantari nni
assai festi di chiazza e spittàculi vari. Lu sò primu discu Si' 'a vita mia lu
riggistra a dùdici anni e arriva a vìnniri decimila copi nnô giru di na simana.
Natale Galletta di ddu mumentu nun s'hà firmatu cchiù di prodùciri disca novi e
li sò canzuni comu Vurria 'ncuntrarme cu' te, Mi son fatto l'amante, Innamorati
e Io te penso hannu arrinisciutu a cunquistàrisi li cori di migghiara e
migghiara di fans. Nnô 1992 Galletta cu na canzuna dû tìtulu Quel vestito rosso,
curata di Gigi D'Alessio, rinesci a fàrisi fans macari a Nàpuli.

Attuarmenti è prutagunista nzèmmula cu àutri pupulari cantanti di nu granni
spittàculu tiatrali Napoli canta con...suggestioni sonore, spummintatu e
scrivutu dû maistru Giuseppe Vessicchio.



https://scn.wikipedia.org/wiki/Musica_rock

La musica rock è definita un tipo di musica popolare, molto diffusa durante la
seconda metà del secolo XX. La parola rock deriva dalla parola 'pietra' in
inglese.

La descrizione di 'rock' è difficile da definire con precisione. Può fare
riferimento a tanti tipi di stili. Soprattutto, lu clàssicu gruppu di rock
cumprenni di sòlitu la vuci (spissu chî armunizzazzioni vucali o cori), li
chitarri lèttrichi e na dicisa sizzioni rìtmica (bassu e battirìa). Supra sta
basa si cci pò agghiùnciri àutri strummenta (p'asempiu, diversi tipi di
tastieri).

Comu finòminu culturali, la mùsica rock havi avutu un mpattu suciali facirmenti
cchiù forti di ogni àutru gèniri musicali mudernu. Dî soi urìggini ntê Stati
Uniti, è oi diffusu pi tuttu lu pianeta e havi datu princìpiu a tanti
suttagènira (viditi ccasutta).

Lu tèrmini rock and roll (o rock'n'roll), usatu spissu ntô postu di rock,
giustamenti ndica sulu la prima nàscita dû rock: chidda di l'anni 1950, mentri
cû tèrmini rock si ndica un cchiù anchiu gèniri di mùsica, chi si pò stènniri dû
rythm and blues finu ô heavy metal (e tutti li variazzioni ntra sti
suttagènira).



https://scn.wikipedia.org/wiki/Murriali

Murriali (o Munriali nta àutri parrati siciliani; talianu: Monreale), a na
dicina di chilomitri di Palermu, è na citati canusciuta supratuttu pi lu domu,
ca cu li sò musaici e l'absidi granni ca raffiura nu musaicu di lu Cristu è
l'asempiu sicuramenti cchiù mpurtanti di architittura bizzantinu-nurmanna n
Sicilia. Cu lu chiostru, allatu di la chiesa, attrai ogni annu migghiaia di
turisti di tuttu lu munnu.

Comu la Catridali di Palermu e di Cifalù, la sò custrizzioni abbeni grazzi nu
suvranu nurmannu: Gugghiermu II, dittu lu Bonu.

Lu travagghiu dû tempiu accuminzau ntô 1172 e doppu sulu quattru anni lu
travagghiu si tirminau, puru siddu la custrizzioni di nu granni tempiu nun
finisci mai. Pi la porta n bronzu, lu reghi cumannò lu travagghiu a Bonannu
Pisanu, ca la mannò di Pisa ntra lu 1185 e lu 1186.

Lu tempiu murrialisi ammustra diversi stili pû fattu, ntra tanti, ca sparti di
travagghiatura taliani e siciliani, d'urìggini cc'èranu maistri musurmani. Di
straurdinaria mpurtanza sunnu li musaici, ca òccupanu n'aria di 7.584 mq.
Rapprisèntanu na vera attrazzioni artìstica ca raccunta cu mmàggini suggistivi
la storia dû cristianèsimu, ntra cui si vidi fatti di l'anticu tistamentu, la
vita di Cristu, l'Atti di l'apòstuli e lu triunfu d'Angeli e Santi.



https://scn.wikipedia.org/wiki/Mu%C3%B2rica

Cità di quasi 54.000 abbitanti dâ provincia di Rausa, Muòrica è una dî cità chi
ha statu silizziunata comu patrimoniu munniali di l'Unesco pi lu baroccu di
l'architittura, di cui asempi rapprisintativi sunnu, tra l'àutri cosi, la
Chiesia di S. Giorgiu, a Muòrica àuta, òpira di l'architettu Franciscu Pàulu
Làbisi , e la Chiesia di S. Pietru a Muòrica vascia. Tutti sti chiesi forru
ricostruiti ntô stili baroccu doppu lu tirrìbbili tirrimotu dû 11 di jinnaru
1693.

Citata di Ciciruni ntâ càusa contra lu malu cuvernu di Verri, Muòrica fu àrabba
a pàrtiri dû 844-845, e appoi Nurmanna. A pàrtiri dû 1296, la cità fu a capu di
na cuntèa, lu cui tirritoriu cumprinnìa un terzu dâ Sicilia, di cui facìanu
parti macari Àlcamu, Càccamu, e Calatafimi, agghicannu a nu certu pirìudu nzinu
ê Ggherbi, isuleddi ô sud dâ costa tunisina.

La cità eni canusciuta puru pi lu cioccolattu murucanu (cioccolattu mudicanu),
nu tipu di cioccolattu fattu secunnu na ricetta basata supra l'usu d'aromi
naturali spiciali, comu lu pipiruncinu, la cannedda e la vaniglia, priparatu a
friddu.

Nna l'ùrtimi anni l'amministrazzioni lucali e arcuni cuopirativi pâ prumuzzioni
turìstica hannu ripurtatu 'n vita tanti tradizzioni antichi di Muòrica; la
prima, innanzituttu, eni "A Giostra re Ciaramunti" (veni chiamata "U Paliu")
c'havi orìggini a li nizzi dû sèculu XIV pi òpira dû Cunti Manfredi Ciaramunti
quannu si trasfirìu nnâ capitali dâ cuntìa nzèmula â sò mugghieri Isabella
Mosca. La giostra cunzisti nta nu circùitu uvali ca li cavaleri a turnu hannu a
pircùrriri supirannu provi e ostàculi; ogni cuntrata di Muòrica prisenta lu sò
cavaleri.



https://scn.wikipedia.org/wiki/Mohamed_Morsi

Mohammed Morsi (20 di austu 1951) è l'attuali prisidenti di l'Eggittu.
Appartinenti ô partitu dî frati mussurmani, Morsi vincìu l'elizzioni
prisidinziali dû 2012 contra nu canninatu appujatu di l'esercitu e di l' ancien
regime di Mubarak. L'elizzioni avìanu statu assai cuntruversi, e â fini Morsi fu
dichiaratu vincituri cu nu margini di vantaggiu assai nicu.

Furmatu comu ncigneri ê Stati Uniti, Morsi si sappi svinculari dû cuntrollu di
l'esercitu, ca quannu addivintau prisidenti, circava di ridùrri li sò putiri. Cu
na seri di dicreti, licinziau lu capu di l'esercitu e accuminciau a affirmari di
manera cchioù forti lu sò putiri. St'azzioni, puru siddu fu salutata di
l'opinioni pùbbrica di manera pusitiva, nquitau pirò l'ambienti laici dû Paisi.
Quarchi simana addoppu Morsi prisintau nu dicretu cu cui si sunava na quantità
di putiri assai mpurtanti, ô puntu ca pruvucau na unna di ndignazzioni cu
prutesti di chiazza ca lu custrinceru picca tempu addoppu a ritirari lu dicretu.



https://scn.wikipedia.org/wiki/Mirabella_(famiglia)

Cunta Filadelfo Mugnos, nno so trattatu Teatro genologico delle famiglie antiche
e nobili del Regno di Sicilia, ca un Autizio Mirabelli, nobili francisi, avia
scinnutu in Sicilia da Napoli nno seguitu di Eleonora D’Angiò, ca si maritò a
Messina, nno misi i maggiu do 1303, cco re di Sicilia Fidiricu III d’Aragona.

Autizio, figliu di Guglielmo Mirabelli gentiluomu francisi, nascì a Forlì
(accusì cunta Giorgio Allegretti nne famiglie nobili da città di Forlì). U frati
cchiù ranni, Dionisio, si ristò pi sempri nne ssa città, mentri Autizio, si nni
i a stari a Napoli e di dducu si nni ì apprissu di Eleonora d’Angiò in Sicilia
ccu l’incaricu di Coppiere da Regina.

Dapprima Autizio si impiegò nne disciplini militari, pu ebbi da regina Eleonora
u governo da città di Siracusa. Si maritò cu Paola Scalambro, a suru di Pietro.
Cu chissa ebbi Guglielmo, ca fu diversi voti Rettore e Senatore di Siracusa
sutta u regnu di re Ludovico d’Aragona pu Percettore da Camera Reginale nno
1371. U figliu di Guglielmo, Giovanni fu Maestro Segreto da medesima Camera nno
1395. Da Giovanni nascì Guglielmo ca fu Consigliere Regio nno 1408, ed Autizio,
Maestro Giurato nno 1409. Tommaso, figliu di Guglielmo, fu Giurato di Siracusa
nno 1421 e apprissu Maestro Razionale da Camera Reginale. Un Giovanni Antonio
Mirabelli fu Capitano di Lentini nno 1426. A Regina Maria, muglieri do Re
Alfonso, u nominò pu Castellano di Vizzini.

A Castrugiuvanni (oggi Enna), Don Lorenzo Mirabella s’investì da baronì di
Collotorto (o da Mendola) (cuntrata nno territoriu di Castrugiuvanni), l’8
ottobri 1524. Nno 1526, a Castrugiuvanni, fici rifabbricari a Chisa di Santa
Maria del Monte ca si truvava menza arruzzulata e quasi abbannunata. Chiamò a
Chisa Santa Maria da Donna Nuova e ci funnò na confraternita. U figlio Giovanni
ebbi in eredità u feudo di Collotorto u 10 dicembri 1561. Pu, ppa morti di
Giovanni, u 20 marzu 1578, s’investì do feudo a matri, Donna Laura Mirabella.

A Siracusa Don Vincenzo Mirabella, accademicu de Lincei e architettu, pubblicò
nno 1613 na pianta da so città nna quali ricostruiva, ‘n basi di dati
archeologici, l’antica topografì. A sta pubblicazioni seguì l’opera di Don
Giacomo Bonanno Duca di Montalbano ca criticò prudentimenti parti dill’opera di
Mirabella.

Un ramo da famiglia Mirabella si sviluppò a Modica ‘mparintannusi ccu li
illustri famiglie de Celestri e de Mazara e pu ca famiglia Paternò di Catania da
quali nascì u Baroni di Raddusa fondatori nno 1610 da città di Mirabella
(l’attuali Mirabella Imbaccari). A città è accusì dinominata pirchì u Baroni ci
vozi dari pi nomi u cognomi da muglieri: Mirabella. Ci sunu notizie di n’atru
ramu da famiglia, nna città di Mazzara. Cca, nno 1460, ricivì do re Giovanni,
l’ufficiu di Portolano, Giovanni Mirabelli ca si maritò cca figlia di Giovanni
Cavallaro ufficiali regio nne regie fabbriche. Di nne ssu matrimuniu nascirru:
Paolo ca fu Giurato nno 1480, e Carlo. Carlo ebbi: Pietro, Giovanni e Luigi
tutti virtuosi gentiluomini. Pietro fu Giurato a Mazzara nno 1502, Giovanni fu
Portolano do Caricatore. Giovanni si maritò cca figlia di Bernardo Broscardo
gentiluomu da città di Mazzara. Nno matrimuniu nascì Antonio ca campò assai
agiatamente. U so ritrattu è scolpitu nna cappella maggiori do cummentu di
Sant’Agostino in Mazzara ca diddu dotò cu na rinnita annuali. Da Antonio nascì
Giuseppe ca, picca interessatu a procurarisi uffici, si occupò sulu di
amministrari i beni di famiglia. U stissu fici u figliu Giovanni Antonio. Diddu
procreò Giuseppe Salvatore, u Dottor Carlo ca si maritò a Palermo unni esercitò
cu soddisfazioni a professioni di avvocatu, e Pietro Dottore ca fu Giudice da
Corti Capitanale di Mazzara nno 1643.



https://scn.wikipedia.org/wiki/Michael_Jordan

Michael Jeffrey Jordan, (Brooklyn, 17 di frivaru 1963) canusciutu macari cu li
sò nizziali, MJ, è nu ex jucaturi ri pallacanistru. Jordan è statu 6 voti
Campiuni NBA, rializzannu cu i Chicago Bulls pi 2 Three-peat, tèrmini cu lu
quali 'nnicari la vitturia rê NBA Finals pi 3 staggiuni di secunnu (91-92-93 e
96-97-98), 'mprisa arrinisciuta solu a iddu e a Scottie Pippen.

Tra li risultati e li premiu ri Jordan fiurannu 5 MVP Award, 10 prisenzi ntê
l'All-NBA First Team, 9 ntê l'All-Defensive First Team, 14 partiti a lu NBA
All-Star Game cu 3 All-Star MVP Award, 10 tituli comu migghiuri marcaturi e 3
comu pi lu maggiur nùmmiru ri palli rubbati, 6 NBA Finals MVP Award e lu NBA
Defensive Player of the Year Award ntê 1988. Ava lu record NBA pi la migghiur
midìa punta pi partita 'n carrèra ccu 30,12 pi la regular season e 33,4 pi u
playoff.

Doppu èssiri statu lu co-proprietariu e Managering Member of Basketball
Operations, Jordan ntê 2010 accatta u dritti ri Charlotte Bobcats, divinna
accussì l'unicu proprietariu.



https://scn.wikipedia.org/wiki/Mazzara

Mazzara (nomu ufficiali Mazara del Vallo) è na citati di 51.164 abbitanti ca
s'attrova a 52 chilòmitri di Tràpani, a 8 metri ncapu lu liveddu di lu mari. È
nu mpurtanti centru agrìculu e suprattuttu marinaru, canusciutu comu unu di li
porti pi varchi di pisca cchiù grossi d'Italia e di lu Mari Miditirràniu. È
videmma nu ciurenti centru di cummerciu ìtticu e di bona attivitati
viti-vinìcula. L'attività ecunòmica cchiù mpurtanti è la pisca.

È na citati a chianta quatrata ca sarva ancora li signa e li caràttiri cchiù
mpurtanti di la duminazzioni slàmica n Sicilia.

Dintra lu tirritoriu di Mazzara è videmma prisenti n'òasi WWF, na la zona di
Capu Fetu, china d'aceddi di mari e aquitrini. N'àutra òasi sta pi jiri li
Jurghi Tunni, nu nzemi di lachi nicareddi di urìggini vurcànica dunni diversi
speci di aceddi ripòsanu duranti li longhi viaggia.

Portu finiciu ntô sèculu VI e V a.C., passa a li Cartagginisi ntû 409 a.C. e a
li rumani ntû 210 a.C.. Ntô 827 vinni uccupata di l'Àrabbi e ciurisci e si
sviluppa comu paisi slàmicu ca nzinu a ora s'arricanusci ntra li strati,
stratuzzi, vìi, vìiculi, vaneddi, chiazzi e curtigghi ntricati e ramificati comu
lu paisi cchiù slàmicu d'Italia. Ntû 1072 veni cunquistata dû cunti Ruggeru I di
Sicilia e ntû 1093 addiventa viscuvatu e ciurisci l'edificazzioni barocca di
cresi e chiazzi. Àppi videmma nfluenzi di àutri culturi: nfatti, vìnniru li
Nurmanni, li Bizzantini, li Svevi, l'Aragunisi e li Spagnoli.

Ricentimenti, la citat di Mazzara addivintò famusa pi la stàtua greca di vrunzu
dû Sàtiru danzanti dû sèculu IV a.C., piscata di nu piscaturi mazzarisi ntô 1998
e ora espunuta nta l'ex Chiesa di S.Eggidiu, addivintata Museu dû Sàtiru. Lu
Sàtiru Danzanti è òi ricanusciutu comu la principali attrazzioni turìstica di
Mazzara.

Mazzara havi sulu dui frazzioni ufficiali, Borgata Costiera (canusciuta comu "La
Custera") e Mazara Due, di cchiù ricenti custruzzioni. Ntra li principali
quarteri citadini va mmeci ammmintuata la Tonnarella, la zona balniari dû paisi
ca si pòpula supratuttu pi la stati.



https://scn.wikipedia.org/wiki/Matimatica

La palora matimàtica, dû grecu μάθημα (mathema): canuscenza nicissaria
p'affruntari la vita (â littra: li cosi c'avìatu a sapiri pi jiri avanti ntâ
vita) (mathematikos: ca ci piaci mparari), voli diri lu studiu di mudelli di
struttura, di trasfurmazzioni e di spazziu. D'un puntu di vista mudernu, è la
ricerca di strutturi astratti difinuti di manera assiumàtica utilizzannu la
lòggica furmali comu basi di travagghiu. Li strutturi circati hannu spissu
urìggini ntê scienzi naturali, lu cchiù spissu 'n fìsica. Comegghiè, lu
cchiossai sunnu purumenti nterni â matimàtica, e jùncinu turrena diversi
d'appricazzioni o strummenta c'aiùtanu ô càrculu.

Sturicamenti, la matimàtica sirvìa ntô cummerciu, pâ misura di turrina e pi
nzirtari li cclissi e àutri abbinimenta astrunòmici.

Lu studiu dî mudelli accumenza chî nùmmura, prima di tuttu li nùmmura naturali.
Li règuli pi l'upirazzioni di tutti li jorna fannu parti di l'arittimmètica
elementàri. L'àlgibbra si funna nta l'astrazzioni di sti règuli. Lu studiu dî
superficî forma la giometrìa elementàri.

La storia dâ matimàtica nasci chî babbilunisi e li greci grazzî a pirsunaggi
comu Euclidi, Archimedi e Pitàgura. Doppu lu mediu evu, appi nu sviluppu
mpurtanti câ ntroduzzioni dî nùmmura àrabbi, ca fu mèritu di Fibonacci, nnô
1200.

Li duminî dâ matimàtica appricata ùsanu la canuscenza dâ matimàtica pâ
suluzzioni di prubbremi riali.



https://scn.wikipedia.org/wiki/Maruggiu_(TA)

Marùggiu (Maruggio in itagliànu, Marubium in latìnu) eti 'nnu kumùni salentìnu
ti 5.539 crištiàni ca s'àkkia 'ntra la pruvìncia di Tàruntu.

Marùggiu s'àkkia 'ntra la pruvìncia ti Tàruntu, 'ntra la żona miritiunàli, a doi
km ti lu mari. Štai jertu 26 metri sobbra allu livèllu ti lu mari e s'àkkia
'ntra 'nna valli naturàli. A nord ti lu paìsi štannu 'ncerti munti, li Murgi
Tarantìni, ka so kiutòštu vasci (lu màssumu eti 101 metri). Tuttu lu reštu ti lu
territòriu štai misu 'ntra 'nna valli kena t'àrvuli t'aulìa e di vigni. Marùggiu
teni puru 'nna košta longa 9,2 km. La košta eti quàsi sempri vàscia e ti rena,
ma štannu 'ncerti punti 'ddonka eti jerta ku li rocci e cu li munti ti rena. Ti
li punti 'kkiù jerti ti lu paìsi e facci mari, 'ntra li sciurnàti menu
'nfaugnàti, si ponnu vètiri li munti ti la Calabbria e si po 'vvètiri puru
Gallìpuli.

Marùggiu teni sulu 'nna frażiòni ka eti Kampumarìnu ti Marùggiu ( tittu puru
Marina ti Marùggiu, ku no si kunfòndi ku Kampumarìnu ca s'àkkia allu Molìsi ).
Kampumarìnu je motu 'mpurtànti pi lu paìsi piccè teni 'nnu portu a 'ddonka si
pèska motu pesci e 'štu portu eti puru turìštuku. Infatti l'ištati Kampumarìnu
si enki sempri ti moti krištiàni ka vennu ti tutta la Puja, ma puru ti fori e
addirittùra ti l'otri nażiòni 'ropèi.

'Ntra Marùggiu putìmu vètiri la Chèsia Matri, ti štili romànucu, ca s'àcchia
'ntra lu centru štòrucu, chiamàtu puru Sciangài, puru cuddu di visitàri, lu
caštièddu ti li Cavalièri ti Malta, a 'mmenz' alla chiàzza, la chèsia ti
l'Annunziàta, lu cumèntu, ca mo eti la sedi ti la comùni, la torri ti
l'orulòggiu, didicàta alli catuti alla werra, la chèsia di San Giuànni Battìšta
Pinitènti, ca mo no je cchiù chèsia e la chiesòdda di la Matònna ti lu Verdi,
'ntra lu cimitèru, sobbra alla štrata pi Turricèdda.

Lu centru štòrucu ti Marùggiu s'àcchia a centru ti lu paìsi e veni chiamàtu puru
Sciangài ti li maruggìsi, o Terra Murata piccè 'ntra lu Medioèvu tutta šta żona
s'acchiàva 'ntra li muri. E' formatu ti 'nna seri ti casòddi vecchi e di tanti
štrèttuli ca vannu tutti sobbr'a la via principàli ti 'šta żona: via Umbertu I.
'Šta via collèga puru la chiàzza principàli (Piazza del Popolo) e chiàzza San
Giuànni. 'Ntra lu centru štòrucu acchiàmu moti ti li monumènti ti Marùggiu: la
Chèsia Matri, lu caštièddu e la torri ti l'orològiu. Lu centru štòrucu je
'ngrażiàtu ma purtròppu urtimamènti štai 'nnu picca degradàtu pi corpa ti li
vàndili ca štannu a 'ggiru ca lu šta 'rruvìnunu e lu comùni no šta faci mancu
motu.

Tàruntu, ca eti lu capulòcu, štai a 45 km ti Marùggiu, inveci Brindisi s'àcchia
a 55,3 km e Lecci a 58,2 km.

Lu dialèttu di Marùggiu 'mpartèni a la famìja ti la lèngua siciliàna e
precisamènti allu dialèttu salinitìnu. 'Ntra lu dialèttu maruggèsi 'nc'è palòri
ti orìggini latìna, francèsi, àrabba, greca e di tanti otri lèngui. Infatti
putìmu tìciri ca lu dialèttu maruggèsi eti 'nnu mešcu di tanti lèngui. 'Ntra
'štu dialèttu venn'usati 'ncerti suèni ca 'ntra l'otri lèngui no venn'usàti, e
quàndu 'šti suèni l'amma scrìviri usàmu 'šti sìmbuli quàni:

Comu tutti li paìsi ti 'šta 'żżona quani, puru li maruggìsi tennu 'nna 'ngiùria
ca po parì puru brutta all'inìżiu ma s'a 'ccanòsciri la štòria prima cu si
parla. In pratica la štòria tici ca tantu tièmpu fa 'ntra 'šta 'żżona 'nci fuèu
'nna brutta 'mmalatìa ca pijàva li màsculi pròpria 'dda a 'bbàsciu a quìddi
'żżoni, e in pràtica no si facìunu 'cchiù fili. Fattu štai ca però a Marùggiu
'šta 'mmalatìa non ci venni, ma no si sapi pircèni, allu meju pi l'aria ti lu
mari. E in pràtica alli fèmmini ti l'otri paìsi vicìni, siccòmu li prutìa ma cu
li màsculi loru no putìunu fa niènzi, si ni vinìunu a Marùggiu cu sanàunu lu
disidèriu, e di tandu, quàsi a dispièttu, li maruggisi li chiàmunu pròpria
Cujùni.



https://scn.wikipedia.org/wiki/Margarituni_di_Brindisi

Margarituni di Brindisi, o Margaritu (Brindisi, 1145 circa – 1197 o 1200), fu n'
ammiragliu dû regnu nurmannu di Sicilia. Guidau la flotta nurmanna sutta
Gugghiermu II e Tancredi tra lu 1185 e lu 1197. All'inizziu si distinguiu pi
azzioni di disturbu contra la flotta bizzantina, occupannu li isuli jonii e
Patmos. Guidau na spidizzioni a Cipru di unni turnau cu navi chini di prigiuneri
bizzantini. Gugghiermu II lu mannau n Terra Santa pi cummattiri contra Saladinu
chi avia cunquistatu Gerusalemmi. Duranti st'opirazzioni sbarcai a Tripoli
custrincennu Saladinu â ritirata.

A morti di Gugghiermu, Margarituni turnau n Sicilia, unni fu sustinituri di
Tancredi pô tronu nurmannu. Ntô 1190 nun potti difenniri Missina dû saccheggiu
dû 4 di uttùviru di Riccardu cori di Liuni. Li urtimi anni sinnaru la fini dû
regnu nurmannu. Margarituni arrinisciu sulu a niguzziari la rinnuta di Palermu
senza farla sacchiari dî truppi di Arricu VI chi pi doti eriditau lu regnu di
Sicilia di so muggheri Custanza di Autavilla, zia di Tancredi, mortu ntô 1194.

Margarituni fu catturatu di lu mpiraturi. Muriu secunnu li funti ntô 1197 o ntô
1200



https://scn.wikipedia.org/wiki/Madonna_(cantanti)

Madonna (Bay City, Stati Uniti, 1958) è la cchiù cèlibbri cantanti fìmmina dâ
storia. Vinnìu 250 miliuni di dischi finu ô 2006, daccussì addivintau la
cantanti fìmmina ca vinnìu cchiù dischi ntâ storia musicali. Accuminciau la
carrera ufficiarmenti ntô 1982, cu l'album ca porta lu so nomu. La maggior parti
dî canzuna si scrivìu idda stissa, mùsica e paroli. Ntô 1984 pubblicau l'album
Like a virgin, ca addivintau un successu senza pricidenti. Di allura Madonna
scrivi e pruduci li so canzuna in collabburazziuni cu àutri musicisti e
prudutturi, però quasi tuttu lu travagghiu criativu e melòdicu è sempri lu so.
Nta quasi 25 anni di carrera, Madonna affruntau cu sempri criscenti successu
tutti l'espressioni musicali: soul, dance, disco, r'n'b, mùsica stili anni '40,
musical, però la so mpronta è comunqui pop, nta l'accezzioni cchiù nòbbili d­û
tèrmini: popular, capaci d'arrivari a tutti. Tra li so tanti album bisogna
ricurdari macari True Blue (1986), Like a Prayer (1989), Erotica (1992), Bedtime
Stories (1994), Ray of Light (1998), Music (2000), American Life (2003),
Confessions on a Dance Floor (2005) e Hard Candy (2008). Tantu pi fari un
esempiu, l'album Like A Prayer ricivìu la siguenti recensiuni ntâ pristiggiusa
rivista Rolling Stones: "La musica pop nun arriniscìu mai prima di stu album di
Madonna a avvicinàrisi accussì tantu a l'arti".

A parti la mùsica in sensu strittu, Madonna è la cchiù cèlibbri cantanti pi
quantu riguarda li videu musicali. Dopu aviri sfidatu Michael Jackson nta
l'inizzî di l'anni '80, â fini la so cuntinuità e la so capacità di rinnuvàrisi
cuntinuamenti, la purtaru a vìnciri ogni cuncurrenza. Li so primati su
mpressiunanti, daccussì comu li migghiara di premi ca vincìu, tra cui na
quantità enormi di Video Music Awards e Grammy Awards, li màssimi ricanuscimenti
musicali mundiali. Ntô 2005 fu numinata membru fundaturi onorariu dâ Music Hall
Of Fame, nsemi cu li Beatles, Bob Marley, U2 e Elvis Presley. Chistu forsi è
finora lu ricanuscimentu cchiù pristiggiusu ca Madonna ricivìu. Tra li so milli
record, unu dî cchiù mpurtanti è ca idda piazzau lu numeru cchiù àutu di canzuni
ntê classìfichi, supirannu giustu ntô 2006 li primati dî Beatles e di Elvis
Presley, cu 60 canzuni di successu. E Madonna è ancora nnô megghiu dâ so carrera
e quindi havi ancora tempu pi distanziàrisi ancora di cchiù di tutti l'àutri
cantanti.

La so fama pî canzuna e li videu addiventa un tutt'unu ntê so' cuncerti, ca su
un veru e propiu cundinzatu di sprissioni visuali, musicali e culturali dî
nostri tempi. Lu so' primu tour mundiali fu lu Virgin Tour, ntô 1985, e l'ùrtimu
fu lu Confessions Tour, ca finìu ntô Sittèmmiru dû 2006. Cu stu Tour, ca
arriggistrau lu tuttu esauritu in tutti li cità unni passau (cumpresa Roma, unni
70.000 fans acclamaru la cantanti lu di 6 agustu) arriniscìu a bàttiri n'àutru
record: lu tour di cchiù granni successu pi' na cantanti ntâ storia dâ mùsica,
cu 200 miliuna di dòllari guadagnati. Oramai cunzidirata cchiù di na sèmplici
cantanti, la cchiù famusa dâ storia, Madonna è, a quasi 50 anni, na icuna
culturali "tutali", grazzî macari a li so' liami cû munnu di l'arti e dâ
cumunicazzioni, e la so' capacità di criari sempri novi munni visuali e
musicali.



https://scn.wikipedia.org/wiki/Lu_Libbru_dei_Fatti

Lu Libbru dei Fatti eni urigginariamenti na pubbricazioni statunitenzi cô nomi
The World Almanac and Book of Facts di travagghiu di rifierimentu e jeni lu
libbru cchiu binnutu ca tratta di cunvogliamentu di 'nformazzioni supra a
argumenti comu canciamenti mundiali, fatti spurtivi, iccetira. L'armanaccu ppo'
ssiri truvatu nta abbitazzioni privati, libbriri, scoli, agginzii d'affari nta
tutti gli Stati Uniti e macari nta autri parti do munnu comu in Italia unnu si
ciama appuntu "Il libro dei Fatti" .

A statu pubbricatu di lu 1886. L'idizzioni di lu 2009 (ISBN 978-1-60057-105-3)
javi cchiu ssai di 1.000 paggini.

A prima idizzioni di lu The World Almanac (littiralmenti "L'Armanaccu munniali")
a statu pubbricatu di nu quotidianu ciamatu The New York World nta lu 1868 tri
anni duoppu a Verra Civili Miricana e l'assassiniu di lu Prisidenti Abraham
Lincoln. Nta lu 1876 a pubbricazzioni si firmmau ma accuminzau attonna nta lu
1886.. Nta lu 894 lu nomi canciau nta The World Almanac and Encyclopedia
(littiralmenti "L'Armanaccu munniali e Inciclupidìa"). Nta lu 1906, lu New York
Times, scriviennu supra a pubbricazzioni dâ bintesima idizzioni, affirmau ca
"l'armanaccu si fici na bona pusizzioni, sicunnu sulu a lu quarantinnali
Armanaccu Whitaker's di Londra ("Whitaker's Almanack|Whitaker's Almanac of
London") ccu lu quali po ssiri suli misu in cumparazzioni."



https://scn.wikipedia.org/wiki/Lu_C%C3%B2dici_Da_Vinci

Lu Còdici Da Vinci è nu libbru pubbricatu ntô 2003 di nu scritturi miricanu
chiamatu Dan Brown. Nta stu libbru iddu parra di còdici e siggreti.

Stu libbru eni famusu nta tuttu lu munnu. Finu ô 2006, cchiusssai di 60 miliuna
di pirsuni s'accattarru na copia, ca lu fa addivintari unu dî chiù famusi libbra
di tuttu lu munnu. Ci sù nu saccu di cosi nta stu libbru ca sù diffìcili di
capiri, e eni diffìcili capiri quali sù li parti mmintati e quali sù li parti ca
sù veri. Pi stu mutivu, li pirsuni pàrranu assai di stu libbru, e cci sù nu
saccu di genti ca cerca sù internet la viritati e ca s'accatta àutri copi.

Lu libbru parra di nu gruppu riliggiusu chiamatu Opus Dei, n'artista famusu
chiamatu Liunardu Da Vinci, e quarchi quatru famusu ca iddu pittau comu la Monna
Lisa e L'ùrtima cena sù discritti nta stu libbru comu si avìssiru significati
ammucciati.

Ntô 2006, fìciru macari nu firmi abbasatu supra a stu libbru. Ci sù attura
famusa nta ssu firmi comu a Tom Hanks.



https://scn.wikipedia.org/wiki/Love_of_My_Life

Love of My Life è na canzuni ru gruppu ngrisi dê Queen, ca fa parti ri l'album A
Night at the Opera, ru 1975. A canzuni fu scritta ra Freddie Mercury pi Mary
Austin, cu la quali ebbi na stòria pi lùongu tempu ne primi anni sittanta.

Na versioni ru studiu fu usatu u chianuforti sunato da Freddie Mercury cu na
vuci chiu duci e cu l'usu ru falsetto, na stissa versioni Brian May suona n'arpa
(iddu rissi: “Quannu turnavu a casa dopu a registrazioni avia i caddi ne irita
picchì i cordi eranu ruri”). Divìersa è invece a versioni ru live runni Brian
May sona na chitarra acustica, abbassannu ri circa 2 toni e mìezzu a canzuni, na
stu modu Freddie Mercury un putia usari u falsetto. Love of My Life fu na
canzuni mpurtanti pi lu gruppu ne spittaculi pa participazzioni ru pubblicu
(spissu si firmavanu musica e vuci pi lassari cantari u pubblicu). Sta canzuni
fu u cavaddu i battagghia ri Queen duranti i spittaculi, ca rurò finu a
Knebworth, nto 1986, l'annu 'n cui u gruppu finiu i cantari live cu Freddie
Mercury. U spittaculu chiu famusu è chiddu ru tour no Sud America 1981, u
pubblicu sud americanu cantò a canzuni pronunciannu i paroli sempri 'n pefetto
ngrisi, cosa ca u gruppu riceva sempri na l'interviste, duranti u Rock in Rio ru
1985, 325.000 pirsuni cantarunu i paroli ra canzuni, cu Freddie ca si cumpurtò
comu no diritturi d'orchestra. A canzuni fu pi nu annu chinu o 1° postu na
classifica ri l'Argentina.

Duranti u viaggiu ra navetta spaziali Columbia, l'astronauta israelianu Ilan
Ramon spiò ri fari sunari sta canzuni, duranti a canzuni l'astronauta dissi: “Nu
bon giornu spiciali a me muggieri Rona, amuri ra me vita”. Ramon e l'interu
equipaggiu di lu Space Shuttle murieru picca dùoppu, duranti u ritorno na Terra,
nto 2003.



https://scn.wikipedia.org/wiki/Logucrazz%C3%ACa

Na Logucrazzìa è lu cuvernu rei palori. Addirìva di lu grecu λόγος (logos) -
"palora" e ri κράτος (kratos) - "cuvirnari". Lu termini po ssiri usàtu
pusitivamenti, ironicamenti (ppi fari arrìrri) o nigativamenti.

Li Stati Uniti di la Merica fuorru addiscritti comu na logucrazzia nta l'opira
ri Washington Irving di lu 1807 ciamata Salmagundi. Nu turista 'n visita
"Mustapha Rub-a-dub Keli Khan" ironicamenti l'addiscrivi i raccussini ca
sintissi a ddiri ca cu l'usu scaltru rei palori unu po' aviri putiri supra
l'autri. Mustapha addiscrivi comu:

L'Unioni Suvietica jèra addiscritta ri lu Premiu Nobel Czesław Miłosz comu na
logucrazzìa. Pa isempiu ppi Christine D. Tomei, era na "fausa rialitati criata
ri semprici palori". Inoltri, ruoppu a rivoluzzioni Luciano Pellicani addiscrivi
comu nu "pianu di riforma ro lincuaggiu" avia statu antruduciutu ri Kisselev:
suttiliniannu comu "a veccia mintalitati nun s'avissi pututu canciari si a
struttura râ a lincua russa nun avissi statu macàri trasfurmata e purificata."

Stu prucessu purtau a nu lincuacciu simili a chiddu suvieticu ca George Orwell
strummintau e ciamau "neo-lincua", ca misi i bbasi pi lu so rumanzu "[1984
(libbru) |1984]]": Lu "Newspeak" ("Lincua nova" in angrisi ca s'apprununzia
"niuspìcchi"). Lu novu lincuacciu era cchiu ssai n'ortuglossìa ca nu lincuacciu
riali, nu dialettu stiriotipatu ca cunzistìa ri formuli e slogan sbacantàti ca
avièunu comu obbiettivu chiddu ri nun fari pinzàri i gghienti fora ri li limiti
ri lu pinzèru cullittivu zoè era na ciàccira ca addistruggìa l'individualitati.
Li Totalitarismi, sicunnu na tiòrica pulitica ciamata Hannah Arendt, ppô ssiri
cunzidiratu na logucrazzìa picchi l'ideii nun sunu cchiu 'mpurtanti ma sulu comu
s'asprìmunu.



https://scn.wikipedia.org/wiki/Locri

A storia di Locri è strettamenti legata a storia di dui atri centri sorti tra
zona circostanti: Locri Epizefiri, polis da Magna Grecia fundata tro VII secolo
a.C., e Gerace, città medievale costruita tro IX secolo.

Dopu a conquista rumana i Locri Epizephiri e i tro seguitu sia di scorrerii
saraceni e turchi cha da piaga da malaria, u situ fu progressivamenti
abbandunatu e gli abitanti si spostaru versu i cchiù sicuri collini di
l'entruterra aundi sorgia Geraci.

Tro XIX secolo, cu ritornu di popolazioni versu i zoni costieri e grazi puru a
costruzioni da Ferrovia Jonica, si sviluppa l'abitatu i Geraci Marina, frazioni
appartenenti a u comuni di Gerace. Geraci Marina acquistò sempi cchiù importanza
cu trasferimentu, da Geraci, di alcuni importanti strutturi amministrativi e
commerciali, tra cui u Tribunali e a Banca Popolari tro 1880, fino a diveniri
comuni autonomu tro 1905. A dari ulteriori slanciu furunu a nascita e lo
sviluppu di importanti attività commerciali e industriali: ad esempiu, le
Officini Meccanichi Calabbresi (OMC), tre primi anni trenta, impiegaru circa 150
operai. Tro 1934 u comuni i Geraci Marina assunsi l'attuale denominazione i
Locri.

Davanti a piazza i Locri, fu erettu u monumentu dedicatu ai martiri pe l'unità
nazionali, fucilati l'11 ottobri 1847, lavoratu da nu scultori di Carrara tro
1872.

Ci sugnu tali incisioni (rispettivamenti frontalmenti e arretu, du puntu di
vista da piazza): Bello Michele i Sidernu, Mazzone Pietro di Roccella, Ruffo
Gaetano di Bovalino, Salvadori Domenico di Biancu, Verduci Rocco da Caraffa
morendu gloriosamenti pe fucilazioni l'11 ottobri MDCCCXLVII reseru sacri
cchisti contradi. All'unità nazionali. A libertà. Compiuti i voti a Roma, grata,
la Nazioni risorta onura i soi martiri di cittadina liberi, ad esempiu di
propositi forti, a scongiuru di atri lutti per interni e esterne perfidi. Cu
offerti spontani cchistu monumentu solennementi fu erettu.



https://scn.wikipedia.org/wiki/Lingua_esperantu/Calabbrisi-Rumbiolu

L'esperantu è na lingua artificiali criata tra u 1872 e u 1887 d'u mèdicu
polaccu Ludwik Lejzer Zamenhof. I scopi di sta lingua sugnu a parità di tutti i
lingui chi si poti avìri sulu grazzi all'usu i na lingua neutra, e non usandu na
lingua chi jè proprietà di nu populu. Quindi non è lingua ufficiali nta nudja[1]
nazzioni. U nomi "esperanto" veni d'u pseudonimu chi usava Zamenhof quandu
firmava: Doktoro Esperanto (Dottori Speranti, chi spera). Zamenhof prima a
chjamava Lingvo Internacia (pron. /lingvo internazìa/) chi voli diri "lingua
nternazziunali".

Zamenhof campava a Białystok, na città chi mo è nta Polonia, ma prima era
ufficialmenti nt'o territoriu i l'Imperu Russu. Nta sta città pe motivi storici
nc'eranu quattru populi diversi: russi, polacchi, tedeschi e ebbrei, ognunu c'a
lingua soi, e ognunu in disaccordu cu l'atru. Comu scrissi nt'a na lìttara[2],
Zamenhof suffrìa nta Białystok, anduvi si potìa capisciri megghju ca nta atri
posti u problema linguisticu e i differenzi chi cria. Nu jornu lejìu i scritti
"svejcarskaja" (portineria) e "konditorskaja" (pasticceria) e nci vinni a
penzata ca c'u suffissu "-skaja" si potenu formari tanti paroli chi indicanu
posti anduvi si faci ncuna cosa (putihgi o posti anduvi si faci nu lavuru [1]):
stu meccanismu di suffissi (e prefissi) fu poi una d'i caratteristichi i
l'esperantu. Cuminciau quindi u pensa a na lingua artificiali (chi quindi non
apparteni a nudju popolu) e criau na prima versioni cu l'aiutu i certi cumpagni
i scola, chi poi però abbandunaru u proggettu. Furu d'aiutu i lingui chi
Zamnehof parrava tutti i jorna (polaccu, russu) o chidji chi studiava (francisi,
tedescu, nglisi, grecu, latinu, ebbraicu). Quandu cuminciau l'università nt'a
Russia, pàisa, preoccupatu pe sta distrazzioni d'u figghju, vrusciàu u primu
proggettu i lingua nternazziunali. Quandu Zamenhof tornàu, tornau a lavurari o
proggettu, criàndu vari lingui sempri cchjù raffinati, finn'a quandu nt'o 1887 a
pubblicàu nt'o Primu libbru (Unua libro), pubblicatu c'u pseudonimu "Doktoro
Esperanto" (Dotturi Speranti, chi spera).

Viàtu doppu a pubblicazzioni i l'Unua libro a lingua si diffondìu tra
l'intellettuali e genti cumuni. Nt'o 1905, a Boulogne-sur-Mer (Francia) nci fu u
primu congressu esperantista, e fu fatta a "Dichiarazzioni i Boulogne" chi
definìa l'esperantismu. I stu momentu in poi a comunità esperantista fici a
storia i l'esperantu, e no cchjù Zamenhof, mentri i congressi esperantisti
continuaru ogni annu, finn'a mo (a parti i l'anni d'i Guerri Mondiali). N'atru
congressu storicu fu chidu i Praga d'u 1996, anduvi fu scrittu u "Manifestu i
Praga", chi tratta megghju a filusofia d'u movimentu.

I megghju riassunti d'a filusofia esperantista su' a Dichiarazzioni i Boulogne,
ma soprattuttu u Manifestu i Praga.

L'idea fu chidja u si faci na lingua facili u si mpara (si spendinu pocu sordi e
tempu), e neutra pe l'usu nternazzionali, apparandu tutti i nazzioni
(cunquistati e cunquistaturi). Siccomu avarrìa u jè usata sulu pe sacunda lingua
sulu quandu si parra cu furasteri si sarvarrènu i lingui 'n perìculu e si
eliminarrenu i vantaggi i cu nescìu nt'a nazzioni chi esporta a lingua (a
nazzioni forti), chi parra megghju i l'atri. È forzi l'unica lingua chi poti
èsseri candidata comu lingua franca nta l'Unioni Europea - pecchì è già
canusciuta e usata d'a fini d'u 1800 - sparti d'u nglisi, chi però non è neutru
e duna vantaggiu a Regnu Unitu[3].Quindi, vantaggi senza prezzu pe na nazzioni
sula, mentri cu l'esperantu si vorrìa u si mentinu tutti o stessu livellu.

A bandera tradizzionali i l'esperantu rappresenta a filusofia i sta lingua: è
virdi, e subb'all'angulu atu a sinistra àvi na stidja virdi a cincu punti nta nu
riquadru jancu. U virdi significa speranza p'o futùru, u jancu a paci, e a
stidja a cincu punti i cincu continenti abbitati uniti. N'atru simbolu famosu è
u Jubilea, na bandera janca cu dui "e" simmetrichi e virdi chi rappresentanu u
mundu. Puru nta sta bandera i culuri jancu e virdi significànnu paci e speranza
p'o mundu.

In totali, sugnu 28 lìttari. Pe ogni lìttara nc'è sulu nu sonu, e ogni sonu poti
esseri scrittu sulu medianti na lìttara, e no cchjù. L'accentu di ogni parola
cadi subb'a penultima vocali sempri; nci sugnu dui menzivocali (j e ŭ) chi
formanu dittonghi si su' vicini all'atri vocali e non pìgghjanu mai l'accentu, e
quindi no su' cuntati quandu si faci a divisioni n sìllabi.

L'articulu è unu sulu (non cangia per generi e nùmaru), e jè determinativu (la).
Si ncuna cosa è indeterminata, basta nomm'u si menti l'artìculu:

Ogni parola è formata i na diricata, o puru cchjù di una misi anzemi
(agglutinazzioni). A stessa diricata poti apparteniri a nu tipu grammaticali a
sacundu i l'urtima vocali soi. Pigghjamu a diricata "muzik-":

Tutti i verbi su regulari. I modi e tempi d'i verbi si distìnguinu sulu d'i
desinenzi, senza u si usanu ausiliari p'o modu verbali; i desinenzi non cangianu
a sacundu d'a perzuna verbali, ma sulu a sacundu d'u modo e d'u tempu[6]. È
forzata quindi a presenza d'u soggettu: "Mi vidas" significa "Io viu", "Pascali
vidas" significa "Pascali vidi". Non servi u soggettu sulu si u verbu è
impersonali: "Pluvas" = "Chjòvi".

Nc'è puru a coniugazioni composta, chi si forma cu i participi misi anzemi o'
verbu èsseri ("esti").

St'aggiunta d'a terminazzioni "-n" si chjama accusativu, e vali puru p'e pronomi
perzunali, pemm'u si formanu i pronomi perzunali oggettu:

L'aggettivi non ànnu generi femminili e maschili, ambeci i nomi chi indicanu
esseri i sessu femminili finiscinu cu "-ino":

I paroli su di origini indoeuropea, ma a grammatica si avvicina i cchjù a lingui
non indoeuropei, comu u turcu, u giapponisi o u finlandisi, pecchì àvi
caratteristichi agglutinanti. Comu lingua artificiali è classificata lingua
d'aiutu nternazzionali (scopu u rendi cchjù facili i comunicazzioni tra i
nazzioni).

I diricati chi formanu i paroli furu pigghjati soprattuttu dî: lingui germanichi
(tedescu e nglesi...), lingui neolatini (francisi, spagnolu, italianu,
latinu...) e lingui slavi (polaccu, russu...). Ncunu sempiu di parola e a lingua
d'origgini su scritti ccà sutta. U si teni cuntu ca i vocali a fini parola
indicànnu a categoria verbali (-o ìndica nu nomi, -e n'avverbiu, -i nu verbu, -a
n'aggettivu):

Nta sti pocu righi si ponnu vidiri usati verbi all'indicativu e volitivu, e
(evidenziati) correlativi, u prefissu d'u contrariu mal- e atri suffissi, comu
-igi (rendiri, fari diventari): l'aggettivu libera (libbaru/a) diventa liberigi
(libbarari, rendiri lìbbaru).

Nci su' proposti u si usa l'esperantu comu lingua franca nta l'Unioni Europea[7]
pecchì si evitarrìa u si spendi u 40% d'u bilancio pe traduzzioni[8], senza u
s'avvantaggia nudja nazzioni.

U messali cattolicu fu puru traduciutu ufficialmenti in esperantu. I papi danno
l'aguri i Natali e Pasca in esperanto, nt'o salutu Urbi et orbi[9].

A San Marinu l'esperantu è a lingua di l'Accademia Nternazziunali d'i Scienzi
(Akademio Internacia de la Sciencoj)[10].

All'Olimpiadi di Pechinu d'u 2008 l'esperantu fu una d'i pocu lingui ufficiali
p'a diffusioni d'i notizzi olimpichi[11].



https://scn.wikipedia.org/wiki/Lingua_c%C3%B2rsa

Lu còrsu (nomu nativu corsu) è na lingua neolatina di l'ària italurumanza
parrata ‘n Còrsica (Francia), comu varianti ‘n Gallura (nord dâ Sardigna,
Italia) e comu varianti di tranzizzioni cû sardu logudorisi ntâ zona dû
Sassarisi.

Lu còrsu è attuarmenti parratu ‘n diversi varianti nta l'ìsula di Còrsica cu
l'eccizzioni di Bonifaciu, unni è parratu (d’un nùmmaru sempri nicu di
parratura) na varianti lìguri bonifacina. Puru a Calvi, un tempu comu Bonifaciu
quasi cumpretamenti abbitata di pupulazzioni d’orìggini ginuvisi, si parrava na
varianti lìguri ca tuttavìa appari ‘n vìa d’estinzioni mentri a Cargesi
(Καργκέζε) - già culonia d’èsuli greci prima trachiantati a Paomia (secunna
mitati di l'600) - si parra un còrsu ca assimilau arcuni tèrmini greci e la
lingua greca è oramai utilizzata a li suli fini litùrgici.

Fora di l'ìsula, a sèquitu di finòmini d’emigrazzioni e scanciu accuminzati finu
dû Mediuevu, si pàrranu dui varianti dâ lingua còrsa ntô nord dâ Sardigna: lu
gallurisi parratu ntâ zona di Tempiu Pausania ‘n Gallura e nta l'ìsula di La
Maddalena - particularmenti affini a lu còrsu miridiunali - e lu sassarisi
parratu a Sàssari e ntâ zona di Castelsardu, lu quali è cunzidiratu n’idioma di
tranzizzioni tra corsu e sardignolu ‘n quantu puru accumunatu ntâ struttura e
ntâ grammàtica a lu gallurisi e a lu corsu miridiunali subbìu furtìssimi
nfruenzi dû sardignolu logudorisi ntô lèssicu e ntâ prununza.

Lu dialettu ‘n vìa d’estinzioni dâ vicina Ìsula di Capraia nta l'arcipèlicu
tuscanu prisenta nortri diversi punti di cuntattu cu lu còrsu a càusa dâ
vicinanza giogràfica, stòrica e culturali forti tra li dù ìsuli.

Si stima ca lu còrsu è parratu ‘n Còrsica di circa 90/100.000 lucutura supra
275.000 abbitanti di l'ìsula, essennu tanti di st’ùrtimi di matrilingua francisa
(dati di na ricerca di l'INSEE dû 2004 [1]), a li quali hannu a èssiri agghiunti
comu è gghiè li pupulazzioni emigrati ‘n Francia (p’un tutali di 133.000
nnivìdui ‘n Francia) nunchì nta àutri nazzioni. Lu nùmmaru di li lucutura
stimati pi lu gallurisi ammunta mmeci a circa 80.000 unitati (supra li circa
120.000 abbitanti dâ Gallura). Ethnologue furnisci un datu cumplissivu
(anchiamenti suvrastimatu) di 341.000 a 401.000 lucutura dû Còrsu.

Lu còrsu è classificatu comu na lingua autònuma ntô gruppu dî lingui neolatini
(suttagruppu: lingui italu-rumanzi, codice ISO: co) e è arricanusciuta comu
lingua riggiunali dû Statu francisi. Chissa è strittamenti mparintata a li
dialetti taliani dû gruppu tuscanu (‘n particulari sarvau diversi
carattirìstichi dî dialetti mediuevali) cu li quali pò p’arcuni aspetti èssiri
classificata a li fini linguìstici (puru arricanuscennu la prisenza d’un
substratu autòctunu e nu sviluppu autònumu speci a pàrtiri di l'appartinenza
pulìtica â Francia ntô 1769). Pirtantu la dinuminazzioni di "lingua" è ritinuta
mpropia d’arcuni linguisti, ca cunzìdiranu lu corsu un dialettu talianu.
L'affinitati tra talianu e corsu è comu è gghiè maiuri rispettu a chidda ca c'è
tra lu talianu e àutri lingui parrati ntô tirritoriu talianu e mpropiamenti o
puliticamenti cunzidirati "dialetti", comu lu lummardu o lu sicilianu.

Nun s’hannu tanti nutizzi supra quali avissi statu lu suttastratu linguìsticu
prilatinu di l’antichi abbitanti dâ Còrsica (li civilitati pristòrichi e li
torreani) prima dâ cunquista rumana e dâ so latinizzazzioni. Zocch’è ntirissanti
sunnu arcuni ràdichi arristati ntê topònimi e ntô lèssicu (KAL/KAR: Calanca,
Calacuccia; KOR: Corsica, Corte; TAL/TAR: Taravo, Tallano; TEP: teppa; TAV:
Tavignano, Tavera) e ca ‘n pirìudu rumanu tribbù còrsi occupàvanu macari
l'udierna Gallura ntô nord dâ Sardigna (ca prisenta similitùtini puru ntê rasti
archiològgici). Doppu la caduta di lu Mpiru Rumanu e la furmazzioni dî primi
vulgari la Còrsica prisenta carattirìstichi linguìstichi di tipu cunzirvativu
(di cui hà arristatu un ritaggiu ntê parrati dâ zona miridiunali di l'ìsula). Di
l'XI sèculu la situazzioni hà statu fortimenti stracanciata speci ntâ parti
sittintriunali di l'ìsula dû cuntattu direttu cu li dialetti tuscani di tipu
pisanu, puru a sèquitu dî tintativi di ripupulamentu effittuati dî duminatura
Pisani favuriti dâ nutèvuli vicinanza giogràfica. Dû XIII a lu XVIII sèculu li
pisani vèninu sustituiuti di li ginuvisi, li quali nzèdianu nteri burghi di
lingua lìguri (Bonifaciu e Calvi) ma, puru ntroducennu un nutèvuli nfrussu
ginuvisi ntê dialetti lucali, di fattu cuntinuanu l'utilizzu dû tuscanu illustri
comu lingua scritta e di cultura. Chistu spiega lu mutivu ca nzinu a stu mumentu
‘n Còrsica l'ùnica lingua utilizzata ntê cumunicazzioni scritti hà statu lu
talianu, e prima di chissu lu latinu. Ntô XIV e XV sèculu. Comu è gghiè diversi
atti e testi ridatti apparentimenti ‘n vulgari tuscanu di pirsunalitati e
scrittura còrsi rivèlanu ‘n rialitati la situazzioni linguìstica di l'ìsula ntô
pirìudu: viditi li Cartolari della diocesi del Nebbio dâ mitati dû XIV sèculu ‘n
tuscanu cursicizzatu (actum in lo loco ove se dice a la buda de la diocese de
Nebio (...) secundo la usança e la consuetudine de la dicta contrata, erano
convocati et congregati a parlamento Uppecinucio Corthincho de Petralarata,
podestae de Nebio, et la maior parte de li clerici et de li nobili et de li
populari de Nebio), la Deposizione del rettore della chiesa di San Nicolò di
Spano di Iohanni Provintiale dû 1400, unu dî testi cchiù antichi ‘n vulgari
còrsu, la Lettera ai protettori delle compere del Banco di San Giorgio dû
vìscuvu d’Ajacciu Jacopo Mancoso dû 1480, la Lettera di prete Polino da Mela ai
protettori del Banco di San Giorgio dû 1489 e Lettera dall'esilio di Giovanpaolo
Leca, conte di Cinarca, ai figli del 1506. Dû XIX sèculu, a sèquitu dâ cunquista
e annissioni francisi dû 1769, è lu francisi a vèniri aduttatu comu lingua
ufficiali succhiantannu lu talianu.

Lu còrsu havi sempri avutu funnamintarmenti trasmissioni urali. La
cudificazzioni dâ stissa comu lingua scritta avveni pirtantu sulu ‘n èpuca
ricenti e risenti nizziarmenti dû forti nflussu talianu e francisi. Lu primu
testu pubbricatu ‘n corsu sunnu li strofi di U sirinatu di Scappinu ntô testu
Dionomachia (1817) di Salvatore Viale (1787-1861). Ntâ secunna mitati di
l'ottucentu si sussèquinu l’òpiri dû vìscuvu d’Ajacciu Paul-Mathieu de la Foata
(Poesie giocose, in lingua vernacola della Pieve d'Ornano), li Cummediôle di
Petru Lucciana (1832-1909) tra cui In campagna, cummediôla in 2 atti, Francesco
Domenico Falcucci cu lu Vocabolario dei dialetti della Corsica (pubbricatu
postumu sulu ntô 1915 e ca ntroduci li gruppi ghj e chj a nnicari li sunuritati
carattarìstichi dî parrati còrsi) e Santu Casanova (1850-1936) cu la cullana A
tramuntana (1896-1914). Sorgi evidenti ‘n sta fasi lu prubbrema dâ
nurmalizzazzioni di l'ortugrafìa dâ lingua scritta c’òccupa li linguisti corsi
pi tuttu lu XX sèculu. A lu nizziu dû sèculu li pubbricazzioni piriòdichi A
muvra (1920-39) e L’annu corsu (1923-36) appoi rinuminata L’Année Corse(1937-39)
e doppu la mitati dû novicentu U Muntese (1955-72). Tra li scrittura dû XX
sèculu c’hannu maiurmenti cuntribbuiutu â nurmalizzazzioni dû còrsu scrittu si
cita Pascal Marchetti (1925-) auturi di Intricciate è cambiarine, dû corsu Le
corse sans peine/U corsu senza straziu e dû dizziunariu corsu-francisi-talianu
L'usu corsu.

Prunoma pirsunali: eiu, tu, ellu/ella/eddu/edda/iddu/idda, noi, voi,
elli/eddi/iddi

Prunoma e aggittivi pussissivi: mèiu/mè, tòiu/tò, sòiu/sò, nostru, vostru,
sòiu/sò

Prunoma e aggittivi addimustrativi: questu/quistu-questi/quisti (questo-questi),
quessu/quissu-quessi/quissi, quellu/quiddu-quelli/quiddi (quello-quelli)

Verbi: Li verbi hannu funnamintarmenti quattru cuniugazzioni (-à, -é, -e/-a,
-e/-ì) dî quali la secunna e la terza prisèntanu arcuni carattirìstichi cumuni.

Cuniugazzioni ‘n -è - Verbu vulè (vuliri): Li rari verbi di sta cuniugazzioni
("aé", "duvè", "parè", "pudè", "sapé", "valè", "vulé") sunnu tutti irrigulari.

Cuniugazzioni ‘n -e/-a - Verbu teme/tema (temiri): Cumprenni p’asempiu li verbi
"crede/creda" (cridiri), "corre/corra" (cùrriri), "rivede/riveda" (rividiri);

Cuniugazzioni ‘n -e/-ì - Verbu finisce/finì (finiri): Cumprenni p’asempiu li
verbi "dorme/durmì" (dormiri), "copre/cuprì" (cummigghiari), "dì" (diri),
"scopre/scoprì" (scummigghiari), "more/morì" (muriri), "vene/venì" (vèniri),
"apparisce/apparì" (appariri), "costruisce/costruì" (custruiri), "finisce/finì"
(finiri);

Diversi francisismi sunnu diffusamenti prisenti ntô còrsu (cu l'ovvia esclusioni
di gallurisi e sassarisi li quali mmeci hannu subbutu vari sardignulismi e
ibbirismi): "usina" (fàbbrica, di "usine"), "caminu di farru" (ferruvìa, di
"chemin de fer"), "mèria/mèru"(sìnnacu, di "mairie/maire"), "nivellu" (liveddu,
di "nivel/niveau"). Sempri ntô Còrsu di Còrsica sunnu mpiegati - pi lu cchiù di
jurnalisti - tèrmini criati artificiarmenti d’arcuni prufissura di
l'Univirsitati di Còrsica cu lu chiaru ntentu di priscìnniri di l'ària
Italurumanza e di circari d’alluntanari lu còrsu di chissa. A li voti tali
tèrmini tèntanu di sustituiri paroli esistenti e pirchissu nun hannu successu
pressu li lucutura cumuni; unu di l’asempi è custituiutu dâ parola "scheleru" ca
vulissi sustituiri "attentatu", partennu dû latinu scelus, sceleris (crimini).
Va ussirvatu ca, ortrituttu, la canciata di scelus, sceleris ‘n "scheleru" nun
pari rispittari la funètica còrsa, ca ‘n pirfettu accordu cu chidda Italurumanza
hà giniratu "tempu" a pàrtiri di tempus, temporis.

Lu corsu veni pi quantu pussìbbuli scrittu ‘n manera suvradialittali tralassannu
li variazzioni dialittali nichi. Li règuli ginirali d’ortugrafìa scritta nun
diffirìscinu assai di chiddi ‘n usu ntâ lingua taliana (ca dû restu hà statu pi
sèculi l'ùnica lingua scritta), fatti sarvi arcuni particularitati:

Lu còrsu propiamenti dittu prisenta na certa omogginitati ma si suddividi
essinziarmenti ‘n dui varianti, siquennu la catina cintrali di li munti e ‘n
funzioni dâ cunfurmazzioni giogràfica di l'Ìsula (cu na dividenti ca passa,
grossu modu, longu la lìnia c’unisci Ajacciu e Calcatoggiu, a nord di Bocognanu,
lu Col (passu) di Vizzavona, a sud di Ghisoni supra lu Col (passu) di Verde e a
sud di Ghisonaccia).

Li dialetti parrati nta lu stremu nord dâ Sardigna sunnu strittamenti mparintati
ô còrsu:

Noti:<br\> Essennu lu corsu furmatu di diversi varianti, li paroli ‘n arcuni
casi ponnu canciari di zona a zona.

Note:<br\> ¹àutra furma usata è Ghiovi<br\> ²àutri furmi usati Veneri, Venari,
Vendari, Venderi

Nota:<br\> ‘n gallurisi, ntô linguaggiu cumuni, spissu li furmi tradizziunali
làmpata, agliola, capidannu, Santigaini, Santandria e Natali tènninu a èssiri
sustituiuti rispittivamenti di ghjugnu, luddu, sittembri, uttobri, nuembri e
dicembri.

Li nòmira dî citati còrsi sunnu pratticamenti tutti d'orìggini taliana, poichì
la lingua culta mpiegata ‘n Còrsica sinu â mpusizzioni pi liggi (secunna mitati
dû XIX sèculu) dû francisi, era la lingua taliana. Granni parti dî centri
maiuri, nortri, foru funnati o prumussi a lu rangu di citati pi nizziativa dî
cuverni Pisanu e Ginuvisi. Macari doppu la cunquista francisa sulu dui nòmira di
citati ‘n Corsica foru cumpretamenti francisizzati, Isula Russa, addivintatu
L'Île-Rousse e San Fiurenzu, addivintatu Saint-Florent. Autri canciamenti nichi
riguardaru Aiacciu, pi la quali fu utilizzata la furma taliana arcàica Ajacciu e
Sartena, addivintatu Sartène, ortri a l'agghiunciuta d’un trattinu tra tutti li
nòmura duppi (p’asempiu Portu-Vecchiu pi Portu Vecchiu). La dinuminazzioni di
Tox succidìu mmeci prima dâ cunquista francisa ‘n quantu era già utilizzata comu
varianti altirnativa a Tòcchisi (ancora oi furma còrsa). La virsioni còrsa dî
nòmura dî citati è comunchi assai pròssima a chidda taliana.



https://scn.wikipedia.org/wiki/Lingua_arpitana

L' arpitanu o francupruvinzali (noma nativi: arpetan o francoprovensâl)
custituisci una dî tri lingui gallu-rumanzi cu l'occitanu (lingua d'oc) e lu
francisi (lingua d'oïl).

L'arpitanu è parratu nta na zona ca s'attrova a cavaddu ntra la Francia, la
Svìzzira e l'Italia. Sta zona è chiamata Arpetania o Francoprovençalie.

Ntô sèculu XIII, la lingua era chiamata cû nomu latinu "sabaudice" (significannu
"nativu dâ Savoia").

Ntô 1873 la lingua fu chiamata "francu-pruvinzali" di lu linguista talianu
Graziadio-Isaïa Ascoli pirchì sta lingua ci havi di na banna tratti cumuni chî
parlati dâ lingua d'oïl (d'unni si pigghia lu nomu francu) e e àutri tratti
cumuni cu chiddi dâ lingua d'oc (d'unni si pigghia lu nomu pruvinzali) ma cû
nomu dâ lingua scrittu accussì 'n modu siparatu si putìa pinzari ca lu
"francu-pruvinzali" fussi n'ammiscata di francisi e di pruvinzali, allura ntô
1969, a l'Univirsitati di Neuchâtel si dicidìu d'usari la palora sìmprici
"francupruvinzali" (senza trattu d'unioni).

La palora romand (o rommant nta l'ortugrafìa antica) pi chiamari lu
francupruvinzali fu usata nta nu ducumentu di Fribourg (Svìzzira rumanna) dû
1424.

Nta l'anni '70, ntâ Valli d'Aosta accuminzaru a usari la palora arpitan/arpetan
ca signìfica muntanaru e chidda arpian ca signifìca pasturi, e appoi la furma
arpitan fu prifiruta. Lu tèrmini Arpitan/Arpetan è furmatu supra lu radicali
preinnueurupeu alp- (arp- ntô francupruvinzali) ca signìfica tirrenu muntanaru
pû pàsculu, arritruvamu stu significatu nta li palori francisi riggiunali:
alpage, alpe, alpin, ecc. e macari nta tanti noma di lochi:

Lu tèrmini arpitan è cunzidiratu comu nu sinònimu di francoprovençal nta la
terminoluggìa univirsitaria.

Dû 2004, l'Aliance culturéla arpitana (n'assuciazzioni prisenti a Rochetaillée,
Francia e a Fribourg, Svìzzira) prumovi stu neoluggismu e macari l'usu di
n'ortugrafìa unificata (Ortugrafìa di Rifirimentu B).

- la riggiuni Rhône-Alpes (Ròdanu-Alpi): lu Forez (dipartimentu dâ Lòira), la
Bresse, la Dombes, lu Bugey, l'agglumirazzioni di Lioni, lu Dilfinatu, la Savoia

tuttu lu spazziu rumannu, sarvu la banna nord-ovest dû cantuni dû Giura ca fa
parti dâ zona dî parlati d'oïl (lu francisi).

la valli d'Aosta (sarvu la vaddi Walser di Gressoney), e li àuti vaddi
piemuntisi ntê cumuni di: Ala di Stura, Alpetti, Balmi, Cantoira, Carema,
Castagnuli Piemonti, Ceres, Cirisoli Riali, Chialambertu, Chianoccu, Coassolu,
Coazzi, Coriu, Frassinettu, Girmagnanu, Giagghiuni, Giavenu, Graveri,
Gruscavaddu, Ingria, Lanzu turinisi, Lemie, Mattie, Meana di Susa, Mizzinili,
Munasteru di Lanzu, Nuasca, Nuvalesa, Pissinettu, Pont Canavisi, Roncu Canavisi,
Rubiana, Sparoni, Susa, Traves, Ussegghiu, Valgioi, Valpratu Suana, Venaus, Viù.

Cci sunnu macari a nutari dui cumuni pugghisi: Faetu e Celli San Vitu, duvuti a
na migrazzioni ntô sèculu XIV.

Lu primu scrittu n arpitanu acchiana ô sèculu XIII: La Légende de Saint
Barthélemy (La liggenna di Santu Bartulumìu) è scrittu ntâ parrata
francupruvinzali di Lyon. C'è macari nu testu longu, ntitulatu la Vie de sainte
Béatrice d'Ornacieux, scrittu di Marguerite d'Oingt, scrittu ntâ stissa parrat,
e ccà sutta ci nn'è n'estrattu:

«Quant vit co li diz vicayros que ay o coventavet fayre, ce alyet cela part et
en ot mout de dongiers et de travayl, ancis que cil qui gardont lo lua d'Emuet
li volissant layssyer co que il demandavet et que li evesques de Valenci o volit
commandar. Totes veys yses com Deus o aveyt ordonat oy se fit.»

Ntô sèculu XIV, ntâ citati di Fribourg (Svìzzira) lu francupruvinzali è la
"lingua ufficiali": la citati e li nutara ùsanu sta lingua nta li scritti
pùbbrichi e privati:

«Item hont ordoney li advoye, li consed et li ijc, que en chesque for de Fribor
soyt li moistre et un bacheleir et ij. garzons por porteir l'aygue et les meiz
in ce que un dont por chasque coppa de farina .iiij. d. por tottes choses et
chascon reculle sa farina einsy quant a luy playrra de que chasque forna doyt
contenir vij. coppes, li que forna se amonte ij. s. iiij. d. a vij. coppes de
farina.» (Fribourg 1370, Aebischer 1950, pàg. 115)

Nta l'accuminzagghi dû sèculu XVII, foru scritti assai testi n francupruvinzali,
e ntra d'iddi attruvamu Cé qu'è lainô (Cù è 'n susu), scrittu ntô 1603 di
n'auturi anònimu. Stu puema narrativu longu cunta n'assartu di l'armata
savuiarda e addivintau l'innu nazziunali dâ Ripùbbrica di Ginevra. Ccà sutta li
tri primi strofi ntô Ginivrinu (parrata di Ginevra):

Ntô pirìudu d'appoi, tanti scrittura cumpuneru testi satìrici, puètici, còmici e
testi pû tiatru: tannu la lingua francupruvinzali era assai viva. Ntra sti
scrittura putemu citari: Bernardin Uchard (1575–1624), auturi drammàticu di
Bresse ; Henri Perrin, auturi di cummedi, di Lyon ; Jean Millet (1600–1675),
auturi di cumedi, di puisìa pasturali e d'àutri puemi, di Grenoble ; Jacques
Brossard de Montaney (1638–1702), cumpusituri di canti pi coru e di cummedi, di
Bresse; Jean Chapelon (1647–1694), nu scritturi ca scrivìu cchiù di 500 canti pi
coru, canzuni, e dissirtazzioni, di Saint-Étienne ; e François Blanc (1690–1742)
dittu "la Goutte", zoè "la Gutta", scritturi di puemi n prosa, tra d'iddi
Grenoblo maléirou supra l'ammargiamentu granni di Grenoble ntô 1733. Ntra
l'autura dû sèculu XIX, attruvamu a Guillaume Roquille (1804–1860), pueta di
Rive-de-Gier vicinu Saint-Chamond, e midemma Joseph Béard (1805–1872) di
Rumilly. Jean-Baptiste Cerlogne (1826–1910), abbati prumuvìu l'idintitati
culturali dâ Valli d'Aosta chî sò puisìi (p'asempiu "L'infan predeggo", 1855) e
chî sò primi travagghi scintìfici. (Lu Concours Cerlogne zoè Cuncursu Cerlogne è
na manifistazzioni annuali ca pirmetti dû 1963 di sinzibbilizzari tanti studenti
italiani a la nicissitati di cunzirvari la lingua dâ riggiuni, e la sò
littiratura.) Amélie Gex (1835, La Chapelle-Blanche, (Savoia)–1883, Chambéry),
la granni puitissa savuiarda scrivìu macari 'n arpitanu, la sò lingua matri.
Addiffinnìu assai la sò lingua. Tanti cristiani oi cunzìdiranu li sò òpiri
littirari comu li cchiù mpurtanti nta sta lingua. Tra li sò òpiri, putemu
citari: Reclans de Savoie (Li Lechi di Savoia, 1879), Lo Cent Ditons de Pierre
d’Emo (Li Centu ditti di Pierre du bon sens, 1879), Fables (1898), et Contio de
la Bova (Li Cunti di l'Arabbli). À fini dû sèculu XIX li parrati arpitani
accumènzanu a scumpariri. Lu mutivu principali è la spanzioni dâ lingua francisa
ma macari l'emigrazzioni dî campagnoli versu li centri urbani. A dd'èbbica
s'accuminzau a cògghiri li cunti, li pruverbi e li liggenni pressu li parranti
nativi. Sta trascrizzioni cuntìnua oi. Tanti travagghi foru pubbricati. Ntra
d'iddi n'estrattu ntô neuchatelisi (parrata di Neuchâtel) dû testu Le renâ à
Dâvid Ronnet (La vurpi di David Ronnet):

Ntô sèculu XX, li scrittura cchiù cèlibbri pi lu sò usu dû francupruvinzali
èranu: Prosper Convert (1852–1934), di Bresse; Louis Mercier (1870–1951),
cantauturi pupulari e auturi di cchiù di dùdici vulumi di prosa, di Coutouvre,
vicinu Roanne; Just Songeon (1880–1940), auturi, pueta e attivista, di La Combe,
Sillingy vicinu Annecy; Eugénie Martinet (1896–1968), puitissa d'Aosta; e Joseph
Yerly (1896–1961) di Gruyères ca l'òpiri cumpreti foru pubbricati nta Kan la
téra tsantè (Quannu la terra cantava). Chiddi ca sunnu ntirissati a lèggiri nta
sta lingua n'òpiri famusa ponnu accattàrisi Lo Petsou Prince (Lu Prìncipi nicu),
n'edizzioni dû rumanzu d'Antoine de Saint-Exupéry Le Petit Prince, traduciuta di
Raymond Vautherin, (Gressan, Aosta: Wesak Editions, 2000), ISBN 88-87719-00-4.
CCà sutta li primi righi dâ secunna parti dû conti ntô valdotanu (parrata dâ
Valli d'Aosta):

Ntô 2000, l'Editions des Pnottas pubbricaru lu primu fumettu n arpitanu (usannu
la parrata savuiarda), Le rebloshon que tyouè! (Lu reblochon ca ammazza!)[1],
ntâ seri Fanfoué des Pnottas, llustratu di Félix Meynet e scrittu di Pascal
Roman.

Nta l'anni 2006-2007, foru traduciuti dui fumetti di Tintin (pirsunaggiu di
fumettu criatu di Hergé ntô 1929):

Sti fumetti 'n arpitanu foru pubbricati di l'Editions Casterman, a Bruxelles, 'n
cullabburazzioni cu l'Aliance culturèla arpitana.

Asempiu: mâchon (casa) prununzatu "masciò", mentri ntô francisi c'è lu sonu dâ
"e" aperta nta maison (prununzatu "mesòn").



https://scn.wikipedia.org/wiki/Libbirtati_di_parrata

La Libbirtati di palora è lu drittu ca s'havi di addichiarari li propi upinioni
e idii sinza ca si veni arristati o ca si arricivi na punizzioni. A li voti vèni
videmma chiamata Libbirtati di sprissioni. Veni cunzidirata comu lu principiu
bàsicu di li dimucrazzii uccidintali.

La libbirtati di parrata a li voti attrova lijami cu libbirtati di nfurmazzioni.
Nta ogni casu novi normi, liggi e discussioni venunu criati n cuntinazzioni pi
garantiri ca la nfurmazzioni pò èssiri usata cchiù facirmenti.

Secunnu li principi di scenzia pulitica la libbirtati di nfurmazzioni è
nicissaria pi nu cuvernu dimucraticu. Nta certi paisi, nfatti, sinza la
libbirtati di parrata, li pirsuni si sèntunu nnu chiummusu statu di suggizzioni
sinza lu quali la vita di iddi putissi èssiri pi davveru lìbbira e nun
nfruinzata di àutri. N difinitiva li riggimi ca nun garantisciunu la libbirtati
di parrata lu fannu pi nun arriceviri critichi di la basi e purtanu a na
minzgona di lu statu attuali di lu paisi; ergu accabbanu pi limitari la
libbirtati pirsunali e a cunziguenti attrovanu seri difficultati a strinciri
lijami cu la basi, pirsiquennu ubbittivi diffirenti di zoccu vonnu li citatini.
Chissu porta nivitabbilmelti li cuverni a attummuliari o cumegghiè a attruvarisi
nnu statu di nstabbilitati.



https://scn.wikipedia.org/wiki/Li%C3%B2puli

Liòpuli ('n latinu Leopolis, 'n lingua ucraina Львів L'viv, 'n russu Львов Lvov,
'n pulaccu Lwów, 'n tidiscu Lemberg) è na citati di quasi 830.000 abbitanti di
l'Ucraina occidintali, capulocu dû sò oblast e unu dê megghi centri culturali dû
paisi.

Ogni jornu â pupulazzioni lucali si ci jùncinu quasi 200.000 pirsuni viaggianti.
Ntâ citati s'attròvanu assai nnustri, dui stituzzioni pi l'educazzioni
supiriuri, l'Universitati di Liòpuli e lu Pulitècnicu di Liòpuli (prima chiamatu
Universitati Tècnica di Liòpuli. Liòpuli è sedi di n'urchestra filarmònica e dû
Tiatru di l'Òpira e di Ballettu. Lu sò centru stòricu hà statu misu nti l'alencu
dê patrimoni stòrichi di l'umanitati di l'UNESCO.

Liòpuli fu funnata ntâ mità dû XIII sèculu e sùbbitu addivinìu nu mpurtanti
centru cummirciali. Vinni cunquistata dê pulacchi ntô 1340 e arristau a chisti
quasi senza ntirmittenzi nzinu ô 1772, quannu passau ntê pussidimenti di
l'Asburgu e addivinìu capitali dâ pruvincia dâ Galizzia.

Ntô 1919 fu ncucchiata dû novu câ Pulonia, addivinutu statu nnipinnenti. Li
truppi suviètichi, secunnu lu pattu Molotov-Ribbentrop, si pigghiaru la cità ntô
1939 sùbbitu ô cuminciari dâ Secunna Guerra Munniali. Cchiù tardu fu occupata
macari di l'esèrcitu tidiscu dû 1941 ô 1944, avennu chistu rumputu lu pattu
trasennu nti Unioni Suviètica.

Ntô 1945 attaccau a fari parti di l'Unioni Suviètica ntâ Ripùbblica Sucialista
Suviètica Ucraina. La pupulazzioni pulacca vinni jittata fora e si nni jìu 'n
megghia parti ntâ cità di Brislavia (Wrocław) (ca nzinu ô 1945 era tidisca).
Liòpuli vinni ripupulata cu cuntadini russi e ucraini.



https://scn.wikipedia.org/wiki/Lepisma_saccharina

Lepisma saccharina (nomu cumuni moddu o pisciteddu d'argentu) è nu nzettu
nicareddu e senza l'ali chi nun cci piaci â luci. Sta speci pigghia lu sò nomu
cumuni dû culuri firranti dû sò corpu. Li pisciteddi d'argentu càmpanu manciannu
carbuidrati comu l'àmidu o lu zùccaru, e chissu spiega l'urìggini dû nomu
scintìficu. Apparteni a l'òrdini Thysanura, e havi statu ngiru pi 300 miliuna
d'anni.

La lunghizza dâ lepisma saccharina, senza cuntari li jammi, è unu o du
cintìmetri. Li soi granfi sunnu longhi e comu fila. Nn'havi dui, tri o quattru
pedi chî granfi. Li soi còrpura sunnu lùcidi comu lu mitallu pû fattu dî soi
scagghi argintati, chi cci vennu doppu avennu dipirdùtusi ssi scagghi pâ terza
vota.

Addipinnennu â sò cundizzioni viventi, lu pisciteddu d'argentu cci voli quattru
misi prima d'addivintari maturu, e quarchi vota cci voli tri anni. Cu na
timpiratura nurmali, addiventa maturu doppu ôn annu. Pò campari tra dui o
ott'anni. Quannu la timpiratura s'attrova tra 25 e 30 gradi, la fìmmina fa circa
centu ova, usuarmenti dintra li spacchi. È mpussìbbili pî pisciteddi d'argentu
ripruducìrisi nni l'ambienti friddi e sicchi.

Lu manciari prifirutu dî pisciteddi d'argentu cumprenni elimenti chi cuntèninu
àmidu, o polisaccharidi comu s'attrova nta l'adèsivi: codda, màstici, libbra,
fotugrafii, zùccaru, capiddi, canigghiola e terra. Ma puru si pò mèttiri cu
cuttuni, linu, sita e fibbri artificiali, e macari nsetti morti. Tuttavia, pò
jiri senza manciari pi quattru misi, senza fari mali ô sò corpu.

Li pisciteddi d'argentu càmpanu nni l'abbitazzioni umani, comu fannu li blatti e
scravagghi. Si tròvanu sutta li frigurìfiri, o ntê gabinetti abbastanti cauri.
Si cci piacinu arrusicari li libbra, arazzi e tissuti. Pi l'autra manu, li
blatti si prifiriscinu li cundizzioni cchiù cauri, e s'attròvanu ntê panificci,
unni si mancianu la farina e pani.

Pû fattu ca hannu la natura nutturna, lu fùttiri d'iddi si canusci sulu di
st'urtimi anni. Lu màsculu e la fimmina si cci furrìanu canti canti mittènnusi
'n bruddu. Lu màsculu si fa la sperma, accumighiata di garza. La fìmmina trovi
la sperma e la pigghia.

Lu nìmicu naturali di lu pisciteddu d'argentu e nu nsettu canusciutu comu la
furficedda (Forficula auricularia).



https://scn.wikipedia.org/wiki/Laozi

Laozi, 老子, pinyin: Lǎozǐ; translittiratu macari ntê formi Lao Tzu, Lao Tse, Lao
Tze, Lao Tzi e àutri, fu una dî figuri maiuri dâ filusufìa cinisa (la sò
esistenza riali è ancora dibbattuta. Attinènnuni â tradizzioni cinisa, iddu
campau ntô sèculu VI a.C., puru siddu tanti stòrici còllucanu la sò vita ntô
sèculu IV a.C., lu pirìudu dî Centu scoli di pinzeru e dî Stati Cummattenti.
S’attribbuisci a Laozi la scrittura dû Tao Te Ching (testu sacru taoista), e
iddu stissu è cunzidiratu lu funnaturi dû Taoismu. Puru lu menu canusciutu Hua
Hu Ching (na tradizzioni urali tramannata di ginirazzioni di mònaci taoisti) è
spissu attribuutu a Laozi

Si canusci assai picca supra la vita di Laozi. La sò esistenza è tutt'oi oggettu
di cunfirenzi, quantu l’è la stisura dû Tao Te Ching. La sò figura fu, ntô cursu
dî sèculi, mitizzata e divinizzata. Na liggenna cunta ca nascìu ntô Ku,
prifittura Chu (currispunnenti a l'attuali cuntìa di Lùyì ntâ pruvincia di
l'Henan), nta l’ùrtimi anni dû Pirìudu dâ Primavera e di 'Autunnu. N’àutra
virsioni ni còlluca la nasciuta ntâ cuntìa di Guoyang, pruvincia d’Anhui.

La liggenna voli ca nascìu di na vìrgini, doppu vari anni di gravidanza,
p’arcuni virsioni ottu, p’àutri ottanta, o puru 97. Sta liggenna duna na
spiegazzioni dû nomu, ca littirarmenti signìfica lu Mastru Vecchiu o lu
Picciottu Vecchiu. Particulari ricurrenti è ca la fìmmina desi luci a Lao dû
cavu ascillari. Li cunti sunnu mpricisi circa la scigghiuta di l'ascedda.

‘N accordu â liggenna e â biografìa cuntinuta nta l'òpira di Sima Qian, Laozi fu
cuntimpuràniu di Cunfuciu, e travagghiau comu archivista ntâ Bibblioteca
Mpiriali dâ dinastìa Zhou (1122 – 256 a.C.). Cunfuciu lu ncuntrau
vuluntariamenti o accidintarmenti nta l'attuali Luoyang, unni Cunfuciu usava
ricàrisi pi cunzurtari la bibblioteca. La storia cunta ca Cunfuciu, ntê simani
succissivi, discutìu li chiavi dû Cunfucianèsimu, nzèmmula a Laozi. Na liggenna
taoista cunta ca Cunfuciu apprinnìu assai di cchiù parrannu cu Laozi ca
cunzurtannu la bibblioteca.

N sèquitu, Laozi lassau la sò prufissioni. Arcuni affèrmanu ca viaggiau versu
Occidenti cu lu sò bùfalu, attraversu lu Statu di Qin. Agghicatu ô postu di
guardia di Hangu, Laozi fu nterpillatu di n’ufficiali, Yixi, lu quali ci
addumannau di lassari quarchi scrittu supra la sò filusufìa prima di jirìsinni.
L’arrispunnuta di Laozi a l'ufficiali foru li cincumila ideogrammi dû Tao Te
Ching, la prima e ùnica òpira scritta dû filòsufu. Lao Tzi, nta nu certu senzu
nigannu pratticamenti cu lu scrìviri propiu l'essenza dû sò pinzeru, lassau lu
sò testu supra tavuleddi di bambù ô guardianu. Fattu chistu Laozi ripartìu e
scumparìu senza èssiri mai cchiù vistu ntê distisi disèrtichi. Ròtuli e dipinti
discrìvinu Laozi comu n’omu anzianu, tignusu, cu varva janca longa. È di sòlitu
raffiguratu n viaggiu nzèmmula ô sò bùfalu d'acqua.

Lu Tao Te Ching (o Dao De Jing), è cunzidiratu n'òpira di valuri culturali
mmenzu. Cummigghia campi ca vannu dâ filusufìa, â spiritualitati nnividuali, ê
dinàmichi dî rapporti nterpirsunali. Lu libbru cunteni struzzioni 'ammucciati',
ovveru sutta forma d’afurismi e mitàfuri, supra la visioni spirituali dû munnu,
la miditazzioni e la rispirazzioni.

Laozi sviluppau lu cuncettu di Tao, solitamenti traduciutu comu la Vìa, un
cuncettu cû significatu strittamenti culligatu a l'òrdini còsmicu di l'universu:
La Vìa è la Natura. Laozi sviluppau puru lu cuncettu di Wei Wuwei (o Wei-wu-wei,
o simpricimenti Wu Wei), l'azzioni senza azzioni. Chistu nun signìfica affattu
ca nun abbisogna fari nenti, ma c’abbisogna astinìrisi di l'aviri obbiettivi ca
nun si ponnu jùnciri, megalòmani e fortimenti prifissati.

Comu tanti àutri filòsufi dâ Cina antica, Laozi spiega spissu li sò idìi
attraversu l'utilizzu di paradossi, analuggìi, ditti antichi, ripitizzioni,
simmitrìi, rimi e rìttimi. Li scritturi attribbuuti a iddu sunnu ricchi e
puètichi. Sunnu un puntu di nizziu pî miditazzioni ntrospittivi o cosmològgichi.
Macari tanti tiurìi estètichi di l'arti cinisa sunnu anchiamenti basati ntô sò
pinzeru e nta chiddu dû sò discèpulu cchiù strittu, Zhuang Zi.

Tanti affèrmanu ca paralleli stritti â filusufìa taoista si ponnu attruvari, n
occidenti, nta l’òpiri di Ananda Coomaraswamy e René Guénon.

Lu siquaci cchiù famusu di Lao Tzi, Zhuang Zi (o Chuang Tzu), scrissi n’àutru
libbru (ca ci’havi lu midèsimu nomu dû sò auturi) assai mpurtanti, cuntinenti
idiali di nnividualismu, libbirtati e arti.

Lu nomu Laozi è n’onurìficu. Lao signìfica viniràbbili o vecchiu. Zi o Tzu
traduciutu ginirarmenti cu omu, picciottu, è macari un tèrmini cinisi
equivalenti di visconti, usatu comu tèrmini di rispettu pi li mastri granni;
quinni, Laozi pò èssiri ginericamenti traduciutu comu lu Mastru Viniràbbili o lu
Mastru Vecchiu.

Lu nomu pirsunali di Laozi putissi aviri statu Li Er e lu sò nomu di curtisìa
Boyang o Dan, ca ginirarmenti signìfica mistiriusu.

Câ dinastìa Tang, pi criari na cunnissioni di manera ca Laozi risurtassi nu
catanannu dâ famigghia mpiriali, fu onurificatu cû tìtulu di Mpiraturi di
Xuanyuan (elimintaritati prufunna) e cû nomu di tempiu di Shengzu, ca signìfica
Santitati o Prugginituri Saggiu.



https://scn.wikipedia.org/wiki/Lao

St'articulu parra di la genti laota. La parola Lao pò fari puru rifirimentu â
lingua laota (o lu laotu). Sta parola è usata puru comu aggittivu di lu termini
Laos, lu nomu dû paisi.

Li Lao (o li laoti) sunnu na genti etnica dû sud-est d'Asia. La maggiuranza dî
laoti campanu o ntô Laos (circa 3 miliuna) o ntâ Tailanda (circa 15 miliuna). Li
laoti dâ Tailanda si trovanu supratuttu nnâ riggiuni d'Isan, benchi si trovanu
assai emigranti d'Isan chi travagghianu nta autri parti di la nazzioni,
p'asempiu, a Bangkok. Li laoti parranu tanti dialetti dâ lingua laota e dâ
lingua d'Isan, chi tutti dui vennu cunzidirati spissu comu la stissa lingua.
Assai genti nta l'Isan prifiriscinu lu nomu Isan mmeci di Lao a causa di la
campagna di "Taificazzioni" chi abbiniu duranti lu seculu XX, ma arristaru assai
attaccamenti culturali tra tutti li laoti.

La storia dî laoti cuincidi cu la storia du Laos e di l'Isan. Sti storî sunnu
diffirenti partennu di lu seculu XIX, quannu la rivuluzzioni di Vientiane contru
lu Siam falliu ntô 1827, e caciunò granni spustamenti di pupulazzioni di lu
mudernu Laos versu l'Isan, lassannu lu stissu Laos suttapupulatu.

Di ddu tempu, la Tailanda e lu Laos hannu svillupatu campagni di trasfurmazzioni
di stati nazzioni accintrannu rispittivamenti li pupulazzioni Tai e La. Nta
l'Isan stu fattu ha rinfuzzatu la fidilità di la genti versu la Tailanda, un
prucessu ricanusciutu comu "Taificazzioni". Pirciò, assai genti giuvini
prifiriscinu cunzidirarisi chiuttostu Isan mmeci di Laoti. "Isan", chi significa
littiralmenti "nord-est" significa appartiniri a la Tailanda, mentri "Lao" duna
lu significatu di fidilità a lu Laos. Cuntrariamenti, nto Laos, lu stissu
prucessu havi avutu lu risurtatu di prumoviri la lingua e la cultura comu la
lingua e cultura nazziunali di lu Laos.

Cci sunnu comu 3 miliuna laoti nto Laos, ca sunnu apprussimatamenti lu 50% dâ
pupulazzioni (lu restu appartennu a tribù varii). Li laoti du Laos sunnu a
maggiuranza di la pupulazzioni di lu Lao Loum("Lu vasciu Laos"). Li Lao
custituiscinu comu un terzu di la pupulazzioni di la Tailandia: la maggiuranza
principali sunnu nta l'Isan (comu 15 miliuna di genti)e a Bangkok (unni cci
sunnu pi diri picca un miliuni di lao emigrati di l'Isan). Cci sunnu autri
pupulazzioni Lao nta la Tailandia cintrali, ma chisti si hannu statu ncurpuratu
nta la pupulazzioni ginirali di la Tailandia. Certi nichi cummunità laoti
asistinu ntâ Cambodia, abbitanti primariamenti nta l'ex tirritoriu Lao di Stung
Treng(Xieng Teng nto Lao) e Vietnam cci sunnu puru un forti numiru scanusciutu
di lao all'estiru. Un numiru stimatu e di comu 500.000 pirsuni a parti maggiuri
di chisti eranu rifuggiati du Laos chi scapparu a causa di la Secuna Guerra di
L'Indocina e di Pathet Lao. Nun significa nenti si l'urtimu cenzu ufficiali
fattu ntô Siam (poi Tailandia) unni "Lao" era na catiguria etnica unica,
dimmustrò ca mità di la pupulazzioni era "Lao". Comu parti di la "Taificazzioni"
la catiguria "Lao" nun si cuntò cchiù e oggi nun è abbastanza chiaru di quali
nummuru è fatta la pupulazzioni di origgini Tai e di origgini Lao.

Li laoti parranu laotu e Isan. Tutti dui hannu tanti dialetti. Lu dialettu di
Vientiane fu aduttatu comu la lingua standard di lu Laos; Nun asisti standard pi
lu dialettu di Isan, ma la maggiuranza di li so dialetti sunnu cumprinzibbili cu
lu laotu di Vientiane. La maggiuranza dî diffirenzi tra lu laotu e l'isan sunnu
causati pi l'usu maggiuri di paroli 'n prestitu di Tai nta l'Isan, e pi
l'adozzioni di diffirenti niuluggisimi pi li cuncetti ntruduciuti di la
divisioni dû Laos e l'Isan versu la fini di lu seculu XIX(e.g. "motucicletta" e`
lot motorcy nta l'Isan, ma lot jak 'n Lao).

Lu populu d'Isan e di Laos comu riliggiuni seguinu lu buddismu. Lu modu di
cociri lu manciari ndigini sunnu tutti dui simili, usannu di cchiù la sarsa di
pisci, cilli e risu. Ma la cucina laota veni nfluinzata dâ Francia e puru chidda
di lu Vietnam, mentri La puvirtà dî campagni di lu Laos ha purtatu lu populu a
na dieta cchiù limitata di chidda d'Isan.

Laos e Isan teninu la musica folkloristica 'n cumuni. Accuminzannu nta l'anni di
lu 1980'n poi la musica mor lam d'Isan havi statu la maggiuri influenza
culturali supra lu populu di lu Laos.



https://scn.wikipedia.org/wiki/Lacu_di_Lintini

Lu lacu s'attrova ntâ Pruvincia di Sarausa quasi ô cunfini dâ Pruvincia di
Catania e si stenni ntô tirritoriu dô cumuni di Lintini. Lu sò bacinu s'attrova
nta na cava naturali ammenzu a l'ùrtimi pinnenzi dê Munti Ibblei, appressu a la
Chiana di Catania.

Cunta na liggenna ca Erculi, mentri cci purtava a la Dia Cereri la peddi dô
liuni Nimeu, s'annamurau dô postu e fici spuntari un lacu ca pigghiau lu nomi
sò. Sutta l' Àrabbi lu lacu vinni canciatu a bbiveri e allivamentu dô pisci.
Versu lu XIII seculu li Timplari l'usàvunu comu riserva di caccia e di pisca.
Ntô 1510, lu lacu passò di pruprità dâ famigghia Santapau, appoi passò ê
principi di Butera, e a l'ùrtimu a la famigghia Trabia. La principali risorsa dô
lacu fù la pisca, ntornu a lu lacu si praticava macari la caccia e si curtivava
a cannedda.

Datu ca cc'era sempri la malaria, accuminciannu dâ fini dô XIX seculu,
accuminciaru li pruggetti ppâ bunìfica; versu ô 1930 lu lacu vinni prusciucatu.
Lu travagghiu addurau quarchi trent'anni. Scumparìu accussì lu lacu di Lintini e
ccu iddu macati tutta la flora e la fauna ca crisceva raugghiusa.

A la fini dô 1970, si pinzàu a ricustruiri lu lacu comu sirbatòiu di iacqua ppê
campagni e ppi la nnùstria. Cu li finanziamenti dâ Cascia dô Menziornu si
custruìu nà nvasatura cchiù nica ma cchiù funnali ppi capìrici 127 miliuna di
metri cubbi di iacqua ccù un sistema ppi fàrila circulari cchê pompi accussì non
s'arristagnava. Doppu tantu tempu e tanti pulèmichi, picchì c'èranu na para ca
vulèvunu inchìrilu ccù l'acqua dô Simetu, lu lacu alleggiu alleggiu si inchìu e
addivintau na mpurtanti oasi naturali ppì l'habitat di l'aceddi micratori .

Lu lacu si pò vìdiri dô trenu vinennu di Catania tra li stazzioni di Lintini
Diramazzioni e Lintini e macari quannu si và versu Cartaggiruni, prima dâ
stazzioni di Palaunìa.



https://scn.wikipedia.org/wiki/Kostas_Vaxevanis

Kostas Vaxevanis ('n grecu: Κώστας Βαξεβάνης) eni nu jurnalista grecu. E' lu
pruprietariu e edituri dâ rivista Hot Doc (ca in angrisi significassi "ducumentu
càuru").

Vaxevanis nascìu nta lu 1966 a Agia Paraskevi Lesbos e accuminzai a sô carriera
jurnalistica ccu Rizospastis nta lu 1988. E cchiu tardu travagghiau cu jautri
jurnali comu Eleftherotypia, Kathimerini, To Pontiki e To Vima.

Nta lu 1991 accuminzau a shcrìviri stori ppi lu canali tilivisivu NET e MEGA, e
fici lu jurnalista i verra nta lochi comu a Bosnia, lu Golfu Persicu, a
Palistina, lu Kurdistan, l'Arbania e lu Kossuvu.

Nta lu Aprili di lu 2012, Vaxevanis accuminzau a pubbricazzioni di na rivista
bisittimanali ciamàta cu lu nomi angrisi Hot Doc.

Nta lu 28 d'Uttùviri 2012 u ristàrru picchini pubbricau nu ducumentu ca si ricìa
si ciamàa a Lista i Lagarde: na lista ccu 1.991 nunminativi di crienti Greci
c'avièunu cunti bancari nta succursale svizzira râ banca HSBC, punènnu comu
ipotisi ca putièunu ssiri ivasuri fiscali. Ppi stu mutivu â statu 'ncusatu ppi
"maniàri cu dati sinsibbili pirsunali". A Polizzia i Ateni lassàu libbiru a
Vaxevanis duoppu na puocu i uri ca u ristàrru. Mentri ca si ni ija addichiarau a
nu jurnalista: "Lu tribbunali voli addifinniri li vasori fiscali. Jo staju
faciènnu sulu lu mo travagghiu. Mmèeci d'arristàri li vasuri fiscali e li
ministri rô cuviernu grecu ca janu, stanu circannu d'arristàri a viritati e a
libbirtati râ stampa. Lu 29 d'Uttùviri, u prucissarru ppi "dirittissima".
Cittadini accuminzàrru a criticari lu cuviernu grècu ppâ vilucitati cca
utilizzarru mentri ca p'arristari lu Membru rô Parlamentu Grecu Ilias Kasidiaris
di lu gruppu d'istrèma dèstra Arba Duràta accuminzarru a viririsi i filini dei
ragnateli accussì comu ci stanu mintiènnu 'n saccu ri tièmpu ppi anàlizzari a
Lista Lagarde. Duoppu ca ô ristarru Vaxevanis scrivìu n'articulu ppi lu jurnali
britannicu The Guardian addiscriviennu lu sô puntu i vista râ dietroluggìa ca ci
stava i rarrièri a pubbricazzioni râ lista. Lu New York Times cunnannau lu
prucessu nta na paggina iditurali antitulata "Lu cuviernu grecu arrèsta lu
missàggeru", pricisannu, "Li patruni râ Grecia macàri si fuorru iletti
dimucraticamenti avissiru a fari cchiu ttinzioni a vìriri si aisistinu crimini
finanziari e fari menu ttinzioni a 'ncriminari i jurnalisti. Lu prucessu i
Vaxevanis' accuminzau lu primu i Nuvèmmiru e finìu lu stessu jornu ccu lu
rilasciu. Mèntri ca lassava lu tribbunali ci rissi ei so paisani 'na frasi i
George Orwell: "Lu jurnalismu è dda cosa ca stampa quarchi cosa ca quarchidunu
nun bòli ca si stampa. Tuttu u rriestu ssu pubbrichi rilazzioni". Lu 16 i
Nuvèmmiru li giuddici u minacciarru riciènnuci ca si nun si stapìa mutu ci
avissiru fattu n'autru prucessu.



https://scn.wikipedia.org/wiki/Kofi_Annan

Kofi Atta Annan (Kumasi, Gana, 8 di aprili di 1938) è lu sèttimu e attuali
Sicritariu Ginirali dî Nazzioni Uniti.

Figghiu d'Henry Reginald e Victoria Annanin, nascìu a Kumasi/Ghana a lu tempu dâ
culonia britànnica. La sô famigghia appartinìa a l'eliti di lu paisi, ntrammi li
nanni e nu zu èranu capi tribbù. Lu sô nomu signìfica "nasciutu di venniridìa"
Annan era nu giamellu, sô soru giamella, Efua murìu ntô 1991. Sô patri
travagghiau comu "export manager" pâ sucità Lever Brothers cocoa company.

È maritatu 'n secunni nozzi câ svidisa Nane Maria (Lagergren) Annan, abbucatu,
artista e niputi di lu diprumàticu svidisi Raoul Wallenberg. La coppia havi tri
figghî tra li quali Kojo Annan ricintimenti mpricatu ntô scànnalu dû prugramma
Oil for Food (http://news.bbc.co.uk/2/hi/middle_east/4054851.stm).

Di lu 1954 a lu 1957, Annan friquintau lu culleggiu mitudista d'èliti Mfantsipim
School, a Cape Coast. Ntôl 1957, l'annu 'n cui si diprumau, lu Ghana uttinni la
ndipinnenza.

Ntô 1958 nizziau a studiari econumìa pressu lu Kumasi College of Science and
Technology, ora University of Science and Technology. Arricivìu na burza di
studiu ca ci pirmittìu di cumpritari li studi pressu lu Macalester College a St.
Paul, Minnesota, Stati Uniti ntô 1961. Annan appoi studiau pressu l'Istitutu di
Studi Ntirnazziunali Avanzati (Institut universitaire des hautes études
internationales) a Ginevra, Svìzzira, ntô 1961–62, friquintannu 'n siquutu la
Sloan School of Management pressu lu MIT (1971–72) cunsiquennu lu Master of
Science 'n management.

Annan parra fruintimenti lu ngrisi, lu francisi, nunchì nummarusi dialetti e
lingui africani.

Ntô 1962 Annan accuminzau a travagghiari pi l'Urganizzazzioni Munniali dâ
Sanitati. Dû 1974 ô 1976 fu diritturi di lu turismu 'n Ghana.

'N siquutu turnau ê Nazzioni Uniti e travagghiau comu "Assistant
Secretary-General" ricuprennu 'n succissioni diversi roli: "Human Resources
Management and Security Coordinator" (Gistioni dî Risorsi umani e cuurdinaturi
dâ sicurizza) dû 1987 ô 1990, "Program Planning, Budget and Finance, and
Controller" dû 1990 ô 1992 e "Peacekeeping Operations" dû marzu di 1993 nzinu a
lu frivaru di 1994. Annan divinni appoi "Undersecretary-General" nzinu a
l'uttùviru di 1995, quannu fu numinatu ncarricatu spiciali di lu Sicritariu pi
l'ex-juguslavia. Doppu cincu misi turnau a lu sô rolu di
"Undersecretary-General".

Lu 13 di dicèmmiru 1996 Annan fu scigghiutu di lu Cunzigghiu di Sicurizza dî
Nazzioni Uniti e cunfirmatu quattru jorna doppu di l'Assimbrea ginirali. Lu sô
mannatu accuminzau ufficiarmenti lu 1 di jinnaru di 1997. Sustituìu lu
sicritariu niscenti, l'eggizzianu Boutros Boutros-Ghali, divinennu lu primu
sicritariu ginirali africanu di culuri.

Lu rinnovu dû sô mannatu, abbinutu lu 1 di jinnaru di 2002, fu ncunzuetu;
secunnu li normi nfurmali dî Nazzioni Uniti la pusizzioni veni ricuperta di
pirsuni di cuntinenti diversi a rutazzioni (videmma lu sô pridicissuri fu
n'africanu).

Lu 10 di dicèmmiru di 2001, Annan e li Nazzioni Uniti arriciveru lu Premiu Nobel
pâ paci pû sô travagghiu "pûn munnu megghiu urganizzatu e cu cchiù paci" ("for
their work for a better organized and more peaceful world").

Annan diffidau li Stati Uniti e lu Regnu Unitu dû mmadiri l'Iraq senza l'appoju
di l'ONU.

Ntô dicèmmiru di 2004, lu sinaturi ripubbricanu statunitensi Norm Coleman spiau
li dimissioni d'Annan doppu lu cuimmurcimentu di sô figghiu 'n un casu di
pajamenti nun ligali nta l'àmmitu dû prugramma Oil for Food.



https://scn.wikipedia.org/wiki/Khalil_Gibran

Khalil Gibran (جبران خليل جبران o Jibrān Khalīl Jibrān) (Bsharri, 6 di jinnaru
1883 – Nova Yorki, 10 di aprili 1931) fu nu pueta, pitturi e filosufu libbanisi.
Li sa ginituri jerunu di riliggiuni cristiano-maronita e imigrarru nta li Stati
Uniti; i so opiri s'addiffusiru fora di li cunfini. A statu ntra li funnaturi
assemi a Mikha'il Nu'ayma, dill' Associazzioni di li scritturi, puntu d'incontru
di li litterati arabbi c'avieunu imigratu nta li Stati Uniti. A so puisia a
statu traduciuta nta cchiu ssai di vinti lincui, e addivinvintau nu mitu ppi li
giovani ca cunzidirarru li su opiri comu briviari mistici. Gibran circau di
mèntiri assemi a civiltati uccidintali ccu chidda urientali. Ntra li so opiri
cchiu famusi: Lu Prufeta e Massimi spirituali.

Khalil Gibran nasciu ntô Libbanu (ca a ddi tiempi era parti di l'Imperu
Uttumanu), ntâ cittatidi Bsharri, ntô nord muntagnusu do paisi. Ppi li
cundizzioni pricarii da famigghia nun potti aviri na rucazzioni furmali, macari
si na puocu ri parrini ci ficiru canusciri a Bibbia, a lingua siriaca e chidda
lingua arabba. Nta stu pirioddu Gibran accuminzau a sviluppai l'iedi ca
ispirarunu li so primi travagghi comu Lu Prufeta. Lu patri di Gibran,
n'isatturi, vinni impriggiunati ppi piculatu e l'auturitati uttumani ci
cunfiscarru tutti li so aviri, comu macari a casa ri famigghia prima di
lassarilu iri nta lu 1894. Mentri lu patri arristau nta lu Libbanu, a matri di
Gibran, Kamila, addicidiu ri trasfiririsi chie li figghi (Khalil, i soru Mariana
e Sultana, lu fratillastru Boutros/Pietro) ccu sa frati, ca già avìa imigratu
nta li Stati Uniti (a Nov Yorki): partierru lu 25 giugnu 1895.

Subbitu duoppu c'arrivau a Nova Yorki, a famigghia si trasfiriu a Boston, unni a
ddi tiempi vivìa a cuminitati siriana cchiu ranni di li Stati Uniti, cumpresi
autri parienti; a matri accuminzau a travagghiari comu mirciaia 'mbulanti. Di lu
30 sittiemmiri 1895 Gibran accuminzau a friquintari a so prima scuola a Boston,
unni lu 'nzignanti d'angrisi u cumminciu a canciari lu sa nomu, Jibran Khalil
Jibran, nta Kahlil Gibran. Gibran s'ascriviu puoi a n'istitutu d'arti, unni
mustrau na particulari inclinazzioni pô disignu, attirannu l'attinzioni dô
futoocrafu, ca a ddi tiempi jera a l'avancuardia,, Fred Holland Day. Gghia nta
lu 1898 n'edituri pubbricava quarunu dei so disigna comu cupirtini. Holland Day
ci fici canusciri a scrittrici Josephine Peabody, ca cchiu tardu isircitau supra
ri iddu n'infruenza bbona e stimulanti.



https://scn.wikipedia.org/wiki/Kavusa

Lu primu nomu dû quarteri è A Hàusa, ca veni di l' àrabbu Al-Khalisa e ca voli
diri la pura o l'addijuta. Chistu nomu ci vinni datu pi siparàrila dâ citati
vecchia. Lu nomu di ora è Mannamentu Tribbunali (ma ntâ citati li cristiani
ùsanu lu nomu originali di origini àrabba), pâ prisenza di lu vecchiu tribbunali
di la nquisizzioni, palazzu stòricu accanusciutu cô nomu di Palazzu
Chiaramunti-Steri.

Lu quarteri fu criatu nta l'ebbica àrabba i esti lu primu quarteri chiossai di
fora, n cunfruntu ê mura cchiù antichi ca s'attruvàvanu nnâ zona cchiù a Òvist.
Stu novu quarteri vinni custruitu e furtificatu n picca tempu pi criari n'àutru
puntu a difisa dâ citati, luntanu dû vecchiu centru, unni c'èranu assai
cuntrasti e pinzera a la sicissioni. Pi ssu mutivu fu addijuta comu posizzioni
pô quarteri novu l'ària Sud-urientali dû portu, ca jìa spannennusi grazzi macari
a li dui ciumi.

A l'ebbica dâ duminazzioni nurmanna li mura àrabbi vinniru sdirrubbati e vinniru
lassati sulu li mura di fora dâ citati, pi pirmettiri la comunicazzioni ntra li
varî zoni, e pirchì sta prutizzioni nun sirvìa chiù. Nnû stissu pirìudu fu
fabbricatu lu Casteddu a Mari, nnû latu di ddà banna ô casteddu vecchiu.

L'area fu arrisistimata ntô seculu XV, ntô 1600 cu tagghiu di la via Maqueda fu
cumpritamenti scumminatu, e doppu n'àutru tagghiu, chiddu di la via Roma, canciò
tuttu arreri e tagghiò n dui banni lu quarteri.

Di li anni 2000 lu cumuni urganizza nta l'istati nu festival, chiamatu Kals'Art,
unni ntra a li strati ci sunnu cuncerti, mustri e rapprisintazzioni tiatrali,
mentri li beni culturali arrestanu aperti e visitàbbbili nzinu a tarda notti.
Ssu festival è acciancatu videmma duranti li mmerni di lu Winter Kals'Art
c'arripruponi, ma pi nu piriudu cchiù curtu, la mitisima attimusfera.

Nta stu quarteri si parra lu Hausitanu (Kalsitano n Italianu), ca è na varianti
particulari dâ parrata palermitana.



https://scn.wikipedia.org/wiki/Jurnata_ntirnazziunali_d%C3%BB_travagghiu

La jurnata ntirnazziunali dû travagghiu è na jurnata cilibbrata lu Primu di Maiu
di ogni annu cu lu scopu di arricurdari l'impegnu di li muvimenta sindacali e
l'obbiettivi ca fuorru raggiunti 'n campu icunomicu e suciali dî travagghiatura.
La festa dô travagghiu eni arricanusciuta nta nu munzieddu di nazzioni dô munnu
ma no nta tuttu.

A essiri cchiù pricisi, cu sta festa s'intenni arricurdari li lutti upirai pi
cunquistari lu dirittu di l'urariu di travagghiu fissatu nta ottu uri. La Prima
ntirnazziunali addumannau appoi chi li liggislazzioni fussiru appruvati puru 'n
Europa.

L'uriggini di sta festa arrisali a na manifestazzioni urganizzata nta li Stati
Uniti di li Cavaleri dô travagghiu (Knights of Labor, associazzioni funnata nta
lu 1869) a Nova Yorki lu 5 di sittèmmiru 1882. Duoppu dui anni, nta lu 1884, nta
na manifistazzioni simili li Cavalieri dô travagghiu appruvaru na risoluzzioni
picchì l'iventu putìa ssiri fattu ogni annu. Autri organizzazioni sinnacali
simili comu l'Internazionale dî travagghiatura - ca stapieunu ô cantu di
muvimenta sucialisti e anarchici - suggireru comu data dâ festa lu primu maju.

Ma a fari càdiri difinitivamenti la scigghiuta supra a sta data fuorru li
'ncidenti piriculusi ca succirierru nta li primi jorna di maju di lu 1886 a
Chicagu (USA) e canusciuti comu "rivolta di Haymarket". Sti fatti appiru lu
culmini lu 4 di maiu quannu la polizzia sparau supra li manifestanti pruvucannu
nu munzieddu di vittimi.

Chiddu ca tannu era lu prisidenti, Grover Cleveland, ci parsi ca la festa dô
primu maggiu avissi pututu siri n'uppurtunitati pp'arricurdarisi di st'episodiu.
Succissivamenti, scantannusi ca la cummimorazzioni putìa arrisultari truoppu a
favuri dô sucialismu ca stapìa nasciennu, canciau l'uggettu dâ festa supra a
l'antica urganizzazzioni di li Cavalieri dô travagghiu.



https://scn.wikipedia.org/wiki/John_Nash

John Nash (Bluefield, 13 di giugnu 1928 - New Jersey, 23 di maiu 2015) fu nu
matimaticu statunitenzi ca travagghia nta tiuria rei joca e nta giumitrìa
diffirinziali. Nta lu 1994 si spartìu lu Premiu Nobel di l'Icunomia cu autri rui
tiòrici rei joca, Reinhard Selten e John Harsanyi. Ntô 2015 vincìu lu premiu
Abel. Duoppu ca bincìu na viertula ri studiu Westinghouse, friquintau l'Istitutu
ri Ticnoluggìa ri Carnegie unni arricivìu a laurìa e lu so cirtificatu ri
mastrìa nta lu 1948. Ri duocu s'inniu all'Univirsitati ri Princeton unni
pirfizziunau a so tiurìa ri l'iquilibbriu. Arriciviu nu Dutturatu in Filusufìa
nta lu 1950 cu n'analisi rei joca nun-coopirativi. A tesi, ca fu priparata sutta
a supirvisioni ri Albert W. Tucker, cuntintìa a difinizzioni e li prupritati ri
chiddu ca ruoppu avissi ciamatu Iquilibbriu ri Nash. Li sô 'ntiressi supra
st'argumentu o purtarrru a tri artìculi:

Stu travagghiu purtau a lu Tiurèma cuinvurgenti ri Nash.."Rui varitati
algebbrichi riali sunu iquivalenti se e sulu se sunu analiticamenti
omeomorfichi." Jèni canusciutu nta a cultura pupulari ppi ssiri lu suggèttu ri
nu firmi ri Hollywood A Beautiful Mind, ca parra ra sô bioggrafìa e li prubblèmi
ca ciappi ca so saluti.



https://scn.wikipedia.org/wiki/Jocu_d%27azzardu

Lu jocu d'azzardu cunzisti ntô scummèttiri dinaru o àutri beni supra lu futuru
esitu di n’abbinimentu: pi tradizzioni li quoti si pàianu ‘n cuntanti, e (tra
galantòmini) lu sàudu d’abbintuali dèbbiti havi a abbèniri dintra li 24 uri.

‘N gèniri st’abbinimentu pò èssiri nu jocu di carti comu lu poker, nu jocu di
sucitati comu la roulette, nu jocu pupulari comu la morra o l'òrdini d’agghicata
di na gara, comu le cursi dî cavaddi, ma ‘n lìnia di principiu quarsiasi
attivitati ca prisenta nu màrgini di ncirtizza si presta a scummisi supra lu sô
risurtatu finali, e quinni pò èssiri uggettu di jocu d'azzardu. Online, lu jocu
d'azzardu pruspera: oltri a li casinò virtuali asìstinu siti chî ricinzioni di
chisti ùrtimi, cumunitati di jucatura e forum di discussioni didicati a
appassiunati scummittitura.

Praticamenti ‘n ogni paisi europeu ca lu pirmetti, l'urganizzazzioni dû jocu
d'azzardu è gistuta dû statu lu quali appalta a ditti privati, d’arreri
paiamentu di na forti tassa, la sclusiva ‘n na certa zona: chistu pirchî
l'attivitati di gistioni di nu casinò o di n’agginzìa scummisi è strimamenti
ridditizzia e si presta a tanti tràffici nun ligali, comu riciclaggiu di danaru
lordu, stursioni, usura e àutri attivitati criminali urganizzati, facennu
ndispinzàbbili un sô strittu cuntrollu: pi liminari lu prubbrema, arcuni stati
vètanu lu jocu d'azzardu supra lu sô tirritoriu, ma stu divetu porta â nascita
di casi di jocu clannistini ancura menu cuntrullàbbili di chiddi ufficiali, e ô
sùrciri di formi di "turismu" versu stati cu liggislazzioni cchiù pirmissivi.

Li jòcura d'azzardu di li casinò e li sistemi di quotie di l’agginzìi di
scummisi sunnu urganizzati ‘n modu tali di favuriri lu bancu, garantennu â
gistioni, pi la liggi dî granni nùmmari, nu ntruitu siguru (megghiu:
asintuticamenti certu) e prupurziunali a lu nùmmaru dî jucatura e â ntitati dî
puntati. Sempri pâ liggi dî granni nùmmari, di l'àutra parti di lu tàulu cchiù a
longu nu jucaturi joca, cchiù danaru risica/arrisica di pèrdiri, e cchiù certa
addiventa la pèrdita. Nunustanti si favuleggi di sempri, ntô munnu dî jucaturs,
di sistemi cchiù o menu nfallìbbuli pi vìnciri a chistu o ddu particulari jocu
‘n rialtati si pò dimustrari matimaticamenti la sô nifficacia. Asìstonu mmeci li
bari, prufissiunisti o menu.

Lu jocu d'azzardu pò addivintari ‘n arcuni pirsuni na vera e propia patoluggìa,
diagnusticàbbili e curàbbili attraversu n'adiquata psicutirapia, ca l’ammutta a
jucari cumpulsivamenti pi campari l’emuzzioni e l'eccitazzioni dû risicu, ch’è
tantu cchiù forti quantu cchiù àuta è la posta: puru siddu sti pirsuni
sannu/sàpinu pirfittamenti comu funziona lu munnu di lu jocu d'azzardu,
cuntinùanu a jucari senza firmàrisi, ca stannu vincennu o pirdennu, finchî nun
hannu pirdutu tuttu zoccu putìanu jucari. Pirchissu assai spissu si dici ca cu è
malatu/ammalatu di jocu d'azzardu ‘n rialtati nun joca pi vìnciri, ma pi
pèrdiri.

‘N Italia la liggislazzioni pirmetti lu jocu, li scummisi e li luttarìi,
sulamenti siddu svurciuti ‘n modu auturizzatu di l'auturitati pùbbrica.

Unu dî modi ‘n cui lu jocu d'azzardu pò èssiri svurciutu è tràmiti li casinò, ca
sunnu urganizzazzioni situati sulu ‘n arcuni lucalitati sprissamenti
auturizzati: Vinizzia, Sanremu, Saint-Vincent e Campiuni d'Italia. Jòcura tìpici
dî casinò sunnu: roulette, blackjack, chemin de fer, carribean poker, slot
machine.

L’agginzìi di scummisi mmeci ponnu asircitari la sô attivitati supra tuttu lu
tirritoriu nazziunali. Dû dicèmmiru di 2001 foru auturizzati macari di
l’agginzìi ca gistìscinu, previa appusita appruvazzioni, nu jocu d’urìggini
anglussassuni ca si chiama BINGO dâ sclamazzioni di nu cittadinu miricanu dî
primi dû 1900. Lu jocu d'azzardu è noltri di tempu diffusu attraversu sistemi
quali lu Lotto, lu Totocalcio, lu Tototris, lu Superenalotto etc.

Va nfini spicificatu ca li dèbbiti di jocu, ntô nostru urdinamentu civilìsticu,
nun sunnu azziunàbbili judizziarmentu, obberu nun siddu nnni pò richèdiri lu
paiamentu a lu Jùdici. Nfatti l'artìculu 1933 c.c. prividi ca: nun cumpiti
azzioni pi lu paiamentu di nu dèbbitu di jocu o di scummisa, puru siddu si
tratta di nu jocu o di na scummisa nun pruibbiti. Tuttavia cu havi
spuntaniamenti paiatu nu dèbbitu di tali urìggini senza ca lu jocu fussi
truccatu, nun pò richèdiri ‘n arreri li summi paiati.



https://scn.wikipedia.org/wiki/Jawhar_al-Siqilli

Jawhar al-Siqilli (Sicilia, circa 911 - Lu Cairu, 28 di jinnaru 992) fu lu
ginirali sicilianu ca criau lu cchiù granni mperu islàmicu fatimita (sciita) dâ
storia, cunquistannu tuttu lu Nord-Africa (u Maghreb), l'Egittu e a Siria. Iddu
funnau puru la città di al-Qahirah (lu Cairu) e la granni moschea di al-Azhar,
la cchiù antica università dû munnu.

A voti al-Siqilli ha statu scrittu as-Siqilli, as-Saqali o as-Saqalli ni
diffirenti trascrizziuni. Puru la Sicilia ha stata chiamata Saqalyah o Siqilyah
'n diffirenti èpichi e dialetti àrabbi. As-Siqilli signìfica «lu Sicilianu» e
accussì è canusciutu ntra tuttu lu munnu islàmicu dû Maroccu nzinu a
l'Indunesia: sò nomu era Abul al-Husain Jawhar ibn-Abdullah.

Giafar lu Sicilianu ha statu nzinu ô Saladinu lu cchiù granni eroi di tuttu
l'Islam. Ancora oi è lu cchiù granni dî l'eroi sciiti e ntû particulari di
l'ismaeliti.

Giafar nascíu e campau 'n Sicilia e li sò patri èranu siciliani, ma nun si
canusciunu ducumenti unni si dici n'quali città e cu foru li sò cantannavi. La
raggiuni è ca iddu era liatu a n'gruppu di Mowlas (nun-àrabbi) siciliani
c'avìanu statu purtati n'schiavitù dâ Jazeera (al-Jazeera signìfica «l'ìsula» ‘n
àrabbu) di Sicilia â città santa di Kairouan (Tunisia), capitali dû califfatu
fatimita n'Africa nord-occidintali. Sò patri Abdullah (ibn-Abdullah significa
figghiu di Abdullah) s'avìa cunvirtutu a l'Islam già nnâ Sicilia, ma li sò
nannavi èranu cristiani ortodossi e ô tempu nun era custumi n'Africa tracciari
l'orìggini di chiddi ca nun avìanu nomi àrabbi o musulmani.

Giafar addivinni attinnenti dû califfu al-Mansur e ntû 952 vinni sùbbutu
libbiratu di lu novu califfu al-Mui'zz ca lu midìsimu annu avìa succidutu a
al-Mansur e iddu immantinenti lu nòmmina Katib (secretariu di Statu). Nt'al-annu
959 addivinni cchiuassai mpurtanti: veni a èssiri numminatu puru Vizir e
cumannanti n'capu di l'armata fatimita. Chidd'annu Jawhar accumincia e cunchiudi
la cunquista di nummurusi pruvincî dû Maghrib (Taharat, Fas, Sijilmasa), nzinu a
l'Ocèanu Atlànticu. Ddà stapi e accuverna lu paisi pì quacchi annu.

Ntû fivraru dû 969 Jawhar era già cèlibbri e cunzidiratu insustituìbbili di lu
califfu al-Mui'zz, ca pinzava ca nuddu àutru putissi arrinèsciri a cunquistari
l'Eggittu, ma iddu s'ammarau e picca spiranzi appi pâ sò vita. Si nun avissi
cchiù campatu nuddu àutru avissi pigghiatu lu sò postu: lu califfu avissi
rinunziatu a la cunquista.

Jawhar si salvau e quannu ca fu di novu forti, ntâ primavera, accuminciau la
cunquista di l'Eggittu. Rapidamenti cunquistau la città di Alessandria. Ddà fici
n'modu ca li surdati nun facìssiru danni ni massacri e ditti puru premi e onuri
a issi pì dissuadìrili dû pigghiari buttini di guerra. Cu stu viàticu di granni
putenza e benuvulenza itti versu la città di Al-Fustat, ca sùbbutu s'arresi.
Jawhar accittau tutti li tèrmini dû trattatu di resa e firmau nu magnànimu
trattatu di paci, garantennu la vita e li proprietà di tutti, quinni addivinìu
cuvernaturi di l'Eggittu.

Lu sò cuvernu veni cunzidiratu assai ntilligenti, binèficu e tulliranti, picchì
fici nèsciri l'Eggittu di na longa caristìa, na granni puvirtà e
iper-inflazziuni dî prezzi, vinsi la criminalità e pirmittìu a tutti libbirtà di
riliggiuni. Lu midìsimu jornu dâ cunquista, lu 6 di giugnu 969, iddu tracciau lu
disignu e accuminciau la custruzziuni di al-Qahirah (u-Cairu) e dû Qasral (lu
casteddu dâ città).

Ntû 970 accuminzau la custruzziuni dâ granni moschea di al-Azhar, e ntû 22
giugnu dû 972 la moschea fu cunsacrata e graputa ô cultu.

Ntû 970 avìa anviatu lu sò esèrcitu na Siria e avìa subbutu cunquistatu lu
paisi, ma la situazziuni canciau quannu li Karmati aiutaru li Siriani. Ntû 972
li Siriani e la coalizziuni dî Karmati attacaru l'Eggittu ma Jawhar, pigghiannu
lu cumannu dû sò esèrcitu, li scunfissi tutti. La Siria accussì vinni sùbbutu
ricunquistata 'n maniera definitiva.

Jawhar veni sempri arricurdatu comu nu granni Katib, nu pulìticu ntilligenti e
nu granni amministraturi. Dipartì di stu munnu ô Cairu lu 28 di jinnaru dû 992
quannu avìa cchiù di na quattruvintina d'anni (forsi 82). Si dici ca à ddu tempu
nun ci fussi nuddu puita ca nun avissi scrittu dî versi pì chiànciri la sò
pèrdita e laudari la sò libbiralità.



https://scn.wikipedia.org/wiki/Jaciriali

Jaciriali (o Aciriali spissu accurzatu n Jaci o Aci) è un cumuni di 51.601
abbitanti dâ pruvincia di Catania.

Jaciriali assetta 215 Km. di Girgenti (Agrigento), 143 Km. di Nissa
(Caltanissetta), 16 Km. di Catania, di quali pruvincia apparteni, 108 Km. di
Castrugiuvanni (Enna), 80 Km. di Missina, 265 Km. di Palermu, 120 Km. di Raùsa,
74 Km. di Saraùsa (Siracusa), e 372 Km. di Tràpani.

Jaciriali pruduci n’abbunnanza robbusta di citrati, ciriali, virdura, e frutta.
Assai sviluppata è la criscenza di vacchi e pècura. Si pòtinu gòdiri li prudotti
lucali nna l’annuali “Fiera del Bestiame” di giugnettu. Na specialitati di
l’artiggiani è chidda fatta n ferru di bàttiri e n petra làvica, a causa di lu
locu supra nu territoriu làvicu. Li raccami fatti a manu sunnu puru di mpurtanza
notàbbili.

Lu nomu Aci veni di la palora greca Akus. Signìfica "penitranti" e fa
riferimentu a la friggidizza di lu ciumi di lu stissu nomu, chiddu ca fu cuvertu
di na ciumara làvica. Duranti l’èbbica rumana fu chiamatu Aquilia. Fu distruttu
di nu terrimotu nna lu 1169 e tannu rifabbricatu cu lu nomu Aquilia Nuova.

Nna lu 1326 lu paìsi fu trasutu e bruciatu di lu rei Robertu di Nàpuli. Li
citatini scapparu nta na cullina vicina unni fu funnatu lu prisenti centru. Nna
lu 1642 fu battizzatu di lu rei Filippo IV "Città Regia" d’unni vinni lu propiu
nomu Jaciriali. Fu distruttu arreri di nu terrimotu nna lu 1693. Doppu, si
sviluppau assai e criscìu cchiù granni cu la fabbricazzioni di tanti monumenti e
centri culturali.

Cci sunnu tanti esempii di particulari intiressi architettònici. Lu
rumànicu-gòticu Duomo di lu sèculu XIV cunzerva la cappella di Santa Venera e la
so statua d’argentu. La Chiesa di San Sebastiano teni na facciata di tìpicu
stilu baroccu di lu sèculu XVII. Cc’è puru La Basilica dei Santi Pietro e Paolo
di lu 1600.

Li cchiù nottàbbili struttura nta lu centru urbanu sunnu lu Palazzo comunali di
lu 1659, quali cunzerva nu riccu portali, e lu Palazzo Modò cu maravigghiusi
mènzuli illustrati. Lu stabbilimentu di li Termi di Santa Venera offri na
facciata niuclàssica di lu 1873.

L'abbitanti sunnu chiamati "acitani" o "jacitani" 'n sicilianu e "acesi" (o
"acitani") 'n talianu.

Jaciriali si dici "Jaci" n dialettu catanisi. N'do 2008 Miriam Leone, na
picciotta ca a "Jaci" sta n'do centru storicu, vinni eletta Miss Italia. Prima
ancora idda ava statu a regina du Cannaluvari di Acireale, lu cchiu famusu di
Sicilia



https://scn.wikipedia.org/wiki/Jaci_Casteddu

Casteddu di Iaci (o Aci Casteddu e chiamatu simpricimenti Casteddu ntâ parrata
lucali) è un cumuni di 19.122 abbitanti dâ pruvincia di Catania. L'abbitanti si
chiamanu castiddisi.

Casteddu di Iaci assetta 208 km. di Girgenti (Agrigento), 136 km. di Nissa
(Caltanissetta), 9 km. di Catania, di quali pruvincia apparteni, 105 km. di
Castrugiuvanni (Enna), 87 km. di Missina, 258 km. di Palermu, 113 km. di Raùsa,
67 km. di Saraùsa (Siracusa), e 365 km. di Tràpani.

Lu nomu Casteddu di Iaci veni di lu stissu casteddu assittatu supra na vicina
cullina di petra làvica. Fu fabbricatu nna lu 1076 di li Nurmanni. Lu primu
burgu si sviluppau ntornu a lu casteddu e fu traslucatu di lu conti Ruggeru a li
vìscuvi di Catania. Circa lu 1170 fu cumpritamenti disruggiutu di nu tirrimotu.
Nun prima di lu 1530 fu ripupulatu cu l’annissioni di li vicini paìsi di
Ficarazzi e Aci Trizza. Nna lu 1647 appartinni a la famigghia nòbbili Massa,
unni ristetti sinu l’abbulizzioni di li diritti fiudali.

La Cresia Matri è di particulari ntiressi architittònicu a causa di li nutàbbili
affreschi òpiri di Pietro Vasta (1697-1760). Lu Casteddu nurmannu alluggia nu
museu fabbricatu cu petra làvica pruvinenti di lu Muncibbeddu.

Na nota ntirissanti è ca lu primu cafè littirariu di tutta Europa si grapìu in
Francia e vinni funnatu nna lu 1686 di Procopio dei Coltelli, nativu di Aci
Trezza, òi nu quarteri di Castiddu di Iaci. Si chiamau Cafè Procope pi fari
canùsciri nni ddi banni lu megghiu megghiu gilatu sicilianu.

L'affascinanti paìsi di Aci Trezza è puru mpurtanti di lu puntu di vista
littirariu. Fu misu nni lu granni rumanzu di Giuvanni Verga “I Malavoglia”.



https://scn.wikipedia.org/wiki/Iulia_Timoschenko

Iulia Timoshenko (n ucrainu Юлія Володимирівна Тимошенко, Dmipropetrovsk, 27 di
nuvèmmiru 1960), è n'econumista, mprinnitrici e pulìticanti ucraina. Si lauriau
n ecunòmia ntô 1984. Doppu la fini di l'Unioni Suvietica ncuminciau a custruiri
nu mperu ecunomicu grazzi a l'unna di privatizzazzioni attuati duranti l'anni
'90 dû XX sèculu.

Eliggiuta ntô parlamentu la prima vota ntô 1996, fu pi diversi anni alliata cu
Viktor Yuschenko, a cui cci sustiniu puru la campagna elettorali contra Viktor
Yanucovich (filurussu) a l'elizzioni dô 2004. Macari idda ntâ Rivoluzzioni
Aranciuni fra li leader scinnuti n chiazza contra li brogghi eletturali, vinni
numinata primu ministru nzinu ô nuvèmmiru dô 2005. Doppu n'annu di prubbremi fu
rinuminata prèmier.

Ntô 2010 participàu all'elizzioni pi la prisidenza dâ Ripùbbrica di l'Ucraina.
Passau lu primu turnu, ma vinni battuta cu nu scartu minimu ô balluttaggiu di
Viktor Ianukovich, candidatu filu-russu. L'elizzioni fu giudicata giusta di
l'ussirvatura forasteri. La scunfitta dâ Timoschenko, cu chidda dû prisidenti
niscenti, Yuschenko, sinna puru la fini dâ Rivoluzzioni Aranciuni.



https://scn.wikipedia.org/wiki/Islanda

L'Islannia (Ísland, n islannisi) è n'ìsula e nu statu di l'Europa
sittintriunali, ntâ l'Oceanu Atlanticu sittintriunali, situata ntrâ Groenlandia
(200 km) e la Gran Britagna, a nordòvest dê Ìsuli Fær Øer. Idda fu culunizzata
dî Norveggisi e dî Celti (Scozzisi e Irlandisi) ntrô IX e lu X seculu, e ospita
lu Althing (AlÞing n islannisi), lu parramentu cchiù anticu dû munnu, istituitu
ntô 930. La capitali islannisa è Reykjavík.

L'Islannia fu abbitata a l'accuminzagghia dî monaci irlannisi celti (scuzzisi,
irlannisi) nta l'VIII seculu. Li monaci cunzidiraru l'isula comu un eremu nzinu
ô principiu dû IX seculu, quannu fu culunizzata dî vichinghi nurviggisi e dî
coloni di àutri paisi scanninavi ca, ntô 930, funnaru l'Althing ca è, nzèmmula
cû Løgting di li Ìsuli Fær Øer, l'assimblea parramintari cchiù antica d'Europa.
L'Islannia arrimasi nnipinnenti pi tri sèculi, vinennu appoi cunquistata dâ
Nurveggia prima (ntô 1262) e dâ Danimarca appoi (ntô 1380), pi effettu di
l'unioni ntrô regnu di Nurveggia e lu regnu di Danimarca, suttâ direzzioni di
chist'ùrtimu. A l'Islannia vìnniru arricanusciuti putiri limitati ntô 1874, e
ntô 1918 cci vinni ricanusciuta na nnipinnenza simili a un prutetturatu cu
suvranitati supra materî locali, mentri li relazzioni cu l'èstiru e la difisa
rimàsiru ntê putiri di l'autoritati danisi, e lu suvranu danisi rimasi capu di
statu nzinu a lu 1944, quannu fu funnata la ripùbblica. La paci di Kiel
cunsacràu (ntô 1814) ulteriurmenti la sovranitati danisi, mentri lu paisi di
orìggini (la Norveggia), macari sutta lu cuntrollu dâ Svezzia, attruvàu na via a
l'innipinnenza. Ntô 1874, pi arricurdari li vecchi tradizzioni, vìnniru
celibbrati li 1000 anni dâ culunizzazzioni. Lu 17 di giugnu 1944, duranti la
secunna guerra munniali, vinni proclamata la Ripùbblica dâ Islannia. L'Islannia
è membru funnaturi (4 di aprili 1949) dâ NATO, ccâ cunnizzioni di nun èssiri
custretta a participari ê cunflitti armati (macari picchì, pi sò scelta,
l'Islannia nun havi na forza militari propia). Faci parti di l'Assuciazzioni
europea di lìbbiru scanciu (EFTA) e, dû 25 di marzu 2001, macari dû spazziu
Schengen.

Lu parlamentu islannisi Althing havi 63 membra eliggiuti dâ pupulazzioni ogni
quattru anni. Lu capu dû guvernu è lu primu ministru, chi havi la parti
esecutiva dû cuvernu. Lu primu ministru è eliggiutu dû capu dû statu (prisidenti
dâ ripubblica), iddu macari eliggiutu pi cuatru anni. L'Islannia nun fa parti di
l'Unioni Europea.

L'Islannia è unu dê picca paisi ô munnu ca nun havi un esèrcitu. La nazziuni
havi sulu nu corpu di polizzìa e la guardia custiera, cc'havi puru battelli
armati pâ survigghianza dâ flotta di pischireccî, picchì cc'è na forti
cuncurrenza chê flotti dâ Gran Britannia, dâ Danimarca, dâ Nurveggia e dâ
Russia, cuncurrenza ca spissu sfocia n àspiri sciarriati diplumàtichi ntra
chissi paisi. La difesa militari dû paisi è affidata ê Stati Uniti, pricisamenti
â IDF (Icelandic Defence Force). Li Stati Uniti hannu misu basi militari ncapu a
l'ìsula ntâ secunna guerra munniali, ngranniti e raffurzati duranti la guerra
fridda n funzioni anti-suviètica. Puru siddu s'impignau a garantiri la sicurezza
di l'Islannia, lu guvernu miricanu havi chiusu l'ùrtima basi militari (Keflavík)
ntô 2006. L'Islannia è un mèmmiru dâ NATO (North Atlantic Treaty Organization),
allianzi militari ca lija lu chiossài dê paisi europei, lu Canadà e li Stati
Uniti.

N Islannia ci sunnu 8 reggiuni (andsvæði), 79 municipalitati (sýslur), 23
pruvinci e 104 cumuni. Lu paisi è situatu supra la frattura giulòggica dû mediu
atlànticu. Ci sunnu assai vurcani attivi, p'asèmpiu l'Hekla, e circa lu 10% dâ
superfici islannisa è arraccupunatu di ghiacciu. L'isula havi geyser (ca è na
palora islannisa) e fiordi. Li principali citati sunnu la capitali Reykjavík,
Keflavík (unni s'attrova l'ariuportu) e Akureyri. L'isula di Grímsey, supra lu
cìrculu àrticu, è a citati abbitata cchiù sittintriunali d'Islannia. Ô cuntrariu
dâ Groenlandia, l'Islannia è cunzidirata paisi d'Europa, e nun dâ Mèrica dû
Nord. È la secunna ìsula cchiù granni d'Europa, doppu a Gran Britagna e prima di
l'Irlanda, e è macari la diciuttèsima ìsula cchiù granni ô munnu.

Chissu pruverbiu sintitizza la carattirìstica cchiù evidenti dô clima di
l'ìsula, ca è veru variàbbili. L'Islannia s'attruva nta cuntrasti tèrmichi
atmusfèrichi (ntra li venti tèpidi sudoccidintali e chiddi veru friddi ca
scìnnunu dâ Groenlannia) e marini (tra la càura currenti dô golfu e chidda
fridda dâ Mèrica dû Nord e macari dâ Groenlannia): sta situazzioni urìggina
chidda ca si chiama diprissiuni d'Islannia (o puramenti cicloni subpulari), ca è
na zona di diprissiuni cc'arresta casi custanti supra l'Ocèanu Atlànticu; idda
nfuenza assai lu clima di l'ìsula, e ditèrmina granni variabbilitati ntâ forza e
ntâ dirizzioni dê venti, e nta l'umititati di l'aria. Pi chissu, n Islannia, lu
tempu varia facirmenti, e ci sunnu spissu timpesti duvuti a passaggi di
diprissiuni cu valuri bàrichi videmma cchiù vasci di 950 hPa. Rilativamenti â
latitùdini (63-66° N) e nunustanti li sò prupàggini sittintriunali s'avvicìninu
ô cìrculu pulari articu, lu mmjernu dâ Islannia nun è veru friddu (pâ currenti
dû golfu). L'astati mmeci è brevi e frisca (màssimi di jugnettu a Reykjavík sui
13° C e mìnimi sui 7° C); lu rècord pâ capitali è 24,8° C, mentri chiddu
assulutu è 30,5° C (ca è chiuttostu àutu ma s'havi di cunzidirari ca nnê citati
la media dî timpiraturi è cchiù àuta dê àrî nun antrupizzati di 2-3° C).
Giniralmenti, ntî jorna cchiù càuri (di giugnettu) si sùpiranu di picca li 20°
C, mentri la notti e veru raru nun scìnniri sutta li 10° C. Cchi'ô nternu (pi
l'autitùdini) e a Nord-Ovest (pi via dâ majuri nfluenza dâ currenti fridda dâ
Groenlandia) lu clima è chhiù rìggidu e nun cc'è na vera e propia estati. Li
ghiacciara òccupanu l'11% di l'ìsula e s'attròvanu macari a altitùdini cullinari
(ci sunnu lìncui cc'agghicanu nnissu nnissu ô mari, a 50 m s.l.m. virè), e n
zoni ummurusi lu ghiacciu arresta tuttu l'annu. Li chioggî, dipinnenti dâ
dirizzioni dô ventu, ammùntanu a circa 1000-1600 mm ànnui luncu li costi
miridiunali e urientali, a 700-1000 mm ô nternu di l'ìsola, a 800 mm a Reykjavík
e a 400-600 mm a Nord e Nordest. La parti cô pricipitazzioni cchiù vasci di
l'ìsola s'attrova a Nord di l'enormi ghiacciau Vatnajökull, unni iddi sunnu
nfiriori â 400 mm. Li nivicati pòzzonu mmàttiri puru a l'inizziu di jugnu e â
fini di austu nô ntruterra. Nnô mmjernu, comu diciutu, li timpiraturi sonnu miti
e nun scìnnunu veru sutta lu zeru: nnî jorna cchiù friddi (n jinnaru) nnî
riggioni custieri miridiunali s'hannu timpiraturi attornu ê 0° C, nnê altupiani
cintrali attornu ê -10° C, e nnê zoni sittintriunali nta -25° e -30° C.
Nunustanti zò, li gilati sunnu veru friquenti, e sunnu rari li jornati veru
supra lu zeru. Cci ponnu èssiri macari escurzioni tèrmichi giurnalieri veru
marcati, ma idde sunnu strittamenti lijàti â dirizzioni dû ventu (pi scanciu a
l'altirnanza di luci e scuru). L'arcipèlagu di Vestmannaeyjar, ca s'attrova
arrassu dâ costa miridiunali, è la zona cû clima cchiù oceànicu: nnô mmjernu la
timpiratura mìnima media è di -1° C, ma la màssima media nun acchiana supra li
2° C. Cca sunnu veru friquenti li jorna di forti ventu cu nevischiu: la nivi
cadi spissu, ma giniralmenti nun cc'arrèstanu granni quantitati (nun chiossai di
15-20 cm). L'astati mmeci è veru chiuvusa e frisca.

Nô nurdest s'attrova unu di l'ùrtimi tirritorî sarvaggî di l'Europa cu acedda
assai e renni (mpurtati dâ Nurveggia, ma ô statu bradu).

Ntra l'acedda si poti minziunari la pulcinella di mari, cunzidiratu comu nu
simbulu armali di l'ìsula. Supra l'ìsula s'attrova macari la vurpi pulari. Lu
visuni (nu pridaturi) fujìu da allivamenti pi piddizzi e nun havi nimici
naturali. Lu cavaddu islannisi è na razza cûn trottu (Tölt) lestu, sicuru e
còmmodu pi cavalcari. Èni pruibbita la mpurtazzioni di cavaddi picchì s'havi
paura dê ntruduzzioni di malattìi equini e e dê mmastardimenti dâ razza dû
cavaddu islannisi. L'Islannia ha stata di sempri n'ìsula di picurari. Li pècuri
(privalintimenti dâ razza Round-Up Réttir) pòzzunu haviri, comu li cavalli virè,
assai libbirtati e ponnu apprufittari di ampî pàsculi, dê quali vennu richiamati
sulu n autunnu. Ntô 1986, vietaru la caccia ê baleni. Lochi mpurtanti pi
l'avifàuna sunnu la pinìsula Látrabjarg, lu lagu Mývatn, l'ìsuli Vestmannaeyjar.

La lingua ufficiali dâ Islannia è lu islannisi, parratu di circa 300.000
cristiani, ca è la cchiù antica dî lingui girmànichi; havi viru simigghianzi câ
lingua parrata dê vichinghi. Arrestà arcaica pô sò isulamentu giogràficu.

Dô 2011 lu Parramentu islannisi Althing havi appricatu na liggi custituzzionali
dâ lingua dî signa islannisi, ppi lu 'nzegnamentu e signari la islenskt táknmál.
La pòpulazzioni di surdi islannisi è di circa 250[1].

Li islannisi àvinu pi cugnomi lu nomu paternu, secutu dî suffissi -son pi li
màsculi (figghiu), -dóttir pê fìmmini (figghia).

Li islannisi hannu libbirtati riliggiusa, comu sancitu dâ custituzzioni di iddi.
La riliggiuni ufficiali è lu lutiranesimo, prufissatu secunnu la Cresia
nazziunali d'Islannia (Þjóðkirkjan|). Ntô 2005 li islannisi èranu spartiti nta
sti gruppi riliggiusi:

La pircintuali di populazzioni cc'arresta si sparti tra àutri cresî, o setti
cristiani, e riliggiuni diversi dô cristianèsimu, (menu di l'1%), comu
l'Íslenska Ásatrúarfélagið, na setta neopagana.



https://scn.wikipedia.org/wiki/Isabel_Allende

Isabel Allende (2 di austu 1942- ) è na scrittrici Cilena nata a Lima, Peru.
Niputa di l'ex-prisidenti Cilenu Salvador Allende, lu primu pulìticu marxista
elettu dimucraticamenti (1970-1973) ntô munnu. Quannu veni lu corpu di statu
viulentu di l'11 di sittèmmiru unni mori Salvador, guidatu dû Ginirali Augusto
Pinochet, Isabel dui anni dopu (1975) lassa lu Cili pi jiri n Venezzuela unni
arresta pi 13 anni.

Travagghiava comu jurnalista prima di scrìviri libbra e luntana dâ sô patria,
unni nun putìa turnari pi curpa dâ dittatura militari di Pinochet, scrivìu lu sô
libbru cchiù mpurtanti La Casa degli Spiriti (1982).

Casa de los Espiritus, cinzuratu dû statu militari Cilenu, cunta la storia dâ
famigghia Trueba, usannu la storia di sta fammigghia pi ripprisintari li canci
dû paisi ntô sèculu XX. Videmu n'attaccu contra la "virsiuni ufficiali" dû
statu, na duttrina usata di vari stati militari sud miricani, unni Allende voli
ca la genti nun si scorda lu passatu, nu passatu unni la dittatura ammuccia la
virità.



https://scn.wikipedia.org/wiki/Ippocrati

Ippocrati nascìu a Kos 'n Grecia ntô 460 a.C. e murìu a Larissa ntô 370 a.C.
circa. Veni cunziddiratu lu patri dâ midicina.

Figghiu d' Eracleidi e di Finareti Ippocrati pruveni di na famigghia
aristucràtica. Lu patri, ca dicìa d'èssiri nu discinnenti d' Asclepiu, diu dâ
midicina, era iddu stissu un mèdicu. Fu propiu lu patri nzèmmula a Eròdicu
(prubbabbirmenti di Cnido) a nzignàrici l'arti mèdica. Ippocrati travagghiau a
Kos, viaggiau tantu 'n Grecia e gudìu 'n vita di na fama ccizziunali. Ippocrati
ntruducìu lu cuncettu nnuvativu ca la malattìa e la saluti di na pirsuna
addipinnissiru di spicìfichi circustanzi umani dâ pirsuna stissa e nun di
supiriuri ntirventi divini: fu videmma lu primu a studiari l'anatumìa e la
patoluggìa tramiti la dissizzioni supra li cadàviri. Acquisìu granni fama nta
l'antichitati dibbillannu la granni pesti d' Ateni dû 429 a.C.

Ippocrati mmintau la cartedda clìnica e tiurizzau la nicissitati d'assirvari
razziunarmenti li pacenti prinnènnunni 'n cunziddirazzioni l'aspettu e li
sintumi; ntruducìu, pâ prima vota, li cuncetti di diagnusi e prògnusi. La sô
fama è duvuta macari, e forsi suprattuttu, â sô attivitati di mastru; funnau na
vera e propia scola mèdica e rigulau 'n manera pricisa li normi di cumpurtamentu
dû mèdicu, cugghiuti ntô sô famusu giuramentu 'n cui, tra l'àutru, si ntruduci
lu cuncettu di sicretu prufissiunali.

Li sô òpiri, na sittantina, sunnu cugghiuti ntô Corpus Hippocraticum; sustinni
la tiurìa umurali, sècunnu la quali lu nostru corpu è cuvirnatu di quattru umura
diversi (sangu, bili giarna, bili niura, flegma), ca cumminànnusi 'n diffirenti
maneri cunnucinu â saluti o â malattìa.

A iddu si devi la mpurtanza dû cuncettu di dieta e alimintazzioni ô nternu dâ
duttrina di l'umura; la cuniugazzioni di midicina e chirurgia (ô statu di
pràtica di purghi e salassi).



https://scn.wikipedia.org/wiki/Ibrahim_II

Abu Is`haq Ibrahim II (in àrabbu أبو اسحاق ابراهيم الثاني; natu versu lu 850 e
mortu a Cosenza lu 23 di uttùviru 902) fu lu nonu emiru aglabbita in Ifriqiya.

Succidiu a so frati Muhammad II (864-875). Puru siddu ereditau nu regnu dicimatu
dâ pesti dû 874, lu so regnu fu ecunomicamenti prospiru. Ntô 876 custruù nu
palazzu novu vicinu Kairouan e tra li sò cuntribbuti ci foru nu sviluppu di
l'agricurtura grazzi puru â costruzzioni di sistemi d'irrigazzioni.

Sutta lu sò regnu la cunquista dâ Sicilia fu cuntinuata câ cunquista di Sarausa
ntô 878, ma ntô 874 li bizzantini avèvanu rinisciutu a jittari fora di Bari li
mussulmani chi dû 847 duminavanu la cità. Puru l'emiratu di Tarantu, già nti na
fasi di dicadenza doppu na trintina d'anni di esistenza fu attaccatu e distruttu
dî bizzantini ntô 880. Ibrahim sbarcau 'n Sicilia a Trapani â fini di maiu dû
902 pigghiannu pirsunarmenti lu cuntrollu dâ Sicilia. Participau pirsunarmenti a
cummattimenti dicisivi pi nstaurari lu duminiu mussurmanu n Sicilia e
parziarmenti puru n Calabbria. Doppu n'assediu militari riniscìu a pigghiari la
cità di Taurmina. Murìu di pesti a Cosenza duranti n'assediu chi cumannau a da
cità e chi durava ggià di 22 jorna.



https://scn.wikipedia.org/wiki/Ibn_Zafar_al_Siqilli

Ibn Zafar al Siqilli, filòsufu e politòlugu àrabbu-sicilianu dû pirìudu nurmannu
(n. 1104- m. 1170 o 1172).

Nascìu n Sicilia comu lu sò nomu dici. Studiau â Mecca e viaggiau pi l'Eggittu
fatimita e a Mahdia, na cità dâ costa tunisina chi tumma sutta lu duminiu
nurmannu ntô 1148. Doppu aviri passatu quarchi tempu n Sicilia, Ibn Zafar
riturnau n Egittu pi stabbilìrisi poi a Aleppu unni fu nzignanti. Versu lu 1154
riturnau n'àutra vota n Sicilia unni travagghiau pi Ibn Hajar, nu ginirali
àrabbu di l'esèrcitu nurmannu. Quarchi tempu doppu lassau la Sicilia
difinitivamenti e si rifuggiau a Hamat, n Siria, unni murìu ntô 1170 o 1172.

Quasi scanusciutu n uccidenti e dê sò cuntimpuràni àrabbi, Ibn Zafar fu
riscupertu di Micheli Amari chi ntô 1851 ni traducìu l'òpira principali Sulwan
al-Muta n lingua taliana. L'òpira è na seria di cunzigghi pi l'usu dû putiri pî
re, prìncipi, califfi e quanti àutri esèrcitanu la prufissioni di cumannu di
sudditi o subbalterni. Li testi e li cunzigghi assumìgghianu a chiddi chi
quattru sèculi doppu Niccolò Machiavelli dunava ê Medici ntô sò Prìncipi.



https://scn.wikipedia.org/wiki/Ian_McEwan

Nasciu a Aldershot 'nta l'Anghilterra e sturiau a l'Univirsitati dô Sussex e
all'Universitati di l'Anglia di l'Est, unni arrisuttau ssiri lu primu a
diplumarisi nta l'innuvativu cursu di scrittura creativa di Malcolm Bradbury.

A sô prima pubbricazzioni a statu a cullizzioni di racconti brevi Primu amuri,
ultimi riti nta lu 1975. Nta lu 1998 fici discurri pâ so primiazzioni ô Booker
Prize ppi lu rumanzu Amsterdam. Lu libbru dô 1997 L'amuri fatali, supra na
pirsuna c'avija a Sintrumi di de Clerambault, veni cunzidiratu d'assai pirsuni
nu caputravagghiu, ma macari lu sô rumanzu, Espiazzioni, riciviu critichi
uguarmenti favurevuli.

Nta lu marzu e nta l'aprili dô 2004, solu quarchi misi duoppu ca lu cuviernu
britannicu l'avìa ammitatu a prisinziari a cena in unuri dâ First Lady di li
Stati Uniti di la Merica Laura Bush, a McEwan fu nicatu di trasìri 'nta li Stati
Uniti di parti di lu Dipartimentu pâ Sicurizza dâ Matri Terra nun ziennu
pruvvistu dô vistu currettu ppi nu suggiornu ri travagghiu (u scritturi stapìa
ppi tèniri na serie di lizzioni paiati). Solu duoppu diveri jorna d'isposizzioni
di lu casu supra li mass-media britannici a McEwan rèsiru lu pirmissu di tràsiri
pi lu fattu ca, comu rissi nu funziunariu di fruntiera, «pinzamu ancora ca
vossìa nun avissi a tràsiri, ma 'nta lu sa casu ni sta prucurannu nu dannu
d'immaggini.»



https://scn.wikipedia.org/wiki/Hermann_Weyl

Hermann Klaus Hugo Weyl (9 Nuvèmmiru 1885 – 8 Dicemmiri 1955) a statu nu
matimaticu, filosufu e fisicu tioricu tidescu. Si urèmma passau a so vita a
travagghiari a Zurigu, Svizzira e ppuoi a Princeton è canusciutu comu unu ra
tratizzioni matimatica di l'Univirsitati di Göttingen rapprisintata ri David
Hilbert e Hermann Minkowski. A sô ricerca ci appi significati 'mpurtanti pâ
fisica tiorica comu macàri li discipplini matimatichi comu a tiuria dei nummira
A statu unu dei matimatici cchiu 'nfluenti do bintesimu sieculu e na
pirsunalitati ìmpurtanti di lu Stitùtu ppi Studi Vanzati ntei primi anni.

Weyl pubbricau travagghi tècchinichi ginirali supra lu spazziu, lu tiempu, a
materia, a filusufìa, a loggica, a simmitria e a storia râ matimatica. A statu
unu rei prima a cuncittualizzari liàmi da rilativitati ginirali ca
l'ilettrumagnetismu.

Weyl nascìu a Elmshorn, nu paisinu o cantu r'Amburgu, 'nta a Girmània, e sturìau
a lu ginnasiu Christianeum a Altona sempri o cantu r'Amburgu.

Di lu 1904 nzinu a lu 1908 sturià matimatica e fìsica a Göttingen e Monacu. Lu
dutturatu sô pigghiau a l'Univirsitati i Göttingen sutta a supirvisioni ri David
Hilbert. Duoppu avìri nzignatu ppi na puoca d'anni, lassau Göttingen ppi Zürich
ppi pigghiari a cattitra ri matimatica a lu ETH Zurich unnu lu sô culleca Albert
Einstein travagghiava ppi pirfizzionari a tiurìa ra rilativitati. Einstein ci
appi na granni 'nfruenza supra a Weyl ca accuminzau a addivintari affascinatu câ
a fìsica matimatica. Weyl canuscìu a Erwin Schrödinger ntâ lu 1921 c'avìa
addivintatu prufissiri a l'Universitati i Zurigu. Cu lu passàri dô tiempu
addivintaru cumpari. Weyl s'annamurau ccu Annemarie (Anny) Schrödinger ma nun si
spussarru e nun ci appinu figghi, ma Anny ci rèsi na manu ppi crisciri na
figghia ca Erwin avìa avutu ccu n'autra fimmina.

Weyl lassau Zurigu ntâ lu 1930 e addivintatu lu succissuri di Hilbert a
Göttingen, lassannu lu travagghiu quannu li Nazzisti cchianarru ô putìri nta lu
1933, picchi sa mugghèri era ibbrea. Li fatti ca succirierru u cummincièrru ri
imicrari nta la Merica. Arristatu ducu finu a quannu s'jnnieu 'n pinzioni nta lu
1951. Scumparìu nta lu 1955.



https://scn.wikipedia.org/wiki/Haiti

La Ripùbblica di Haiti è un paisi situatu ntrâ terza cchiù punenti di l'ìsula di
Hispaniola e l'ìsuli cchiù nichi di La Gonâve, La Tortue, Les Cayemites, e Ile a
Vache ntô Mari dî Caràibbi, ô livanti dâ Cubba. Haiti havi Hispaniola 'n cumuni
câ Ripubblica Duminicana. L'ària tutali di Haiti è 27.750 km² e la capitali è
Port-au-Prince ca s'attrova in Hispaniola.

D'urìggini na culònia francisi, era la prima ntô cuntinenti amiricanu, doppu li
Stati Uniti p'addicchiari la sò ndipinnenza. Nustanti stu fattu, arresta unu dî
paisi cchiù pòviri dû cuntinenti. Accamora s'attrova ntôn statu di l'anarchia
doppu ca lu pòpulu s'arribbillaru contra lu prisidenti.

Schiavi libbirati rinisceru a luttari contra la Francia e a essiri la prima
nazzioni caraibbi p'addivintari ndipinnenti.

Haiti è unu dî cchiù poviri e menu sviluppati paisi dû munnu. Havi cuntinuatu
scinniri la scala munniali nzinu dî 1980ini.

La maggiuranza dâ pupulazzioni campa assai cuncintrata nnî citati e li chianuri
custeri. Circa 95% hannu na discinnenza africana. La cchiù granni citati è la
capitali, Port-au-Prince, chi havi 2 miliuna di pirsuni, e poi Cap-Haïtien
nn'havi 600.000.

La lingua francisi è una di dui lingui ufficiali, ma sulu una pi ogni dicina di
pirsuni la parra. Quasi tutti pàrranu Krèyol, l'autra lingua ufficiali. La
lingua ngrisi veni parrata cchiù spissu, spiciarmenti tra li picciotti e lu
ripartu cummirciali.



https://scn.wikipedia.org/wiki/Gulag

Lu termini gulag si usa ntô cuntestu dâ storia di l'Unioni Suviètica pi
disignari n'assignazzioni furzata a na risidenza e a nu travagghiu nti na
riggiuni di accessu difficili. La palora veni di l'acronimu GULAG, ca vinìa a
significari l'agginzia dû cuvernu ca amministrava lu travagghiu furzatu pinali.
Li gulag eranu spissu situati n Sibberia o nti àutri posti di l'estremu nord dî
tirritori russi.

Lu gulag era la distinazzioni ca era assignata ê dissidenti dû partitu cumunista
di l'Unioni Suviètica, lu partitu ùnicu ca cuvirnava lu paisi, ca pi nu mutivu o
n'àutru eranu n cuntrastu câ diriggenza, o ca simpricimenti eranu suspittati di
èssiri n cuntrastu. Spissu putìa capitari ca pirsuni assai mpurtanti, scrittura,
scinziati, ufficiali di l'esercitu o funziunari di partitu eranu mannati n
esiliu nternu ô gulag. Fu lu casu di Serghei Korolev, ca doppu na dicina di anni
di gulag addivintò lu diritturi dû programma spazziali suvièticu, o dû scritturi
Alexander Solgentitzin.

N uccidenti li Gulag foru canusciuti supratuttu grazzi ô libbru di Alexander
Soljenitzin Arcipelagu Gulag, ca discrivi di manera assai dittagghiata la vita
dî pirsuni assignati ô gulag.



https://scn.wikipedia.org/wiki/Guerra_missicana_d%C3%A2_droga

La Guerra dâ droga mèssicana (Puru canusciuta comu Guerra mìssicana cuntru la
droga) è nu cunflittu ca vidi lu cuvernu messicanu cuntru li narcutrafficanti dô
Messicu noti megghiu comu "Narcos".

Pâ su posizzioni strateggica 'stu paisi è sempri statu lu centru dî traffici di
droga, di cristiani e dû contrabbandu cu vaunu ntî Stati Uniti, ntî anni 80 e
90, lu chiù granni narcutrafficanti fu Pablo Escobar quannu li 'miricani
accumminzarunu a cumbattiri Pablo Escobar e l'alleati sua dâ Colombia, sti
narcutrafficanti piensarunu beni di formari assai allianzi chî narcos dû
Messicu.

La viulenza crebbi quannu lu prisirenti Vicente Fox iniziò a cumbattiri li
narcos di Novu Laredu mannandu l'asercitu, duranti la su prisidenza sulu a Novu
Laredu, si stima ca sugnu morti 110 cristiani

La guerra deggenera quannu puru li cristiani ca dovevano cumbattiri li narcos
diventanu alliati loru, a denunciari 'stu fattu è lu ginirali Sergiu Aponti ca
cumbatti ntâ California dû Basciu, n'atru fattu è lu scontru dû 26 aprili 2008,
quannu li narcos di Tijuana e chiddi di Sinaloa si cumbattunu lassannu 17 morti
 ntû campu di battagghia.Ma li cosi deggenerarunu ancora quannu  ntû sittemmiru
a Morella ci fu na straggi cu granati. Ntû marzu dû 2009, lu prisirenti Calderon
invia atri 5.000 surdati dî Asercitu â cittati di Juárez, città già nota pî
omicidi di fimmini , unni si truvava na guerra tra lu cartellu di Sinaloa e lu
cartello di Juarez pû controllu dâ zona dâ fruntiera chî Stati Uniti.A città di
Juarez è stata pi 4 anni 'a città cû tassu di omicidi chiù jertu dû munnu, tantu
da farsi appellari "Murder City", cu na media di 9 assassinii tutti li giurni.

Atra riggiuni cauta è la fruntiera chî Stati Uniti supra lu Golfu du Messicu,
sempri supra lu cuntrollu dû Cartellu dû Golfu, dû 2003 ha subbitu anchi
l'influenza di surdati dî Zeti assurdati comu asercitu dû Cartellu du Golfu.Ntû
uttuviru dû 2009 li gruppi si separaunu.Duranti li primi simani dî scontri
l'abbitanti dâ riggiuni subbirunu brutalità portati annanzi da tutti li dui
schieramenti.Soprattuttu ntâ 'sta riggiuni nun è tantu lu nummeru dû omicidi ca
sconvolgi, ma la brutalità dî esecuzioni e 'a mutilazzioni di cadaveri, ca
vengnunu mozzati la capu e/o li mani e poi sugnu pinduti a pali dâ luci, ad
arbiri o a ponti dâ strada. Dû 2012 Li Zeti controllano quasi tutti li dui
stati, mentri a lu Cartellu du Golfu restunu sulu li città di Matamoros e
Reynosa.Missu ê stretti lu Cartellu du Golfu ha strettu n'alleanza cu l'atru
cartellu dominanti ntû Messicu, lu cartellu di Sinaloa dû famiggiratu Chapu
Guzman friscu vincitori dâ sanguinosa guerra di Ciudad Juarez (10.000 morti nta
4 anni) e Tijuana. Lu scontru sta continua ntê riggiun dû Golfu cu na violenza
assurda.Li sciurnali messicani nun ni parlunu pena attacchi cu granati e omicidi
di giornalisti. Jertu è puru lu nummeru di "desaparecidos", una dê chiù
'mpurtanti attività dê Zeti.A maggio du 2012 li riggiuni chiù cauti sugnu a
fruntiera chî Stati Uniti e Sinaloa.

Cartellu di Michoacan, è statu sterminatu ntû 2011, fu alliatu dû Cartellu dû
Golfu.Da chisti su nati li Cavalieri Templari



https://scn.wikipedia.org/wiki/Guardia_Svizzira

La Guardia Svizzira è n'asèrcitu chi si cumponi di circa 500 surdati stanziati ô
Vaticanu, tutti di cittadinanza svizzira e di riliggiuni cattolica, chi
assicuranu la difisa dû papa.

Lu corpu dî guardi svizziri, istituitu ntô 1506 dû papa Giuliu II è unu di
l'eserciti cchiù antichi. Anticamenti furmatu di mircinari, oggi li surdati dâ
guardia svizzira sunnu surdati chi nti nu certu sensu sunnu pristati di
l'esercitu dâ Svizzira. L'addestramentu militari veni fattu perciò n
cullabburazzioni cu ufficiali di l'esercitu svizziru.

La Guardia Svizzira si distingui puru pi l'uniformi culurata chi porta, cu
culura gialli e russi. Secunnu la liggenna l'uniformi fu disignata di
Michelancilu Buonarroti. D'ordinanza, la guardia svizzira si cumponi di
alabarderi, zoé, surdati armati di alabarda.

L'alabarda è ancora oggi la sula arma chi la guardia svizzira ammuscia n
pubbricu, duranti occasioni e cirimoni particulari.

N passatu, la guardia svizzira ha effittivamenti difinnutu cu l'armi lu papa. Li
surdati dâ guardia svizzira lu 6 di maiu dû 1527 persiru diversi effittivi nti
nu cummattimentu contra surdati mannati di lu mpiraturi Carlu V d'Asburgu pi lu
saccu di Roma, ma arrinisceru a sarvari lu papa.



https://scn.wikipedia.org/wiki/Giustu_Catania

Giustu Catania (Palermu, 10 di giugnu 1971) è n'omu pulìticu sicilianu,
espunenti di Rifunnazzioni Cumunista.

Doppu avìrisi pigghiatu la làuria n Lìttiri Muderni, ntô 1996, e
l'abbilitazzioni ô nzignamentu di materi littirari, dû 2004 è scrivutu a nu
cursu di dutturatu 'n pidaguggìa nterculturali nti l'Univirsitati di Palermu.

La sò attività pulìtica accumincia ntô 1989 quannu si scrivi â Fidirazzioni
Giuvanili dê Giovani Cumunisti Taliani, l'assuciazzioni giuvanili dû Partitu
Cumunista Talianu. Quannu st'ùrtimu si sfascia, trasi ntô partitu dâ
Rifunnazzioni Cumunista. Ntô 1994 è numinatu sicritariu dê giòvini cumunisti 'n
Sicilia e nu annu appressu trasi ntô cumitatu riggiunali sicilianu di stu
partitu.

Lassa sti uffici ntô 1996, quannu veni numinatu siggritariu cumunali e
pruvinciali dâ Rifunnazzioni Cumunista a Palermu. Ntô 2001, è numinatu a
siggritariu riggiunali di Rifunnazzioni, ufficiu ca lassa ntô 2005 pi rinunzia.
Ntô 2000 hà statu chiossai eliggiutu cunzigghieri cumunali di Palermu,
addivinennu lu capugruppu di Rifunnazzioni Cumunista ô cumuni.

Pi picca tempu, sempri ntô 2000, hà statu membru di l'esicutivu cumunali cu
dèliga nti l'attività culturali, ma lassau tali travagghiu pi quistioni câ junta
dâ Casa dî Libbirtà.

Ntô 2004 si candidau ê elizzioni eurupei ntâ circuscrizzioni ìsuli: li sò
duducimila prifirenzi fannu scattari pi Rifunnazzioni lu quintu postu ca â fini
ci veni assignatu. Ntô parlamentu di Strasburgu si scrivi ô gruppu dâ Manca
unitaria eurupea/Manca virdi nòrdica (cumunisti), addivintannu Membru dâ
Cummissioni pê libbirtà civili, la justizzia e l'affari nterni, Membru dâ
Cummussioni pô sviluppu riggiunali, Membru sustitutu pâ diligazzioni pê
rilazzioni cu l'Iran, Membru dâ diligazzioni pê rilazzioni chê paisi dû Maghreb
e l'Unioni dû Maghreb àrabbu (cumpresa la Libbia). S'hà noltri rinnutu
dispunìbbili a sustituiri li participanti di àutri diligazzioni quaddura iddi
nun fùssuru dispunìbbili.

Nti stu rolu hà dinunziatu la prisenza di veri e propi lager 'n Libbia. Noltri
ntô Parlamentu eurupeu hà statu appruvata na sò liggi anti-pruibbizziunista
supra li droghi leggi.

Ntô 2007 participau ê primarìi di l'Unioni ca dicrètanu lu novu candidatu
sìnnucu dû centru-manca: la sfida elitturali, ca si svurgìu lu 4 di frivaru, lu
visti pigghiari sulu lu 7,5% dê prifirenzi contra lu 19,7% di Alissantra
Siragusa e lu 72% di Lioluca Urlannu.



https://scn.wikipedia.org/wiki/Giuseppi_Binidittu_Dusmet

Giuseppi Binidittu Dusmet (Palermu, 15 di austu 1818 – 4 di aprili 1894) fu nu
cardinali e arcivescuvu cattolicu italianu. Era figghiu do capitanu di vasciddu,
Luigi Dusmet e di Maria Dragonetti de' marchisi di Smours (Bergiu). Fu
fattubiatu do papa Giuvanni Paulu II nno 1988.

Tutti subbitu si n'addunaru ca era veramenti ntelligenti e sapiva sbrugliari
tutti i quistioni, tantu ca l'abbati D. Carlu Antoniu Buglio u vosi cumu so'
secretariu personali.

Nno 1847 D. Carlu A. Buglio fu fattu Abbati di Santa Flavia a Cartanissetta e si
purtà apprissu D. Giuseppi Dusmet, ca puru cca si fici canusciri ppa so'
spirtizza de genti e di l'eccresiastici. U Vispicu Mons. Antoninu Maria
Stromillo, infatti, su piglià cumu confissuri e consigliri ppi guvernare a
diocesi nova.

Nno 1850, siccumu c'eranu probblemi nni l'Abbazia de' SS. Severinu e Sossiu a
Napuli, Patri Dusmet fu mannatu Priuri di dd'Abbazia e puru ddà arriniscì a
cumpiri ccu suddisfazioni a so' missioni.

Nno 1852, ppa richiesta di Mons. Stromillo, fu fattu Priuri Amministraturi di
l'Abbazia di Santa Flavia in Cartanissetta, divintannu ntromentri de facto
vicariu piscupali. Ne' sei anni do so' governu u Monasteriu fu arrinuvatu sia
nnè mura sia nnè cori e arriniscì a manteniri in tuttu e ppì tuttu a Regula,
cumpuru ca eranu sulu tri monaci(Patri Dusmet e i patri D. Visconti Proto e D.
Pracitu Saugner) e un frati cummersu, e puru ca u latu a sud do Monasteriu era
accupatu deì surdati burbunici.

U 22 frivaru 1867 u papa Piu IX u ficiarcivispicu di Catania e fu ordinatu
vispicu u 10 marzu do stessu annu. Nill' anni do so' piscupatu eppi a cummattiri
ccu un saccu di guai (eruzioni dill'Etna, terramoti, alluvioni ed epidemij) ca
marturiaru Catania e a Sicilia, fici canusciri sempri ppo coraggiu e ppì
l'infinita carità.

U papa Liuni XIII nno concistoriu di l' 11 frivaru 1888 u fici cardinali e u 14
frivaru do stessu annu ci detti u titolu di Santa Pudenziana, propriamenti ppì i
meriti di carità.

Sempri Liuni XIII ci detti u compitu di fari arrì u Colleggiu di Sant'Ansermu
all'Aventinu e di fundari a Confederazioni Binidittina.

U 7 jinnaru 1931 l'arcivispicu di Catania Carmelu Patanè 'ncumincià a causa ppà
so' beatificazioni.

U 15 lugliu 1965 u papa Paulu VI u fici venerabbili firmannu u decretu
dill'eroicità de' virtù do Servu di Diu.

U 25 settembri 1988 u papa Giuanni Paulu II u ficibeatu. Tannu u corpu, ancora
precisu, fu misu intra n'urna e espostu sutta l'antaru da Corredentrici na
Cattredali di Catania.

G. Carovello, Eroe di Carità. Il Beato Giuseppe Benedetto Dusmet a
Caltanissetta, LitoArt, Caltanissetta 2007.

Collegamenti esterni A pagina ufficiali su Facebook:
http://www.facebook.com/home.php?#/pages/Beato-Giuseppe-Benedetto-Dusmet-OSB/384
33999278?ref=share



https://scn.wikipedia.org/wiki/Ginevra

Ginevra è na citati svizzira di circa 185.000 abbitanti, capitali di lu cantuni
omonimu. S'attrova a l'estremità uccidintali dâ Svizzira, â frontiera ccu la
Francia. E' situata ô stremu dû lacu omonimu chi si ètta ntô ciumi Rodanu chi
traversa la parti uccidintali dâ cità.

Canusciuta pi l'organizzazzioni ntirnazziunali ca hannu scigghiutu di
nstallarisi ddà (la Cruci russa, l'ONU, l'Urganizzazzioni Munniali dû Cummerciu,
l'Ufficiu ntirnazzionali dû travagghiu (BIT), lu CERN, ecc.), chi ni hannu
aumintatu la sò mpurtanza pulitica, Ginevra havi puru na mpurtanza
sturicu-riliggiusa chi rimonta ô seculu XVI.

Lu 12 di dicemmiru 1602 Ginevra si libbira di l'assediu di l'esercitu savoiardu.
L'episodiu è cansuciutu cu lu nomu di escalade, e custituisci la festa
principali dû cantuni di Ginevra. Già quarchi annu prima Giuvanni Calvinu si
dissuciau di la chiesa cattolica romana e dû cuvernu francisi cattolicu.
Ginevra, e autri cità vicini comu Losanna, Neuchâtel, Berna divintaru
protistanti. Cchiù tardu li cità protistanti divintaru cantuni svizziri e
traseru ntâ cunfidirazzioni svizzira, siparannusi difinitivamenti dî riggiuni
cattolichi, (Evian e Annecy) di la Savoja, chi arristavanu difinitivamenti
francisi.



https://scn.wikipedia.org/wiki/Geofisica/Calabbrisi-Parmi

'A Geofisica (diciùta puru Fisica tirrestri) èsti 'n gìniri l'appricazziuni î
misuri e metudi fisici pô studiu dî proprietà fisichi dû chianìta Terra. Oggettu
î studiu èsti 'ssenziarmenti 'a parti solida dâ Terra (Geofisica dâ Terra
solida), 'a parti liquida (Fisica îll'idrosfera) e chidda gassusa (Scienza
îll'Atmosfera). 'A geofisica èsti 'na scienza prima î tuttu î tipu sperimentali,
cundividi û campo d'appricazziuni sia cu 'a fisica chi cu â geoluggìa e havi ô
sò 'nternu divèrsi matirî comu 'a meteoroluggìa, 'a climatoluggìa,
l'oceanografia, û geomagnetismu, la fisica îll'atmosfera, 'a sismoluggìa, etc.

'A geofisica appricata studia 'a parti solida cchiù superficiali dâ Terra e
rivolgi û sò campu î ricerca all'individuazzioni î strutturi idonî pe'
l'accumulu îll'idrocarburi e puru â risoluzzioni î prubblemi 'ntô campu
îll'ingegneria civili, idraulica, mineraria e pe' l'individuazzioni î fonti î
energia geotermica. I prospizziuni geofisichi (prospizziuni sismichi,
'lettrichi, 'lettrumagnetichi, radiumetrichi, gravimetrichi) rappresentanu
alcuni metodi fisici utilizzati 'ntô campu îll'esplorazziuni geologgica.
L'indagini geofisiche si differenzianu 'ntâ 'ddu grandi catigurî indagini
passivi e indagini attivi, i prime s'effettuanu speciarmenti 'ntâ Magnetometria
e 'ntâ Gravimetria aundi tramiti appositi strumentazziuni s'arrilevanu eventuali
anomalii (magnetichi o gravimetrichi) rispettu all'ambienti circostanti; i
secundi s'arriferisciunu ê rilievi î tipu Geoelettricu e Sismicu chi pirmettinu,
tramiti l'attivazziuni 'ntô suttasolu î diversi formi d'energia, î studiari comu
si cumporta û materiali 'n esami.

Puru se i principali studi supra i proprietà globbali dâ Terra furu svolgiuti
'ntrà û 1600 ed û 1900, 'a fisica tirrestri èsti 'na scienza relativamenti
giuvana. Sulu 'ntâ prima metà dû novicentu fu ricanusciuta 'a struttura 'nterna
dâ Terra, grazzi all'utilizzu dî primi registrazzioni sismografichi. E Sulu 'ntâ
secunda metà dû novicentu s'accuminciarunu 'mi si studianu i processi
geodinamici 'n attu 'ntâ superficî tirrestri cu 'a formulazzioni dâ teoria dâ
tettonica a zolli.



https://scn.wikipedia.org/wiki/Galizzia_(Europa_cintrali)

La Galizzia è na riggiuni stòrica di l'Europa cintrali spartuta ntra la Pulonia
e l'Ucraina. Lu Regnu di Galizzia e Lodomeria, oppuru simpricimenti Galicia, fu
la cchiù pupulata e la cchiù a nord dê pruvinci dû Mpiru Austru Ungàricu dû 1772
ô 1918, cu Liòpuli comu capitali. Vinni criata dê tirritori pigghiata â
Cunfidirazzioni Pulaccu-Lituana nnô mentri dâ Spartuta dâ Pulonia e durò nzinu ô
rumpimentu dû Mpiru Austru Ungàricu, â fini dâ Prima Guerra Munniali.

Lu nomu Galicia et Lodomeria vinni addupiratu pâ prima vota ntô XIII sèculu dû
reghi Antrea II di Ungarìa. Si trattava di na virsiuni latinizzata dê nomi slavi
Halych e Volodymyr, li dui cchiù granni citati dû principatu ucrainu di
Halych-Volhynia, ca a l'èbbica era sutta lu duminiu ungarisi.

L'urìggini dû nomu Halych (Halicz n pulaccu, Galich n russu, Galic n latinu) nun
è sicura. Certiduni stòrici crìdinu ca lu nomu havi a chi fari cu li
pupulazzioni di urìggini cèltica ca si nni jeru a stari ntê vicinanzi, datu ca è
sumigghianti a assai nomi di lochi diversi di l'Europa, comu Galazzia n Turchìa,
Gaul n Francia e Galizzia n Spagna. Àutri sustèninu ca lu nomu havi urìggini
slava - di halytsagalitsa ca veni a significari timpa spogghia, oppuru di
halkagalka significanti curvacchiu. Lu curvacchiu vinni addupiratu ntô stemma
citatinu e n sècutu macari nti chiddu dâ Galizzia. Lu nomu cumunqui nasci prima
dû stemma, ca putissi ripprisintari na farsa etimomoluggìa.

Macari ca l'ungarisi vìnniru abbiati fora dâ Halych-Volhynia ntô 1221, li re
ungarisi cuntìnuanu a jùnciri Galicia et Lodomeria ô sò tìtulu ufficiali. Ntô
XVI sèculu sti tìtuli vìnniru eriditati, nzemi â curuna ungarisa, dê Asburgu
(1527). Ntô 1772, la mpiratrici Maria Tiresa, arciduchissa d'Austria e Riggìna
d'Ungarìa, addicidìu d'addupirari sti pritesi stòrichi pi giustificari lu fattu
dâ sò participazzioni â Spartuta dâ Pulonia. Li tirritori pigghiati di l'Austria
nun currispunnìanu esattamenti a chiddi di la vecchia Halych-Volhynia. La
Volhynia, cumprisa la cità di Włodzimierz Wołyński (Volodymyr Volyns'kyi) - di
unni pigghia lu nomu la Lodomeria - vinni pigghiata dâ Russia e nun di
l'Austria. Daltrunni, granni banna dâ Pulonia nfiriuri - ca era sturicamenti e
etnicamenti pulacca, nun ucraina - addivinìu banna di la Galizzia. Nunustanti lu
fattu ca la scusa discinnìa dâ curuna ungarisa stòrica, Galizzia e Lodomeria nun
vìnniru assignati ufficiarmenti a l'Ungarìa, e doppu l'Ausgleich dû 1867,
s'attruvaru ntâ Cisleitania, la banna austrìaca di lu Mpiru Austru Ungàricu.

Regnu di Galizzia e Lodomeria, e Granducatu di Cracovia, chê Ducati di Auschwitz
e Zator.

Ogniduna di sti unitati era furmarmenti siparata; èranu alincati nti stu sistema
ntê tìtuli dû mpiraturi d'Austria, ogniduna avìa la sò bannera e lu sò stemma.
Pi causi amministrativi, comugghiè, furmàvanu na sula pruvincia. Li Ducati di
Auschwitz (Oświęcim) e Zator èranu nichi principati stòrichi a est di Cracovia,
ntô cunfini cu la Slesia prussiana. La Lodomeria esistìa sulu ncapu ê carti; nun
avìa tirritoriu e nun putìa èssiri attruvata nti nudda mappa.

Latinu Galicia et Lodomeria Talianu Galizia e Lodomeria Ungarisi Gácsország (o
Halics) és Lodoméria Tidescu Galizien und Lodomerien Pulaccu Galicja i Lodomeria
Sluvaccu Halič a Vladimírsko o Galícia a Lodoméria Ucrainu Halychyna i
Volodymyria (Галичина і Володимирія) Rumenu Galiţia şi Lodomeria

La riggiuni ca currispunni a chidda ca avissi addivintatu pupulari comu Galizzia
cumpari èssiri stata ncurpurata, ntâ granni banna, ntô Mpiru dâ Granni Muravia.
Chistu vinni attistatu pâ prima vota ntô Manuscrittu Nisturianu, ntâ parti ca
riguarda lu 981, quannu Vuludimiru lu Granni dû Rus di Kiev si pigghiò li citati
dâ Rutenia Russa ntâ sò spidizzioni militari ntô cunfini dâ Pulonia.

Ntô sèculu appressu, la zona passò pi picca tempu â Pulonia (dû 1018 ô 1031) e
dû novu ô Rus di Kiev. Pô fattu ca era unu dê succissura dû Rus di Kiev, lu
Principatu di Halych esistìu dû 1087 ô 1200, quannu Roman lu Granni arriniscìu â
fini a ncucchiàrilu â Volhynia ntô statu di Halych-Volhynia.

Nunustanti li campagni cuntra ê mònguli di Danieli di Halych, ca vinni ncurunatu
primu reghi di Galizzia, lu sò statu pajava occarsiunarmenti tribbutu â Orda
d'Auru. Lu figghiu di Danieli, Lev, spustau la capitali di Halych a Lvov. La
dinastìa di Danieli pruvò macari a uttiniri lu supportu papali e nu cchiù granni
sustegnu n Europa, pi n'allianza contru ê Mònguli, ma prestu s'arrivilò ncapaci
di tiniri la testa chê putiri criscenti dû Granducatu di Lituania e Pulonia. Nti
l'anni 1240ini, la dinastìa Rurikide si dipessi, e la zona passò ô Re Casimiru
III di Pulonia. Ma lu statu giameddu di Volhynia, nzèmmula a Kiev, passaru sutta
lu cuntrollu lituanu.

Succissivamenti, la riggiuni cumprinnìu nu pussidimentu pulaccu spartutu nti
diversi voivodati. Chistu desi ncuminciu di n'etati di nu forti nzidiamentu
pulaccu ntra la pupulazzioni ucraina. Macari la migrazzioni armena e abbràica
ntâ riggiuni happi cifri cunzistenti. Nummirusi casteddi vìnniru custruiuti ntô
mentri di chistu pirìudu e vìnniru funnati certiduni novi cità Stanisławów (oi
Ivano-Frankivsk) e Krystynopol (oi Chervonohrad).

La Galizzia vinni pigghiata dui voti dê Turchi nti l'anni 1490ini e 1520ini,
dipridata dê pogrom dê Cusacchi ucraini e dê mmasioni russi e svidisi nti nu
pirìudu chiamatu Lu Diluviu. Li svidisi turnaru quannu ci fu la Granni guerra dû
nord a li nizzi dû XVII sèculu.

Ntô 1772, la Galizzia custituìa la parti principali dâ zona agghiunciuta a
l'Austria ntâ prima spartuta. Comu tali, la riggiuni austrìaca dâ Pulonia, e
chidda ca appoi avissi addivintatu l'Ucraina, èranu canusciuti comu Regnu di
Galizzia e Lodomeria, pi fari capiri li pritesi ungarisi ntâ riggiuni. Cumunqui,
na granni purzioni di terri unni stàvanu genti pulacchi vinni junciuta â
pruvincia, stu fattu canciau lu rifirimentu giogràficu dû nomu Galizzia. Lvov
(Lemberg) fu addupirata comu capitali dâ Galizzia Austrìaca, ca era cumannata dê
nòbbili pulacchi, nunustanti lu fattu ca la pupulazzioni era furmata ca la mità
orientali dâ pruvincia era furmata 'n megghia parti di ucraini. Comu junta â
nubbirtà e macari ê latifunnisti pulacchi, ca stàvanu nti quasi tutti li zoni dâ
Galizzia, e l'ucraini a est, esistìa na nummirusa pupulazzioni abbràica, macari
chista assai cuncintrata a bbêri lu est.

Ntô mentri dê primi dicenni dû duminiu austrìacu, la Galizzia vinni cuvirnata di
Vienna, e assai mpurtanti rifurmi foru fatti di na burucrazzìa furmata
suprattuttu di tidischi e cechi girmanizzati. Ê nòbbili vìnniru mantinuti li sò
diritti, ma chisti vìnniru fissati pricisamenti. Li vecchi servi nun èranu cchiù
na semprici pruprità, ma addivineru suggetti di liggi e ci foru dati ditirminati
libbirtà pirsunali, comu lu dirittu di spusàrisi senza lu pirmissu dû patruni.
Li sò òbbrichi di travagghiu vìnniru difinuti e alliggiruti e putìanu jiri 'n
capu ô patruni e jiri ntê corti mpiriali p'aviri justizzia. La Cresia Uniata di
cultu orientali, vinni rinuminata comu Cresia Greca Cattòlica pi circari di
purtàrila a nu liveddu di valenza pari a chiddu dâ Cresia Cattòlica Rumana;
uttinìu siminari e 'n sècutu macari nu mitrupulita. Macari si chisti foru
mpupulari ntra li nòbbili, ntra li pirsuni cumuni, sia pulacchi ca ucraini, sti
rifurmi criaru na bona vuluntà pi lu mpiraturi, ca durau nzinu â fini dû duminiu
austrìacu. Ô stissu macari l'Austria pigghiau dâ Galizzia na mpurtanti ricchizza
e nu granni nùmmiru di pirsuni nti l'esèrciti.

Ntô 1815, comu risurtatu dê dicisioni dû Cungressu di Vienna, la zona di Lublinu
e li riggiuni a furriari tunnu vìnniru ciduti di l'Austria ô Regnu dû Cungressu
di Pulonia, ca era cuvirnatu dû Zar, ntô mentri la riggiuni di Ternopil,
cumprisa la riggiuni stòrica dâ Pudolia miridiunali, vinni data dû novu a
l'Austria dâ Russia, ca l'avìa dû 1809.

L'anni 1820ini e 1830ini foru nu pirìudu di cuverna assulutista di parti di
Vienna, cu la lucali burucrazzìa galizziana ancora china di tidischi e cechi
girmanizzati, macari si certiduni dê sò figghi si stàvanu già pulacchizzannu.
Doppu la falluta dâ nzurrizzioni di nuvèmmiru ntâ Pulonia russa ntô 1830-1831,
unni participàvanu picca migghiara di vuluntari galizziani, assai rifuggiati dâ
Pulonia vìnniru 'n Galizzia. L'ùrtima parti di l'anni 1830ini foru chini
d'organizzazzioni cuspiratrici pulacchi, lu travagghiu di chisti finìu ntâ
sfurtunata nzurrizzioni galizziana dû 1846, facirmenti firmata di l'austrìachi
cu l'aiutu dê viddani galizziani, ca arristaru fideli ô Mpiraturi. Sta
nzurrizzioni si happi sulu ntâ parti occidintali dâ Galizzia, pupulata di
pulacchi, e lu cunflittu fu ntra patrioti, nòbbili e ribbelli di na latata e dê
nniffirenti viddani di l'àutra. Ntô 1846, comu unu dê risurtati dâ falluta
rivota, la vecchia capitali pulacca Cracovia, ca avìa statu Cità Lìbbira e na
ripùbbrica, addivinìu parti dâ Galizzia, amministrata di Liòpuli.

Nti l'anni 1830ini si hàppiru mpurtanti rivuluzzioni a Vienna e nti l'àutri
parti dû Mpiru Austrìacu. A Liòpuli si furmau nu Cunzigghiu Nazziunali Pulaccu
e, succissivamenti, nu Cunzigghiu Supremu Ucrainu. Prima ca Vienna aggissi,
chiddu ca arristava dâ sirvitù fu luvatu dû Cuvirnaturi, Franz Stadion, ntâ
prova d'ustaculari li rivuluzziunari. Oltri a chistu, li richiesti pulacchi pi
l'autunumìa galizziana vìnniru ustaculati dê dumanni ucraini d'uguagghianza
nazziunali e pi na spartuta di pruvincia nti na parti occidintali pulacca e nti
una orientali ucraina. Â fini Liòpuli vinni bummardata dê truppi mpiriali e la
rivota vinni firmata.

Appressu vinni nu dicenniu di rinnuvatu assulutismu, pi carmari li pulacchi, lu
Conti Agenor Goluchowski, nu rapprisintanti cunzirvaturi dâ nubbirtà galizziana
orientali, li accussì diciuti Puduliani, vinni numinatu Vicirè. Chistu
accuminciau a pulacchizzari l'amministrazzioni lucali e arriniscìu a fari
scurdari l'idei ucraini di spartuta dâ pruvincia. Nun happi cumunqui successu
ntô cummìnciri la Cresia Greca Cattòlica a passari ô usu dû calinnariu
grigurianu, oppuru, a fari sustituiri l'alfabbetu cirìddicu ntra l'ucraini cu
chiddu latinu.

Ntô 1859, doppu dâ scunfitta militari austrìaca n Italia, lu Mpiru jìu contru nu
pirìudu di spirimintazzioni custituzziunali. Ntô 1860, lu cuvernu di Vienna,
nfruinzatu di Agenor Goluchowski, prucramau lu sò Dipluma d'uttùviru, ca
prividìa na fidirazzioni cunzirvatrici dû Mpiru. Ma na riazzioni tinta di parti
dê tirritori di lingua tudisca purtau a canciamenti ntô cuvernu e â prucrama dû
Brivettu di frivaru ca alliggirìu sta dicintralizzazzioni. Nunustanti chissu,
ntô 1861 â Galizzia vinni garantita n'Assimblea Liggislativa, o Sejm. Macari si
ntô cuminciari la rapprisintanza di viddani pulacchi e ucraini pro-Ausburgu era
cunzidirèvuli nti st'òrganu (quasi mità di l'Assimblea), vìnniru discurruti li
prissanti quistioni suciali e ucraini, li prissioni amministrativi tagghiaru li
jammi a li rapprisintanti cuntadini ucraini e la Sejm vinni duminata dâ nubbirtà
e dê latifunnisti pulacchi, ca èranu a favuri di na cchiù avanzata autonumìa.
Ntô stissu annu, scuppiaru rivolti ntâ Pulonia russa e certiduni arrìvanu nzinu
ntâ Galizzia e pi chistu la Sejm accapau di cugghìrisi.

Ntô cuntempu, l'ucraini si sintìanu sempri cchiù abbannunati di Vienna e dê
"Vecchi Ucraini" ca si ricugghieru ntâ Cattidrali Grecu-Cattòlica di San
Giorgiu, si happi nu vurgìrisi a bbêri la Russia. Li sustinitura cchiù strimisti
di stu urintamentu vìnniru a èssiri canusciuti comu "Russufili". Ô stissu tempu,
nfruinzati dâ puisìa 'n lingua ucraina dû pueta ucrainu orientali, Taras
Shevchenko, surgìu nu muvimentu ucrainòfilu ca pubblicau òpiri littirari e
funnau na riti di stanzi di liggiuta. Li sustinitura di stu muvimentu
addivìnniru canusciuti comu "Pupulisti" e, appoi, simpricimenti comu "Ucraini".
Quasi tutti spiràvanu ancora nti l'uguagghianza nazziunali e ntâ spartuta dâ
Galizzia secunnu criteri ètnichi.

Ntô 1866, doppu la Battagghia di Sadowa e dâ scunfitta austrìaca ntâ Guerra
Austru Prussiana, lu Mpiru Austrìacu accuminciau a sèntiri granni prubbremi
nterni. Ntâ prova di cògghiri sustegnu pâ munarchìa, lu mpiraturi Francescu
Giuseppi d'Austria accuminciau li niguzziati pi jùnciri ôn cumprumissu câ
nubbirtà ungarisa, p'assicurarisinni lu sustegnu. Certiduni membra dû cuvernu,
comu lu primu ministru austrìacu Conti Richard von Belcredi, cunzigghiaru lu
mpiraturi di fari nu cchiù cumpletu accordu custituzziunali cu tutti li
nazziunalità, ca avìssiru criatu na struttura di tipu fidiralista. Belcredi era
proccupata ca na accumitata sulu pê ntiressi ungarisi avissi alluntanatu l'àutri
paisi. Franciscu Giuseppi, cumunqui, nun fu capaci di gnurari lu putiri dâ
nubbirtà ungarisa, e chista nun avissi mai accittatu nenti di cchiù picca dû
dualismu ntra idda e la tradizziunali éliti austrìaca.

Â fini, doppu lu accussì diciutu Ausgleich dû frivaru 1867, lu Mpiru Austrìacu
vinni rifurmatu ntâ dualista Austria-Ungarìa. Macari si li chiani cechi e
pulacchi di fari ca li sò parti dâ munarchia vinìssiru nclusi ntâ struttura
fidirali falleru, pigghiau strata nu lentu ma stàbbili prucessu di
libbiralizzazzioni dû duminiu austrìacu 'n Galizzia. Li rapprisintanti dâ
nubbirtà pulacca e di l'intellighentsia si vutaru ô mpiraturi dumannannu na
megghia autonumìa pâ Galizzia. Li sò dumanni nun vìnniru attintati tutarmenti,
ma ntô cursu di l'anni appressu vìnniru fatti diversi significativi cuncissioni
a bbêri la stituazzioni dâ autonumìa galizziana.

Dû 1873, la Galizzia divinni de facto na pruvincia autònuma di
l'Austria-Ungarìa, cu lu pulaccu e a liveddi assai minuri l'ucrainu comu lingui
ufficiali. La girmanizzazzioni avìa statu firmata e la cinzura acchianata. La
Galizzia fu suggetta â parti austrìaca dâ munarchìa duali, ma la Sejm galizziana
e l'amministrazzioni pruvinciali hàppuru privileggi e granni prirugativi, 'n
particulari ntô campu di l'istruzzioni, cultura e affari nterni.

Sti canciamenti vìnniru pigghiati ntê spaddi dê granni littirati pulacchi. Ntô
1869 nu gruppu di picciotti pubbricisti cunzirvaturi di Cracovia, ntra cui Józef
Szujski, Stanisław Tarnowski, Stanisław Koźmian e Ludwik Wodzicki, pubbricau na
seria di pamphlet satìrichi chiamati Teka Stańczyka (Lu portafogghiu di
Stańczyka). Sulu cinqu anni appressu â tràggica fini dâ Rivolta di jinnaru, li
pamphlet babbiàvanu l'idea dê rivolti nazziunali armati e jeru cunzigghiannu nu
cumprumissu cu li nimici dâ Pulonia, 'n particulari lu Mpiru Austrìacu,
cuncintrazzioni supra la crisciuta ecunòmica e accitazzioni dê cuncissioni
pulìtichi offruti di Vienna. Stu gruppu pulìticu addivinni canusciutu comu li
Stanczyks o Cunzirvatura di Cracovia. Nzemi ê latifunnisti cunzirvaturi dâ
Galizzia pulacca e li nòbbili chiamati Puduliani, hàppiru n'ascinnenza pulìtica
'n Galizzia ca durau nzinu a lu 1914.

Sta passata di putiri di Vienna â classi latifunnista pulacca nun vinni
pigghiatu bonu di l'ucraini, ca addivineru cchiù assai spartuti comu Russufili,
ca taliàvanu â Russia comu sarvizza, e Ucraini ca mittìanu davanzi li sò liami
chê pirsuni cumuni.

Sia Vienna ca li pulacchi vistutu lu tradimentu dê Russufili na seria di
prucessi pulìtichi li jeru diffamannu. Ntô cuntempu vinni travagghiatu
n'accordu, ntô 1890, ntra li pulacchi e li Pupulisti ucraini, ca visti
l'ucrainizzazzioni dê scoli ntâ Galizzia orientali e àutri cuncissioni â cultura
ucraina. 'N sècutu, lu muvimentu nazziunali ucrainu si spargìu rapidamenti ntra
li viddani ucraini e, nunustanti cuntìnui cuntrattempi, ntê primi anni dû XX
sèculu avìa quasi luvatu cumpletamenti l'àutri bànni ucraini comu principipali
rivali pô putiri chê pulacchi. Ntô mentri di chistu pirìudu, li ucraini nun si
scurdaru mai li tradizziunali dumanni d'uguagghianza nazziunali e pâ spartuta dâ
pruvincia nti dui parti, pulacca e ucraina.

Â pàrtiri di l'anni 1880ini, s'happi na migrazzioni di massa dê cuntatìni
galizziani. La migrazzioni accuminciau cu caràttiri stajunali a bbêri la
Girmania (di picca unificata e cu n'econumìa dinàmica) e addivinìu 'n sècutu
tranzatlàntica, carattirizzata di spustamenti nti granni nùmmiru a bbêri Stati
Uniti, Brasili e Canadà.

Pi càusa dê scarsi cunnizzioni ecunòmichi dâ Galizzia, unni la puvirtà ntê
campagni era spargiuta, la migrazzioni accuminciau prima ntâ latata pulacca e
appoi si jìu spustannu nti chidda ucraina. Pulacchi, ucraini, abbrei e tidischi
participaru a massa a stu spustamentu dâ pupulazzioni campagnola. Li pulacchi
jeru principarmenti a bbêri lu New England e li stati dû Midwest dê Stati Uniti,
ma macari ntô Brasili e pi àutri banni; li ucraini partìanu pô Brasili, Canadà e
Stati Uniti, cu nu pisanti flussu dâ Pudolia miridiunali pô Canadà occidintali;
e l'abbrei jeru pô Novu Munnu direttamenti, oppuru ndirettamenti attraversu
l'àutri parti di l'Austria-Ungarìa.

Diversi cintinara di pirsuni foru cuinvurgiuti nti sta "granni migrazzioni
ecunòmica", ca criscìu stabbirmenti di ntinzità nzinu ô scuppiari dâ Prima
Guerra Munniali ntô 1914. La guerra firmau timpuraniamenti la migrazzioni, ca
nun pigghiau cchiù la grannizza dû passatu.

La "granni migrazzioni ecunòmica", 'n particulari chidda pô Brasili, la "frevi
brasiliana" comu vinni chiamata a l'èbbica, vinni discrivuta ntê òpiri littirari
dâ puitissa pulacca Maria Konopnicka, dû scritturi ucrainu Ivan Franko, e di
assai àutri.

Quannu scuppiau la Prima Guerra Munniali, la Galizzia addivinni tiatru di
pisanti cummattimenti ntra li forzi russi e chiddi dê Putenzi Cintrali. Li russi
mmàsiru granni parti dâ riggiuni ntô 1914, doppu avìri scunfittu l'esèrcitu dû
Mpiru Austru Ungàricu nti na cunfunnusa battagghia ntê misi ô cuminciari dâ
guerra. Chisti vìnnuru a sò vota alluntanati nn'arreri ntâ primavera/stati dû
1915, di n'uffinziva cumminata di tidischi e austru-ungàrici.

Ntô 1918, la Galizzia Occidintali addivinìu parti dâ Secunna Ripùbbrica Pulacca,
mentri lu lucali pupulazzioni ucraina addichiarau la nnipinnenza comu Ripùbbrica
Ucraina Orientali. Ntô mentri dâ Guerra Pulaccu-Suviètica esistìu pi picca tempu
na Ripùbbrica Sucialista Suviètica Galizziana. Â fini dû cunflittu, la sana
pruvincia vinni ripigghiata dê pulacchi. La junciuta pulacca dâ Galizzia
Orientali, ca nun vinni mai accittata liggìttima di l'ucraini, vinni
ricanusciuta ufficiarmenti ntô 1923.

L'ucraini dâ vecchia Galizzia Orientali e dâ cunfinanti pruvincia di Volhynia,
cunzistìanu ntô 15% dâ pupulazzioni dâ Secunna Ripùbbrica Pulacca, addivinennu
accussì la minuranza cchiù nummirusa. Essennu li pulìtichi dû cuvernu pulaccu
picca amichèvuli ntê cunfronti dê minuranzi, la tinzioni ntra cuvernu pulaccu e
pupulazzioni ucraina criscìu, purtannu â fini â nasciuta di l'organizzazzioni
suttirània militanti dê Nazziunalisti Ucraini.

Ntô priludiu dâ Secunna Guerra Munniali, lu Pattu Ribbentrop-Molotov spartìu la
Pulonia apprussimativamenti loncu la Lìnia di Curzon, quinni tutti li tirritori
a est dû ciumi San, Bug e Neman foru junciuti a l'URSS, e ntra chisti c'era la
megghiu parti dâ Galizzia. Lu tirritoriu vinni spartutu nti quattru distretti
amministrativi: Lvov, Stanislav, Drogobych e Tarnopol (nti chist'ùrtima c'era
macari parti dâ Volhynia) appartinenti â Ripùbbrica Sucialista Suviètica
Ucraina. Lu pirìudu 1939-1941 è cuntruversu quantu li basi dâ liggittimazzioni
suviètica pô juncimentu dâ riggiuni. Mentri assai ucraini giuiru, armenu
nizziarmenti, p'èssiri parti di na nazzioni ca rispittava la sò idindità
nazziunali, la riprissioni suviètica fici sèntiri diversamenti l'intellighentsia
(principarmenti pulacca). Lu pirìudu di suvietizzazzioni vinni firmatu quannu la
Girmania, cu l'Opirazzioni Varvarussa occupau la Galizzia ntô 1941 e la juncìu
ntô Cuvirnaturatu ginirali comu Distrikt Galizien (Distrettu di Galizzi). Ntâ
visioni tidisca la Galizzia era già arianizzata e civilizzata, ê galizziani ca
nun èranu ebbrei sfuggìu la vera natura dê ntinzioni ca assai àutri ucraini
avìanu duvutu suppurtari, mentri l'ebbrei galizziani vìnnuru stirminati comu a
ogni banna 'n Ucraina. Macari li cunflitti ntra pulacchi e ucraini si nfurzaru
nti ddu pirìudu, cu scontri ntra l'Armia Krajowa di na latata e l'Esèrcitu
Nzurrizziunali Ucrainu e li partiggiani suviètichi di l'àutra, lu massacru dê
pulacchi 'n Volhynia, e 'n cchiù picca diminzioni 'n Galizzia, e l'attacchi di
rapprisagghia contru a li ucraini.

Lu cunfini vinni 'n sècutu ricanusciutu di l'Alliati nzinu ô 1944-1947, e la
riggiuni etnicamenti pulizziata dê suvietichi e dû cuvernu cumunista pulaccu
(Operazzioni Wisla). La vecchia pruvincia, ntâ forma ca ci dèsi l'Austria ntô
1800, oi è ancora spartuta, cu la parti occidintali ca apparteni â Pulonia e la
parti orintali ca appartèni â Ucraina.

Macari ca è una dê riggiuni cchiù pupulusi di l'Europa, la Galizzia fu una dê
cchiù picca sviluppati ecunomicamenti. La prima discrizzioni dâ situazzioni
ecunòmica dâ riggiuni vinni fatta di Stanislaw Szczepanowski (1846-1900), nu
avvucatu, econumista e chìmicu pulaccu, ca ntô 1873 pubbricau la prima virsioni
dû sò rapportu ntitulatu Nędza galicyjska w cyfrach (La puvirtà galizziana 'n
cifri). Jittànnusi 'n capu la sò espirienza comu travagghiaturi nti India
Office, oltri ô sò travagghiu supra lu sviluppu di l'attività pitrulìfira ntâ
riggiuni di Borysław e supra li dati dû cinzimentu ufficiali pubbricatu dû
cuvernu austru-ungàricu, iddu discrissi la Galizzia comu una dê riggiuni cchiù
pòviri di l'Europa.

Ntô 1888 la Galizzia avìa na supirfici di 785.500 km² e vinìa abbitata di quasi
6,4 miliuna di pirsuni, di chisti 4,8 miliuna èranu cuntadini (75% dâ
pupulazzioni tutali). La dinzità di pupulazzioni era di 81 abbitanti pi
chilòmitru quatratu, supiriuri a chidda dâ Francia (71 ab./km²) oppuru dâ
Girmania.

La spittativa media dâ vita era di 27 anni pi l'òmini e di 28,5 pê fìmmini, 'n
cunfrontu ê 33 e 37 anni 'n Buemia, 39 e 41 'n Francia e 40 e 42 ntâ Nghirterra.
Macari li qualità dâ vita èranu assai cchiù vasci. Lu cunzumu annuali pi pirsuna
di carni nun supirava li 10 kg, 'n cunfrontu ê 24 di l'Ungarìa, ê 33 dâ
Girmania. Chistu era causatu suprattuttu di nu rèdditu mediu assai cchiù vasciu.

Lu rèdditu mediu pi pirsuna nun supirava li 53 fiurini, 'n cunfrontu ê 91
fiurini dû Regnu dû Cungressu, ê 100 di l'Ungarìa e macari ê cchiù assai di 450
di la Nghirterra. Macari li tassi èranu rilitivamenti àuti e jeru a 9 fiurini
l'annu (quasi lu 17% dû rèdditu), 'n cunfrontu ô 5% dâ Prussia e ô 10% dâ
Nghirterra. Puru la pircintuali di pirsuni cu n'àutu rèdditu era cchiù vascia di
chidda d'àutri parti dû Mpiru e d'Europa: la tassa supra lu lussu, pajata di
pirsuni ca avìanu nu rèdditu annuali ca supirava li 600 fiurini, era pajata di 8
pirsuni supra 1000, 'n cunfrontu ê 28 dâ Buemia, ê 99 di l'Austria Nfiriuri.
Nunustanti la àuta tassazzioni, lu dèbbitu nazziunali dû cuvernu galizzianu
supirau sempri li 300 miliuna di fiurini, quasi 60 fiurini pi pirsuna.

Cumprissavemnti, la riggiuni vinìa addupirata dû Mpiru Austru Ungàricu comu
riserva di forza travagghiu a vasciu costu e di recluti pi l'esèrcitu, oltri ca
comu zona cuscinettu contru la Russia. Nun fu ca sulu ô cuminciari dû XX sèculu
ca la nnustria pisanti accuminciau a sviluppàrisi e macari allura era attaccata
â pruduzzioni pâ guerra. Li principali nvistimenti statali ntâ riggiuni foru pi
li firruvìi e pi li furtizzi di Przemyśl, Cracovia e àutri cità. Lu sviluppu
nnustriali fu liatu principarmenti a la nnustria pitrulìfira privata fatta
pàrtiri di Ignacy Łukasiewicz e macari supra li mineri di sali di Wieliczka,
funziunanti armenu nzinu dû Mediuevu.



https://scn.wikipedia.org/wiki/Forti_Gunzaga

Lu Forti Gunzaga nasci supra li Coddi San Rizzu a ovest dâ citati di Missina. Fu
custruitu tra lu 1540 e lu 1545. Giuvava a prutèggiri la citati di l'ivasioni
chi putìunu mmàtiri supra a Missina. Lu perìmitru dû forti è circunnatu di
fussati, c'era na guardiola di unni si vidìa la valli dî Cammari. La porta
architraviata è la stissa di ddi tempi, sèmprici, senza decorazzioni. Supr'â
porta, c'è na finestra cu l'architravi chi giuvava â fucileria. Ntâ parti cchiù
àuta ci su' du buca di unni scurriunu li catini pi jisari e scìnniri lu ponti
jisaturi. D'intra ci sunnu stanzi granni chi giuvaunu pî magazzini e pi fari
dòrmiri li surdati, sempri ddocu c'è na capelletta dû setticentu cu na sula
navata, unni si ponnu vìdiri li resti dû purtali originali surmuntata di na
finestra unni c'è na targa di màrmuru unni lu Viciré Laviefuille avvertìu câ
cappelletta nun avi lu dirittu d'asilu. Passannu di na scalinata adiacenti si
nchiana supra â tirrazza a spìguli unni ci su li turretti di guardia. Lu Forti
Gunzaga sarva tutti li strutturi du XVI sèculu tranni quarchi nterventi ntô
setticentu, nta l'ottucentu e dâ Sicunna guerra munniali. Venniru custruiti dui
pilastri chi sustenunu li baluardi nzemi a àutri junti comu barcuni picciriddi
dû setticentu chi si jàprunu ntô baluardu.



https://scn.wikipedia.org/wiki/Fatimiti

Li Fatimiti sunnu na dinastìa d'àrabi sciiti ca, battennu li aglabiti stabbileru
la loru autorità ntâ l'Africa dû nord e la Sicilia ntra lu 909 e lu 1171 e
funnaru nu califfatu dissidenti di l'Abbassidi di Bagdad. Lu funnaturi Ubayd
Allah al-Mahdi era nu sciita dâ setta di l'Ismaeliti vinuti dâ Siria ca si
pritinnìanu discinnenti dû prufeta Maumettu pì menzu di sò figghia Fâtima
az-Zahra, e sò jènniru Alî ibn Abû Talib, lu quartu califfu di l'Abbassidi. Lu
sò nomu signìfica «guidatu di Diu».

Iddu s'abbirsa à Kairouan, città santa dâ Tunisia, unni s'allèa cu nummurusi
ntra li Berberi ca sunnu dâ sò parti e accussì stinni la sò auturità supra na
gran parti dû Maghreb, dû Maroccu â Libbia. Arrinesci tantu putenti di sfidari
l'autoritati dû califfu di Bagdad e s'appruclama califfu iddu stissu ntâ lu 909.
Stu fattu pì contru spinci l'emiri di Còrdova ntô 929 a stabbiliri nu califfatu
dissidenti Ommayada (sunnita) ntâ Spagna.

Li fatimiti cu lu granni Qaid Jawhar al-Siqilli (Jawhar lu sicilianu)
cunquistaru tuttu lu Maghreb (960) e ntû 969 l'Egittu, unni funnaru, appressu la
città di al-Fustat la nova capitali imperiali, ca chiamaru al-Qahirah (Lu
Cairu), ca signìfica «la triunfanti», e la Siria (972). Poi cuntinuaru a
stènniri li loru cunquisti nzinu â Calabbria (982). Na lu màssimu dâ loru
stinziuni cumprinnèvanu puru la Palistina, la banna du mari Russu, lu Yemen e lu
Hejaz. Li cummercî marìttimi si stinnèvanu ntra lu Meditirraniu e l'Ocèanu
Indianu, chiddi via terra arrivàvinu nzinu l'Africa sub-sahariana (Mali,
Mauritania).

A diffirenza di l'autri autorità mussulmani, li fatimiti amittèvinu ntâ loru
amministrazziuni, nun pì critèri d'appartinenza tribbali, ètnichi o riliggiusi,
ma principalmenti pì méritu e cumpitenza. Li membri di l'àutri fidi di l'Islam
vinìanu ammissi ai cchiù àuti funziuni, e sta tulliranza era stinnuta a l'ebbrei
e a li cristiani ca èranu capaci.

L'imperu cuntinuau a pruspirari nzinu a lu califfu Al-Hâkim (996-1021). A
partiri dû 1060; lu tirritoriu dî fatimiti s'arriduci nzinu a lu sulu Egittu.
Quannu murìu l'ùrtimu califfu fatimita, ntû 1171, lu Saladinu l'annetti a lu
califfatu abbassidi di Bagdad, facennu divintari l'Islam sunnita la sula
riliggiuni.



https://scn.wikipedia.org/wiki/Fasci_siciliani

Li Fasci siciliani (o macari Fasci Siciliani dê Travagghiatura) foru nu
muvimentu di massa di spirazzioni dimocràtica e sucialista, ca nascìu ntâ
Sicilia ntra lu prulitariatu cuntatinu, minatura e upirai dô 1891 nzinu ô 1893.
Si carmau tanticchia sulamenti doppu nu ntirventu militari.

Siquennu l'asèmpiu dê fasci uperai nasciuti nta l'Italia centru-sittintriunali,
lu muvimentu vuleva èssiri nu tintativu di riscattu dê classi suciali cchiù
puvireddi, ô princìpiu furmatu dû prulitariatu citatinu, unni appoi si junceru
upirai agrìculi, surfarara (minaturi dê surfara), piscaturi dâ marinarìa e
upirai. Iddi prutistàvanu contru a pruprità tirrera siciliana, ô spissu
ammiscata câ mafia e cô statu, ca appujava li benestanti. La sucitati siciliana
era tannu assai arritrata, lu feudalìsimu, macari ca avìa statu scancillatu
ufficialmenti ntê prìncipi dô XIX sèculu, avìa nfruinzatu la distribbuzzioni dê
terri e picciò dê ricchizzi. L'unitati di l'Italia, pi n'àutru cuntu, nun avìa
purtatu li binifici suciali ca s'aspittàvanu e tra li cchiù ùmili c'era lu
scuntentu. Lu muvimentu addumannava pi prima cosa arcuni rifurmi, apprima di
tutti chiddi fiscali e 'n prìmisi la rifurma agrària, ca pirmittissi na
rivisioni dê patti agrari (eliminazzioni dê gabbeddi) e na nova spartuta dê
terri.

Li Fasci foru funnati ufficiarmenti lu 1 maggiu dô 1891 a Catania, cu a capu
Giuseppi De Felice Giuffrida. Lu muvimentu avìa nsciutu spuntaniamenti quarchi
annu prima a Missina. A stu puntu, nascìu lu Fasciu di Palermu (29 di giugnu
1892) guidatu di Rusariu Garibaldi Bosco e la custituzzioni dû Partitu di li
Travagghiatura Taliani ( austu 1892). A sti dui fasci si nni junceru àutri e già
ô finiri dô 1892 lu muvimentu s'avìa diffunnutu nta tuttu lu restu di l'ìsula cu
sedi nta tutti li capulochi, tranni ca a Caltanissetta. Lu 20 jinnaru 1893 a
Caltavuturu 500 cuntatini ca turnàvanu di l'uccupazzioni simmòlica di terri di
dimànii vènunu caricati dê surdati e carrabbinera chê fucili e trìdici
manifistanti vènunu sparati e ammazzati. Pô massacru di Caltavuturu, nummirusi
manifistazzioni di sulidaritati vènunu fatti dê "Fasci" e macari a liveddu
nazziunali; tutti sti cosi nun fannu àutru ca ngranniri l'asaspirazzioni dû
scontru suciali.

Lu 21 e 22 di maggiu 1893 si teni lu cungressu di Palermu, unni parteciparu 500
dilecati di quasi 90 Fasci e cìrculi sucialisti. Vinni eliggiutu lu Cumitatu
Cintrali dû Partitu Sucialista Sicilianu, cumpostu di novi membri: Giacumu
Montalto pâ pruvincia di Trapani, Nicola Petrina pâ pruvincia di Missina,
Giuseppi De Felice Giuffrida pâ pruvincia di Catania, Luiggi Leone pâ pruvincia
di Sarausa, Antoniu Licata pâ pruvincia di Girgenti, Austinu Lo Piano Pomar pâ
pruvincia di Caltanissetta, Rusariu Garibaldi Bosco, Nicola Barbato e Birnardinu
Verro pâ pruvincia di Palermu

Lu puntu cchiù àutu dû muvimentu s'appi nta l'autunnu dô 1893, quannu lu
muvimentu urganizza ù sciòpiri n tutta l'ìsula e tentau na nzurrezzioni c'appi
nu ricurtatu nicu. La sucitati siciliana vinni scunvurgiuta, unniegghè s'eppiru
scontri suciali viulenti, e lu muvumentu ci mannau a diri li sò cundizzioni a la
propietà tirrera pô rinnovu dê cuntratti.

Nta ssu quatru, lu prisidenti dû cunsigghiu Francescu Crispi, circannu di
ristabbiliri l'òrdini ci deci ascutu sulu ê vuci di li pussidenti, e aduttau la
lìnia dura cu nu ntirventu militari. Lu muvimentu fu sciugghiutu e li capi foru
arristati. Lu 30 di maggiu lu tribbunali militari di Palermu cunnannau Giuseppi
De Felice Giuffrida a 18 anni di càrciri, Rusariu Bosco, Nicola Barbato e
Birnardinu Verro a 12 anni di càrciri ntâ qualitati di capi e rispunzàbbili di
li Fasci siciliani. L'on. De Felice fu addifinnitu ntà l'àula giudizziària di
l'avvucatu sicilianu G.B. Impallomeni. Ntô 1895 cu n'amnistia vinni cuncessa la
climenza a tutti li cunnannati n sèquitu ê fatti dê Fasci siciliani.

Si chiureva accussì, nta na manera assai viulenta, lu primu veru muvimentu
urganizzatu di lotta a la mafia di li prupitari funniari, e di emancipazzioni dê
classi cchiù ùmili.



https://scn.wikipedia.org/wiki/Evuluzzioni_umana

L' evuluzzioni umana è lu prucessu chi attravirsannu la storia ricenti dâ vita
supra lu nostru pianeta, e n particulari l'ùrtimi 5 miliuna d'anni, ha purtatu â
cumparsa supra la terra di la speci umana comu la si vidi oi.

Cuntari la storia di l'omu attraversu li tèmpura nun è cosa fàcili e ancora
aoggi ci sunnu tanti ntirrugativi, pirchì zoccu s'hà attruvatu dû passatu d'iddu
è picca cosa e di ssu picca, sparti, nun è fàcili dàrini la giusta
ntrippitazzioni. Pi chiddu ca s'attruvatu nzinu a ora, lu cuntu dâ storia di
l'evuluzzioni di l'omu hà statu cchiù di na vota canciata e, macari oi, non
tutti li studiusi sunnu d'accordu sùpira a cui foru li nostri catananni.

Li resti di l'omìnidu cchiù anticu foru attruvati di picca tempu nta l'Etiopia;
si tratta di n' Ardipithecus ramidus , ca campau tanti miliuna d'anni arredi:
avìa na facci c'assimigghiava a na scìmia, ma caminava già additta sùpira dui
pedi, cû bacinu e la culonna virtibbrali spicializzati pi stari drittu. Apprima
di stu ritruvamentu, li suli omìnidi canusciuti, sparti di l'omu, era
l'australupitècu , ca sutta diversi furmi abbitau l'Africa urientali tra 3,5 e 1
miliuni d'anni fa. Tra ssi dui, macari ca ci sunnu assai cosi diffirenti, pirò
àutri cumuni carattirìstichi li fannu assimigghiari, e zoè: caminatura additta
sùpira dui pedi, facci assai assumigghianti â scìmia, ciriveddu nicu, dintatura
arcàica, manciari viggitariàniu.

Lu fòssili cchiù anticu d'omìnidu classificatu comu a Òmunu, havi quarchi 2,2
miliuna d'anni e chissu è l'homo habilis, saputu sèntiri accuddì picchì, nzemi a
l'ossa, s'attruvaru utènzili di petra ca dùnunu a capiri c'avìa l'abbilitati pi
custruiri e usari strumenti. Campava ntâ stissa èbbica di l' australupitècu , ma
avìa nu ciriveddu cchiù granni, avìa lu pòllici oppunìbbili e pi ssu mutivu avìa
l'abbilitati di custruìrisi utènzili e avìa macari la capacitati di cumunicari
pò sviluppu dû linguaggiu. L'homu habilis cuntinuau la sò vita pi quarchi
cintinara di migghiara d'anni. Ammeri nu miliuni e menzu d'anni fa, cumpariù
l'homo erectus: chistu manciava non sulu viggitali, ma tuttu chiddu ca si pò
manciari, canusceva e sapìa usari lu focu, abbitava ntê caverni e cu facilitati
avìa na furma d'urganizzazziuni dâ famigghia. Lu ciriveddu di l'homu erctus era
assai sviluppatu (di 800 a 1200 cintìmitri cùbbichi) e cosa, cchiù mpurtanti,
sapìa fari câ vucca tanti sona. Chistu abbitau la terra nzin'a centumila anni
fa. L'ùrtima tappa di l'evuluzzioni umana, avvinìu câ cumparuta di l'homo
neanderthalensis o òmunu di Neanderthal (Homo sapiens) e di l' Omu di Cro-Magnon
(Homo sapiens sapiens), zoè l'òmunu mudernu.



https://scn.wikipedia.org/wiki/Eugene_Cernan

Eugene "Gene" Andrew Cernan (natu a Chicagu lu 14 di marzu 1934) è n’astrunàuta
statunitenzi. Cernan fici parti dâ NASA a partiri dû 1963. La sò prima missioni
ntô spazziu fu chidda rializzata cu Gemini 9 lu 3 di giugnu 1966. Nta tali
occasioni Cernan fu lu terzu omu, doppu Aleksej Archipovič Leonov e Edward H.
White a effittuari n’EVA. Assignaru sta missioni a Cernan e Thomas Stafford pi
sustituiri li mèmmira di l'equipaggiu origginali, cumpostu di Charles Bassett e
Elliott See, ca mureru pricipitannu cû sò caccia duranti n'esircitazzioni.

La sò secunna missioni fu lu volu nta Apollu 10, arrè nzèmmula a Thomas P.
Stafford e John W. Young. Era la missioni priparatoria pi lu sbarcu ntâ Luna. Lu
LM Snoopy, cu Cernan e Stafford a bordu, s’avvicinau â supirfici dâ Luna nzina a
15.243 m.

Duranti la sò terza missioni spazziali (Apollo 17), Eugene Cernan fu l' 11° omu
a mèttiri lu pedi ntâ Luna. Cernan è com’è-gghiè ô mumentu l'ùrtimu omu a
lassari la Luna, datu ca lu sò cumpagnu di missioni Harrison H. Schmitt (12º e
ùrtimu omu a mèttiri lu pedi ntâ Luna) turnau a tràsiri ntô LM Challenger picca
prima d’iddu. Èranu li 05:40 UT dû 14 di dicèmmiru 1972.

Cernan è una di l’ùnichi tri pirsuni a aviri viaggiatu dui voti dâ Terra â Luna
(l’àutri dui sunnu Jim Lovell e John Young), unu dî suli 12 òmini ca ci hannu
caminatu ntâ Luna e l'ùnicu omu a aviri effittuatu dui voti la scinnuta agghiri
la Luna a bordu di nu LEM (Apollu 10 e Apollu 17). Nortri, comu mèmmiru di
l'Apollu 10, cunnividi lu record di vilucitati pi menzi pilutati di 39.897 km/h
(11,08 km/sec) duranti la turnata dâ luna lu 26 di maiu 1969.

Lassata la NASA Cernan addivintau viciprisidenti dû "Carol Petroleum" a Houston,
Texas. Ntô 1981 funnau na sò ditta di cunzulenza pî voli ntô spazziu.

Nta l'annu 1999 Cernan pubbricau lu libbru The Last Man on the Moon. Ccà
discrivi li sò spirienzi ntô spazziu e comu appi la mprissioni d’èssiri
ossirvatu d’àutri pirsuni nta dd’occasioni.



https://scn.wikipedia.org/wiki/Etturi_Majurana

Ètturi Majurana (Catania, 5 di austu 1906 - Mari Tirrenu ? , 27 di marzu 1938)
fu scienziatu e granni espertu di fìsica.

Majurana era estremamenti dutatu in matimàtica quannu si jiuncìu cu Enricu Fermi
e lu sò gruppu all'università di Roma, li picciotti di via Panisperna.
Travagghiàu supra na nova tiurìa supra l'energìa di l'àtumu, chi cchiù tardu fu
cchiù canusciuta comu tiurìa di Heisenberg. Travagghiàu puru supra la tiòrica
massa dû neutrinu.

Majurana scumparìu in circustanzi mistiriusi nô mentri chi viaggiava pi navi di
Nàpuli a Palermu. Lu sò corpu nun fu mai truvatu. Secunnu certi ipòtisi, si
suicidàu, ma po èssiri puru chi fu rapitu di na putenza forastera pi li sò
canuscenzi in fìsica nucliari, o puru chi scumparìu vuluntariamenti pi canciari
identità e fari na vita nova ntâ l'America dû sud.

Lu scritturi Liunardu Sciascia ha scrittu nu libbru, Il Caso Majorana (1972)
supra l'ipòtisi dâ scumparsa di Majurana.

Enricu Fermi dissi di iddu: Ci sunnu assai catigurìi di scienziati, genti di
secunna o di terza catigurìa, chi cerca di fari lu megghiu, ma chi nun vannu
assai luntanu. Ci sunnu pirsuni di prima catigurìa, chi fannu scuperti granni pi
lu sviluppu dê scienzi. E ci sunnu genî comu Galileu e Newton. Ètturi Majurana
era unu di chisti.



https://scn.wikipedia.org/wiki/Eliu_Vittorini

Eliu Vittorini (Sarausa, 23 di giugnettu di 1908 - Milanu 12 di frivaru di 1966)
fu nu scritturi talianu e cummattenti antifascista.

Doppu studi tècnici, Eliu Vittorini travagghia nta nu canteri au Nord Italia, e
pòi si stabbilisci a Firenzi unni ncontra lu gruppu littirariu di Albertu
Carocci e dâ rivista Solaria, labburatoriu di puisia ermètica e dû rumanzu novu.
Pubbrica ntâ rivista Letteratura la sò Conversazione in Sicilia ntô 1938 e 1939.

A partiri dô 1940, Vittorini trasi ntâ risistenza antifascista chi discrivi òi
nti Gli uomini e gli altri ntô 1945. Pi quarchi tempu doppu la guerra fu
diritturi dû cutidianu cumunista L'Unità e ô stissu tempu diritturi littirariu
di l'edizzioni Einaudi di Torinu.

Funna la rivista Politecnico e si cunzacra ê sò attività edituriali,
abbannunannu lu rumanzu, e criannu la cullizzioni Menabo. E' puru lu tradutturi
di l'òpira di William Faulkner e di John Steinbeck.

Lassa na pruduzzioni abbunnanti, marcata dâ sò vuluntà di discrìviri
l'abbinimenti unni pigghia parti, e privileggiannu l'azzioni e lu diàlugu.



https://scn.wikipedia.org/wiki/Duminicu_Modugnu

Domenico Modugno (Polignano a Mare, Bari, 9 di jinnaru 1928 - Lampidusa, 6 di
austu 1994), hà statu un cantauturi vincituri di 2 Premi Grammy, cumpusituri,
chitarrista e atturi talianu. È cunziddiratu lu patri dî cantautura taliani e
comu auturi e ntrèpriti tra li chiù granni d'Europa.

Nascìu lu 9 di jinnaru 1928, d'orìggini mudesti, a Polignano a Mare (unni ora ci
fu didicata 'na vìa) 'n pruvincia di Bari 'n piazza Minerva 5, 'nta 'nu paisiddu
dî casi bianchi vicinu lu mari. Dû patri Vito Cosimo Modugno cumannanti dû corpu
dî Guardi Municipali a San Pietro Vernotico (BR), si nzignò già di picciriddu a
sunari 'a chitarra e 'a fisarmònica e eriditò na granni passiuni pâ mùsica,
cumpunennu la sò prima canzuna a 15 annu. Sò matri si chiamò Pasqua Lorusso e
Domenico aviva du frati di nomu Vito Antonio, dittu Tonino e Giovanni, dittu
Giannino, mentri diddru stissu vinni chiamatu affettosamenti Mimì. Ntô 1935 lu
patri fu trasfiritu a San Pietro Vernotico, 'n provincia di Brindisi (unni
furunu sipolti li ginitura di Modugno): Mimmo ncuminzò a ghjiri â scola e
cuntempuranamenti si nzignò 'u dialettu vernacolu sanpietranu ca, comu tanti
dialetti dô brindisinu (p'asempiu lu sanvitesi di San Vito dei Normanni), po'
arricurdari 'u sicilianu; ntâ chistu dialettu scrissi li sò primi canzuni.

Amariggiatu dâ vita di paisi, a 19 annu scappò di casa e si nni jìu a Turinu,
unni s'adattò a fari 'u gommista 'n fàbbrica. Turnatu ô paisi pi fari lu
sirvizziu militari, ripartìu pi Roma unni p'accuminzari la sò carrera artìstica
si misi a fari ancora na vota li chjù ùmili travagghî. Participò ntô 1951 ô
cuncursu p'attura ô Centru Spirimintali di Cinimatugrafìa, unni fu ammissu e
unni, doppu, vincìu la bursa di studiu comu migghjuri scolaru dâ sizzioni di
ricitazzioni. Ntâ dru tempu già avitti parti 'n film comu p'asempiu avitti parti
nâ virsiuni cinimatugràfica di Filumena Marturano di Eduardo De Filippo.

Doppu l'apparizzioni televisiva ntâ Il Mantello Rosso ntô 1955, ncumìnza la
carrera comu cantanti. Modugno addivintò unu dî protagunisti dâ mùsica liggèra
nternazzionali quannu, cu' Nel blu dipinto di blu (chjù nota comu Volare)
triunfò ô Festival di Sanremo dô 1958 nzemi a Johnny Dorelli. La canzuna arrivò
terza ô Eurofestival e vincìu ntô 1958 du Grammy Award (fu pi tant'annu l'ùnicu
a vìnciri un talu premiu pi na canzuna taliana), unu comu discu di l'annu e unu
comu canzuna di l'annu 1958. Puru lu Cash Box Billboard ci detti l'Oscar pâ
migghjuri canzuna di l'annu e arricivitti 'n donu dî nnustri musicali tri disca
d'oru, unu pû migghjuri cantanti, unu pâ migghjuri canzuna e unu pû discu chjù
vinnùtu.

Modugno hà participatu a 11 Festival di Sanremo vincennu quattru voti (record ca
teni assem'a Claudio Villa): nô 1958 cu' Nel blu dipinto di blu, nô 1959 cu'
Piove sempri 'n coppia cu' Johnny Dorelli, nô 1962 'n coppia cu' Claudio Villa
cu' Addio... addio... e nô 1966 cu' Dio, come ti amo assem'a Gigliola Cinquetti.
Nô 1960 si classificò sicunnu assem'a Teddy Reno cu' Libero. Hà participatu a
tri idizziona di l'Eurofestival (1958, 1959 e 1966) classificànnusi, ch'i stissi
canzuni purtati a Sanremo, arrispittivamenti terzu, sestu e diciassettìsimu
(ùrtimu). Ntô 1964 hà vinciutu lu Festival di Napoli cu' Ornella Vanoni câ
canzuna Tu si' 'na cosa grande.

Atturi tiatràli e cinimatugràficu, ricitò ntâ cumedia musicali Rinaldo in campo
(1961), di Garinei e Giovannini, e 'n Liolà, tratta dâ cèlibbri òpira di Luigi
Pirandello. Pû cìnima rializzò comu auturi-atturi 'u film autubiogràficu Tutto è
musica (1963), mentri dû 1973 ô 1976 fu Mackie Messer 'n l'Opera da tre soldi di
Weill-Brecht, diretta di Giorgio Strehler. Ntô 1974 vincì lu Premio Tenco, ca è
la prima rassigna dâ canzuna d'auturi di Sanremo.

Artista notìssimu e di granni prisenza scìnica, ci fu attribuìtu midenna 'u nomu
Mister Volare, rifirènnusi â sò canzuna. Tra li àutri canzuni s'arricòrdanu
Piove, Vecchio frack, Resta cu' mme ('n napulitanu), Dio, come ti amo e Lu pisci
spada. 'N rialtà la sò capacità di cantari 'n sicilianu cci diriva da l'aviri
vissutu dintru l'anni dâ giuvintù a San Pietro Vernotico, cumuni pugghisi dâ
pruvincia di Brìndisi, unni, comu 'n tuttu lu Salentu, lu dialettu è assai
similari ô sicilianu.

Domenico Modugno fù curpitu di un ictus ntô 1984 nnî provi dâ trasmissioni di
Canale 5 La Luna del Pozzo e fù custrittu a lassari l'attività artìstica. Si
didicò â pulìtica e vinni elettu parlamintari nnî listi dû Partitu Radicali dû
1987 ô 1992. Morsi dintr'â so casa di Lampidusa ntô 1994, struncatu di nu
mprovvisu e, sta vota, fatali novu ictus.



https://scn.wikipedia.org/wiki/Dumenicu_Tempiu

Dumìnicu Tempiu dittu Miciu (“Domenico Tempio” 'n talianu), natu a Catania lu 22
di austu 1750 e mortu lu 4 di frivaru 1821, fu unu dî cchiù granni pueti ca
scriveru ‘n sicilianu.

Nun s’hannu tanti nutizzi biogràfichi supra Duminicu Tempiu. Figghiu d'un
mircanti di lignu, Tempiu fu abbiatu â carrera ccrisiàstica prima e â
jurisprudenza appoi: fallìu ‘n ntrammi li casi e dicidìu accussì di didicàrisi ê
studi umanìstici. Studiusu sia di l’autura clàssici ca dî sò cuntimpurànei,
Tempiu nizziau prestu a scrìviri ‘n versi e acquistau fama di bon pueta. Fu
accugghiutu nta l'Accadèmia dîi Palladî e ntô salottu littrariu dû micinati
Gnazziu Paternò prìncipi di Biscari.

Si maritau cu Francisca Longu, ca murìu di partu. La figghia fu accussì accuduta
di na balia, la gnura Catarina, c’addivintau la sò cumpagna fidili e ci detti
n’àutru figghiu. Fu ammuntuatu nutaru dû casali di Vaddicurrenti (ntê pressi di
ll’odierna Belpassu), uttinni na pinzioni supra lu Munti di piatati e supra la
Menza viscuvili e nu sussidiu dû Cumuni di Catania nzinu â sô morti.

È cunziddiratu lu maiuri pueta rifurmaturi sicilianu, però fu canusciutu e
apprizzatu di li cuntimpurànei e prestu si lu scurdaru: pi tuttu lu sèculu XIX
fu cinzuratu e bullatu comu pueta pornogràficu, pigghiannu spuntu sulu di na
parti dî sô cumpunimenti. Doppu la secunna guerra munniali si rivalutau la sô
òpira.

Tempiu è ora cunziddiratu nu pueta lìbbiru c’usa tutti li sô menzi pi smascarari
li fausitati e li nganni dâ sucitati. Li sô òpiri spàzzianu di l'esaltazzioni di
l'upirusitati di l'omu â crìtica â crèsia, dâ cuntimprazzioni dâ natura â
crìtica dâ gnuranza. La sô stissa Sicilia è viduta rivalutata di nu rialismu ca
spazza via lu mitu di na sucitati pura e nun cuntaminata. ‘N arcuni òpiri
anticipa anchiamenti lu muvimentu virista ca s’avissi affirmatu sulu
quarant'anni doppu la sô morti.

Tempiu scrivìu suprattuttu òpiri puètichi satìrichi e licinziusi, quasi tutti ‘n
sicilianu.



https://scn.wikipedia.org/wiki/Dum%C3%ACnicu_Tempiu

Dumìnicu Tempiu dittu Miciu (“Domenico Tempio” 'n talianu), natu a Catania lu 22
di austu 1750 e mortu lu 4 di frivaru 1821, fu unu dî cchiù granni pueti ca
scriveru ‘n sicilianu.

Nun s’hannu tanti nutizzi biogràfichi supra Duminicu Tempiu. Figghiu d'un
mircanti di lignu, Tempiu fu abbiatu â carrera ccrisiàstica prima e â
jurisprudenza appoi: fallìu ‘n ntrammi li casi e dicidìu accussì di didicàrisi ê
studi umanìstici. Studiusu sia di l’autura clàssici ca dî sò cuntimpurànei,
Tempiu nizziau prestu a scrìviri ‘n versi e acquistau fama di bon pueta. Fu
accugghiutu nta l'Accadèmia dîi Palladî e ntô salottu littrariu dû micinati
Gnazziu Paternò prìncipi di Biscari.

Si maritau cu Francisca Longu, ca murìu di partu. La figghia fu accussì accuduta
di na balia, la gnura Catarina, c’addivintau la sò cumpagna fidili e ci detti
n’àutru figghiu. Fu ammuntuatu nutaru dû casali di Vaddicurrenti (ntê pressi di
ll’odierna Belpassu), uttinni na pinzioni supra lu Munti di piatati e supra la
Menza viscuvili e nu sussidiu dû Cumuni di Catania nzinu â sô morti.

È cunziddiratu lu maiuri pueta rifurmaturi sicilianu, però fu canusciutu e
apprizzatu di li cuntimpurànei e prestu si lu scurdaru: pi tuttu lu sèculu XIX
fu cinzuratu e bullatu comu pueta pornogràficu, pigghiannu spuntu sulu di na
parti dî sô cumpunimenti. Doppu la secunna guerra munniali si rivalutau la sô
òpira.

Tempiu è ora cunziddiratu nu pueta lìbbiru c’usa tutti li sô menzi pi smascarari
li fausitati e li nganni dâ sucitati. Li sô òpiri spàzzianu di l'esaltazzioni di
l'upirusitati di l'omu â crìtica â crèsia, dâ cuntimprazzioni dâ natura â
crìtica dâ gnuranza. La sô stissa Sicilia è viduta rivalutata di nu rialismu ca
spazza via lu mitu di na sucitati pura e nun cuntaminata. ‘N arcuni òpiri
anticipa anchiamenti lu muvimentu virista ca s’avissi affirmatu sulu
quarant'anni doppu la sô morti.

Tempiu scrivìu suprattuttu òpiri puètichi satìrichi e licinziusi, quasi tutti ‘n
sicilianu.



https://scn.wikipedia.org/wiki/Ducatu_di_Calabbria

Lu Ducatu di Calabbria, o Thema di Calabbria, era n'anticu tirritoriu bizzantinu
'n Italia, chi cumprinnìa d'urìggini parti di l'attuali riggiuna di Calabbria e
Pugghia, e succissivamenti sulu la parti miridiunali di l'attuali Calabbria.

Cu na guerra quasi vintinnali (535-553) lu mpiraturi Giustinianu I (482-565)
avìa eliminatu la prisenza ostrugota 'n Italia, ma la nvasioni li Longubardi dû
568 riniscìu a spaccari difinitivamenti l'unitati pulìtica dâ pinìsula,
grappennu la strata a na distinzioni tra lu regnum longubardu, cu capitali
Pavia, e li tirritori bizzantini, cu li rilativi suddivisioni amministrativi:
ntra chissi lu ducatu di Calabbria, cu capitali Reggiu, centru urbanu riggiunali
allatu ô mari, cunquistata ntô 536 dî truppi bizzantini guidati di Belisariu.

Li tirritori taliani risùrtanu d'accussì frammintati 'n na seria di nuclei
lucali, arcuni dî quali addivintaru stati autònumi (la ripùbblica di Vinezzia,
lu ducatu di Nàpuli, li ripùbblichi marinari di Gaeta, Amalfi e Surrentu, lu
ducatu di Roma, o "ducatu rumanu", dî cunfini ncerti) mentri àutri ristaru sutta
lu cuvernu dû mperu d’Urienti (esarcatu di Ravenna, ducatu di Calabbria).



https://scn.wikipedia.org/wiki/Domenico_Tempio

Dumìnicu Tempiu dittu Miciu (“Domenico Tempio” 'n talianu), natu a Catania lu 22
di austu 1750 e mortu lu 4 di frivaru 1821, fu unu dî cchiù granni pueti ca
scriveru ‘n sicilianu.

Nun s’hannu tanti nutizzi biogràfichi supra Duminicu Tempiu. Figghiu d'un
mircanti di lignu, Tempiu fu abbiatu â carrera ccrisiàstica prima e â
jurisprudenza appoi: fallìu ‘n ntrammi li casi e dicidìu accussì di didicàrisi ê
studi umanìstici. Studiusu sia di l’autura clàssici ca dî sò cuntimpurànei,
Tempiu nizziau prestu a scrìviri ‘n versi e acquistau fama di bon pueta. Fu
accugghiutu nta l'Accadèmia dîi Palladî e ntô salottu littrariu dû micinati
Gnazziu Paternò prìncipi di Biscari.

Si maritau cu Francisca Longu, ca murìu di partu. La figghia fu accussì accuduta
di na balia, la gnura Catarina, c’addivintau la sò cumpagna fidili e ci detti
n’àutru figghiu. Fu ammuntuatu nutaru dû casali di Vaddicurrenti (ntê pressi di
ll’odierna Belpassu), uttinni na pinzioni supra lu Munti di piatati e supra la
Menza viscuvili e nu sussidiu dû Cumuni di Catania nzinu â sô morti.

È cunziddiratu lu maiuri pueta rifurmaturi sicilianu, però fu canusciutu e
apprizzatu di li cuntimpurànei e prestu si lu scurdaru: pi tuttu lu sèculu XIX
fu cinzuratu e bullatu comu pueta pornogràficu, pigghiannu spuntu sulu di na
parti dî sô cumpunimenti. Doppu la secunna guerra munniali si rivalutau la sô
òpira.

Tempiu è ora cunziddiratu nu pueta lìbbiru c’usa tutti li sô menzi pi smascarari
li fausitati e li nganni dâ sucitati. Li sô òpiri spàzzianu di l'esaltazzioni di
l'upirusitati di l'omu â crìtica â crèsia, dâ cuntimprazzioni dâ natura â
crìtica dâ gnuranza. La sô stissa Sicilia è viduta rivalutata di nu rialismu ca
spazza via lu mitu di na sucitati pura e nun cuntaminata. ‘N arcuni òpiri
anticipa anchiamenti lu muvimentu virista ca s’avissi affirmatu sulu
quarant'anni doppu la sô morti.

Tempiu scrivìu suprattuttu òpiri puètichi satìrichi e licinziusi, quasi tutti ‘n
sicilianu.



https://scn.wikipedia.org/wiki/Diculunizzazzioni

Pi diculunizzazzioni s'hà ntènni lu prucessu, ca nun è quasi mai pacìficu,
tràmiti cui nu paisi, ca veni uccupatu stabbirmenti di n'àutru e privatu pi
chistu dê sò materi e dâ sò cultura, si ni nesci dâ suttamissioni di l'uccupanti
e si ripigghia autonumìa e libbirtà.

Cu tuttu ca c'hannu statu, ntô cursu dâ storia, diversi formi di duminiu d'ôn
pòpulu 'n capu a n'àutru, ntâ storia muderna si parra di diculunizzazzioni
suprattuttu a riguardu dû prucessu di nisciuta dê paisi stra-eurupei dû finòminu
dû culunialismu.

Si si veni a pigghiari stu puntu di viduta, è sbagghiatu cunzidirari, comu fannu
certiduni, la guerra di nnipinnenza amiricana dâ Gran Britagna comu lu primu
casu di diculunizzazzioni dâ storia muderna. S'hà vèniri a parrari nti dda
situazzioni, megghiu affirmannu, di na rivota di culunizzaturi, ca stàvanu ntô
novu tirritoriu, contra lu putiri custuitu dâ matri patria, unni vinni appressu
na sicissioni.

Anàlichi muvimenti di nnipinnenza di culunizzaturi s'àppuru, ntô sèculu XIX, ntê
culoni spagnoli dâ Mèrica Latina (Brasili, Cubba, Argintina), tutti di
spirirazzioni culturali eurupea, ca si jàvanu jittannu 'n capu a classi
diriggenti eurupei cu pinzeri anti-assulutisti dâ Rivuluzzioni francisa e spissu
ajutati dê Stati Uniti.

N'àutra quistioni è lu prucessu di diculunizzazzioni ca partìu â fini dâ Secunna
Guerra Munniali ntê tirrena e di parti di pòpuli ca Regnu Unitu, Francia,
Spagna, Portugallu, Belgiu, Ulanna, Girmania e Italia, avìanu culunizzatu n
Asia, Àfrica e Ociania.

Nti quasi tutti li culoni s'avìanu murtipricatu li dumanni di nnipinnenza,
finuti spissu nti veri e propi ribbillioni. Assai carusi dê paisi culunizzati
avìanu avutu la pussibbilità di studiari n Europa, vinennu accussì 'n cuntattu
cu l'idiali di libbirtà e justizzia. Iddi dèsuru urìggini a na nova classi
diriggenti altirnativa ca rinnìu sani pupulazzioni cunzapèvuli dâ sò dignitati
culturali e civili. Lu prucessu di diculunizzazzioni nun fu sèmprici, n Asia,
p'asempiu si jìu alluncannu pi assai tempu, juncennu ntra l'anni 1970ini e
1980ini.



https://scn.wikipedia.org/wiki/Dicritu_liggi

Nu dicritu liggi (ca si poti abbriviari ccu d.l.) eni nu pruvvidimentu
pruvvisoriu ca ci avi forza ri liggi, aduttatu nta casi straurdinarii di
nicissitati e urgenza di nu cuviernu. Nta lu casu talianu di lu Cunsigghiu di li
Ministra e bbeni usatu ppi iventa straurdinarii di nicissitati e urgenza. Nta lu
statu talianu a liggi 400/1988 (andapprima jera discipplinata râ liggi
100/1926), mentri ca priscrivi ca li dicrita liggi anu a cuntèniri misuri
d'immidiata appricazzioni, nun iscludunu ca lu pruvvidimentu putissi ssiri
capaci d'arrisovviri lu casu di nicissitati e urgenza ppi cui a statu adottatu.
Nta ogni casu nta l'urtimi anni parissi ca li dicritazziona fuorru aduttati
macari nta casi ca nun jerunu straordinaria o d'urgenza, tantu ca quarchirunu
accuminzai a curtigghiari riciennu ca forsi ca forsi ca si ni stapìa abbusannu.

A straordinarietati dô stigghiu nurmativu s'arricunduci â deroga dô principiu da
rapprisintativitati, picchini parissi ca ci luassi a lu Parramentu, macari ppi
nu piriòdu limitatu di tiempu (sissanta jorna), l'isircizizziu dâ funzioni
liggislativa e di cunfrontu parlamintari. A Corti Custituzziunali cunzidira nu
riquisitu unicu a straordinarietati, a nicissitati e l'urgenza. Nta lu 2007
(sintenza 171/2007) a stissa Cunsulta pâ prima vota annullau nu dicretu liggi
ppi carenza ividenti di prisupposta e chiariu ca a cunvirsioni parlamintari nun
poti salvari lu vizziu, ca incidi supra a siparazzioni di lu putiri e nun jeni
isclusivu rapportu puliticu ntra Parlamentu e Cuvernu.

Lu dicretu liggi eni n'attu normativu a cumpitenza ginirali, ma nun poti essiri
aduttatu nta li materii cuperti di riserva ri liggi urdinaria (ca nun s'avissi a
cunfunniri â riserva d'assimblea), zoè nta li materii ca a Custituzzioni
isprissamente riserva â discipplina ca liggi di li Camiri, comu, a isempiu, a
liggi ri delega, ca dunqui poti essiri cunfirita ccu dicretu liggi.

Lu dicritu liggi eni nu pruvvidimentu pruvvisoriu ccu forza di liggi, ca trasi
in vicori immidiatamenti, lu jornu stissu (o lu jornu succissiviu) ri quannu fu
pubbricatu ntâ Gazzitta ufficiali dâ Ripubbrica taliana. Nta ogni casu, si nun
beni cummirtutu in liggi di lu Parlamentu entru sissanta jorna da so
pubbricazzioni, dicadi ritruattivamenti ( ex tunc , unicu casu di
ritruattivitati ligali nta lu sistema giuriddicu talianu): e comi si nun fussi
mai isistutu. Ma ccu liggi riculari li Camiri ponu rigulari li rapporta
giuridici ca nascierru supra a bbasi di lu dicritu ca nun fu cumbirtutu in liggi
(a cusiddetta liggi di sanatoria). Ppi stu fini, lu cuviernu, lu jornu stissu di
l'adozzioni, avi a prisintari a li Camiri (macari si sunu sciugghiuti) ppa
cunvirsioni in liggi, ca avveni câ prisintazzioni di nu disignu di leggi di
inizziativa cuvirnativa (comu tali assiri auturizzatu di lu Prisidenti dâ
Ripubblica taliana. A discussioni in assimblea avissi accuminzari
obbligatoriamenti entru cincu jorna e, comu spissu accadi, a liggi di
cunvirsioni poti appurtari a li cusiddetta imindamenta, zoè mudifichi a lu testu
di l'urigginariu dicriti liggi, ca venunu a aviri ifficacia di lu jornu
succissivu a chiddu dâ pubbricazzioni nta Gazzitta Ufficiali dâ liggi ri
cunvirsioni.

A sussistenza ri prisupposta (casi straurdinari ri nicissitati e urgenza) eni
rimissa a valutazzioni discrizziunali di lu stissu Cuvernu, ca piraltru s'assumi
a rispunsabbilitati. Nta ogni casu a Corti custituzziunali dâ Ripubbrica taliana
arricanusci a pussibilitati d'addichiarari illiggittima custituzzionarmenti li
dicriti liggi adutatti nta ividenti carenza di li prisupposta ca riscurriemmu.
Difati ccu sintenza n. 360 dô 1996, iscludiu a ligittimitati ra prassi ca
s'aduttau ppi "usu capioni" ppi diversi anni, di a cusiddetta reiterazzioni di
li dicriti liggi ca nun fuorru cunvirtiti, cunzistenti nta l'aduzzioni di nu
novu dicriti liggi ca ci aviai lu cuntinutu identicu a chiddu pricidenti ca
oramai avia scarutu. Nta lu casu dâ reiterazzioni, a diffirenza di l'assenza
manifistata di li riquisita di nicissitati e urgenza, lu vizziu ppo ssiri sanatu
dâ liggi ri cunvirsioni. In casu ri difettu di li prisupposta di li casi
straordinari di nicissitati e urgenza privisti di l'art. 77 dâ Custituzzioni na
parti prucissuali poti sullivari a quistioni d'incustituzzionalitati (ex art. 23
Legge n° 87/1953) iccetu a pussibbilitati dô giudici d'arrilivarlu d'ufficiu
(termini tecnicu ex officio ).



https://scn.wikipedia.org/wiki/Dialettu_cilintanu_miridiunali

Lu cilintanu miridiunali (nomu lucali: "cilindanu") veni parlatu nta arcuni zoni
dâ parti miridiunali dû Cilentu: lu Vasciu Cilentu. E' un dialettu di tipu
sicilianu (famigghia linguìstica di l'Italurumanzu miridiunali estremu). Puru
siddu l'ària giogràfica dû Cilentu è situata dintra dâ riggiuni Campania
(Pruvincia di Salernu), sta parlata cilintana miridiunali nun havi nenti n
cumuni cu li parlati napulitani.

Certi fonti dìcinu ca li parrati cilintani di tipu sicilianu si pàrranu
supratuttu nta arcuni zoni nterni dû Cilentu miridiunali (p'as. a Alfanu,
Roccagluriusa, Rufranu, ecc.), mentri ntâ costa (p'as. a Sapri, Marina di
Cammarota, Palinuru, ecc.) la parrata, comu pi lu restu dû Cilentu, appartinissi
â famigghia dû miridiunali ntermediu (di tipu napulitanu). Pirò àutri fonti
cuntrarianu dicennu ca arcuni parrati cilintani di la costa sunnu macari di tipu
sicilianu, puru siddu nfruinzati dû napulitanu (p'as. a Ispani e Vibunati).

Alfanu è situata ntâ zona dû retroterra muntanu dû Vasciu Cilentu. Li
carattirìstichi dû sò dialettu sunnu:

Caseddi è situata nta l'ària muntana dû Vasciu Cilentu. Li carattirìstichi dû sò
dialettu sunnu:

Murgerati (frazzioni Sicilì) è situata ntâ zona dû retroterra muntanu dû Vasciu
Cilentu. Li carattirìstichi dû sò dialettu sunnu:

Roccagluriusa è situata nta l'ària muntana dû Vasciu Cilentu. Li carattirìstichi
dû sò dialettu sunnu:

Rufranu è situata ntâ zona dû retroterra muntanu dû Vasciu Cilentu. Li
carattirìstichi dû sò dialettu sunnu:

Ispani (frazzioni San Cristòfuru) è situata ntâ zona custera dû Vasciu Cilentu.
Li carattirìstichi dû sò dialettu sunnu:

Vibunati è situata ntâ zona custera dû Vasciu Cilentu. Li carattirìstichi dû sò
dialettu sunnu:

Comu ntô sicilianu di Sicilia, lu finòminu dî vucali mòbbili (addibbuluta dâ "e"
e dâ "o" quannu nun sunnu accintati) è prisenti ntô dialettu cilintanu
miridiunali:

Li parrati dû Vasciu Cilentu sàrvanu assai tèrmini d'orìggini greca c'attruvamu
macari ntê parrati dâ Calabbria centru-miridiunali, dâ Sicilia e dû Salentu: nun
si sapi siddu sti tèrmini cilintani sunnu lucali o siddu foru purtati di culoni
calabbrisi, siciliani, o àutri.



https://scn.wikipedia.org/wiki/Death_note

Death note ie un manga fattu in giappuni scrittu ri unu ca si fa sentiri Tsugumi
Obha ie disignatu ri Takeshi Obata. Stu manga ie ncetratu supra 'n tiziu ca
vulia liberari u munnu re mavvaggi cu l'aiutu ru death note, chissu fu
pubblicato pa prima vota ad episodi settimanali ntu dicembri 2003 in giappuni ie
a maggiu 2006 da planet manga nta ll'italia, dopo tuttu stu sentiri ri successu
ci fu' u desideriu ri fari n cattuni ri 37 episodi ca in italia si po avvidiri
supra mtv.

Light Yagami ie nu sturenti modello, iddu ie molto annoiatu ri tuttu chiddu ca u
ciccuna in tutta a so città. A so vita addiventa megghiu quannu iddu nto 2003
attrova n quadennu ca scritta "Death note" unni ci è scrittu supra ca si ci
scrivi ri ncoddu u nomi ri n cristianu iddu mori in 40 sicunni, iddu quannu
scrivi i nnomi di dui criminali ie i viri ammoriri capisci appidaveru chiddu ca
c'avi nte manu. Da sira stissa veni visitatu ru veru proprietariu ri du quadennu
u shinigami Ryuk. ca ci rici tutti i cosi ca a sapiri supra a stu quadennu ca
però iddu avià scrivutu macari supra u quadennu stissu in inglisi pikki iddu
sapia ca u lingaggiu chiu cunusciutu supra u munnu iera l'inglisi. Dopo na para
i tempu tutti sti tizi ca murevunu attiranu l'attenzione ri l'interpol e ru
misteriusu detective L(ca tradotto putissi esseri macari R, pikki quannu u
sintiti chiamari u chiamunu ere). L dopo na picca ri tempu s'accoggi ca
kira(dalla pronunzia ri killer in giappunisi) s'attrova in giappuni e
soprattutto ntu quatteri ru kanto. Aora inizia a sfida fra i dui nemici.

iddu ie n'orfanu criscitu cu mello nta l'orfanottrofio gestito da Watari pi
truvari u sostituto ri L.



https://scn.wikipedia.org/wiki/David_Hume

David Hume (8 di maiu 1711 - 25 di austu 1776) fu nu filosufu e storicu
scuzzisi. Quannu era ancora n vita, li pirsuni lu pigghiavanu comu storicu.
Scrissi nu munzeddu di granni libbra, ntitulati "La storia di l'Nghilterra" (The
History of England). Ma òi li pirsuni sù cchiù purtati a cunzidirari Hume comu
nu mpurtanti filosufu.

Ntâ li so libbra di filosufia, Hume sustinìa ca nu munzeddu di nostri cridenzi
nun venunu di la raggiuni. Mmeci venunu di li nostri istinti e sintimenti.
P'asempiu, la raggiuni nun ni rici quali stigghiu eni a causa ppi n'autra.
Mmeci, nuàutri viriemu na cosa e appoi ni viriemu n'àutra, e tintamu na
cunnissioni tra li dui. Similarmenti, la raggiuni nun ni dici si acchidunu è na
pirsuna bona. Mmeci viriemu ca da pirsuna eni gintili e amichevuli, e pruvamu nu
spiciali sintimentu murali. Pi sta ragghiuni Hume pinzau ca sti sintimenta nun
vinieumu di la ragghiuni, e li pirsuni u ciamarru "scetticu" o filosufu
"anti-razziunalista".

Hume â statu macari scetticu câ riliggioni. Nun era na pirsuna ca si putissi
difiniri "riliggiusa" e a chiddi ca si difinieunu "riliggiusu" nun ci piacìunu i
sâ upiniona. Iddu rissu pâ isempiu ca lu dirittu di l'individuu di putirisi
suicidarisi alli vota putìa ssiri na cosa pusitiva. Ma Hume nun dissi mai
apertamenti si crirìa 'nta na divinitati o menu. 'Nta lu 1776, quannu stapìa
muriennu, fu mortu bonu cu li so amici e carmu supra l'idea di morri. Molti
pirsuni fuorru supresi di chissu, picchi pinzavanu ca Hume stapìa ppi gghiri
'nta l'infernu. Oggi li libbra di Hume sunu moltu 'mpurtanti pi li filosufi o li
pirsuni ca su 'ntirissati a l'analisi di la riliggiuni.

Oggi li filosufa usanu lu termini 'furchetta di Hume' pa rifiririsi a l'usanza
di Hume di ciamari ogni cosa ca putiemu pinzari comu rilazzioni di idee (comu a
matimatica) o nu datu di fattu (comu a spirienza o a storia).

Nautru filosufu, Immanuel Kant, liggiu na puoca di libbra di Hume e cangiau a so
mintalitati supra na puoca di robba 'mpurtanti. Kant dissi ca Hume u
arrisbigghiau di lu dogmatismu unni rurmìa pi trattari a mitafisica
tradizziunali.



https://scn.wikipedia.org/wiki/Curradinu_di_Hohenstaufen

Curradinu (chiamatu puru Curradu lu Giùvani, Curradinu lu Picciottu, Curraddu V,
Lingua tudisca Konradin o Konrad V, o Konrad der Jüngere) (Wolfstein, Svevia, 25
di marzu, 1252 – Nàpuli, 29 di uttùviru, 1268), Duca di Svevia, fu re di
Girusalemmi dû 1254 ô 1268 e re di Sicilia dû 1254 ô 1258. Curradinu era figghiu
dû re tudiscu Curradu IV di Hohenstaufen, e di Elisabetta, figghia di Ottu II di
Bavaria, Duca di Bavaria.

Sò patri murìu ntô 1254 e appi a stari cu sò ziu, Luiggi II, Duca di Bavaria
Auta. Li soi parenti rinisceru tèniri la Svevia p'iddu. Ntâ Sicilia, lu
fratastru di sò patri, Manfredi di Sicilia, cuntinuava comu riggenti, ma già
appi ntinzioni pi pigghiari la curuna p'iddu stissu.

La chiesa cattòlica, spiciarmenti Papa Nnuccenziu IV assicutau Curradinu cu
stissu malusangu furiusu c'avìa avutu contra sò nannu, Fidiricu II di
Hohenstaufen (o Fidiricu I di Sicilia), e cuntinuava pruvari a dari lu regnu di
Sicilia a prìncipi forasteri. Lu succissuri di Nnuccenziu, Papa Lissandru IV,
sempri câ stissa fantasia, uffrìu li terri di Hohenstaufen ntâ Girmania a
Alfonsu X di Castiglia, e vietaru l'elezzioni di Curradinu comu lu re dî rumani.

Ntô 1258 Curradinu vinni ammitatu a vìniri in Italia dî Guelfi di Firenzi:
l'addumannaru a jiri a cummattari contra Manfredi, ca avìa appena addivintatu re
di Sicilia doppu na nutizzia fausa chi dicìa ca Curradinu era mortu. Luiggi
rifiutò a jiri pi sò niputi (c'ancura avìa sulu sei anni d'etati). Ntô 1266 lu
cunti Carlu d'Angiò, vinni ammitatu dû novu Papa Climenti IV, e ammazzau
Manfredi ô Cummattimentu di Beniventu, pigghiannu tutta l'Italia miridiunali.
Ntô 1268, a l'etati di sidici anni, Curradinu s'addicchiarau lu re di Sicilia e
jiu in Italia cu n'asèrcitu pi ripigghiari lu regnu di Sicilia.

Tanti parti d'Italia avìanu pigghiatu lu latu di Curradinu, spiciarmenti li
citati di Pavia, Pisa and Siena. Ntô 1267 tanti citati ntâ Sicilia s'arribillaru
contra lu cuvernu d'Angiò, ma Palermu e Missina tìnniru la fiducia cu Carlu. La
rivurtata si juncìu la Calabbria e la Pugghia. Ntô giugnettu 1268, Curradinu
trasìu a Roma comu un cunquistaturi.

Avanzannu a Lucera si junciu chî forzi saracini unni avìanu campatu nzinu dî
tempi di sò nannu. Lu 23 di austu, 1268 lu sò asèrcitu multi-nazziunali di
taliani, spagnoli, rumani, àrabbi e tudischi si ncuntrau chiddu di Carlu ô
Cummattimentu di Tagghiacozzu, in Italia cintrali. L'asèrcitu di Curradinu vinni
battutu e iddu era arristatu. Vinni cunnannatu comu tradituri e appi la testa
tagghiata.

Lu regnu di Sicilia arristau pi nu tempu cu Carlu d'Angiò, ma doppu li Vèspiri
siciliani ntô 1282 vinni spartutu pi dui; l'aredi di Manfredi aragunisi
ritìnniru la Sicilia e l'Angiò cuntinuaru cuvirnari l'Italia miridiunali,
canusciuta comu lu Regnu di Napuli.



https://scn.wikipedia.org/wiki/Cuntaminazzioni_luminusa

La cuntaminazzioni luminusa è n'altirazzioni dî livelli di luci naturarmenti
prisenti nta l'ambienti nutturnu. St’altirazzioni, chiù o menu mpurtanti a
secunnu dî lucalitati, pròvuca damaggi di natura diversa: ambientali, culturali
e econòmici. La difinizzioni liggislativa chiù utilizzata (talìa sutta) la
qualìfica comu "ogni radiazzioni di luci diretta fora di l'àrii â quali è
didicata, e n particulari versu la vota cilesti".

Tra li damaggi ambientali si ponnu alincari: difficurtati o pèrdita
d'urintamentu nta l'armali (aceddi migratori, tartuchi marini, parpagghiuna
nutturni), altirazzioni dû fotupirìudu nta arcuni chianti, altirazzioni dî
rìttimi circadiani ntê chianti, armali e omu (p'asempiu la pruduzzioni dâ
milatunina veni bluccata già cu livelli assai vasci di luci). Ricentimenti (ntô
2001) scupreru nu foturicitturi novu ca nun cuntribbuisci ô miccanismu dâ
visioni, ma règula lu nostru ruloggiu biològgicu. Lu piccu di sinzibbilitati di
stu sinzuri è ntâ parti blu dû spettru visìbbili. Picchissu li làmpari cu na
cumpunenti forti di stu culuri (comu li LED) sunnu chiddi ca ponnu altirari
maiurmenti li nostri rìttimi circadiani. Li làmpari ca fannu menu damaggiu di
stu puntu di vista sunnu chiddi ô sodiu a prissioni àuta e, ancora menu
dannìfichi, chiddi a prissioni vascia.

Lu damaggiu culturali principali è duvutu â sparizzioni dû celu stiddatu dî
paisi chiù cuntaminati, celu stiddatu ca fu di sempri fonti d'ispirazzioni pâ
riliggiuni, la filusufìa, la scienza e la cultura n gèniri.

Ntra li scienzi chiù danniati dâ sparizzioni dû celu stiddatu c'è senza dubbiu
l'astronumìa sia amaturiali ca prufissiunali; un celu troppu luminusu nfatti
lìmmita fortimenti l'efficienza dî telescopi òttici c'hannu a èssiri alluntanati
sempri chiù di sta furma di cuntaminazzioni.

Lu damaggiu econòmicu è duvutu principarmenti ô cunzumu nùtili d'enirgìa
elèttrica mpigata pi lluminari ammàtula zoni ca nun avìssiru a èssiri lluminati,
comu la vota cilesti, li facciati di l'edifici privati, li prati e li campi a
latu dî strati o a lu centru dî rutatori (rutunni). Macari pi stu mutivu unu dî
temi trainanti dâ lutta â cuntaminazzioni luminusa è chiddu dû spargnu
enirgèticu. La spisa enirgètica a l'annu pi lluminari l'ambienti nutturnu è di
l'òrdini dû miliardu d'èuru, nun cuntannu li spisi di manutinzioni di
l'apparecchi, sustituzzioni dî làmpari, nstallazzioni di nchianti novi.

Ntô libbru Marcovaldo ovvero Le stagioni in città di Italo Calvino (1963), lu
cuntu Luna e gnac è basatu ntôn prubbrema di cuntaminazzioni luminusa ca
mpidisci â famigghia dû prutagunista di taliari li stiddi dâ finestra dâ sò
casa.



https://scn.wikipedia.org/wiki/Cunigghiuni

Cunigghiuni (o Curliuni nta àutri parrati siciliani) è nu paisi ca s'attrova a
57 chilòmitri di Palermu a 542 metri supra lu liveddu di lu mari.

L'urìggini di Cunigghiuni si pèrdunu ntî tèmpura e arrisàlunu a lu primu pirìudu
di lu neolìticu, ammeri ê sei/setti millanni a.C.; tracci di tanti nzidiamenti
s'attruvaru di quannu li primi gruppi umani vìnniru nti l'ìsula: Sicani, Elimi e
Finici Si chiamò Schera nti l'èbbichi antichi (agghiri a vintitrì sèculi arredi)
e di idda nni parrò Ciciruni, Cluveriu e Tulumeu e, sicuramenti, s'àppi a
picàrisi a li rumani nti l'èbbica di la secunna guerra punica. Ntô 1080 vinni
cunquistata di li Nurmanni e ntô 1095 fu ncurpurata a la diòcisi di Palermu;
doppu cint'anni fu ncurpurata a la nova diòcisi di Murriali. Ntô XIII sèculu lu
mpiraturi Fidiricu II, dipurtò li mussurmani a Lucera n Pugghia, mentri ca nti
la citati cci purtò na culònia di Lummardi.

Nti la la rivuluzzioni dû Vèspiru la citati s'aribbillò, nzèmmula cu Palermu,
cuntra a l'Angiuini, ca furu assicutati di l'ìsula.

Ntra lu 1440 e lu 1447 la curuna spagnola si vinnìu la citati e li sò privileggi
a tanti signuri feudali, Fidiricu Vintimigghia, li Chiaramunti, e àutri: chistu
purtò a nu forti dicadimentu ecunòmicu e suciali.

Carlu V, quannu a lu 12 di jinnaru dû 1556 lu jìu a visitari, ci dunò lu tìtulu
di "Animosa Civitas", picchì nta tutti li guerri ca s'avìanu cummattuti n
Sicilia, lu paisi fu sempri unu dî primi c'arrispunnìu a la chiamata.

Ntra lu sec. XVIII e XIX, la nova burghisìa agrària cci duna n'arrisbigghiata a
l'ecunumìa. Ntô mentri di lu XVIII sèculu, Cunigghiuni canusci nu pirìudu di
gravi crisi ecunòmica e pruduttiva, ca porta a l'emigrazzioni di massa agghiri
la Mèrica e lu nord Auropa.

Purtroppu, òi la sò fama è lijata â mafia pi curpa di nu nicu gruppu di pirsuna
ca arrivaru a èssiri li capi di ss'urganizzazzioni criminali: curliunisi è
Birnardu Provinzanu, arristatu ntô 2006, comu puru curliunisi è Totò Riina,
àutra pirsunalitati di rilievu dâ mafia muderna, òi n càrciri.



https://scn.wikipedia.org/wiki/Culonna_di_Foca

La culonna di Foca, chi fu eretta davanti ê rostra ntô Foru Rumanu e didicata 'n
anuri dû mpiraturi bizzantinu Foca l'1 di austu 608, fu l'ùrtima agghiunciuta ô
Foru Romanu. È auta 13,6 metri, supra lu sò socle cùbbicu di marmu jancu e pari
ca d'urìggini fu custruita versu lu sèculu II. La basa quatrata di mattuna
(mmàggini â manu dritta) nun era d'urìggini visìbbili, nun avennu statu lu
liveddu attuali dû Foru scavatu dû tempu dâ pavimintazzioni augustìa finu ô
sèculu XIX.

Lu mutivu pricisu pi cui sta cuolonna fu jisata nun è chiaru, nustanti Foca
avissi dunatu furmalmenti lu Pantheon ô Papa Bonifaciu IV, cu lu rididicau a
tutti li Santi Màrtiri (Maria vinni agghiunciuta nta l'èbbica midièvali - Santa
Maria ad Martyres). Supra la punta cchiù auta dâ culonna fu fabbricata di
Smaragdo, l'Esarcatu di Ravenna, una statua durata raffiuranti Foca, ma chista
fu facirmenti livata pocu doppu. Nta l'uttùviru 610, Foca, suvranu d'ùmili
urìggini e usurpaturi, fu acchiappatu, turturatu, assassinatu e gruttiscamenti
squartatu; accussì si juncìu la damnatio memoriae.<br.> Cchiù ca na
dimustrazzioni dâ gratitùdini versu lu Papa, la statua durata era un sìmmulu dâ
suprimazzia supra Roma, chi stava cascannu sutta li prissioni dî Longubardi, e
nu signu di gratitùdini di Smaragdo, chi appi dèbbitu cû mpiraturi picchì cci
avìa pirmisu lu sò ritornu d'un longu esiliu e la càrica a Ravenna.

La culonna fu riciclata e suppurtava d'urìggini na statua didicata a
Dioclezzianu: la scrizzioni pricidenti fu cancillata pi dari spazziu a quella
nova, chi cci arristau finadora.

La culonna arresta in situ, nta na pusizzioni isulata tra li rùini ma è un
rifirimentu ntô Foru. La jisata dâ culonna a rispettu dû solu è pû fattu dâ
rascatura: la basa nun era visìbbili quannu Giuseppe Vasi e Giambattista
Piranesi fìciru schizzi e ncisioni dâ culonna â mitati dû sèculu XVIII.



https://scn.wikipedia.org/wiki/Cugghiuta_diffirinziata

Ppi cugghiuta diffirinziata si sienti a ddiri nu sistema di cugghiuta dei
rifiuta solidi urbani diffirinziata ppi ogni tipuluggìa di rifiuto. Pa isempiu
alluminiu, carta, plastica, vitru iccetira). A cumpusizzioni media dei rifiuti è
nu datu difficili di stabbiliri e varia câ zona, lu redditu mediu, a cultura
civili dei famigghi e macari addipenni dâ pruduzzioni 'ndustriali di lu locu.

Nu cuntinituri tipicu pâ cugghiuta diffirinziata è a campana c'arricorda chidda
classica di bronzu ca si scruopunu 'nta li campanili dei cresii e di solitu
servi ppi cugghiri vitru o plastica.

A diffirenza dô cassunettu, ca assiri ribbaltatu pi sbacantarilu, a campana veni
sbacantata a bbota vasciu luannuci a basi 'nfiriuri cu nu cumannu miccanicu ca
s'attrova vicinu ô ganciu di sullivamentu. Autri cuntinituri di rifiuti ponu
ssiri biduni o biduncini ca vienunu dati ei famigghi pâ raccolta diffirinziata
potta a potta, unu ppi ogni tipu zoè carta, V.P.M. (vitru / plastica / mitalli),
rifiutu siccu nun risiduali, umidu (frazzioni urganica) iccetira.

Entru lu 2009 è obbligu di tutti i Cumuni taliani di cogghiri 'nta na manèra
diffirinziata almenu lu 35% dei rifiuta (urigginariamenti tali pircintuali
avissi duvutu ssiri raggiunta 'nta lu 2003); a nova nurmativa privedi l'obbligu
di cogghiri almenu lu 65% entru lu 2010.

Nta lu cuntinenti aisistunu nu munzieddu di Cumuni ca janu ottimi risultati
supiriuri a l'80% di matiriali diffirinziatu. Tra li grandi mitropuli ccu cchiu
ssai di 500.000 abbitanti lu primatu è di Turinu, ca 'nta lu 2007 raggiungiu lu
40,7% di cugghiuta diffirinziata[1]. Nta lu 2009, mmeci, Salernu raggiungiu lu
primatu di capuluocu d'Italia ca a cchiu jauta pircintuali di cugghiuta
diffirinziata (72%)[2].

Nta nu munzieddu di Cumuni ca primeggianu 'nta cugghiuta diffirinziata veni
appricatu n'incintivu direttu â silizzioni. In pratica veni appricatu lu
principiu "cchiu ssai inquini cchiu ssai paji". Ppi contru cchiu ricicli cchiu
risparmi. Ppi appricari na misura pricisa di quantu lu cittadinu è capaci lu
Cumuni vienni (alli voti ccu distributuri autumatici) li unici sacchetti
abbilitati â cugghiuta diffirinziata a lu costu di lu sacchettu cchiu lu costu
dei rifiuta ca cunteni. Dunqui si nu cittadinu diffirenzia bbeni a cugghiuta
diffirinziata avissi accattari cchiu picca sacchetti. 'Nta lu Cumuni di Terni in
Umbria s'autilizza a banna magnetica di lu tissirinu di lu sirbizzu sanitariu
nazziunali p'aidintificari l'individiuu duranti l'usu di lu distribbuturi
autumaticu di sacchi.



https://scn.wikipedia.org/wiki/Charlie_Chaplin

Charlie Chaplin (16 di aprili 1889 - 25 di dicèmmiru 1977) fu n'attori e
riggista nglisi, cunsiddiratu lu megghiu pirsunaggiu dâ storia dû cìnima.

Lu sò pirsunaggiu standard, ca hà fattu rìdiri quasi tuttu lu munnu câ sò
cumicità e macari drammaticità, era Charlot vagabbunnu câ bumbetta, vastuni e
baffi. Ssu vagabunnu era pirsiquitatu dê vicissitudini dâ vita, ma appoi vinciva
sempri cu la sula arma di na bedda bunizza di cori.

Nasciu a Londra di ginitura puvirrìssimi, ca nun putianu mantinillu, tantu ca pi
quarchi dù anni Charles e sò frati Sidney foru misi nta culleggi pi urfaneddi.
Lu padri ci murìu quannu Charlie avìa dudici anni e la matri, malata di menti,
vinni ricuvirata nta nu spitali di Croydon unni murìu ntô 1928.

Ntô 1906 trasìu ntâ cumpagnia tiatrali di Fred Karno, unni arristau finu ô 1912,
quannu emigrau ntà li USA; ddocu cuntnuau a ricitari ô triatu facennu la parti
dû mbriacu, ma la bona svorta s'eppi ntô 1914 quannu Mack Sennet lu fici tràsiri
ntô cìnima, facènnuci fari 35 curtumitraggi; ntô 1915 fici finarmenti û primu
film comu riggista alla Essanay e ntô 1918,câ First National, addivintau
pruduttori di iddu stisso .

Ntô 1921 girau lu primu film longu Lu munellu. Nta ss'anni, li sò rivali cchiù
forti èranu Buster Keaton e Harold Lloyd. Cô passari di l'anni, facìa film
sempri cchiù longhi commu La frevi di l'oru (1925), Li circu (1928) e lu
capulavoru Luci dâ cità; quannu ncuminciò lu sunoru, iddu nu nni vosi sapiri
nenti, e finu ô 1940 cuntinuau a fari sempri film muti.

Lu granni dittaturi fu lu sò primu film cû sunoru e cô parratu, unni mpirsunau
Adolf Hitler nta na manera irrisistìbbili; fici appoi Monsieur Vedoux (1947) ca
ginirau novi discussioni; ntô 1952, fici lu sò Cantu dû cignu: Luci dâ ribbalta.

Mentri stava ntâ mèrica, vinni dichiaratu cummunista e, pi chissu, si nni turnò
nta l'Europa. Ntô 1972 pigghiau l'Oscar a la carrera.

Lu sò ùrtimu film fu La cuntissa di Honk Kong dû 1966. Murìu a Vevey ntâ
Svìzzira ntô 1977.



https://scn.wikipedia.org/wiki/Castagnu_d%C3%AA_Centu_Cavaddi

Lu Castagnu dê Centu Cavaddi è n'àrvulu di castagnu plurimillinariu, chi
s'attrova ntô Parcu di l'Etna, ntô tirritoriu dû cumuni di Sant'Arfiu, nta na
traversa dâ strata ca porta di Furnazzu a Linguarossa 'n pruvincia di Catania.
Cunsidiratu comu lu castagnu cchiù famusu d'Italia, fu visitatu di pirsunaggi
llustri. La sò storia si funni câ liggenna di na riggina e di centu cavaleri chi
truvaru rifuggiu, chê cavadda, di na forti chiuvuta d'acqua.

Ntô 1636 nta l'òpira "Il Mongibello" di Petru Carrera, veni cuntatu ca sùpira a
Màscali, nnâ cuntrata Carpinetu, c'è un voscu di àrvuli di castagni " unni
s'attrova un maistusu pedi di castagnu cavatu pri l'etati e, comu û cuntaru
chiddi ca lu vìttiru, d'intra ci ponnu càpiri trenta cavaddi".

Nta la Storia naturali e ginirali di l'Etna di Don Giuseppi Recupero (1720-1778)
veni accussì fatta la discrizzioni dô castagnu: "Ntô cavu di stu granni fustu,
nnô latu di l'apirtura di Livanti, c'è fabbricata na capanna, unni ci si mèttunu
li castagni; ô ciancu di facci c'è nu furnu capaci di còciri un tùmulu di pani;
e ntô menzu c'è fabbricata na casa a siccu... longa vintidui palmi e làrica
quattòrdici ...." . P'addimustrari ca l'àrvulu è unu sulu e ca non sunnu cchiù
chiati nasciuti e crisciuti nzemi, Don Giuseppi Recupero accussì dici: fici la
prova cchiù chiara e dicisiva cu l'aviri fattu scavari attornu a tuttu lu
pidali, ca nzinu a la prufunnità di dui palmi attruvai tutto sanu, ùnicu senza
verun signali di unioni".

Assai viaggiaturi dû "Grand Tour" ci fìciru lu ritrattu e tra chissi ci foru
Patrick Brydone e Jean Houel, ca, ntâ sò òpira Voyage de la Sicile, de Malta e
Lipari, lu ritraìu ntô 1787.

Pi la rilivazzioni fatta ntô 1780, lu castagnu avìa na circunfirenza di 57,9
metri. Cu tuttu ca lu truncu principali s'abbruciau ntô 1923, li sò tri fusti
c'arristaru e ca si penza ca si svulupparu a partiri di n'anticu e ùnicu cippu,
hannu nzemi na circunfirenza di 50,20 metri e n'autizza di 22 metri.

La prima asplurazzioni scintìfica dû castagnu vinni fatta dô butànicu
palermitanu Fulippu Parlatore (1816-1877): iddu dissi ca l'àlvuru di l'Etna avìa
n'etati di quarchi quattrumila anni. Ntô 1982 Bruno Peyronal, ducenti di
Butànica a l'Universitati di Torinu, calculau ca l'etati dô castagnu è di oltri
dumila anni. Stu pedi di castagnu è na chianta ca apparteni ô gèniri "Castanea"
dâ famìgghia "Fagaceae".

Nu gruppu di tècchinici e agrònumi spicializzati in arburicultura urnamentali
sta travagghiannu pô risanamentu fitosanitàriu e, nta ssu tempu, fa prilevi pi
l'anàlisi dû Dna dô castagnu dê centu cavaddi. L'anàlisi dû Dna vèni fattu pi
cunfirmari si li tri fusti di st'àrvulu câ circunfirenza cchiù granni dô munnu,
appartènunu tutti ô stissu cippu radicali.

Lu nomu pigghià urìggini di na liggenna sùpira la riggina Giovanna (nun si sapi
bonu cu putissi èssiri ssa Riggina, si Giuvanna I d'Aragona o Giuvanna I
d'Angiò).

Si cunta ca la riggina Giuvanna, mentri era a na battuta di caccia sùpira lu
monti Etna, attruvau riparu e rifuggiu, idda e centu cavaleri e cavaddi ô
sèquitu, sutta a lu gicantiscu castagnu.

Sùpira l'àrvulu, lu pueta catanisi Giuseppi Borrello (1820-1894) ci fici na
puisìa:



https://scn.wikipedia.org/wiki/Carta,_Forficia_e_Petra

Carta, Forficia e Petra (o dittu pi qualunchi ordini, e quarchi vota canusciutu
p'autri lingui comu Rock, paper, scissors; Roshambo, Rochambeau, Row-Sham-Bow;
Ick-Ack-Ock; Janken; Mora; Morra Cinese; Gawi-Bawi-Bo; JanKenPon; Ca-Chi-Pun;
Farkle; Ken Ken Pa; or Kai Bai Bo) è nu jocu di manu pupulari, spissu jucatu di
piciriddi. Tanti voti veni usatu ô postu di lanzari na munita nta l'aria,
jittari li dadi o tirari a sorti pi scartari cu avissi a jiri primu pi qual'è
gghie. Ma cuntrariu ê scelti ammuzzu, stu jocu si pò jucari cu tecnica, picchì
assirvannu lu tò rivali, unu pò addunàrisi dî soi dibbulizzi chi ponnu èssiri
sfruttati.

L'Australiani jocanu pi stu modu: "forficia, carta, petra!" o "carta, forcicia,
petra!" (comu l'ordini sicilianu), gridannu sulu tri palori (mmeci di quattru) e
suttaliniari l'urtima palora chi è puru signali pi fari li formi dû jocu.
Ovviamenti stu tipu di jocu va cchiù currennu e cci voli menu tempu pi jucarilu,
o si pô jucari lu campiunatu cumprinnennu tanti partiti.

Li Brasiliani accumenzanu lu jocu ntôn modu simili di chiddu australianu,
gridannu li palori pi giappunisi pû fattu dâ nfluenza di migranti giappunisi.

La stratigìa di stu jocu addipenni suprô usu di psicoluggia pi nzirtari o
nfluinzari lu cumpurtamentu dû tò rivali. Veni cunziddiratu accitabbili parrari
ntôn modu ngannusu o babbalunaru pi ntrappulari o illùdiri lu tò rivali.
P'asempiu: "Ju fazzu sempri la petra", o "nenti è cchiù forti dâ forficia!" o
"carta? ma cu usa la carta comu arma d'affisa?", ecetra.

Comu Go e Mahjong, Carta, Forficia e Petra era mmintatu dî cinisi. Sicunnu ôn
libbru ntitulatu Wǔzázǔ (五雜俎 or 五雜組) scrittu di Xiè Zhàozhì (謝肇淛) nta l'ebbica
tarda di Ming, li surdati di vintura jucavanu nu jocu chiamatu shǒushìlìng
(手勢令), e si cridi c'avissi a essiri Carta, Forficia e Petra.

Nun avemu ducumenti di Carta, Forficia e Petra nta l'ovest prima dî rapporti
ufficiali cu l'Asia. Li scritturi dû punenti dâ fini dû seculu XIX sulu
ammuntuaru ca era nu jocu asiaticu. Li cinisi e coriani usanu Tissutu nzemmula
cu petra e forficia, addimentri li giappunisi l'hannu richiamatu carta. Si pò
cunchiudiri di sti fatti ca li miricani pigghiaru stu jocu dû Giappuni duranti
lu seculu XIX.



https://scn.wikipedia.org/wiki/Carru_Gimmillaru

Carru Gimmillaru (o Carlo Gemmellaro 'n talianu) nascìu a Niculosi lu 14 di
nuvèmmiru 1787 e murìu a Catania lu 22 di uttùviru dô 1866; era n'omu di scienza
e di littiratura. Scrivìu puisìi pri sicilianu e pri talianu, ma è arricurdatu
chiossai di tuttu ntô campu dâ gioluggìa, unni appi fama chi supirau li cunfini
dâ Sicilia e puru di l'Italia. Si lauriau dutturi 'n midicina e chirurgìa ntô
1808, ntâ l'Univirsitati di Catania. Appoi, pri sett'anni, si nni ivu appressu ê
ngrisi, contru a Napuliuni Bonaparti.

Viaggiannu di un capu a n'àutru di l'Auropa, potti studiari, ammunziddari e
scrìviri ccu pricisioni tuttu chiddu ca sirvìa sapiri dê petri, minirali, cosi
antichi attruvati sutta terra e ogni àutra cosa ca putìa studiari. Quannu turnau
a Catania pubblicau, attraversu l'Accadèmia Giuènia dê Scenzi Naturali - ca era
funziunanti dô 1824 -, li risurtati dê sò ricerchi; ccu stu sistema iddu desi na
svorta a la gioluggìa, ca a ddu tempu 'n Sicilia nun era canusciuta assai, e
criau a Catania la scola giològgica a liveddu auropeu.

Prestu lu fìciru prufissuri di Storia Naturali nta l'Univirsitati di Catania, e
ccu na sèrii di travagghi, pruducìu nu stùdiu dâ stratigrafìa dâ Sicilia,
n'àutru supra la fàuna dô Golfu di Catania, e n'àutru mpurtanti stùdiu supra
l'urìggini giològgica di tanti tirreni siciliani.

Ntô 1832, intra l'Univirsità di Catania, sistimau l'Ussirvatòriu Mitiriològgicu,
custruennu strumenti, comu lu pluviòmitru di sô mminzioni. Accuminciau a
urganizzari lu Gabinettu di Storia Naturali. Fu Rittori dô 1847 e membru di
l'Accademia Giuènia di Catania, di l'Accademia dê Licei di Roma, dô Riali
Culleggiu dê chirurghi di Londra, di l'Accadèmia Sankinbiggiana di Francuforti
dâ Girmania, di l'Istitutu Culumbianu di Vashintonni ntâ Mèrica e dâ Sucità
Giològgica dâ Francia.

Ntê soi sittantanov'anni di vita Carru Gimillaru viaggiau assai e scrivìu ca
c'era assai assai la nicessità di rializzari lu Portu di Catania, nnispinzàbbili
â citati pô sô sviluppu cummirciali; scrivìu macari supra ô sviluppu di
l'agricurtura 'n Sicilia e supra lu Risurgimentu sicilianu. Comu giòlugu e
vurcanòlugu sturiau l'Etna; li sò studii sunnu riassumuti ntâ monugrafìa
"Vurcanuluggìa di l'Etna 1859-1860". Quannu spuntàu di lu mari lu vurcanu di l'
Ìsula Firdinandèa, currìu sùbbitu ppi studiàrilu e nn'addisignau macari li
pruspetti.

Gimmillaru campau nta n'èbbica dâ storia siciliana unni appi oppurtunitati di
vidiri armenu quattru rivuluzzioni pulìtichi siciliani, accuminzannu cu chidda
dû 1812, finennu cu chidda dû 1860.

Una si chiama: Cenni Storici di la Rivoluzioni Siciliana, l'annu MDCCCXLVIII.
Scritta pi sicilianu, si tratta dâ rivuluzzioni ndipinnintista dû 1848. Ccasutta
si pò lèggiri n'astrattu nicu di sta saggìstica (funti: Arba Sicula, vulumi II).
È lu ntroducimentu.



https://scn.wikipedia.org/wiki/Carnaluvari_di_Trinidad_e_Tobbagu

U Carnaluvari di Trinidad e Tobbagu jè n'eventu annuali di puttata mundiali comu
u "Carnaluvari di Venezzia", u "Carnaluvari di Viareggiu, u "Carnaluvari di Riu
de Janeiru".

Câ scuperta dill'ìsula ntô 1498 duranti u terzu viaggiu di Cristofuru Colombu,
Trinidad addiventa territoriu e culonia dill'Imperu Spagnolu, avampostu
strategicu e privileggiatu, grazzi a sô favurèvuli posizzioni giogràfica, pû
cuntrollu dû vicinu cuntinenti currispundenti a chiddu chi ùoggi jè chiamatu
Amèrica dû Sud. A Spagna c'avia cuntribuitu ô sviluppu e ô prugressu dill'ìsula,
câ "Cedula dâ Pupulazzioni" (Cedula della Popolazione) dû 1783 chi stìenniu e
favuriu l’europei c’aviunu ntinzioni di trasferirisi a Trinidad. Cû sta liggi i
culoni francisi, pî fujeri ê strammamenti dâ Rivuluzzioni francisa in patria,
chê schiavi creoli, omini di culuri e mulatti libbiri dill'ìsuli vicini di Saint
Vincent, Grenadine, Grenada, Guadalupe, Martinica e Dominica, pupularunu
Trinidad pî travagghiari ntê piantagiuni di canna da zuccuru, ncintivati cû
tassi cchiù liggìeri pî deci anni e l'assegnazzioni d'appezzamenti di terra bona
pî zappari. A pupulazzioni in princìpiu fatta di Amerindi Caraìbbici e Arawak
ìndigini, s'arricchiu di miticci e mulatti duvuti ê trafici di schiavi
dall’Àfrica. Ntô 1797 Trinidad addiventa na culonia dû Regnu Unitu, c’una
pupulazzioni di lingua francisi, sutta i liggi spagnoli e assemi a Tobbagu jè
nziccata ntê territori d'Innie Britannici di Levanti (British West Indies), nomu
duvutu a sbagghiata cunvinzioni dû scuprituri gènuvisi Colombu d’agghicari ntâ
ll’Innia di Marcu Polu facendu strada via mari ntô versu cuntrariu. Sti nùovi
immigrati fundarunu paìsi comu “Blanchisseuse”, “Champs Fleurs”, “Cascade”,
“Carenage” e “Laventille”. U Carnaluvari jè impurtatu dê francisi, dirivatu da
chiddu europeu, cunzatu e ammiscatu chê tradizzioni e usanzi dî schiavi. In
princìpiu c’era u divietu di prisinziari ê fistini di stampu europeu e i servi
cunfinati ntê sô casi. Cô tempu puru i schiavi furunu ammessi, cunzandu elementi
propri cû chiddi dî patruni ma, spissu puru a imitari e qualchi vùota a
buffuniari cû biffarda malizia u cumportamentu dî princìpali ntê balli
màscarati. Fonnendu chiddi chi in princìpiu erunu festi pû raccoltu, fatti di
sonu, cantu, ballu, dû Canboulay assemi a simulazzioni di cummattimenti chê
vastuni e i riti prucissionali rievucativi e commemurativi ô lustru di ntorcie,
u accumpagnamentu cantatu e ritmatu dû travagghiu ntê campi ntâ fumma àfricana
Kaiso e pî timminari, a satira versu â malacrianza di na classi duminatrici e
spissu arruganti, tuttu chistu custituisci l’abbozzu dû Carnaluvari di Trinidad
e Tobbagu. Abulita â schiavitù ntô 1838, i discindenti àfricani liberarunu â
versioni dû Carnaluvari pî stradi attraversu l'usu di tammuri, dî sezzioni
rìtmichi comu u “bambù Tamboo” e di autri usi e custumi d’ogni nova pupulazzioni
jùnciuta a Trinidad. Ùoggi na rievocazzioni dû Carnaluvari dî Schiavi
“J'Ouvert”, câ faccia e u corpu tinciuti chê culuranti cchiù disparati, àbiti e
robba strazzata, stiriddata, nzivata e lurda, si cilibbra cû longhi sfilati ntê
matinati dû Lùniri Grassu. I cummattimenti simulati chê vastuni e
l'accumpagnamentu musicali chê percussioni d'Àfrica di Punente furunu vietati
ntô 1880, dùoppu i disòrdini Canboulay (Riots Canboulay) e i liggi ngrisi
dill'epuca. I vastuni furunu canciati chê canni di bambù, chi furunu tonna vùota
vietati pî evitari problemi di òrdini pubblicu. I percussioni ricumpareru ntô
1937 utilizzandu materiali di riciclu: “buttigghia e cucchiaru”, commogghi di
pignate e di cati da munnizza, di padedde, biruni da benzina. I steel pans ùora
sunnu na parti mpurtanti dâ scena musicali di Trinidad e sunnu na sezzioni
pupulari dî cuncursi di musica denuminata “Canboulay”. In princìpiu signalati
comu malacarni e tinti, quannu ntô 1941 a Marina dî Stati Uniti arrivò a
Trinidad, i “Panmen” resuru pupulari sta nova fumma musicali e i strumenti tra i
surdàti àmiricani, e chisti ntusiasti, ficiru canusciri a nuvità ntâ tuttu u
munnu.

U Carnaluvari di Trinidad e Tobbagu jè un fistinu annuali chi si teni ntê jùorni
avanti u Mèrcuri rê Cìnniri e jè famusu pî custumi culurati dî participanti e i
festi esuberanti seguendu un calannariu chinu c’anticipa di sumane i princìpali
manifestazzioni. Nùmmurusi attrazzioni culturali interessunu tutti l’abbitanti
dill'ìsula e i migghiara di furasteri agghicati pî l'occasioni, in esecuzioni
finu e sfilati dû Lùniri e Màrtiri. “Si nun si fistiggia, si sta preparandu o si
piensa ô Carnaluvari”, accussì amanu ripetiri i “Trini” dâ loru manifestazzioni.
I priparativi durunu tuttu l'annu ma, i cilibbrazzioni si ràprunu dùoppu Natali
pô “Boxing Day”, u 26 dicèmmiru, iùornu di Santu Stefanu quinni jè tuttu un
festinu o un eventu musicali arrìeri a ll’autru. S’accumincia chê cumpitizzioni
fra scole ê ballu di Calypsu, Limbu e impunenti cuncerti Soca. Sunnu prisintati
i brani o culonni sonori dî vari bandi o gruppi màscarati, veri e propri
crapuliamenti musicali ntê vari prugrammi radiu. I “Steelbands” o bandi di
percussioni accumincianu i priparazzioni pî “Panorama”, a cumpetizzioni pî bandi
dî “steel pan” chi si teni dô 1963. A cumpetizzioni Panorama finisci Sàbbatu
Grassu ntâ nuttata pricidenti l'iniziu ufficiali dû Carnaluvari. U cori dâ festa
musicali jè u Calypsu chi dô 1960 jè fusu câ musica e u stili funk p’addivintari
soca calypsu attraversu l'interpretazzioni di “chantwells”. Cuncursi di custumi,
“Stickfighting” o cummattimenti chê vastuni, di canti e balli sunnu cumpunenti
mpurtanti dû festival. U Carnaluvari comu jè cilibbratu a Trinidad e Tobbagu si
fistiggia puru in tanti autri cità dû munnu. Ntê zoni accumunati storicamenti dû
Culonialismu Francisi o chi ospitanu grandi cumunità Caraìbbichi. Nazzioni comu
Curaçao, Dominica, Santa Lucia, Anguilla, Antigua e Barbuda, Aruba, Barbados,
Grenada, Haiti, Giamaica, Guadalupe, Saint Vincent e Grenadine, Saint Kitts e
Nevis, Saint Martin, ntê Ìsuli Vèrgini, ntê Stati Uniti e U.S. Ìsuli Virgin
hannu u denominaturi cumuni dâ cilibbrazzioni dô J'Ouvert. I grossi cumunità
Caraìbbichi all'esteru organizzanu impunenti fistiggiamenti in dati differenti
chi vannu da New Orleans, Miami cô “Miami Carnival”, Houston cô “Carifest”,
Toronto cô Caribana, New York City cô "Labor Day Carnival - Day Parade West
Indian” o “Crown Heights” quarteri di Brooklyn pî finiri cû ll'ultimu
appuntamentu duranti l'ultimu “bank holiday" d'austu a Londra cô "Notting Hill
Carnival" u cchiù affuddatu. Pî l’elencu completu dî fistini dû “Caribbean
Carnival” viri Carnaluvari Caraìbbico ntô munnu.

J'Ouvert jè a cchiù rituali dî cilibbrazzioni cchiù antichi esprissioni dî
storia, folklore e cultura dill'ìsula. Tìnciuti dî cioccolatti, grassu, ùogghiu
e pittura, pìci, melassa, bandi bucianti di figuranti mimunu diàvuli, dimoni,
mostri e fùodditti scurdandusi ogni inibbizzioni e scìummicandu u scantu dû
scuru, ricaccandu l'esprissioni cuntenta, filici e fistusa dê schiavi ntê
fistiggiamenti pî la riattruvata libbirtà dâ schiavitù cuncessa ntô 1838.
Esprissioni dâ libbirtà riattruvata, rasenta l’eccessi propriu ntâ
riproposizzioni dî riti dû Carnaluvari, jè ipotizzabili chi cetti tradizzioni
J'Ouvert riportinu â memoria i dìsordini civili di Portu di Spagna, quannu â
genti si nzinvava d’ùogghiu o virnici o pìci p'evitari d’essiri ricunusciuta. Si
u Màrtiri jè u iùornu dâ festa, dî sensi, dû divertimentu, u J'Ouvert jè u
iùornu dâ giuiusa rievocazzioni, dû ricunuscimentu dî propri radici,
d'affermazzioni d'appartininza incancellabbili a identità culturali cunchiuduta
e cunsolidata. Cû l'“Emancipation Bill” i discindenti dê schiavi adottunu i
pratichi Canboulay comu fistiggiamenti pî cilibbrare l'“Emancipation Day”,
iùornu fistiggiatu inizialmenti u 1° austu, anticipandulu â notti a cavaddu fra
a Dumìnica e u Lùniri Grassu. Lùniri ê 04:00 i rituali accumincianu ntô gghinu
dâ notti, in princìpiu ntô silenziu cchiù funnu chi va via via pupulandusi da
tirrificanti fijuri chi fummunu prucissioni fra esilaranti e criscenti ritmi di
musica soca sparata a tuttu volumi da TIR musicali satando “jumping up” a
migghiara pî stradi facendu “wining” o “gyrating of the hips” o “annacamentu dî
cianchi, dî natichi e dill’anchi”. L'eccitazzioni e u divertimentu arrivunu a
picchi auti ma, u “J'Ouvert” custituisci sulu na specie di riscaldamentu pî
chiddu chi si pruspetta câ sfilata dû Màrtiri Grassu. I tradizzioni dô J'Ouvert
varianu assai da nazzioni a nazzioni dû comprensoriu dê Caraìbbi. A Trinidad e
Tobbagu, na parte di tradizzioni detta l'usu di culuranti supra i corpi dî
participanti canusciuti come "Jabs Jab". Tuttu chistu trova funnamentu ntô
sviluppu agricolu in origgini e successivamenti, ntô setturi minerariu e
petroliferu ntê l'ultimi decenni, nun scurdandusi dâ prisenza dû cchiù granni
Lagu di pìci dû munnu. I tempi sunnu canciati pur ntô rispettu di tradizzioni,
sempri cchiù usati culuranti fatti apposta supra a fisici scattanti e sculpiti,
custumi nichi chi dannu risautu a corpi statuari chi di travagghiu ntê campi o
ntê mineri hannu vistu picca. Sensualità e beddizza, frivulizza e faccia tosta,
esteriorità e cuinvolgimentu, ammiccamenti e rapimentu di sensi ntô ritmu
cullittivu unni i veri patruni sunnu i flussi d’ormoni e i scarichi d'adrenalina
misi in circulu da allentati freni dâ libbidini. Ntâ l'ìsuli di Dominica, Santa
Lucia, Guadalupa, Saint Martin e Haiti i participanti cilibbrano sunandu flauti
e cunchigghie o battendu tammuri di peddi di capra, ferri da stiru o vastuni di
bambù e cantandu canzuni pupulari. J'Ouvert jè parti integranti dô Carnaluvari
ed jè suggettu a tanti influenzi: spagnola, ngrisa, francisa, àfricana, inniana
e di tanti autri gruppi etnici chi hannu lassatu signali incancellabili.

N’esplosioni di culuri, affuddati gruppi màscarati, custumi spettaculari,
trascinanti musica, trasgressivi bisbocci, party bagordi carichi di adrenalinica
trasgressività e tanta poliedrica criatività, ciumi di Rum e birra, u
Carnaluvari di Trinidad ha espurtatu similari cilibbrazzioni ntâ tuttu u munnu
ma, nessun'autra manifestazzioni pò rivalìggiari e cumpitire in tema d'abbandunu
d'inibizzioni, eufuria e splendidu, stupendu spittaculu. A sfilata dû “Carnival
Tuesday” o Màrtiri Grassu jè nticipata dall'assembramentu di numerusi e
affuddate band chi cumincia prestu quannu cintinara di migghiara di fijuranti in
custume, secundu u tema dâ propria sezzioni e gruppu màscaratu, si spieguno pî
l'ammassamentu ordinatu e u corteu dô protocollu e pircursu prestabilitu. Ogni
banda segui un cuncettu prestabilitu: storicu, mitologicu, attuali o tropicali,
cuncetti chi ponnu seguiri variazzioni a secunda di sezzioni chi cumpungunu i
gruppi senza mai alluntanarisi dû tema princìpali. L'itinerariu dû corteu
prividi u transitu attraversu u “Queen’s Park Savannah” u cchiù granni parcu
citadinu unni di frunti a telecameri e na giuria i vari sezzioni di gruppi
scatinunu u propriu dinamismu pi la cunquista dû titulu di "Champion Band" e
essiri primiata cû titulu "Masquerade Band of the Year". Quannu ê 00:00 dû
Mèrcuri rê Cìnniri (Ash Wednesday) impruvvisamente s’astutunu i luci e
l’altoparlanti si zittisciunu, tra figuranti surati e facci chi chiànciunu
temmina ufficialmenti un Carnaluvari e si jettunu immediatamenti i basi pî
chiddu successivu.

U prospettu mmustra i dati dô Carnaluvari dî Trinidad e Tobbagu dû 2013 finu u
2020.[1]

I cuncursi musicali custituisciunu a colonna dû Carnaluvari. Esseri numinatu
“Calypsu Monarch” jè unu dî cchiù granni unuri dû paisi e a cumpetizzioni va in
onda supra i riti televisivi nazziunali. Trinidad e Tobbagu jè multiculturali
(amerindi, europei, àfricani, inniani, cinisi e dû Mediu Orienti) e tutti i sô
gruppi hannu cuntribuitu ad alimentari i nfluenzi musicali e i soni dû
Carnaluvari. Sti culturi hannu datu vita a na musica assai diversa da chidda dû
“Carnaluvari in Spagna”, “Carnaluvari di Venezzia” o “Carnaluvari di New
Orleans”. I custumi dî Re e Riggini di grandi dimensioni hannu un ruolu
importanti ntê cilibbrazzioni dû Carnaluvari di Trinidad. I participanti vestunu
custumi elaburati, riccamenti decurati chê piume e paillettes. Bande di
Carnaluvari sonnu gruppi organizzati cumposti da participanti chi pagunu pî
custumi elaburati da stilisti e cuciuti da squadri di vuluntari. A danza in
custume di participanti pî stradi jè garantita dô sonu di na steel band, na
fanfara o un dj soca a bordu di tir musicali: tuttu chistu si riassume ntô
tèrmini “jucare mas”. Na carattiristica unica da sfilata jè chi a genti dû postu
e furasteri partecipanu a parata dî bande. Ogni banda jè guidata da un Re e da
na Riggina chi vestunu custumi assai granni chi spissu richiedunu estensioni e i
roti pî aiutari i “Masquerader” a puttarli pî stradi. Ogni annu la “Dimanche
Gras” (Dumìnica dî Carnaluvari) un cuncursu jè tenutu pî assegnari u titolu di
Re e Riggina dû Carnaluvari. U Carnaluvari dû Lùniri e Màrtiri, i band sunnu in
cumpetizzioni pî vinceri u titulu di Banda dill'annu. I picciriddi s’arricrianu
partecipandu a “Carnaluvari di Picciriddi”, a cuncursi e sfilati chi si
svolgiunu i semani prima dû culmini dû festival. U Carnaluvari fa parti dû
programma di studi nazziunali, diversi piani di studiu si svolgiunu pressu i
scoli di tuttu u paisi. Spetta all’autorità reggionali organizzari e gistiri
manifestazzioni simili ntê città cchiù nichi e ntê villaggi.



https://scn.wikipedia.org/wiki/Campubbeddu_(Girgenti)

Campubbeddu (o Campubbieddru / Camubbieddru ntâ parrata lucali) è un cumuni di
11.047 abbitanti dâ pruvincia di Girgenti. Ntâ parrata campubbiddisa,
l'abbitanti si chiàmanu campubbiddrisi o camubbiddrisi.

Campubbeddu di Licata è nu cumuni cullinari situatu supra n'autuchianu dâ vaddi
dû ciumi Sarsu a 316 mt. 'n susu lu liveddu dû mari. Lu tirritoriu, ca ci havi
na stinzioni di circa 80 Kmq., cunfina cu Ravanusa, Naru e Licata; la
pupulazzioni d'a ddà banna è di circa 11.500 abbitanti; a 51 Km dû capulocu di
pruvincia. Li sò cunfini sunnu dilimitati a ovest dû Turrenti dû Canali, a est
dû Turrenti dû Milici.

Campubbeddu di Licata fu funnata comu burgu fiudali ntô 1681 di Raimunnu
Raimunnetta, Baruni di Campubbeddu, ca pajau duccentu unzi p'accattari, di Carlu
VI dû Sacru Rumanu mperu e Carlu II di Spagna la Licentia Populandi pû sò fèudu.

La custruzzioni di villaggi novi era già accuminzata câ mmigrazzioni arbanisa
ntô XVI sèculu ca, comu si pò disùmiri di l'alencu dî cumuna novi, fu di tali
prupurzioni di trasfurmari la campagna siciliana.

Lu Baruni Funnaturi di qualisiasi centru urbanu, e quinni puru chiddu di
Campubbeddu di Licata, era titulari dî Meru e Mistu Mperiu, sprissioni pi
nuiàutri scura, ma ca racchiudi nt'idda l'asircizziu di tutti li putiri
pulìticu, amministrativu, fiscali, militari, giudizziariu. La scigghiuta dû
postu unni adificari fu fàciuli. Asistìa ntô fèudu un poju rucciusu, cu n cima
na schianata vasta unni s'attruvava na massarìa dû fèudu. Tali poju era vicinu a
diversi surgenti d'acqua mpurtanti e era attravirsatu di na diramazzioni dâ
"Reggia Trazzera" ca passava a urienti.

Lu Baruni pruvvidìu sùbbutu â custruzzioni dâ Cresia e dâ Castiddanìa: la
cresia, la matrici attuali, fu didicata a San Giuvanni Vattista. La facciata dâ
cresia taliava a punenti e custituisci n pràttica lu tranzettu di l’attuali. La
Castiddanìa era nu cumplessu di custruzzioni ca sirvìanu pi l'uffici pùbbrici e
pâ risidenza dû Castiddanu, numinatu dû Baruni. S'attruvava ntâ Chiazza XX
Sittèmmiru attuali e fu sdirrubbata a l'accuminzagghia dû 1900. Li casi e li
tirrena èranu gravati di canuni enfitèutici la cui riscussioni durau nzinu a
quarchi dicenniu fà.

Lu paisi criscìu m prescia: dû 1690 ô 1704 si cilibbraru 32 matrimoni e già lu
cinzimentu dû 1710 arriggistra 212 abbitanti e 113 casi.

Ntô 1734 lu Baruni cuncidìu a Campubbeddu, burgu fiudali, di custituìrisi
Cumuni: l'abbitanti pajàvanu pî spisi di l’amministrazzioni: parracu, giurati,
mèdicu, culletta, ecc... L’attu d'ubbricazzioni fu firmatu di 48 nutàbbili.

Ntô 1778, pi vuluntati di Firdinannu IV, midemma l’amministrazzioni dâ
giustizzia passa ntê manu dî Dicuriuna. Li baruna nun ponnu cchiù aggiri contra
li propi dibbitura nì custrìnciri li culoni a cultivari li terri di sò
prupritati. Fu na limitazzioni riali dû putiri dî Baruna ca, prima di dda data,
era assulutu. Nta tutta la Sicilia si chiuderu li càrziri barunali, li
famiggirati dammusi.

Ntô 1786 li Campubbiddisi si riscattaru cumpretamenti dâ sirvituti fiudali. Fu
cugghiuta ntra li citatini, ntra chiddi ca putìanu, la summa di £. 13 unzi e 10
tarì pi pajari ô Baruni la reluizzioni dû meru e mistu mperiu.

Lu sèculu XIX è denzu d'avvinimenti. Pari fussi prisenti a Campubbeddu la
Carbunarìa e nummirusi Campubbiddisi participaru a li moti dû 1820, l’annu di lu
ribbellu: foru sacchiati li casi di dazzieri e cabbilloti.

Ntô 1860 lu paisi participau cu sei "picciotti" â mprisa dî Milli: li vittori
garibbardini foru salutati di granni manifistazzioni pupulari. Lu primu sìnnacu
"talianu" fu Carmelu Gerbinu, eliggiutu, nzèmmula a 18 cunzigghieri, di 55
elittura. Ntô 1892 Campubbeddu partècipa ê moti dî Fasci Siciliani.

Lu leader lucali era l’avvucatu Ninu Scuderi. Ci foru diversi manifistazzioni e
cumizzi cu uratura di fama comi De Filici, Dragu, Garibbardi, Boscu prima ca la
riazzioni dû ribbirisi Crispi struncassi li Fasci câ nviata di l’asèrcitu e cû
statu d’asseggiu.

La pupulazzioni passau di 5821 abbitanti ntô 1861 a 12 mila ntô 1901. Ci fu
n'arrivata di maistranzi calabbrisi pâ custruzzioni dâ ferrovìa ca si stabbileru
a Campubbeddu e ca nzinu a quarchi annu fà vinìanu nnicati chî nciuri di mussa
luordi (musi lordi) forsi pi l’abbitùtini di purtari li mustazzi.

L’attivitati principali dû paisi era l’agricultura: granu duru, ligumi, mènnuli,
alivi, racina. Prima ca li vigniti fùssiru distruggiuti dâ fillòssira dû 1883,
Campubbeddu era un centru grossu di pruduzzioni vinìcula. Àutri attivitati
rilivanti, nzinu â mitati dû sèculu, foru li mineri di sùrfaru, ca cuntribbueru
a furmari maistranzi opirari vasti.

Nta l'ùrtimi dicenni dû sèculu XIX e nzinu a l'anni '70 dû XX sèculu si
manifesta un muvumentu migratoriu ntenzu nterruttu dî dui guerri: li
Campubbiddisi emigraru nta tuttu lu munnu. Nutèvuli sunnu ancora li culonii dî
Campubbiddisi a Buffalu (Statu di New York), Saint-Etienne (Francia), Desiu
(Lummardìa). Doppu la secunna guerra munniali si sviluppau un muvimentu
cuntadinu fortissimu ca purtau a l’occupazzioni dî terri di tanti fèudi nun
curtivati: li terri foru luttizzati e assignati ê braccianti ca si trasfurmaru n
prupitari nichi ca nta dd'anni addivintaru cchiù nummurusi.

Sunnu a arricurdari la ntruduzzioni, di l'anni 70 n appoi, dî culturi ntinzivi
spicializzati, n primu locu la racina di tàvula Italia ch'è òttima. Sta cultura,
puru siddu ridiminziunata, carattarizza ancora oi l’econumìa di Campubbeddu ca
parò pussedi già na bona pruduzzioni d'ortufrutta: pèrsichi, meli, pruna,
pipiruna, pumadora. S'accumenza dunca accussì a furmàrisi la nnustria di
trasfurmazzioni dî prudutti agrìculi.

Sunnu dâ fini dû sèculu XIX, fatti suprattuttu dû sìnnacu Sarvaturi Ciotta,
òpiri pùbbrichi mpurtanti: funtaneddi d'acqua putàbbili, bibbtiuteca, banda
municipali, àuli sculàstichi, alluminazzioni a pitroliu, la facciata dâ Matrici,
lu raloggiu cumunali, li marciapedi dî strati, lu cimiteru e la villa cumunali.

Dû 1980 accumenza a Campubeddu di Licata na granni ristrutturazzioni dû centru
abbitatu e vèninu rializzati sirvizza e strutturi d'un paisi mudernu cu visioni
cuirenti e stilisticamenti unitaria.

Â trasuta dâ citatina dâ S.S. 123 lu turista veni accugghiutu dî murales giuiusi
ca cummìgghianu una dî scoli materni e, passiannu, vossìa va a scummigghiari una
doppu l’àutra li diversi chiazzi (Tugliatti, Tien An Men, XX Sittèmmiru, Ardu
Moru, Màrtiri di Mòdina, Dâ Vittoria), trasfurmati n salotti eliganti e
monumintali, a l’aria aperta, friquintati di giùvini e vecchi dû locu e, la
sira, di giùvini dî cumuna vicini, attratti macari dî lucali pùbbrici nummurusi
e accugghienti surgiuti nta l'ùrtimi anni: pubs, pizzarìi, risturanti, bar.

Li monumenta tradizziinali ca ponnu èssiri ammirati a Campubbeddu di Licata
sunnu lu Palazzu dû Duca, la Funtana Canali (1650), e ricentimenti
ristrutturati, Palazzu La Lomia, La Matrici, unni s'attròvanu na Madunnuzza dî
Grazzi di scola dû Gaggina dû XVI sèculu, un Crucifissu di lignu dû XVIII sèculu
e li stàtui dâ Madonna di l’Aiutu dû Quattrocchi (1770 – 1780) e di S. Giuvanni
Vattista dû Bagnascu senior (1826).

Dû 1980, comu già cuntammu, è n attu nu pruggettu suggistivu di nzirimentu
d’arti ntô cuntestu urbanu, ca porta la firma dû Mastru italu-argintinu Sirviu
Binidittu, ca rializzau la pruduzzioni artìstica siquenti:

Campubbeddu di Licata è midemma un centru enugastrunòmicu di mpurtanza nutèvuli:
lu sò piattu tìpicu è lu mpurnatu (lu nfurnatu), un timballu gustusu di ziti
(furmatu di pasta) cu ragù, carni di maiali, cavuliciuri, ova, picurinu e àutri
essenzi ca sunnu lu sicretu dâ rizzetta ca si tramanna di matri n figghia. È
tradizziunarmenti accumpagnati dî vini lucali Maria Custanza, Terri dâ Barunìa,
Biancu di Nira, Fidiricu II di l'"Azzienda Agrìcula Giuseppi Milazzu", ca n
tempu brevi cunquistaru li mircati nternazziunali, doppu aviri vinciutu premi
enulòggici mpurtanti e pristiggiusi .

Lu 22 di giugnu dû 2006 lu sìnnacu diessinu Calòjiru Gueli fu arristatu cu
l'accusa di cuncursu sternu n assuciazzioni mafiusa. [1] Va a èssiri scarziratu
doppu menu d'un misi dû trubbunali dû riesami poichì nun ci sunnu elementi gravi
di curpivulizza. Lu cumuni è attuarmenti cummissariatu.



https://scn.wikipedia.org/wiki/Calcio_Catania

Lu Calcio Catania è na squatra di palluni di Catania. Nascìu ntô 1946, quannu
Santi Manganaro-Passanisi e Angelo Vasta uneru li sò squatri, la Catanese e la
Virtus. Ntô 1908 nascìu la Pro Patria, doppu canusciuta comu Catanese, Catania
SS e Catania ACF, ca jucò macari ntâ Serie B. La Catanese jucò li dui campiunati
siciliani di palluni: ntô 1920 (scacciata pi lu Missina) e ntô 1944-45 (niscìu ê
quarti, scacciata ê manu di la Sarausa e lu Nissa).

Li rossazzurri jòcanu ntâ Serie A pi 14 anni: ntô 1953-54, dû 1960-61 ô 1965-66,
ntô 1970-71 e ntô 1983-84, dù 2006-2007 ò 2011. La megghiu squatra fu chidda dû
1960-61: l'allenaturi era don Melu Di Bella, lu prisidenti Ignazio Marcoccio e
lu capitanu Mario Corti. Li jucatura arrivaru a lu 8° postu cu 36 punti.

Lu 28 di maiu 2006 lu Catania vincìu 2-1 l'ùrtima partita dâ Seria B cuntra
l'AlbinoLeffe e turnò ntâ Serie A. La squatra dû prisidenti Ninu Pulvirenti
agghicò secunna darreri di l'Atalanta. L'allinaturi Pasquali Marinu avìa na
squatra assai forti, cu Gionatha Spinesi, Davide Baiocco, Cristian Silvestri,
Roberto De Zerbi e li siciliani Giuseppe Mascara, Orazio Russo, Maurizio
Anastasi, Giorgio Lucenti e Giovanni Marchese. Accamora la squatra joca ntâ
Serie B.

Ntra lu 2006 e lu 2014 lu Catania jucau n Seria A. Quarchi vota sarvannusi
all'urtima jurnata o nti nu spareggiu pâ sarvizza. Lu 27 di maju dû 2007 lu
Catania vinci a Bulogna, n campu nìutru, contra lu Chievu pi dui a zeru. Sìgnanu
ntô secunnu tempu Rossini e Minelli e grazzi a iddi, lu Catania si sarva e
arresta ntâ serie "A". Lu 18 di maiu dû 2008 pariggiannu câ Roma lu Catania si
sarva. Li ùrtimi 2 campiunati fonu boni pirchì lu Catania fici lu record di
punti. Ad aprili do 2012 dopu 8 anni ca stava a Catania Prietro Lo Monaco si
dimetti da amminitratore. O sò postu arriva Sergio Gasparin ex Udinese e
Sampdoria.



https://scn.wikipedia.org/wiki/Bra%C5%9Fov

Braşov (ca si prununza Bràsciov) è na citati dâ Rumania. Ntô 2002, la sô
pupulazzioni fu di 283.901 abbitanti. Lu sô nomu n tudiscu è "Kronstadt" e n
ungarisi è "Brassó".

Braşov è situata ntô centru dâ Rumania, a 166 chm dâ capitali Bucarest, ntâ
catina muntagnosa dî Carpazzi. Fa parti dâ riggiuni dâ Transilvania.

La citati fu funnata dû l'òridini dî Cavallera Teutònici ntô 1211. Ntô sèculu
XIII e sèculu XIV, Braşov fu attaccata dî Tatari e dî turchi. Granni mura foru
custruiuti pi pruttiggìrila ca arristanu nzinu ô sèculu XVII.

Ntô sèculu XVI, la citati addiventa un granni centru econùmicu grazzî a la sô
pusizzioni geogràfica assai ntirissanti e arcuni privileggi fiscari. Nta chista
èbbica ci foru 45 corpurazzioni diversi e la prospiritati pirmisi
l'edificazzioni di nummarusi palazzi ca si ponnu vidiri macari oggi. Nta chistu
sèculu ci campàu e travagghiàu macari l'umanista tudiscu Johannes Honterus. Li
primi libbra rumini sunnu stampati di Coresi. Ma ntô 1688, un focu granni
distruggi la citati e la pupulazzioni fruntiggiari gravi malatìi ca ammazzaru
assai pirsuni.

Ntô sèculu XIX, foru distruiuti li mura dâ citati e chiddu pirmisi un rinovu di
li attivitati cu l'arrivu di fàbbrichi e manufatturi. Quannu la riggiuni fu
occupata di l'Austria, ci fu stampatu lu jurnalu pâ ndipinnenza "Gazzetta dâ
Transilvania".

Doppu la Prima Guerra Munniali, Braşov addiventa lu secunnu centru econùmicu dû
paisi darreri la capitati Bucarest, ma la citati fu parziarmenti distruiuta dî
bummardamenti dâ Secunna Guerra Munniali.

Dû 1951 ô 1961, la citati si chiamàu "Oraşul Stalin" (la Citati di Stalin), n
onuri di Giuseppi Stalin.



https://scn.wikipedia.org/wiki/Body_Language_(Queen)

Body Language è na canzuni ru gruppu ngrisi de Queen, ca fa parti ri l'album Hot
Space ru 1982 e pubbricata comu singulu u 19 di aprili 1982. A canzuni fu
scritta ra Freddie Mercury e pubbricata comu secunnu singulu (latu A ri "Life is
Real (Song for Lennon)") ru discu.

A canzuni fa virìri ai fans i canciamenti ru sonu ru gruppu, trasfurmannu i
canzuni 'n unu stili pop-dance. U granni successu ri Another One Bites the Dust
ispirò u gruppo o temporaneo abbannunu ru classicu glam rock e sperimental rock,
pi pruvari gèniri comu disco, funk e soul. Body Language fu unu ri chisti
esperimenti. A canzuni fu sunata pochi voti da lu vivu, a prima vota duranti u
cuncertu a Vienna, u 13 di maiu 1982. U singulu fu nu granni successu 'n Nord
Amèrica, ma 'n Europa nun ebbi a stessa fortuna, stu esperimentu nun fici
piaciri ai fans, a canzuni arrivò o 25° postu ne classifichi ngrisi.

Na li Stati Uniti dâ Mèrica u video cuasò granni pulemiche, grazzi a li
sfumaturi erotiche cu omini e fimmini nuri e surati, pi lu piriodu (1982) a
canzuni fu dichiarata inadatta e fu rifiutata ra MTV, addivintannu u primu video
musicali a essiri censuratu ra sta stazziuni televisiva.



https://scn.wikipedia.org/wiki/Blues_rock

U Blues Rock (o rock blues) è nu gèniri ri mùsica rock cu forti nfluenzi du
blues.

U blues rock accùminciò a svilupparisi comu gèniri uriginali sinu da la mità di
li anni sissanta, attraversu i sonoritati ri gruppi comu i The Rolling Stones
(iddi stissi pigghìaru spunti ra vecchi maestri du blues comu Elmore James,
Howlin' Wolf e Muddy Waters).

U gèniri è caratterizzatu ra improvvisazzioni di spuntu blues, jam fucalizzati
su li assuli ri chitarra elettrica spissu nu sound “pisanti” ca arrìpigghia u
tradiziunali Chicago Blues.

U gèniri uriginariamenti britannicu, cu artisti du calibbru di Mayall forma a
basi pi gruppi comu Free e Savoy Brown e li primi incarnazioni ri Flettwood Mac,
mentri li mèricani Johnny Winter, Paul Butterfield e i Channed Heat ni furunu i
succissuri.

Da stu gèniri musicali discennìnu vari muvimenti, comu l'hard rock di li anni
sittanta, ovveru l'estremizzazioni du blues rock. Assai artisti blues rock foru
spissu catigurizzati puru comu hard rock.



https://scn.wikipedia.org/wiki/Bivona

Bivona (o Vivona nta àutri parrati siciliani) è un cumuni talianu di 4.225
abbitanti dâ pruvincia di Girgenti ntâ Sicilia.

La festa cchiù mpurtanti di l'astati vivunisi è la Sagra della Pesca, ca veni
urganizzata di lu Cumuni nta la secunna mitati d'austu, e rapprisenta
l'attrattiva cchiù granni di stu paisi nicareddu, spersu 'n menzu a li muntagni.
Lu pèrsicu jancu bivunisi, nfatti, ortri a èssiri na squisitizza, si pò diri ca
rapprisenta lu fruttu cchiù diffusu nta tutti li sarmi dî tirrena di Bivona.

Lu 20 d'austu dû 2006 si fistiggiau la 21° edizzioni, e comu ogni annu la
prisenza di nu granni òspiti (quasi sempri cantanti) attribbuìu spissuri a
l'avvinimentu. Ntô 2006 fu Mariu Venuti, tuttavìa nta l'anni passati ci foru
Silvia Salemi, Anna Oxa, Ivana Spagna, Eduardu Bennatu, Eduardu De Criscenzu,
Franciscu Baccini e tanti àutri Big. Di quarchi annu, la manifistazzioni nun si
cuncentra sulamenti nta un sulu jornu, ma s'artìcula n tri jurnati cunzicutivi,
vennaridìa, sàbbatu, e duminìca (la jurnata finali nunchì chidda principali).
Piculiaritati funnamintali di tutta la manifistazzioni è rapprisintata macari di
li stands (àrea espusitiva) ca lu cumuni metti a dispusizzioni ntê vìi dû centru
di Bivona pi la mustra di l'artiggianatu lucali e nun, e pi li cummircianti di
prudutti agru-alimintari tìpici lucali e nun. Duranti la jurnata finali dâ
Sagra, dî primi uri dâ mattina nzinu ô tardu pumiriggiu, è pussìbbili tastari
gratuitamenti prudutti locali, sclusivamenti a basi di pèrsichi, tra cui li
pèrsichi cu lu vinu russu e jancu, li crustati di marmillata di pèrsichi, e lu
jilatu â pèrsica.

Cu Astati Bivunisa (Estate Bivonese) s'ìnnica lu nzemi di manifistazzioni
culturali, musicali, e sportivi ca, cu cadenza pressuchì jurnatara,
carattirìzzanu tutti li jurnati d'austu. A anticipari sti manifistazzioni, c'è
n'avvinimentu, assai sicutu dî bivunisi, ca teni occupati la maiuri parti dî
carusi dû locu.

Si sta parrannu dû sicutìssimu Turneu di Càuciu a 5 ca nta l'ùrtimi anni
pigghiau la diniminazzioni di Turneu dî munti Sicani. Sta manifistazzioni, nata
ntê primi anni uttanta, si svorgi ntâ secunna mitati di giugnettu, e funci di
avvinimentu-traghittaturi nzinu ô nizziu dâ vera e propia Astati Bivunisa.

La biddizza di sta cumpitizzioni stà principarmenti ntâ "location" scigghiuta pi
lu sò svurgimentu, rapprisintata dâ Chiazza principali dû paisi, zoè Chiazza San
Giuvanni, la quali pi l'accasioni veni adiguata â manifistazzioni sportiva. La
chiazza n chistioni, nfatti, cancia lu sò aspettu trasfurmànnusi nta na speci
d'arena, datu ca lu nummarusu pùbbricu assisti ê gari, n parti commudamenti
assintatu supra dui lunghìssimi vanchi di lignu (muntati "ad hoc" pi
l'avvinimentu), ca custìanu, a nun cchiù di una dicina di cintìmitri, li dui
lati dû campu, e n parti n pedi d'arreri li vanchi. Lu scinariu ca, quinni, si
veni a criari è arquantu suggistivu, macari pirchì l'àuta qualitati dî squatri
ca partècipanu a sta manifistazzioni, pi àutru tutarmenti finanziata dû cumuni
di Bivona, hà rinnutu stu turneu unu dî cchiù cumpititivi di l'àutu girgintanu.
Arriturnannu â vera e propia "Estate Bivonese", c'è a diri ca li tìpichi
attivitati, pi lu cchiù sirali, ca vèninu urganizzati sunnu ricunnucìbbili a
Rassegne Teatrali, Concerti Musicali, Serate di Cabaret, ecc....



https://scn.wikipedia.org/wiki/Bill_Clinton

William Jefferson Clinton (natu a lu 19 d'austu 1946), cchiù megghiu canusciutu
comu Bill Clinton, hà statu lu 42èsimu prisidenti di li Stati Uniti dâ Mèrica,
pristannu sirvizzu dô 1993 ô 2001. Li sò cchiù granni avvirsari pulìtichi foru
George W. Bush e Bob Dole. Fa parti dû Partitu Dimucràticu. Clinton fu lu primu
prisidenti dâ ginirazzioni di l'accussiddittu Baby Boom e lu terzu cchiu jùvani
prisidenti ntâ storia di li Stati Uniti: avìa 46 anni quannu fu eliggiutu. Iddu
stissu si cunzìddira puliticamenti dimucràticu e li sò simpatizzanti dìciunu ca
aiutàu lu boom ecunòmicu di l'anni nuvanta, mentri ca â maggiuritati di li
ripubbricani, ca nun foru cuntenti di chiddu ca iddu urganizzau e fici, dìciunu
ca la sò prisidenza fu cuntruversa assai.

Prima di èssiri prisidenti, Clinton era macari cuvirnaturi di l'Arkansas
(1979-1981 e 1983-1993). Nta lu 1994, duranti lu primu mannatu elitturali
prisidinziali, lu Cungressu passau a na maggiuranza ripubbricana, ma, nta ogni
casu, Clinton s'â firau lu stissu a vìnciri a Bob Dole nta l'elizzioni dû 1996.

Ntô Dicèmmiru 1998, pô scànnalu di Monica Lewinsky , Clinton fu accusatu di
cumpurtàrisi mali dâ Càmmira di li Rapprisintanti di li Stati Uniti. Macari ca
dissi na munzignarìa nijannu ca cu ssa fimmina avìa faciutu sessu urali, li
sinaturi miricani, nta lu frivaru 1999, dicideru ca, â fini e tuttu summatu, nun
avìa fattu nenti di malu, arifirennusi strittamenti a lu sò ncàricu di
prisidenti.

Lu scànnalu appi nfatti picca effettu pâ sò pupularitati e, quannu lassau lu
ncàricu prisidinziali, Clinton avìa la cchiù àuta pircintuali d'appruvazzioni di
quarsìasi àutru prisidenti.



https://scn.wikipedia.org/wiki/Bibbliuteca

Na Bibbliuteca è na cugghiuta urdinata di libbra. La palora pò rivardari na
cugghiuta privata pirsunali, ma cchiù spissu veni addupirata ppi na granni
cugghiuta funnata e mantinuta di nu enti lucali (municipiu, riggiuni,
univirsitati) o di na stituzzioni e ca veni addupirata di assai genti ca suli
nun ponnu accattàrisi li libbra. Ccu lu sviluppu di li novi sistemi ppi la
riggistrazzioni di li nfurmazzioni diversi di li libbra e ccu li cugghiuti di
sti uggetti, assai bibbliutechi ora sunnu macari dipòsiti di mappi, stampi o
àutri artifatti, microfilm, nastri àudiu, CD, LP, video-tape e DVD, e hannu
macari pustazzioni ppi lu pùbbricu putiri addupirari sti ticnuluggìi.

La palora è furmata di dui palori grechi: βιβλίον (biblíon, "libbru", "òpira") e
θήκη (théke, "scrignu", "ripustigghiu").

La palora βιβλίον (biblìon) differisci di βίβλος (bíblos). Βίβλος era lu nomu ca
vinìa datu a la curtezza interna di lu papiru (βύβλος, biúblos), e vittu ca stu
matiriali era addupiratu comu supportu a la scrivuta, nti l'èbbica àttica la
palora βίβλος addivinni sinònimu di "libbru". Macari Βιβλίον veni a idintificari
la "carta" o la "littra" unni si scrivìa, ma prestu pirò sta palora veni a
significari nun sulu "libbru scrivutu" ma macari "òpira littiraria".

Mentri nti lu grecu mudernu cc'è la palora βιβλιοθήκη (vivliothikì, ccu la
pronunzia itacista), nun cc'è trazza nti lu grecu clàssicu. È sinnata pirò la
palora βιβλιοφυλάκιον (bibliofiulákion) ccu lu significatu di "dipòsitu di
libbra" o "archiviu di libbra". Dione Crisostomo, nti lu I sèculu d.C., duna a
la stissa palora βιβλίον lu significatu di "bibbliuteca".

La palora veni ccu formi simigghianti nti lingui comu lu tidescu (Bibliothek),
lu francisi (bibliothèque), lu nurviggisi (bibliotek), lu spagnolu (biblioteca),
lu svidisi (bibliotek), lu pulaccu (biblioteka), lu purtughisi (biblioteca), lu
rumenu (bibliotecã), lu russu (Библиотèка), l'ulannisi (bibliotheek), e
naturarmenti nti lu grecu mudernu (βιβλιοθήκη). Nti la lingua anglisi s'addòpira
la palora library, dirivata di lu latinu liber, "libbru".



https://scn.wikipedia.org/wiki/Beta_vulgaris

La beta vulgaris è na chianta dû gèniri Beta, appartinennu â famigghia di
Chenopodiaceae. Nni asìstinu diversi qualità: d'ortu, sarbaggi, distinati pû
manciari dî bestiami, e chiddi pi prudùciri lu zùccaru.

Origginaria dû Mediterraneu, havi un ciclu viggitativu biennali, ntê
cultivazzioni nta l'ortu è cunzidirata annuali siddu si pìgghianu sulu li
fogghi, mentri ntê cultivazzioni nnustriali, s'arricogghi ogni dui anni, quannu
li ràdici si ùsanu pi fari lu zùccaru.

Ntê vari parti dâ Sicilia, sta chianta veni canusciuta pi tanti noma, p'asempiu:
aìta, giri, sècara, sèchili, secla, sègghira e zarchi. Spissu lu plurali dû nomu
veni usatu quannu si cci parra.

Tirrenu: la megghiu cosa fussi un tirrenu friscu e fundu, senza ngunnatini
d'acqua.

Cuncimazzioni: na cuncimazzioni orgànica, cunsistenti di tri quintali di rascia
pi 100 mq di ortu, prima di siminari.

Simina: la sècara si simina a frivaru p'arricògghiri li fogghi ntâ stati, e a
sittèmmiru pi un raccoltu ntâ primavera. Lu raccoltu mmirnali si poti ottèniri
siminannnu a austu. A distanza tra na chianta e l'autra è di circa cinquanta
cintimitri. A prufunnizza dâ siminatura è di circa tri cintimitri. Cci
nn'abbàstanu trenta grammi di simenza pi un metru quadratu di simenzaru.

Cugghitina: la cugghitina di fogghi si fa tagghiannu cu un cuteddu li fogghi
esterni dâ chianta.



https://scn.wikipedia.org/wiki/Benazir_Bhutto

Benazir Bhutto (ینظیر بھٹو; Karachi, 21 di giugnu 1953 – Rawalpindi, 27 di
dicèmmiru 2007) fu na pulìtica pakistana. Ricuprìu pri dui voti la càrica di
primu ministru dû Pakistan, dô 1988 ô 1990 e dô 1993 ô 1996.

Benazir Bhutto, era la granni dê figghi dû dipostu primu ministru dû Pakistan
Zulfikar Ali Bhutto, fattu giustizziari dû ginirali Muhammad Zia-ul-Haq ntô
1979. Fici li scoli ntô Pakistan e ntô 1973 si lauriau 'n scienzi pulitichi nta
l'universitati miricana di Harvard. Appoi cuntinuau a studiari a Oxford unni
pigghiau n'àutra làuria 'n pulìtica, filusufìa e ecunumìa. Dopu l'universitati
tornau ntô Pakistan e, mentri ca sò patri vinìa ammazzatu, a idda ci dèttiru
l'arresti dumiciliari. Ntô 1984 si nni turnau ntô Regnu Unitu e di ddocu, di
l'asìliu, addivintau la capa dû Partitu dô Pòpulu Pakistanu (PPP), unni prima sò
patri era lu prisidenti, ma, nzinu a quannu campau lu ginirali Zia-ul-Haq, nun
arrinisciu a aviri ntâ vita pulìtica pakistana tanta nfruenza. Ntô 1988 si
fìciru li alizzioni e lu PPP pigghiau lu cchiù granni nùmmiru di seggi pi nu
sulu partitu. Idda vinni numinata primu ministru e a 35 anni addivintau la cchiù
picciotta e la prima fìmmina capa di cuvernu nta nu Paisi mussurmanu nta
l'èbbrica muderna. . Primu ministru pakistano dô 1988 ô 1990 e dô 1993 ô 1996,
vinni pi dui voti custretta a dimittìrisi pri scànnali di curruzzioni, di unni
idda hà sempri dittu di èssiri nnucenti. Ntô 1999 lassau pri propia vuluntà lu
Pakistan, pi n'asìliu ca durau ott'anni. Ntô giugnettu 2007 avìa fattu na
trattativa cô prisidenti pakistanu di ora, lu ginirali Pervez Musharraf, pri na
spartuta di li puteri ntô Paisi. Apprufittannu di n’amnistia ca avìa datu
Musharraf a scanciu di n'accordu ca ci garantisci a iddu stissu d'addivintari pâ
terza vota prisidenti dô Pakistan, Bhutto avìa turnatu ntô sò Paisi pi
priparàrisi a li alizzioni nazziunali dô 2008. Lu 18 di uttùviru 2007, appi
fattu n'attintatu unni idda ni niscìu viva, ma ca fici 138 morti e quarchi 600
firiti; ntô secunnu attintatu dû 27 di dicèmmiru 2007, ci lassau la vita.

Ancora non è tantu chiaru comu si svurgìu ss'attintatu e comu mossi Benazir
Bhutto: cu dici ca foru corpi d'arma di focu, cui ca ntappau la testa nta nu
spìculu sbilanzata di l'asplusioni. Non si sapi mancu cu urdinau e urganizzau
l'attintatu: funti dû cuvernu pakistanu dìciunu ca fu al Qaida, ma lu stissu
Baitullah Mehsud, capu talibbanu e cunziddiratu locutinenti di "al Qaida" ntô
Pakistan, neja ca foru iddi a fari l'attintatu.



https://scn.wikipedia.org/wiki/Bastigghia

La Bastigghia (francisi Bastille, nomu cumpretu Bastille Saint-Antoine)
origginariamenti era na furtizza, ca fu eretta a Pariggi pi vuluntati di Carru V
di Francia tra lu 1367 e lu 1382 pi raffurzari li mura urintali dâ citati, e a
difisa dâ Porte St-Antoine. La liggenna voli ca lu privostu Hugues Aubriot,
c'avìa officiatu la posa dâ prima petra, nni sia statu lu primu òspiti.

Era àuta 24 metri (comu un palazzu di 7 chiani a li nostri jorna), avìa chianta
rittanculari, ottu turri, dui curtigghi nterni ditti Curtigghiu granni e
Curtigghiu dû puzzu, e era circunnata di nu fussatu alimentàtu dâ Senna vicina,
sicchì si ntrasìa sulu tràmiti ponti livatoru.

Ntô XVII sèculu, cu Richelieu, divinni priggiuni di statu unni custudiri li
vìttimi dî lettres de cachet, e cci foru rinchiusi cèlibbri pirsunaggi: tra
l'àutri, "La màscara di ferru" (prisuntu frati giamellu di Luiggi XIV), Voltaire
ntô 1717, lu Marchisi de Sade, Cagghiostru, Fouquet, Mirabeau. Va dittu ca la
priggiunìa di l'aristucràtici era cunnuciuta n ammienti e cu stili di vita
(sirvituti, alimintazzioni, spazzi) veru menu nun uspitali di chiddi distinati a
li ditinuti quarsiasi. Va dittu, puru, ch'avennu divinutu ammàtula custusìssimu
lu mantinimentu dâ granni struttura c'avìa pirdutu quasi ogni utilitati, la
stissa munarchìa francisa nn'avìva dicidutu la dimulizzioni ntô 1784.

Dunca, era cchiutostu pâ sò mpunenza ca vinìa cunzidirata dû pòpulu di Pariggi -
comu la Tour du Temple - un clamurusu sìmmulu di l'opprissioni assulutista,
tantu ca nn'avìa statu richiesta la dimulizzioni già cu li Cahiers de doléances.
Fu assartata lu 14 luglio 1789 (quarchidunu dissi "di briganti") p'arrubbàrinni
l'armi e libbiràrinni li priggiuneri. Di priggiuneri n rialitati ci n'èranu
surtantu setti: cincu èranu sìmprici latri e l'àutri dui avìanu statu rinchiusi
pi vuluntati dî rispittivi famigghi. La difisa nùtuli di na furtizza prissochì
nùtuli custau la vita a 32 Guardi svìzziri, ma la prisa dâ Bastigghia divinni
appoi, comu è notu, l'icona dû nizziu dâ Rivuluzzioni francisa e lu 14 di
giugnettu lu jornu dâ festa nazziunali francisa (ca cummèmura piràutru, armenu
ufficiarmenti, la cilibbrazzioni dû primu anniversariu dâ Rivuluzzioni, tinuta
lu 14 di gignettu di 1790).

L'edificiu fu appoi sacchiatu e rasu a lu solu, lentamenti e sistimaticamenti.
Lu sò dimulituri, un mprinnituri èduli di nomu Palloy, happi tra l'àutru l'idìa
di rivinnirinni li petri comu riliqui (asempiu siquitu, 200 anni doppu, ntâ
dimulizzioni dû muru di Berlinu). Àutri matiriali sirveru a custruiri lu Pont de
la Concorde, mentri lu fossato ntrasìa a fàciri parti dû bacinu di l'Arsinali di
Pariggi.

La Culonna di Giugnettu ch'è ô centru dâ chiazza fu vuluta di Luiggi Fulippu n
mimoria dâ sullivazzioni c'avìa abbuccatu Carru X, e naugurata ntô 1840.

La granni schianata fu tuttavìa lassata abbastanti n abbannunu pi granni parti
di l'800, cu a lu centru un munumentu nun finutu vulutu di Napuliuni (citatu di
Victor Hugo n Li misiràbbili), dû quali, a lu mumentu di la dimulizzioni ntô
1847, fuijeru miliuna di ratti, mmadennnu p'arcuni jorna lu nteru quarteri.

Duranti li granni travagghi di l'èbbica di Haussmann turnaru â luci arcuni
funnamenta a lu n° 49 di l'avenue Henri-IV, e duranti li travagghi pi la
custruzzioni dâ Metropolitana di Parigi riaffiuraru li rasti dâ Turri dâ
Libbirtati, ca foru rimuntati ddà vicinu, n place Galli, ntô 1899; àutri rasti
foru lassati n vista ntâ stazzioni Bastille dû Métro.

L'ària supra cui surgìa la furtizza è oi Place de la Bastille, unu dî lochi
cchiù friquintati di Pariggi, e unu dî dui poli dî granni manifistazzioni di
massa dâ citati (l'àutru è Place de la République).



https://scn.wikipedia.org/wiki/Bannera_d%C3%A2_Sicilia

La bannera dâ Sicilia (chiamata cumunimenti Trinacria) vinni aduttata ntô 1282
pâ prima vota, sùbbutu doppu li Vespri siciliani. È carattirizzata dâ mmàggini
dû trisceli (o trinacria) ntô menzu.

Mmeci li culura, rapprisèntanu nturnu li citati di Palermu e Curliuni, chi era
canusciuta a ddu tempu comu na citati d'agricultura. Palermu e Curliuni èranu li
primi du' citati a funnari na cunfidirazzioni contra li Angiò. Nfini addivintau
la bannera ufficiali dâ Riggiuni Autònuma di Sicilia ntô jinnaru dû 2000. La
liggi cunzigghia ca la bannera si havi a mustrari davanti ê palazzi pùbbrici, ê
scoli, e àutri lochi chi rapprisèntanu la Sicilia.

Sta bannera s'assummigghia a la bannera di l'Ìsula di Man, spiciarmenti ca tutti
dui ùsanu lu trisceli. Oggi, lu trisceli è ricanusciutu largamenti comu lu
sìmmulu dâ Sicilia. Stu sìmmulu si canusci puru comu la trinacria, chi è lu nomu
anticu dâ Sicilia videmma. Stu nomu vinni usatu puru duranti l'èbbica aragunisi
sùbbutu doppu li Vespri siciliani chi accabbau lu regnu d'Angiò.



https://scn.wikipedia.org/wiki/Baguazhang

Nta l'arti marziali, lu Baguazhang (cinisi: 八卦掌, Pinyin: Baguàzhang, WG: Pa Kua
Chang), ovveru lu palmo degli 8 trigrammi, è unu dî stili funnamintali dî scoli
nterni dû wushu nzèmmula ô taijiquan e ô xingyiquan.

L'urìggini dû baguazhang è uggettu di cuntruversi: comu pi l'àutri stili nterni
pari addirivari di la cumminazzioni dî tècnichi vecchi di cummattimentu e chiddi
ginnàstichi dû wushu, cu l'esircizzi rispiratori e miditativi dî mònuci taoisti;
tuttavìa la diffussioni è attribbuita di la maiuranza dî pratticanti a Dong
Haichuan (Tung Hai-Ch'uan), natu ntâ pruvincia cinisa di Hebei ntô 1813, mortu a
Pechinu ntô 1882.

La struttura dû baguazhang è basata supra la cosmoluggìa taoista e 'n
particulari supra l'yijing (Lu libbru dî mutamenti) chi catàluca li finòmini di
l'universu 'n gruppi d'ottu (chistu era cunzidiratu nu nùmmiru màggicu di
l'antichi cinisi). Pi stu mutivu li tècnichi dî Bagua sunnu suddivisi 'n gruppi
di 8: esìstinu nfatti 8 palmi (ovveru pusizzioni dû parmu dâ manu di tèniri
duranti li tècnichi), 8 passi funnamintali e accussì vìa.

Funnamintali ntô baguazhang è la caminata 'n circhiu ovveru nu passu basatu
supra lu cuncettu di pedi pernu utilizzatu pi sfùjiri la forza addiretta di
l'avvirsariu.



https://scn.wikipedia.org/wiki/Bagghiu

Lu bagghiu è na custruzzioni tipica di l'antica Sicilia. Custituita di na
fatturìa furtificata, di nu lascu curtigghiu sinza tittuii o dammusi e longhi
muri n petra, vedi la sò nasciuta ntâ Sicilia di l'èbbica spagnola p'arrisòrviri
li prubblemi di disirtificazzioni e di spupulamentu di li arii nterni di
l'ìsula. Pirò lu mutivu principali di sta criazzioni stava nti lu fattu ca la
duminazzioni spagnola, cu la cumplicitati di l'aristucrazzìa siciliana, tintava
di sfruttari sempri chiossai lu tirritoriu isulanu e lu sò fauriuli clima pi lu
granu e li ciriali n ginirali. N picca tempu li bagghi addivintaru nzèmmula a li
latifunni di la banna uccidintali e a li massarìi di chidda urientali di la
Sicilia li capisaldi di lu sistema di sfruttamentu dâ terra e di li cuntadini.
Òi li bagghi sunnu usati comu casi di li agriculturi, arcuni comu munumenti
àutri ancora comu edificiu principali di nu cumplessu agrituristicu.

La palora "bagghiu" havi uriggini ncerta. Macari veni di l'àrabbu bahah
(curtigghiu) o di lu latinu ballium (curtigghiu cu muri ntunnu).



https://scn.wikipedia.org/wiki/Assediu

L'assèdiu è na cunnizzioni militari 'n cui n'asèrcitu circunna e cuntrolla
l'accessi a nu locu furtificatu cû scopu di custrìnciri li difinsuri ô
suttamittìrisicci o di cunquistaricci câ forza.

La Sicilia fu nvasa ntê vari èbbichi di pupulazzioni pruvinenti di tuttu lu
Miditirraniu, causannu spissu guerri tra l'invasura e la pupulazzioni
pricidintimenti stabbilita.

Ntô 212 a.C. la cità di Sarausa fu l'urtima cità greca a tummari sutta lu
dumìniu rumanu. St'assèdiu, cumannatu dû ginirali Marcellu, passau â storia pi
li ligginnari nvinzioni difinsivi di Archimedi, chi sprummintau pari nu specchiu
usturi e nu cannuni a cumprissioni. L'assèdiu appi successu e Archimedi stissu
fu ammazzatu di nu surdatu rumanu.

Tra la stati dû 827 e la stati dû 828 la cità di Sarausa appi a subbiri
n'assediu ârabu. Li truppi àrabbi eranu cumannati di Asad ibn al-Furat e si
cumpunèvanu di circa 8-9000 òmini. Rinforzi navali agghicaru di Mazzara,
cunquistata quarchi simana prima, ma la cità risistiu, grazzi puru ê rinforzi
chi agghicaru dû dogi di Venezzia, Giustinianu Participazziu e all'inizziativi
dû cuvirnaturi bizzantinu di Palermu, chi cummattiu contra l'àrabbi dû centru dâ
Sicilia, forsi arriniscennu a rumpiri li rifornimenti chi agghicavanu a Sarausa
via terra di Mazzara. Dicisiva fu la diffusioni di n'epidimia tra li surdati
mussurmani, chi custrinciu a livari l'assediu ntâ stati dû 828.

Ntô 878 la cità di Sarausa, cuvirnata di diversi sèculi di li bizzantini appi a
subbiri l'affrontu di n'assèdiu àrabbu chi durau diversi misi. La flotta
bizzantina nun potti (o nun volli) vèniri n succursu dî sarausani, chi rinisceru
a difènniri la cità cu tutti li forzi. All'èbbica la Sicilia era ggià quasi
cumpritamenti occupata di l'àrabbi, chi avèvunu scigghiutu comu capitali la cità
di Palermu. La cità tummau doppu diversi misi pi la fami e li malatî chi
cuminciaru a diffunnìrisi ntra la pupulazzioni.

Ntô 1565 l'arcipèlacu maltisi fu lu tiatru di n'assèdiu turcu. All'èbbica Malta
era lu baluardu dâ civilizzazzioni uccidintali e cristiana, e li turchi vulèvunu
pigghiari l'ìsula pi la sò pusizzioni stratèggica ntô Miditirràniu cintrali e
urientali. L'assèdiu, puru chi durau diversi misi, s'accapau cu nu ritiru dî
turchi. Li cavaleri di Malta forru aiutati n parti dî rinforzi spagnoli



https://scn.wikipedia.org/wiki/Ass%C3%A8diu_di_Seggesta_(397_a.C.)

L'assèdiu di Seggesta appi locu nnâ primavera dû 397 a.C.. Dionisiu I, dopu la
paci cu Cartaggini nnû 405 a.C., pi cumpetiri contru Cartaggini pi lu cuntrollu
dâ Sicilia, avìa aumintatu lu sò putiri militari, furtificatu Sarausa e criatu
na granni flotta, mpiegannu pi la prima vota ntâ storia lu quinquirimi.

Dopu aviri raggiuntu la paci cu Cartaggini, e ca pigghiau putiri a Sarausa,
Dionisiu lu vecchiu fici ri tuttu pi raffurzari la citati di Sarausa. Furtificau
la citati, ncurpurannu li mura ca foru custruiti duranti la spidizzioni Atinisi
n Sicilia, e custruennu nnû 402 a.C., nu muru c'avìa a chiùdiri lu nteru
Epipulu. Aumintau li diminsioni di l'èsercitu e la forza cummattiva facennu
custruiri catapurti, quinquirimi, 200 novi navi di guerra, e rimuntau 110 di
chiddi vecchi, e noltri criau nu portu sicretu ca putìa cuntari 60 tririmi.
Dionisiu rumpìu lu trattatu di paci nnû 404 a.C., attaccannu na citati sicula,
cu Cartaggini ca nun agìu. Tra lu 403 a.C. e lu 398 a.C. distruggìu la citati di
Catana chi cunzignau a li campani, e Naxos, li cui citatini vinninu vinnuti n
schiavituti, nfini cunquistau Lintini ca nun uppusi risistenza. Nnû 398 a.C. cu
83.000 òmini attaccau e distruggiu Mozzia, e avanzau contru Seggesta e Entella.

Dionisiu lu vecchi appi nu granni nùmmaru ri mircinari dâ pinisula e da li
citati-statu di l'antica Grecia. La falangi era la furmazzioni di cummattimentu
standard di l'èsercitu, lu pilastru dî sicilioti eranu l'upliti, li cavaleri
eranu sulitamenti citatini cchìu ricchi o mircinari. Dionisiu lu vecchiu avìa
radunatu circa 80.000 òmini e 3.000 cavaleri pi attaccari Mozzia, lu nùmmaru
effittivu di surdati pi l'attaccu a Seggesta e scunusciutu.

Imircuni II avìa prisidiatu i tirritori punici e elimi nnû 405 a.C., nun si sapi
se Seggesta avissi quarchi surdatu cartagginisi prisenti quannu Dionisiu
assèdiau la citati. Li granni citati comu Sarausa e Girgenti putìanu mèttiri
nfinu a 10.000 o 20.000 òmini, mentri citati comu a Missina e Imera da 3.000 a
6.000 òmini, prubabirmenti Seggesta putìa aviri sti nùmmari o aumintarli cu
òmini di àutri citati alliati. Nun si sapi quantu la cultura greca potti
nfruenzari li elimi ntô 397 a.C., e prubabbili ca puru Seggesta misi n campu na
forza di upliti. Duranti n'assèdiu, fimmini e vecchi putìanu èssiri utilizzati
comu mpruvisati peltasta.

L'èsercitu siciliota era accampatu a nord dâ citati, nun si sapi s'avìanu
mpigatu turri d'assèdiu, catapurta o muntuna pi assartari li mura, o avìanu
simpricimenti tintatu di scavarcari li mura, ma si sapi ca quarsiasi tintativu
utilizzatu da Dionisiu falliu, d'accussì comu a Entella. Dionisiu dicisi di nun
pèrdiri àutru tempu e di prucediri versu Mozzia, lassau arcuni surdati a
Seggesta pi mantèniri sutta cuntrollu la citati Elima e marciau a Mozzia.
Cunquistata e sacchiata Mozzia, duranti lu nvernu turnau a Sarausa, lassannu
òmini ntornu a Mozzia, Seggesta e Entella.

Imircuni scunfittu a Mozzia, turnau a Cartaggini pi raccogghiri nu novu èsercitu
di 50.000 òmini, ca ntâ primavera dû 397 a.C. sbarcau a Panormus, nunustanti lu
tintativu di Leptini di firmari i cartagginisi. Ntantu Dionisiu s'avìa
trasfirutu ntâ sicilia uccidintali, sacchiannu li citati sìculi e sicani, e
ripigghiannu l'assèdiu di Seggesta, d'unni avìa lassatu li sò òmini nnû nvernu.
Dionisiu era nu veru maistru nni li attacchi ri notti, manuvra ca li pirmisi di
cunquistari Mozzia. Nta sta uccasioni fu pirò iddu stissu a càriri vìttima di na
attaccu nutturnu elimu di Seggesta.

Li Elimi rinisceru a raggiungiri lu campu siciliota e a dari focu a granni parti
dî tenni. Puru si picca òmini avìanu murutu nnî ciammi, i sicilioti avìanu
pirdutu i cavaddi dâ cavalliria, na pirdita mpurtanti cunsidirannu ca l'èsercitu
cartagginisi stava arrivannu n Sicilia. Imircuni nun vinni sùbbitu a Seggesta,
ma dopu aviri raggiuntu Elimi e Sicani cunquistau Èrici e Mozzia, e funnau la
citati di Lilibbeu. Pi la sicunna vota Dionisiu I appi a livari l'assèdiu, i
ginirali sicilioti vulìanu cummattiri contru i cartagginisi ma, Dionisiu nun era
sicuru di putiri vinciri, e s'arritirau nnâ sò capitali, Sarausa.



https://scn.wikipedia.org/wiki/Aretuska

Aretuska è na band d'urientamentu ska/jazz siciliana. E' cumposta di musicisti
ca vèninu di diversi spirienzi musicali e ca si furmau ntô 2001 a lu nternu dâ
scena musicali sarausana supratuttu pi òpira di lu trummittista e frontman
sicilianu Roy Paci.

'N principiu la band sona mùsica cu standard jazz n chiavi ska, ma
succissivamenti attrova nu sound urigginali abbasatu supra l'ammiscamentu di
diversi gèniri musicali , dû reggae a lu mambo, passannu pi lu folk sicilianu.

Ammìscanu vari mùsichi juncènnuli ntâ matrici giamaicana e crèanu nu stili
urigginali. Propiu sti carattirìstichi cunzìgnanu a Roy Paci e a li Aretuska lu
successu nazziunali e nternazziunali, e chistu li porta a esibbìrisi ntê palchi
di tutta l'Europa. Ntô cursu dû tempu la band ha canciatu membri pigghiannu ntô
sò urgànicu musicisti nun sulu siciliani.

Ntô 2007 nesci l'album Suonoglobal, veru varigatu musicarmenti e arriccutu di
nummarusi cullabburazzioni cu àutri artisti taliani. Propiu a riguardu dî
cullabburazzioni, li Aretuska hannu sunatu macari cu: Jovanotti, Manu Chao, Sud
Sound System, Cor Veleno, Caparezza, Negrita, Meg (99 Posse), e Raiz.



https://scn.wikipedia.org/wiki/Arba_Sicula

Arba Sicula é na sucitati ntirnazziunali senza scopu di lucru chi havi comu lu
sò ubbittivu a abbanniari, difúnniri e prisirbari la lingua e la cultura
siciliana. Lu sò ufficiu principali s'attrova a Nova York ntê Stati Uniti. La
maiuranza dî sò soci campa ntê Stati Uniti videmma.

Arba Sicula pùbbrica n'edizzioni dû sò libbrinu omònimu ogni annu (viditi â manu
dritta), e dui voti ogni annu pùbbrica la rivista Sicilia Parra. Tutti dui vennu
pubbricati pi sicilianu e pi ngrisi e cuntèninu puisìa, saggìstichi e nutizzî dâ
Sicilia e dâ cumunitati siculu-miricana. È puru na libbrarìa, pubbricannu libbra
chi si tràttanu di ogni quistioni siciliana e/o chi sunnu scrivuti pâ lingua
siciliana.

Lu disignu dâ facci dû libbrinu é pigghiatu di na midagghia d’urnamentu chi
cunteni na speci di cruci dicurativa. N'asempiu s'attrova ntô Museu di Siracusa.
Fu attruvata a San Cataldu e fa parti di l’Adrano Hoard, la cchiú granni
cugghiuta d’uggetti di brunzu chi fu mai attruvatu 'n Sicilia. Lu disignu é di
circa 1.300 anni avanti Cristu, dâ civirtati Sicula.

Lu prisidenti d'Arba Sicula (e edituri dû libbrinu) pi na vintina d'anni fu lu
Prufissuri Caitanu Cipudda. Iddu nzigna â St John's University a Nova York e
scrivìu tanti libbra dâ lingua siciliana e dâ cultura siciliana e traducìu la
puisìa dî granni scrittura siciliani comu Giuvanni Meli e Ninu Martogliu.



https://scn.wikipedia.org/wiki/Antimateria

L' antimateria è na rialtà dâ fìsica e dâ cosmoluggìa chi si carattirizza di na
custituzzioni atòmica cumpunuta di antiprutuni, positroni e antineutroni, nveci
di prutuni, elettruni e neutroni.

Secunnu li tiurii cchiù accriditati, ô mumentu dû big bang, la materia e
l'antimateria vìnniru cirati nti la stissa quantità. Putissiru pirciò esistiri
stiddi e galassi sani di antimateria, puru si sta ivintualitati nun ha statu
cunfirmata accamadora.

Na pruprità di l'antimateria è ca quannu veni n cuntattu câ materia urdinaria,
si annichilìa nsemmula cu na stissa quantità di materia, e libbirannu na
quantità di enirgìa equivalenti a chidda esprimuta dâ formula di Einstein :
E=mc².

Pi stu mutivu, la materia nun pò esistiri ntâ Terra e mancu nti nudda banna ntâ
nostra galassia. Ntê labboratori dû CERN, grazzi a nu circuitu tunnu unni
s'arrinesci a cunfinari cu nu campu magneticu putenti nu spazziu vacanti (senza
pussibbilità di ntiraggiri c'a materia), grazzi a cullisioni di particeddi
elementari arrinisceru a criari quarchi atumu di antimateria.



https://scn.wikipedia.org/wiki/Andrzej_Wajda

Arricivitti nu Oscar onurariu, eni uni di li membri chiu 'mpurtanti di la Scola
Cinimatugrafica Pulacca.

Eni na fiura 'mpurtanti a livellu munniali di lu cinima di l'Iuropa Cintrali
duoppu a Sicunna Verra Munniali, Wajda si fici na riputazzioni comu nu tistimoni
sinsibbili e non dispostu a scinniri a comprumessi di l'ivoluzzioni pulitica e
suciali di lu so paisi

Eni currintimenti listatu comu lu 99mu cchiu ranni riggista di tutti li tiempa
di parti di lu situ web They Shoot Pictures Don't They" ("Iddi firmanu filmi,
nunnini u veru").

Wajda eni lu figghiu di l'ufficiali di cavalliria pulacca uccisu 'nta lu
massacru di Katyń di lu 1940.

Duoppu a verra, sturiau pi addivintari nu pitturi a l'Accademia d'Arti Fini di
Krakóvia prima di trasiri nta a Scola Nazzinuali Firmica di Łódź.

Nta l'anni quaranta a statu membru di lu Partitu Pulaccu di li Lavuratori Unita
a Krakóvia. Mentri "arrubava lu mistieri" di riggista a Aleksander Ford, a Wajda
ci fu data l'oppurtunitati d'addiriggiri lu propriu firmi.

Cu Na Ginirazzioni (1954), lu neu-riggista addichiarau a so disillusioni supra
lu jingoismu, utilizzannu comu alter-ego nu giovani anti-iroi impirsunati di
Zbigniew Cybulski.

Ci fuorru macari liggendi futuri ca travagghiarru nta stu firmi comu a Tadeusz
Łomnicki, Tadeusz Janczar e Roman Polański.

Wajda cuntinuau a fari autri dui firmi ca asviupparru ancora cchiu sai lu tema
contra a verra di A Generazzioni: Kanal (1956) (A Parma d'Argentu a lu Festival
di Cannes nta lu 1957.



https://scn.wikipedia.org/wiki/Algiria

L'Algirìa (àrabbaالجزائر ) è nu statu situatu a sud di lu Mari Meditirraniu.
Veni limitatu dâ Tunisìa, la Libia, lu Mali, la Mauritania, lu Niger, la Sahara
Uccidintali, lu Maroccu e lu Mari Meditirraniu. La capitali è Algeri.

La costa nord di l'Algiria, oltri â capitali Algeri, ospita l'autri cità
principali (Béjaïa, Bona). L'entruterra è uccupatu pi lu cchiossai dû desertu dû
Sahara. A uccidenti dû tirritoriu algirinu s'attrova la catina muntagnusa di
l'Atlanti.

La storia di l'Algirìa accumenza cu la cunquista rumana a l'èbbica dî guerri
pùnichi (sèculu III a.C.). Ntô quintu sèculu cu la fini di lu mperu rumanu
l'Algirìa, comu lu restu di lu mperu, fu mmaduta dî bàrbari, e n particulari dî
Vànnali. Ntô mediuevu l'Algirìa divinni àrabba, e la sò storia ristò liata a
chidda dî califfati di lu mperu turcu nzinu a l'èbbica muderna.

Ntô Sèculu XX, l'Algirìa fu mmaduta dî francisi chi l'accuparu e ni fìcinu nu
dipartimentu francisi. L'accupazzioni durau nzinu â fini di l'anni 50, quannu
l'Algirìa divinni nu statu ndipinnenti mudernu.



https://scn.wikipedia.org/wiki/Algebra

L'àlgibbra è na parti dâ matimàtica unni littri (a, b, c,..) o àutri sìmmuli
sunnu usati pi rapprisintari nùmmura scanusciuti.

Nta l'àlgibbra, l'addizzioni, la suttrazzioni, la multiplicazzioni, e la
divisioni sunnu usati p'attruvari li nùmmura (li valura) nta nu prubbrema
(l'equazzioni) di matimàtica quannu nun sunnu canusciuti.

Cu l'aiutu di l'àlgibbra, si pò addizziunari cincu a ntrammi li lati dû signu
agguali (=). ( x − 5 + 5 = 2 + 5 {\displaystyle x-5+5=2+5} ), dunca la risposta
è: x = 7 {\displaystyle x=7} . Ntê àutri palori:

Chistu si chiama "l'àlgibbra elimentari", o l'àlgibbra funnamintali. Ci sunnu
macari: l'àlgibbra astratta, l'àlgibbra liniari, e l'àlgibbra univirsali.

Nta l'àlgibbra, l'addizzioni z a y (o y cchiù z) è scritta commu y + z. Nta
l'àlgibbra, la suttrazzioni z di y (o y meno z) è scrittu commu y - z.

Nta l'àlgibbra, la multiplicazzioni y pi z (o y voti z) pò èssiri scritta 'n 4
maneri: y × z, y*z, y(z), o yz. Lu yz è la forma cchiù usuali di scrìviri dû
pruduttu di y e z nta l'àlgibbra.

Nta l'àlgibbra, divisioni: y addivisa z è scritta commu y */* z or y/z. Lu y/z è
usatu cchiù cumunimenti.

L'àlgibbra noltri ntruduci disignazzioni e la fòrmula funnamintali y=mx+b unni
la b è y-ntircitta dû gràficu e la m è la pinnenza. Sta fòrmula s'àpplica ê
cuurdinati dû gràficu o (x,y).

La palora "àlgibbra" è na forma latina dâ paràula àrabba Al-Jabr
("trasferimentu") e veni dû libbru di matimàtica Al-Maqala fi Hisab-al Jabr
wa-al-Muqabilah ("Lu saggiu supra lu càlculu dû trasfirimentu e di
l'equazzioni") scrittu ntô nonu sèculu di nu famusu matimàticu pirsianu,
Mohammed ibn-Musa al-Khowarizmi, chi era nu Zoroastrianu natu 'n Kharazm 'n
Iran. Iddu havi pruspiratu sutta Al-Ma'moun a Bagdad (Irak) attraversu 813-833
dâ nàscita di Christ e murìu ntornu 840 dâ nàscita di Christ. Cristiani
ntruduceru lu libbru nta Europa e fu traduttu 'n Latinu ntô dudicèsimu sèculu.
Lu libbru fu datu appoi lu nomu 'Àlgibbra'.



https://scn.wikipedia.org/wiki/Abu_Bakr_al-Baghdadi

Abū Bakr al-Baghdādī - o puru Dr. Ibrāhīm, o Abū Duʿāʾ (n arabbu: أبو دعاء) - è
lu capu dû Statu Islamicu, n'urganizzazziuni dû tirrurisimu funnamentalista
attiva n Iraq e Siria.

Sècunnu na su biografìa, pustata su Internet ntû 2013 da nu militanti di
l'urganizzazziuni di cui è lu massimu espunenti Abū Bakr al-Baghdādī, ha
cunsicutu nu PhD nti Studi islamici ntâ Univirsitati di Scienzi Islamichi ntû
subborgu di Bagdad di al-Aʿẓamiyya (Adhamiya).

Sècunnu arcuni funti Abū Bakr al-Baghdādī era nu imam â l'èbbica dâ sècunna
invasiuni miricana dû Iraq dû 2003.

Abū Bakr al-Baghdādī entra pristu ntî ranghi di al-Qāʿida in Iraq quannu essa
era diritta da lu giurdanu Abū Muṣʿab al-Zarqāwī. Ntû sequitu divinni nutu cumu
l'Emiru di Rāwa e prisidenti tribbunali riliggiusi vulti a giudicari li
cittadini accusati di ajutari lu cuvernu irachenu e li forzi dâ cualiziuni.
Urganizza lu rapimentu di singuli o interi famigghi, urganizza l'accusa,
prununzia li sintinza e quinni li fa giustizziari pubblicamenti, nun isitannu a
far uccitiri li sustinituri dû rigimi irachenu prisidutu da Nūrī al-Mālikī.

Sècunnu li riggistrazziuni dû Dipartimentu statunitenzi dâ Difisa, Abū Bakr
al-Baghdādī è statu ditinutu ntû Camp Bucca cumu "intirnatu civili" da li forzi
irachenu-miricani da li primi dû frivaru 2004 finu al 2009, quannu fu rimessu n
libbirtati grazzi â l'innicaziuni di na cummissiuni, difinita Combinid Reviw ann
Riliasi Board, chi ni raccumannò lu "rilasciu incunniziunatu". La libbirazioni
suscitò lu stupuri dû culunnellu Kennith King, tra li officiali di cumannu a
Camp Bucca ntû piriudu di ditinziuni di al-Baghdādī.

Lu 16 di maiu 2010, ad appena un annu da lu rilasciu, nu cumunicatu dû
Cunzigghiu Consultivu di lu Statu Islamicu di Iraq annuncia la numina di Abū
Bakr al-Baghdādī al-Ḥusaynī al-Qurashī â lu pustu di Abū ʿOmar al-Baghdādī,
uccisu lu 18 di aprili di chiddu stissu annu in un'opirazziuni cungiunta di
forzi iracheni e statunitenzi. Dâ l'uttùviru 2011 figura tra li tre tirruristi
majurmenti ricircati da lu cuvernu statunitensi, chi ha offertu pi la su cattura
na tagghia di 10 miliuni di dollari, 'nfiriuri sulu â tagghia posta su Ayman
al-Zawahiri, di 25 miliuni di dollari.



https://scn.wikipedia.org/wiki/AIESEC

AIESEC (n orìggini, acrònimu pi Association Internationale des Etudiants en
Sciences Economiques et Commerciales zoè Assuciazzioni Nternazziunali dî
Studenti di Scienzi Econòmichi e Cummirciali) è n'assuciazzioni studintisca,
senza fini di guadagnu, nnipinnenti, apartìtica, apulìtica. AIESEC, cu la sò
prisenza nta 100 paisi dû munnu, è l’assuciazzioni studintisca cchiù granni ô
munnu, nu network cu cchiù di 23.000 studenti ca vennu di cchiù di 1100
univirsitati.

Doppu la Secunna Guerra Munniali, ntô 1948, arcuni studenti di 6 nazzioni si
ncuntraru a Lieggi, ntô Belgiu, cu la ntinzioni di prumòviri na forma di
cuupirazzioni nternazziunali nova. Nta dd'accasioni funnaru l'Association
Internationale des Etudiants en Sciences Economiques (AIESE). Lu scopu di
l'assuciazzioni era ristabbiliri, tra li studenti di tuttu lu munnu, li rapporti
danniati dâ guerra.

Jaroslav Zich, studenti dâ Ripùbbrica Ceca, fu eliggiutu primu prisidenti. Lu
quarteri ginirali di l'assuciazzioni era situatu ntâ citati di Praga, ntâ
Cecusluvacchia vecchia; ma quannu li cumunisti pigghiaru lu putiri, ci vosi
canciari sedi p’arristari puliticamenti niutrali tra li dui blocchi
contrapposti. Vinni dunca scigghiuta Bruxelles ntô Belgiu e cchiù tardu, versu
la fini di l’anni Nuvanta, Rotterdam, ntê Paisi Vasci, unni s’attrova ancora oi.

Ntô 949 si tinni nu secunnu cungressu a Stoccolma. Ci participaru rapprisintanti
di setti nazzioni: Belgiu, Danimarca, Finlannia, Francia, Paisi Vasci, Nurveggia
e Svezzia. Li rapprisintanti firmaru l'attu custitutivu di l'assuciazzioni. Lu
nomu fu canciatu tanticchedda n Association Internationale des Etudiants en
Sciences Economiques et Commerciales (AIESEC).

Oi dû nomu arristau sulu l’acrònimu AIESEC, datu ca tanti dî studenti mèmmira
nun vennu cchiù di facurtati di Econumìa e Cummerciu.

AIESEC voli cuntribbuiri ô sviluppu dî Paisi ntê quali òpira cu nu mpegnu
supremu pi la cuupirazzioni e la cumprinzioni nternazziunali. Lu prugramma
càrdini attraversu lu quali si svilùppanu li scopi di l'assuciazzioni sunnu li
Scanci Nternazziunali (eXchanges) ca dùnanu la pussibbilitati a li studenti di
campari a l'èstiru, travagghiannu nta azzienni e urganizzazzioni ca cullàbburanu
cu l'assuciazzioni.

A ogni mèmmiru, nortri, l'assuciazzioni offri nu pircursu strutturatu
d’apprinnimentu attraversu lu quali ognidunu pò accanzari abbilitati quali
teamwork, time management, sviluppu dâ leadership, urganizzazzioni
d’avvinimenti, gistioni cuntàbbili.

AIESEC nortri, cu la sò attinzioni ê timàtichi di rilivanza lucali e glubbali
(comu la rispunzabbilitati suciali di mprisa, la mprinniturialitati, la
sustinibbilitati), voli cullijari lu munnu dî studenti â rialtati azziennali e â
cumunitati. St'annu p’asempiu tanti nizziativi sunnu purtati avanti ntô tema dâ
mprinniturialitati e dî mircati emirgenti.



https://scn.wikipedia.org/wiki/%C3%88limi

L' Èlimi sunnu n'anticu pòpulu chi abbitau la Sicilia uccidintali ntâ prima mità
dû primu millenniu avanti Cristu. Secunnu Tucìditi, li Èlimi discènninu di na
pupulazzioni chi abbitava la riggiuni di Troia e chi fuìu di ddà doppu la
distruzzioni di Troia, stabbilènnusi doppu na lonca navigazzioni ntâ riggiuni di
Tràpani, mentri secunnu Ellanicu sunnu di uriggini italica e mentri secunnu
sturi moderni l'Elimi sunnu di uriggini liguri picchì cetti nomi de cità
assumigghiunu a chiddi da Liguria antica. Funnaru cità comu Seggesta, Èrici e
Entella, e a l'èbbica dâ culunizzazzioni greca, l'Èlimi avìanu spissu quistioni
di cunfini cu Silinunti. Seggesta secunnu la liggenna fu funnata di Enea chi
sbarcannu ntâ riggiuni truvàu na pocu dî sò cumpagni.

Prima di pèrdiri di mpurtanza, li cità Èlimi tummaru sutta lu cuntrollu di
Cartàggini, tranni Seggesta chi mantinìu pi nu certu tempu na certa autonumìa. ô
cursu dî sèculi lu tirritoriu tummau tuttu sutta lu cuntrollu grecu.



https://scn.wikipedia.org/wiki/Zin%C3%A9dine_Zidane

Zinédine Zidane nascìu lu 23 di giugnu dû 1972 e fu nu jucaturi di càuciu. Jucàu
cû Cannes, Bordeaux, Juventus e Real Madrid. Ntô 1998 vincìu la cuppa dô munnu,
signannu dui gol ntâ finali cuntra a lu Brasili, sempri na dd'annu si vincìu lu
palluni d'oru e lu FIFA world player, ca appoi vincìu videmma ntô 2000 e 2003.
Cô Real Madrid vincìu la champion's league grazzi a nu sò gol straurdinàriu, e
l'annu doppu vincìu la Liga.

Lu 24 di aprili 2006 cumunicò a tuttu lu munnu ca s'arritirava doppu li munniali
ca si facìanu ntâ Girmània. Lu 7 di maiu salutò chiancennu lu sò stàdiu, lu
Bernabeu, unni signò puru nu gol.

Ntê munniali jucò troppu bonu e ntê quarti di finali cuntra a lu Brasili
dimustrau a tuttu lu munnu ca lu cchiù forti era ancora iddu a 34 anni. Ntâ
finali cuntra a l'Italia, la sò ùrtima partita, signau doppu 8 minuti cu un
càuciu di rigori, fecènnuci un tiru a cucchiaiu e addimustrau di èssiri unu di
li cchiù forti jucatura di tutti li tèmpura. Ma ô 116èsimu minutu, na parulazza
di Materazzi lu fici nesciri di testa e a chissu ci desi na tistata ntô pettu.
Accussì s'accapò la sò carrera. Zizou ora, doppu ca s'arritirau, è pedi pedi ntô
munnu pî sò pruggetti suciali.



https://scn.wikipedia.org/wiki/Villarosa

Villarosa è un cumuni di 5.683 abbitanti dâ pruvincia di Enna. Paisi agriculu,
si trova ntô centru dâ Sicilia. A Villarosa si curtìvanu alivi, frummintu e
minnuli, cosi ca si ponu apprizzari nnì la Festa di la Madonna di la Catina, ca
si teni l'8 di sittèmmiru 'nnanzi la chisa "Madonna di la Catina", 1 km luntanu
dû centru dû paisi. Macari stu paisi, a vistu partiri un saccu du genti pì curpa
dâ disoccupazzioni ntô 1900. Li sò abbitanti hannu jutu nta tutti li cuntinenti,
ma lu grossu jìu a finiri a Morlanwelz, paisi birgisi, giamillatu cù villarosa
ntô 2005.

Di principiu lu paisi avìa lu nomu di San Giacumu di Bombinettu. Ntô 1761 vinni
canciatu in Villarosa in omaggiu a la pittrici Rosa Ciotti di Resuttanu, ca fici
un particulari pianu rigulaturi( cu li strati perpinniculari) accittatu di
l'abbitanti. L'attuali centru annascì pi mèritu di lu duca Placido Notarbartolo,
nòbbili palermitanu, ntô 1762. Fu sempri centru ecunòmicu tantu attivu, speci
ntô secùlu XIX, quannu si rapiru tanti mineri, du surfaru e sali potassici, ca
s'attròvanu ,ntâ zona. Doppu lu cumuni addivintà autònumu. Pi quantu riguarda li
munumenti, cci sunnu: la Chiesa Matri (1763) didicata a San Giacumu
Maggiori(patronu di lu paisi); Palazzu S.Anna, Palazzu Ducali (ex risidenza di
lu duca Notarbartolo); ex Cummentu di li Cappuccini, tutti fatti ntô secùlu
XVIII. A la stazzioni di li trena (5 km), c'è lu Museu di l'Arti mineraria e
civirtà cuntadina, unicu in Europa 'nta lu sù ggeniri, natu pi mèritu di lu capu
stazzioni, Primo David, ca pi l'amuri di fari arristari aperta a stazzioni,
cumincià a circari cimeli addumannanuli a paisani risidenti, e paisani ca si
trasfireru a l'esteru. Sempri ntâ stazzioni, ca ntô pirìudu dî li mineri sirvìa
pi traspurtari surfaru e sali, cc'è macari lu Cimeliu di l'acqui.
(Fonti:wikipedia taliana)

In sustanza dui sù li nomi ca mèritanu minzioni: unu è chiddu dî lu scritturi
Vincenzo De Simone,ca, nunustanti campau quasi pi tutta la sò vita a Milanu,
purtau a Sicilia nta lu sò cori, e scrissi tanti lìrichi dialittali moltu
apprizzati, comu Bellarosa e Terra Amurusa (didicati a Villarosa). L'àutru è
Carlo Maria Falzone, ca fu nutaru assai ncignusu, picchì, oltri a scrìviri òpiri
prufissiunali comu "Il dizionario del notariato", sprummentau un novu sistema di
scrittura stenugràfica,un novu mitudu pi sunari a fisarmònica "a pianu", fici un
carculaturi manùali e si ntirissau a na nova lingua 'ntirnazziunali, chiamata
"IDO", di cui criau na speciali applicazzioni pi la lingua taliana. A lu paisi
villarusanu, ha statu di ricenti ntitulata na canzuna, Villarosa, di Claude
Barzotti, cantanti birgisi di chiari uriggìni siciliani, 'n capu dî classìfichi
di lu sò paisi. (Fonti:Wikipedia 'taliana)



https://scn.wikipedia.org/wiki/Villabati

Villabbati è nu paisi ca s'attrova a 1 chilòmitru di Palermu, ntâ vaddi dû ciumi
Milicia.

Lu paisi lu fici nàsciri l'abbati Antoniu Agnedduu, ammeri lu 1700. Ntô sèculu
XIX fu cunzidiratu di li palirmitani comu nu locu di villiggiatura; nfatti lu
paisi s'attrova nta la Conca d'oru n menzu ê mannarina ca ancora ora ci sunnu,
ma li chiossai d'iddi furu scippati pi ngranniri lu paisi. Villabati ora è nu
paisuni granni e si ponnu attruvari macari mprisi nichi nti l'aria nnustriali,
putìi e supirmircati ntô paisi, ca rapprisèntanu l'attivitati ecunòmichi dû
locu.

Lu santu patruni di Villabati è San Giuseppi e pâ sò festa (marzu) ntô paisi
passa la prucissioni dû Vastuni ri San Giusieppi, si fa lu pani e si và a la
chiesa a binidicìrilu, e appoi si priparanu tavulati cu ministruni pi dàrilu ê
puvireddi.

Lu paisi havi macari mpianti spurtivi unni joca la squatra di palluni "Splendore
Villabati". N'àutru mpiantu è la piscina Hidra, una di li cchiù granni dâ
pruvincia.

Di granni 'nteressi turisticu sunnu la chiesa ottucintesca di Sant'Agata, 'na
torri di èpuca spagnola, e li resti di la cità finicia a Cozzo di la Cannita, e
havi macari dui chiesi, 'n stili mudernu, ca sunnu San Giuseppi e Sacro Cuore di
Gesù.

Carattiristici sunnu lu "parchettu di la musica", Palazzu Migliaccio, Villa
Vitali, li cuniculi scavati sutta a la supirfici di la Piazza di la Rigioni ('a
piazza principali), loghi di riparu duranti li bummi di la guerra e la piazza
Guglielmo Marconi cu 'na chiesa muderna (S. Agatone Papa) e cu li resti di un
munumentali canceddu pi tràsiri.

Di taliari è macari l'attuali custruzioni chi ospita la caserma di la pulizia
municipali e l'aria 'ntunnu, un tempu stazioni firroviaria.

Lu cumuni di Villabbati è situatu nti 'na 'mpurtanti zona strateggica: supra a
idda si ramificanu tutti li vii di cumunicazioni tra Palermu e l'àutri paisi
(Musulumeli, Ficarazzi, Belmunti Minzagnu). Havi un raccordu autostradali (unu
di li cchiù granni di la Sicilia) chi cullega lu scurrimentu viloci
Girgenti-Palermu e l'Autostrata A19 chi tanticchia doppu addiventa Viali di la
Regioni Siciliana (direzioni Palermu). Villabbati è picciò macari facilmenti
raggiungibbili, non sulu pi l'assai nùmmira di strati e strati statali ca l'
attraversanu, ma macari pi la lìnia di l' Amat di Palermu ca fa' sirvizziu nti
lu paisi: la 224 (megghiu canusciuta comu " 'a 24" di li pirsoni cchiù anziani)
chi cullega direttamenti la stazioni cintrali di Palermu a lu centru dû paisi.
Cu lu passari dû tempu, quinni, la citatina ebbi un 'ncrementu di la pruduzioni
'nsemmula di la qualità di la vita, essennu appuntu un paisi di passaggiu un po'
pi tutti.



https://scn.wikipedia.org/wiki/Verri

Verri dû sò nomu n latinu Caius Licinus Verres (120– m. Marsigghia 43 a.C.), fu
nu maggistratu rumanu, passatu â storia pi lu malucuvernu dâ Sicilia tra lu 74 e
lu 70 e pû prucessu contra cui appi Ciciruni comu abbucatu dê cità siciliani.

Cu lu duminiu rumanu cumincia in Sicilia n'èbbica dî duminazzioni forasteri cu
scopi spissu di malucuvernu e arricchimentu pirsunali dâ classi pulitica e
nobbiliari. Li Rumani nni fìciru la prima “pruvincia” di l’Imperu, palora ca
tannu nnicava chidda ca oggi chiamàssumu “culonia”. Guvirnatura di li pruvinci
èranu procònsuli o pro-pritura, zoè ex cònsuli o ex prutura. Verri agghicau nta
Sicilia ntô 73 a.C., a l’etati di 47 anni, comu pro-prituri. Avissi duvutu
guvirnari pi n’annu, ma lu mannatu vinni prurugatu pi àutri dui anni picchì lu
succissuri era mpignatu a cummàttiri contra a Spartucu e la rivorta di li
schiavi.

Roma nun avìa lu ntiressi di licinizari li cuvirantura, pirchì a Roma di sti
pruvinci, comu di l'àutri, ci ntirissava sulu li tribbuti, la leva militari e lu
granu, cosa ca Verri nun facia mancari.

Ntô 70 a.C., nu annu doppu ca partìu di la Sicilia, li siciliani truvaru lu modu
di minnicàrisi di Verri. Ci dèsiru lu ncàrricu a Ciciruni (ca avìa statu macari
iddu ntâ Sicilia comu quisturi a Marsala ntô 76 a.C.) di arriccògghiri li provi
e sustiniri l’accusa di cuncussioni nta lu giudizziu. Ciciruni fici nu
travagghiu bonu: nun tantu picchì li urazzioni contru Verri (nta na bona parti
scritti doppu lu prucessu) addivintannu nu cèlibbri saggiu littirariu, quantu
pirchì èppiru la vittoria a primu corpu.

Lu 5 d'austu di lu 70 a.C. ncuminzò lu prucessu cu l’urazzioni ntruduttiva di
Ciciruni e li primi tistimunianzi ca cuntinuaru pi na simana.

Lu jornu 7 Verri si desi malatu e nun si prisintò chiù ntô prucessu. Lu jornu 13
lu prucessu vinni spustatu a lu 20 di sittèmmiru, ma quarchi jornu prima Verri
scappò di Roma e s’ammucciò nta l’esiliu vuluntariu.



https://scn.wikipedia.org/wiki/Venezzia

Vinezzia è una dî citati taliani cchiù famusi. Capulocu dâ riggiuni Vènitu, nni
vennu mitati di miliuna di turisti ogni annu pî sò canali, la storia e
l'architittura.

La citati è custruita ntî n'ìsula ô centru di na laguna. Nu canali assai làricu,
lu Canal Grande la traversa facennu na speci di S. Lu Canal Grande è
attravirsatu di tri ponti: lu ponti dâ firruvia, lu ponti di Rialtu e lu ponti
di l'Accademia. N'autru canali, la Giudecca la sipara di n'autra isuledda chi
forma lu quartieri omonimu.

La citati si sviluppau ntô mediuevu sutta la nfluenza bizzantina. La capacità
militari dâ cità jìva aumintannu, tantu ca li vinizziani foru chiamati dî
bizzantini a difenniri la Sicilia contra li nvasioni mussirmani di lu nonu
sèculu e n particulari nti l'assediu di Sarausa dû 827-828. Addivintau
nnipinnenti cu la funnazzioni di na ripùbbrica la cui ecunumìa era basata supra
li scanci cummiriciali cu Costantinòpuli e lu mediu orienti. La ripùbbirca di
Vinezzia, lu cui capu di statu avia lu titulu di dogi agghicau a cuntrullari
vasti tirritoria dâ costa adriatica dâ pinisula balcanica, dâ Grecia e di sò
ìsuli, nzinu a Cipru e la costa turca.

La ripubbrica di Vinezzia scumpariu câ nvasioni di Napuliuni ntô 1799. Pi menzu
sèculu la cità fu cuvirnata dî francisi prima e di l'austriaci appoi, nzinu a
jiuncirisi ô nascenti regnu d'Italia all'èbbica dû Risorgimentu.

Ogni annu tra frivaru e marzu la cità fisteggia unu dî carnavali cchiù
suggistivi dû munnu. Li genti portanu maschiri e vistita chi pi lu cchiossai
sunnu spirati dâ storia e pirsunaggi dâ ripubbrica di Vinezzia.



https://scn.wikipedia.org/wiki/Vamparigghia

La vamparigghia è nu focu granni fattu accatastannu ligna, fraschi, massarizzî e
nzoccu è bonu p’abbruciari. Ntî diversi posta pò pigghiari àutri noma, comu
pagghiara, cascaruni, vamparizzi, farata, fuggeggia, luminaria, dduminaria, o
ialafuòcu (Buttitta).

Nta l’èbbica pagana, lu focu e la vamparigghia faceva parti di cumpressi riti
purificaturi, lijati a lu quinozziu di primavera. L’usu di li vamparigghi veni
ripigghiatu cchiù avanti nta li festi riliggiusi e, ntâ Sicilia, ss’usu è assai
lijatu a la festa di l’Ascinzioni; ntê citati grossi (Catania, Palermu e
Missina) s’hà pirdutu oggi ssa tradizzioni, ma idda ancora arrisisti ntê paisi
cchiù nicareddi.

A Catania c’è nu pruverbiu ca dici “ A viggilia di l’Ascinzioni ogni mala
frùscula nesci fora “ e ssu pruverbiu e lijatu a la vecchia tradizzioni, unni a
lu scurari di lu jornu di ssa festa, s’addumàvanu ntê strati di la citati li
vamparigghi e cu lu focu purificaturi si distruggèvunu li cosi vecchi e inùtili
di li casi: “ogni mala fruscula”.

Ancora sta tradizzioni è viva nti assai centri dâ Sicilia comu pi esempiu a
Lintini, a Bronti, a Àvula, a Portupalu, ppi muntuari sulu chisti, ma sunnu
tantissimi li paisi unni oggi ppi l’Ascinzioni vènunu addumati li vamparigghi.
Pi l’Ascinzioni nta li quarteri si fa la gara a cui adduma versu sira la
vamparigghia cchiù granni. Ppi tuttu lu jornu nta li strati c’è nu cuntinuu vai
e veni di carusi ca cògghiunu unni egghè nzoccu è bonu p’abbruciari.

La vamparigghia pò essiri liata puru a àutri festi comu la festa di Santa Lucia
a Spaccafurnu unni li cascaruna (accussì li chiàmanu ddà) sunnu addumati e la
luci chi fannu è nu signu pi ringrazziari pi la prisirvazzioni dâ vista pî
fideli. Nàutra uccasiuni unni vènunu addumati li vamparigghi è lu carnaluvari:
ntô centru dâ chiazza cchiù granni dû paisi o dû quarteri, s’adduma na
vamparigghia unni veni abbruciatu nu fantocciu ca rapprisenta lu nvernu ca
finisci (e cu lu focu veni distruttu) e lu nnizziu di la staggiuni bona.

La vamparigghia veni addumata macari ppi ferraustu: a menzannotti tutti li zoni
custeri dâ Sicilia, principarmenti unni ci sunnu spiaggi, sunnu chini di
vamparigghi e di fochi ca si ìsunu a lu celu e tutti li cristiani ‘n circulu
ntornu a iddi, sunnu pigghiati di li disegni màggichi ca fannu li lingui dê
fiammi e li faiddi nfucati ca spùiunu nta l’aria.

Vamparigghia si pònnu vìdiri ntô film Respiro di Emanueli Crialesi, giratu a
Lampidusa. La prutagunista, ntirpritata di Valeria Golinu, scumparuta di diversi
jorna, veni arritruvata di sò maritu la sira di festa â luci di vamparigghia.



https://scn.wikipedia.org/wiki/Univirsitati_di_Cambridge

L' Univirsitati di Cambridge ('n anglisi University of Cambridge) è
n'univirsitati ca havi sedi a Cambridge, nti lu Regnu Unitu. È la sicunna
univirsitati cchiù antica di l'Anglaterra, la sicunna nti lu munnu ca anzignava
'n anglisi e la sèttima chiù antica di lu munnu. Spissu lu nomu di la
Univirsitati è accurzatu ccu Cantab ca veni di Cantabrigiensis (nu aggittivu
dirivatu di lu latinu Cantabrigia, latinizzazzioni di Cambridge).

L'Univirsitati fu funnata di nu gruppu di accadèmichi ca nisceru di la
Univirsitati di Oxford nti lu 1209 doppu na sciarra ccu la genti di lu locu. Li
dui antichi univirsitati hannu assai punti 'n cumuni e spissu li genti si
rifirìscinu a tutti dui ccu la sula palora Oxbridge. Ntra li dui univirsitati
cc'è na forti rivalitati e ogni annu si urganizza na gara di canuttaggiu ca è
assai sintuta nti tuttu paru lu Regnu Unitu. L'Univirsitati di Oxford e di
Cambridge sunnu ntra li megghiu univirsitati di lu munnu, sicunni nti li
classìfichi sulu a chidda di Harvard nti li Stati Uniti.



https://scn.wikipedia.org/wiki/Unioni_sovietica

L' Unioni dî ripùbblichi sucialisti suviètichi (URSS) o Unioni suviètica era na
nazzioni chi cumprinnìa tirritori di diversi parti di l'Europa di l'Est e di
l'Asia cintrali, e di cui la Russia era l'intità cchiù mpurtanti e
rapprisintativa.

Sta nazzioni si furmò ccu la rivuluzzioni d'uttùviru ntô 1917, e supravvissi
nzina ô 1991, l'annu in cui li ripùbblichi chi la cumpunèvunu divintaru
ndipinnenti.

Ppi tutta la sò asistenza, l'URSS fu riggiuta sutta nu cuvernu cumunista,
cumannatu dû Segretariu Ginirali dû Partitu. Primu segretariu fu Vladimir Lenin.
Cci succidìu poi Giuseppi Stalin, Nikita Kruscev, Leonid Breznev, Yuri Andropov,
Kostantin Cernienko e Michail Gorbaciov, chi rifurmò l'istituzzioni di l'URSS e
cuntribbuìu â fini dû partitu ùnicu e â furmazzioni di nu statu di dirittu.

L'Unioni dî Ripùbbrichi Sucialisti Suviètichi era lu Paisi cchiù granni dô munnu
'n termini di supirfici. Quannu li ripùbblichi divintarunu nnipinnenti la Russia
ereditau lu primatu.



https://scn.wikipedia.org/wiki/Unioni_Iuropea

L' Unioni Europèa è n'urganizzazzioni di tipu suvranazziunali e ntircuvirnativu.
Nzinu a ora havi 28 stati.

Ntô 1951, sii stati (Italia, Francia, Girmania, Belgiu, Olanda e Lussemburgu)
funnàrunu la CECA (Cumunitati Ecunomica dô Cravùni e dô Acciàiu). L'ubbittivi dâ
CECA eranu chìddi di facilitari lu cummerciu di carvuni e azzaru. S'uttènniru
boni risurtati e accussì li stessi stati funnàrunu la CEE (Cumunità Ecunomica
Europea), ca sirvìva ppô sviluppo di la nnustria e nun sulu di li singuli stati,
ma nnî gruppu. Quinni, li leggi avìanu a èssiri pari nnî tutti li paìsi ca ni
facìanu parti. Siccumu la CEE s'uccupava principarmenti di cosi di ecunumia,
nascìu n'àutra urganizzazzioni pi sta sizzioni: lu MEC (Mercatu Cumuni Europeu),
ca faurìa la circulazzioni di capitali, di merci e di pirsuni, zoè sirvizzi,
travagghiu, beni e picciuli. Ntô 1973, la CEE s'allasca e si juncinu tri stati:
Regnu Unitu, Danimarca e Irlanna. Cchiù tardu, s'aggiunsiru la Grecia ntô 1981 e
la Spagna e lu Portugallu ntô 1986.

Ntî stu piriudu, la CEE arrializzà tutti li so' obbittivi ecunomici e allargà
atri so' obbittivi, ca arriguardàvanu la vita cutidiana: istruzzioni, cultura,
ammenti naturali, traspurti. Tutti sti boni risurtati spinciru a funnari n
Maastricht nnû novu trattatu, ntô 1992. La CEE canciò nomu e addivintò Unioni
Europea, picchì tutti li stati ca ni facìanu parti, vulìanu addivintari nnâ
cunfidirazzioni di stati.

Ntô 1999 la majuranza dî paisi di l'unioni aduttaru na munita unica, l'euru, chi
accuminzò a circulari ntô 2001.

Ntô 1995 la nova unioni europea s'allascò cu l'junciuta di àutri paisi: Austria,
Svezia e Fillannia. Videmma la Nurveggia fu a lu puntu di tràsiri, ma nnû
refirendum pupulari avvucciò l'adisiuni. Vutaru cuntra di cchiù li piscatura
nurviggisi, ca si scantavanu ca l'Unioni Europea danniggiassi la pesca. Ntô 1995
ci fu lu Trattatu di Schengen e ntô lu 1997 lu Trattatu di Amsterdam. Ntô 1999
trasi n'viùri l'euro, aduttatu in tutti li stati tranni Regno Unito, Svezia e
Danimarca. Cchiù di ricenti, ntô 2004, trasiru macari li ripubblichi baltichi
(Estonia, Lettonia e Lituania), atri stati di la Europa occidintali, Cipru e
Malta. Ntô 2007 trasirunu la Rumania e Bulgaria, e ntô 2013 la Croazzia. La
Turchia grapiu li negozziati pi l'adisioni ma nu calindariu pi la trasuta nun fu
ancora fissatu.

Doppu na bucciatura di nu pruggettu di custituzzioni europea, ntô 2009 fu
aduttatu lu trattatu di Lisbona. Lu trattatu havi comu funzioni di aumintari la
rapprisintanza e la visibbilità pulitica di l'unioni, n particulari cu
l'istituzzioni di la carrica di prisidenti di l'Unioni, e ô stissu tempu di
pirmettiri na gistioni dî dicisioni distinata a passari di nu riggimi
all'unanimità a nu riggimi a duppia maggiuranza pô nùmmuru di paisi e pâ
pupulazzioni ca rapprisentanu.

Ntô 2012 l'accademia svidisi dicisi di dari lu premiu Nobel pâ paci all'Unioni
Europea pi lu sò cuntribbutu â pacificazzioni dû cuntinenti europeu, òpira ca
l'Unioni Europea cauzziona cu successu nun sulu n Europa ma puru ntê Paisi dô
bacinu dû Meditirraniu e nti àutri banni dû munnu.

Ô mumentu dâ primiazzioni ci foru na certa quantitati di pulèmichi. Si dissi ca
chistu era nu premiu Nobel postumu ê custruttura di l'Unioni Europea di l'anni
'50, e dî dicenni addoppu, comu Charles de Gaulle o Konrad Adenauer. Autri
ancora dìssiru ca lu premiu Nobel cadìa ô mumentu bonu pi cuntribbuiri a dari na
botta di uttimismu a nu cuntinenti diprimutu di na crisi finanziaria ca si
cataminìa di la fini dû dicenniu pricidenti.

Si arriunìsci nn'âssimblèa a Strasburgu e è furmatu da 626 diputàti alètti ogni
5 anni direttamènti da li cittadìni europei. Cuntrolla la cummissioni.

Si trova a Bruxelles e è furmata da vìnti cummmissàri ementuàti da li guverni di
li stati. È lu veru guvernu d'Êuropa pirchì proponi li lèggi e cuntrolla ca
vìnninu arrispittàti. Attuarmenti è prisiduta di José Manuel Barroso.

Lu prisidenti di l'unioni Europea è na càrrica chi fu criata cu l'aduzzioni dû
trattatu di Lisbona ntô 2009. Lu primu prisidenti è Herman Van Rompuy.



https://scn.wikipedia.org/wiki/Turri_Cabrera

La Turri Cabrera è na turri di difisa custruita ppi prutizzioni di lu Caricaturi
dô Puzzaddu, 'n Pruvincia di Rausa. Nta lu XV sèculu lu situ di l'attuali cità
era canusciutu di li navicanti ppi li surgenti d'acqua chiamati "Puzzufétu" e
"Sinìa" , a ddi tempi numinati assai e macari signaliati nta lu purtulanu e nta
li carti nàutichi.

Quannu li Conti Chiaramunti di Muòrica fabbricaru un "Caricaturi", ca è nu nzemi
di malazzeni, puntili e scìvuli ppi putiri mbarcari la merci supra li vileri, e
a ddi tèmpura era muntuatu comu lu secunnu di tutta la Sicilia, s'appi a pinzari
macari pp'addifinnìrilu. Sempri nta lu XV sèculu lu re Alfonsu V Arauna ci desi
l'autorizzazzioni a lu conti Giuanni Binnardu Cabrera, ppi custruiri na turri di
difisa e iddu ci desi lu sò nomu.

Lu fabbricatu era granniusu e mpurtanti ppi l'avvistamentu n tempu ùtili di li
navi pirata ca nta ddi tempi circàvanu sempri di assartari li malazzeni di lu
Caricaturi, sempri chini di frummentu di la Cuntìa di Muòrica, ca mbarcatu a lu
Puzzaddu junceva nta li cchiù luntana porti di lu Miditirràniu. Nta la turri cci
facèvanu sirvizzu surdata e cannuneri ca tinèvanu pronti li cannuna mpustati nta
li tirrazzi àuti mentri li cavaleri pattugghiàvunu la costa.



https://scn.wikipedia.org/wiki/Turchia

La Turchìa è nu statu di 68 miliuna d'abbitanti chi si sparti ntra l'Asia e
l'Europa. La cità cchiù mpurtanti è Istanbul (10 miluna d'abbitanti), ma pi la
sò posizzioni troppu occidintali, la capitali ha statu dichiarata Ankara (4
miliuna), chi si trova ô centru dû tirritoriu turcu.

La quasi tutalità dû tirritoriu dâ Turchìa s'attrova ntô cuntinenti Asiaticu,
nti la cussidditta pinisula di l'Asia Minuri. A Est cunfina cu l'Armenia la
Giorgia l'Iraq e la Siria; a sud è vagnata dô mari Miditirraniu, a tramuntana dû
mari Nìuru e a uccidenti dû Mari Eggeu. La parti europea dâ Turchìa, unni
s'attrova la capitali ecunònica dû Paisi, Istanbul, cunfina câ Grecia a sud e câ
Bulgaria a nord.

La storia antica dâ Turchìa è liata a strittu cuntattu cu chidda dâ Grecia.
Mittennu a parti la guerra di Troia, chi secunnu la liggenna vitti truiani e
Greci cummattiri versu lu XII sèculu a.C., fu ntê costi uccidintali di l'Asia
minuri ca li Greci funnaru li primi culoni di dabbanna lu mari. E fu ntâ culonia
di Miletu ca si svilupparu li scienzi e la filosufìa chê primi filosufi
presucratici.

Doppu la rumanizzazzioni chi siguiu l'èbbica greca, la Turchìa fu nu tirrinu
favurevuli pâ diffusioni dû cristianesimu. Lu mpiraturi rumanu Custantinu lu
granni, cu la sò pulitica di graputa â riliggiuni cristiana, desi lu nomu â nova
capitali di lu mpiru rumanu d'orienti. Custantinòpuli, l'attuali Istanbul,
addivintau la cità cchiù mpurtanti pi tuttu lu mediuevu. La nfluenza curturali
pulitica e ecunomica di Custantinòpuli si facia sèntiri forti nti tutta l'Italia
miridiunali e ntâ Sicilia. Li bizzantini tintaru ô cursu dî sèculi di cummattiri
contra li nvasioni mussurmani ntâ pinisula italiana, senza successu. La nfluenza
bizzantina nun si ni calau accussì assau, pirchì all'èbbica dû scisma granni dû
1054, cu puru ca la Sicilia era amministrata dî mussurmani, li cristiani dâ
Calabbria e dâ Sicilia caderu sutta la nfluenza dâ nova duttrina ortudossa dû
patriarca di Custantinopuli. Fu all'èbbica bizzantina ca la Turchìa appi liami
assai stritti câ Sicilia nurmanna. Artisti bizzantini foru li capimastri ntê
dicorazzioni dî principali chiesi d'èbbica nurmanna n Sicilia.

Ntô 1453 lu mpiru bizzantinu, attaccatu di guirreri turchi vinuti di l'Asia,
cadi n favuri di la staurazzioni di lu mpiru uttumanu. Lu mpiru uttumanu
addiventa na putenza riggiunali assai mpurtanti, agghicannu a cuntrullari tutta
la parti est dû Miditirraniu. Nun agghicau mai a suttamettiri li tirritoria
cristiani dâ pinisula italiana, misu a aprti quarchi raid di pirati. Li turchi
appiru a cummattiri contra li cristiani e subberu na scunfitta assai pisanti ntô
1565 nti l'assediu di Malta. Lu mpiru uttumanu, si cunsolida agghicannu a
cunquistari tirritoria ntê Balcani e agghicannu ê porti di Vienna, prima di
accuminzari a dicadiri, e a scumpàriri â fini dâ prima guerra munniali. unu di
l'urtimi drammatichi capituli di la storia dâ Turchìa prima di la nascita dâ
Turchìa muderna fu lu genucidiu di l'Armeni, chi purtau, cô massacru di circa un
miliuni di pirsuni, â scumparuta di tutta na minuranza chi pi seculi avìa
abbitatu ntê tirritoria di lu mpiru.

Cu Ataturk, la Turchia diventa nu statu mudernu e laicu, basatu supra la
distinzioni netta tra riliggiuni e pulitica, cu puru ca la pupulazzioni è quasi
tutta mussurmana. La Turchìa muderna travirsau pi tuttu lu XX sèculu fasi di
sviluppu ecunòmicu e culturali chi la purtaru â punta dû munnu mussurmanu.
Agghicannu a ricanusciri lu statu d'Israeli, a ntigrari la NATU e a fari la
dumanna pi essiri ammittuta nti l'Unioni Europea.

L'econumìa dâ Turchìa si basa supra la manifattura. Li sô nnustri òffrunu manu
d'òpira rilativamenti appirnenti, e la sò pruduzzioni è espurtata pi na parti
granni ntê paisi di l'Unioni Europea. Lu turismu è puru n'attività ecunòmica di
na certa mpurtanza. A parti li siti archiològgici di liveddu munniali, comu pi
esempiu la bibblioteca di Efesu, ntâ costa sud dâ Turchìa, agghiri Antalia, si
svilupparu diversi cumplessi distinati ê turisti chi cercanu vacanzi vicinu ô
mari.

Lìati cca storia dâ Turchia e dê so' abbitanti su' tanti parrìati siciliani.
Chidda cha forsi è assai chiùi antica è Mamma li Turchi!, cha si usava quannu
nto XVII sèculu la Sicilia fu vittima di li pirati ottumanni. 'Sta parrìata si
usa quannu ci si scanta di quarchi cosa cha è supiranummìru e cha porta vaij.
Autri parrìati su' lijati mmeci ô stiriotipu di li ggenti dô Livanti, cha
avissanu a essiri tutti ncatramati: si dici nfatti Turcu unu cha è scuru nta
facci. Pozza si dici macari fumari quantu 'n Turcu quannu si fuma assaiuni,
pricchini si penza cha li Turchi fumunu assai.



https://scn.wikipedia.org/wiki/Trianculu_di_Tartaglia

Lu trianculu di Tartaglia (canusciutu puru comu trianculu di Pascal dî francisi,
di Newton di l'anglusassuni, o di Khayyam, ntô munnu mussurmanu) è nu metudu pi
uttèniri li cuifficenti binumiali dû sviluppu dû binomiu ( a + b ) n
{\displaystyle (a+b)^{n}} .

In Italia pigghia lu nomu dû matimaticu italianu dû XVI sèculu Niccolò
Tartaglia, chi ni parrau ntî sò scritti. La custruzzioni era pirò già canusciuta
a Omar Khayyam e ê cinisi ntô XIV sèculu.

La custruzzioni dû trianculu usa n'alguritmu semplici: s'accuminza cu scriviri
nu "1". Sutta di iddu, e ê du' lati si scirvunu dui voti lu "1" attorna,
furmannu la prima riga. Canuscennu la n esima riga, si pò custruiri la n+1 esima
riga, simpricimenti scrivennu sutta di idda, a nu liveddu chi currispunni â
posizzioni tra dui nummura di l'ennesima, li nummura chi si uttènunu summannu li
dui nummura di supra.

La quarta rica si cumponi dî nummura 1, 4, 6, 4, 1. Chistu significa chi ( a + b
) 4 = a 4 + 4 a 3 b + 6 a 2 b 2 + 4 a b 3 + b 4 . {\displaystyle
(a+b)^{4}=a^{4}+4a^{3}b+6a^{2}b^{2}+4ab^{3}+b^{4}.} .



https://scn.wikipedia.org/wiki/Trattatu_di_Mignanu

Lu Trattatu di Mignanu dû 1139 misi fini a na dicina d'anni di guerra cuntìnua
chi appi comu risurtatu di cunfirmari ufficialmenti l'unioni dî ducati
cuntinintali di Pugghia e Calabbria câ Cuntìa di Sicilia.

Lu papa liggìttimu Nnucenzu II, nun ricanuscìu stu tìtulu e tanti dî vassalli dâ
pinìsula circàvanu a ribàttiri l’esircizziu di l’auturitati rigali di Ruggeru.

Duranti lu dicènniu dû 1130, Ruggeru abbattìu li soi vassalli unu pi unu finu a
quannu, ntô 1137, lu mpiraturi Lutariu II ntramittìu a latu dû papa e cunquistau
la granni parti dû sud.

La morti di Lutariu privau li baruna dû sud dû so alliatu e Ruggeru ricunquistau
rapidamenti li soi tirritori. Ntô 1139 morìu lu Duca di Pugghia Rainulfu III di
Alifi, alliatu dû papa e dû mpiraturi.

Nnucenzu e lu principi dipunutu Rubbertu II di Capua traseru 'n guerra pi
riaffirmari la so auturitati, ma a Gallucciu, lu figghiu dû re, Ruggeru, fici la
posta ê truppi papali cu sulu na migghiara di cavaleri e acchiappau lu papa e la
sò curti.

Tri jorna doppu, lu 25 di giugnettu a Mignanu, Nnucenzu cunfirmau Ruggeru rex
Siciliae ducatus Apuliae et principatus Capuae e lu mmistìu di sti tìtuli.

Pi di cchiù iddu numinau sò figghiu Duca e n'àutru figghiu, Alfonzu, Prìncipi di
Capua.

Ntô 1143, Nnucenzu rifiutau di ricanùsciri lu trattatu ma Ruggeru ammitau a
Rubbertu di Selby a attaccari la papali Beniventu. L'accordi di Mignanu foru
cunfirmati.

Ntô 1156, cû Trattatu di Beniventu, lu tribbutu ô papa di 600 scifati,
cuncurdatu cu Ruggeru II cû Trattatu di Mignanu dû 1139 fu cunfirmatu e n'àutru
tribbutu di 400 scifati fu agghiunciutu pî novi terri cunquistati.



https://scn.wikipedia.org/wiki/Tiru_ccu_l%27arcu

Lu tiru cu l'arcu è nu sport di urìggini antichi. Su assai diffirenti li provi
ca diffirènzianu sta disciplìna.

L'arcu - è ntisu comu arma, ma videmma comu strumentu di càccia, jocu e sport -
è cirtamenti ntra li mminzioni cchiù irigginali di l'omu, ca lu sviluppò ntî
diversi banni e tempi di la Terra, e fu unu di li strumenti primitìvi cchiù
evoluti.

S'arriteni ca la prima rapprisintazziòni di n'àrcu fu nu graffitu di havi
trentamila anni. Già di lu Paleoliticu l'omu usava ssu strumentu comu sistema di
caccia pi curpìri na preda, mantinènnusi a na distanza sicura.

Lu tiru cu l'arcu apparsi pâ prima vota ntî Jochi Olìmpici dû 1900 n Pariggi.
Venni livantu ntô 1920 e venni ammessu arreri a li Ulimpìadi dû Mònacu di
Baviera ntô 1972; di st'annu nzinu a òi è una dî spicialitati ulìmpichi ca purtò
assai midagghi a la nazziunali taliana.

N Italia lu tiru cu l'arcu è cunzidiratu cchiù comu nu passatempu pi carusi;
venni accuminzatu a èssiri praticatu comu sport sutta lu reggìmi fascista:
chista era nfatti una di li disciplìni risirvata a li "Jovani Taliani".

A partiri dô 1956 accuminzarunu a èssiri urganizzati li primi cumpitizzioni,
aperti pî màsculi e pî fìmmini.



https://scn.wikipedia.org/wiki/Tirteu

Tirteu (nti lu grecu anticu Τυρταῖος , Tyrtâios), fu nu pueta eliggìacu grecu,
ca campau nti lu VII sèculu a.C., di prubàbbili urìggini jònica (Miletu), campau
la megghiu parti di la sò vita a Sparta e ppi sta citati cummattìu nti la
Sicunna Verra Missènica (650 a.C.). Sicunnu na liggenna, li Spartani, misi 'n
pirìculi di li nimici, supra cunzigghiu di l'Uràculu di Delfi, addumannaru nu
capitanu a l'Atinisi, ca mannaru a Sparta nu maistru di scola, o sicunnu àutri
virsioni nu pueta zoppu e strammatu, ma capaci d'addumari nti li surdati lu
curaggiu ccu li sò canti e falli vìnciri nti li battagghi. Tirteu nti la
rialitati fu nu citatinu spartanu di chinu dirittu; iddu cumpari ntigratu 'n
manera pirfetta nti lu sistema idiulòggicu di la πόλις (polis) aristucràtica.

La sò òpira va misa anzèmmula a chidda di Càllinu ntra li eliggìi di verra.
Testi comu chisti fìciru pinzari a cirtiduni ca l'eliggìa fussi distinata a
l'esèrcitu, ma si tratta di tiurìi privi di funnamentu. Tirteu è ntra li picca
littirati spartani ca la storia n'ha tramannatu.



https://scn.wikipedia.org/wiki/Tinturia

Li Tinturia sunu nu gruppu musicali sicilianu. Lu loru gèniri musicali, di iddi
difinutu comu "sbrong", è na rialtà nu miscugghiu di pop, rock, folk, ska, funk,
rap e reggae.

Lu gruppu vidi la luci nnô 1996 ntê banni di Raffadali, un paisi ntî
l'entruterra girgintìnu. Lu loru leader, in vesti di cantanti, e uccasiunarmenti
di diamunicista, è Lello Analfino. Lu loru isordiu discugraficu vinna nnô 1999
ccû nu discu dû titulu Abusivi (di necessità), ca uttìnna in picca tempu nu
cunsidirevuli successu ntî tutta la Sicilia, sebbeni arresta circuscrittu ntî
l'ìsula, prubabirmenti a causa dû usu dû sicilianu comu lingua ntê testi. Lu
discu nclùdi macari na cover di Domenico Modugno, dû titulu "La donna riccia",
ccû lu testu riadattatu e traduciutu in sicilianu.

Nnô 2002, pubblicunu la culonna sunora dû film Nati stanchi di Ficarra e Picone,
grazzî a chistu accuminciunu a farisi canùsciri oltri lu strettu. È nveci dû
2005 lu novu album, dû titulu Nessuno è perfetto, unni li Tinturia cantunu
principalmenti in italianu e s'avvicinunu nutivulmenti a nu stili musicali
tipicamenti rock.



https://scn.wikipedia.org/wiki/Tintur%C3%ACa

Li Tinturia sunu nu gruppu musicali sicilianu. Lu loru gèniri musicali, di iddi
difinutu comu "sbrong", è na rialtà nu miscugghiu di pop, rock, folk, ska, funk,
rap e reggae.

Lu gruppu vidi la luci nnô 1996 ntê banni di Raffadali, un paisi ntî
l'entruterra girgintìnu. Lu loru leader, in vesti di cantanti, e uccasiunarmenti
di diamunicista, è Lello Analfino. Lu loru isordiu discugraficu vinna nnô 1999
ccû nu discu dû titulu Abusivi (di necessità), ca uttìnna in picca tempu nu
cunsidirevuli successu ntî tutta la Sicilia, sebbeni arresta circuscrittu ntî
l'ìsula, prubabirmenti a causa dû usu dû sicilianu comu lingua ntê testi. Lu
discu nclùdi macari na cover di Domenico Modugno, dû titulu "La donna riccia",
ccû lu testu riadattatu e traduciutu in sicilianu.

Nnô 2002, pubblicunu la culonna sunora dû film Nati stanchi di Ficarra e Picone,
grazzî a chistu accuminciunu a farisi canùsciri oltri lu strettu. È nveci dû
2005 lu novu album, dû titulu Nessuno è perfetto, unni li Tinturia cantunu
principalmenti in italianu e s'avvicinunu nutivulmenti a nu stili musicali
tipicamenti rock.



https://scn.wikipedia.org/wiki/Tie_Your_Mother_Down

Tie Your Mother Down è na canzuni de Queen, scritta ra Brian May e pubbricata
comu primu singulu no discu A Day at the Races du 1976. Fu pubbricata comu
singulu u 4 di marzu ru 1977 cu la b-side "You and I”.

May accuminciò a scriviri u testu ra canzuni a Tenerife, 'n Spagna. Ne
classifiche sta canzuni nun fu nu gran successu (31° postu no Regnu Unitu e 40°
postu na li Stati Uniti dâ Mèrica), ma ne cuncerti fu unu ri brani cchiù amati
ru gruppu. A canzuni na l'album veni introdottu ra nu gong e dal riff ri "White
Man" e ri Teo Torriatte (Let Us Cling Together)‎, pi poi sfuciari no famusu riff
iniziali. Pa prima vota Brian May usa 'n nu album de Queen nu strumentu notu a
li chitarristi comu “slide”, strumentu ca utilizzerò novamenti 8 anni cchiù
tardu pi l'assolo ri Radio Ga Ga. Nto 2006 i ristanti cumpunenti ru gruppu
cantarunu sta canzuni cu i Foo Fighters. A performance cchiù mpurtanti fu chidda
o Vh1 Rock Honors. May cantò na versioni live o Vh1 pi promuoviri u so album
Another World nto 1998, ca fici assai successu.



https://scn.wikipedia.org/wiki/Tiatru_romanu_di_Catania

Lu Tiatru romanu di Catania s'attrova nto centru storicu dâ citati, ntra la
chiazza San Franciscu, 'a via Vittoriu Emanueli II, via Timeu e via Tiatru
grecu. La so' forma cha si po' vidiri è dô II sèculu e si po' vidiri di la fini
dô XIX sèculu. A livanti s'attrova puru 'ntiatru romanu cchiù nicu, cha è dittu
odeon.

Si canusci 'nu tiatru a Catania grazij alli fonti 'ntornu la verra dô
Pilupunnesu, unni si dici cha Arcibiadi parrau ê kataniaioi (l'abbitanti di
Catania greca) pri chiamalli all'armi contra Sarrausa ndo 415 a.C., propriamenti
nto Tiatru[1]. Nte li fonti non si dici unni s'attrova 'stu tiatru e pri
tradiziuni si crideva cha fussi lu Tiatru romanu cha si vidi oggi ô centru. 'Sta
cunvinziuni, sbagghiata, s'ancancriniu e oggi la comunità lucali chiama la
struttura Tiatru grecu e 'a stissa strata su cui s'affacci si chiama via Teatro
Greco. L'allitrati cha sturianu 'stu monumentu si chiesuru siddu poteva essiri
'u stissu tiatru, macari ricustrujutu supra a chiddu chiù anticu: ci fu macari
cui pinzava cha nun ci fossi 'ntiatru docabbanna[2]. Chiddi cha pinzavunu cha lu
tiatru c'era, mmeci, ficiru prisenti cha lu Tiatru romanu è mparti scavatu comu
chiddi greci e nno è misu supra nchianu, comu chiddi romani chiù tipici[3]. Ma
di la struttura cha si vidi oggi nudda fonti ci parra, pirciò s'hanu usari li
provi cha produci l'Archioluggìa pri capirici quarchi cosa.

La storia chiù 'ntica è tistimoniata dê grossi balati di carcari unni ci si po'
leggiri ngricu KAT e fanu parti di chiddu cha si pinzava fussi 'ntiatru grecu di
pianta quatrata, comu chiddi di l'ebbìca ellenistica. Li primi parti s'attruvaru
nto 1884 e nto 1919 e si pinzava cha fussiru dô V sèculu a.C.. Si cunfirmau la
struttura quatrata quannu nto 2007 s'attruvau n'autru muru grecu a ponenti, ma
s'addatau ccu precisiuni a lu IV sèculu a.C.[4]. 'Stu tiatru fu ricostrujutu nto
I sèculu, doppu cha Catania addivintau colonia romana e priciò s'arricchiu. Nta
'stu tempu si rifici lu muru di ponenti mpetra lavica pricchìni li balati di
carcari s'avunu distruggiuti; si ficiru macari li sedili chiù 'ntichi, chiddi
vasci scavati 'nta collina[3].

Ndo II sèculu, forsi grazij ê sordi cha eppi dô mpiraturi Adriano, lu Tiatru
s'allarga, addiventa maestusu assemi ê termi cha s'attrovunu ê sô spaddi (la
Rutunna) e autri edificij. S'arricchisci di statui, culonni, basamenti: unu di
chisti basamenti s'attrova ô Castiddu Ursinu e supra c'è 'nu rilievu cu' la
Vittoria cha duna la curuna a 'ntrufeu, mentri a latu si vidinu li barbari
lijati; chisti putissuru essiri li Germani suttamisi dô mperaturi Marco Aurelio
o Commodo[5][6]. Lu Tiatru pigghia macari 'na forma menza circulari e ci
s'aggiungi lu prosceniu allicchittatu dô marmoro, la nova scena chiù ranni e la
costruziuni di dui beloardi ê lati, unni ci stavunu li scali pri acchianari[3].

Nta st'ebbìca si jungiunu marmori e dicuraziuna: freggi, statui, rilevi e
culonni cha foru arrubbati nto passatu o foru pigghiati pri costruiri autri
cosi, comu pri l'asempiu la Cattidrali di Sant'Àjta.

Lassatu e persu nto VI e VII sèculu, comu autri monumenti di l'antichi[7],
ntempu nenti ci si costruenu supra assai abbitaziuna autu-mirievali. La zzona di
l'orchestra ci ficiru na chianca di voi, mentri l'autri parti foru scavati pri
farici casi d'abbitaziuni.

Cu' tuttu cha fu sdirrubbatu, maniatu e canciatu - nto XVI sèculu ci costrueru
macari stratuzze cha passavunu di na parti a l'autra - la forma circolari dô
munumentu si putianu léggiri ccu facilitati e si vidìa macari nte carte dô XVI
sèculu e dô XVII sèculu. Nto 1693 lu trimotu dô Valdinotu sdirrubbau assai dê
casi cha erunu supra la cavea e supra li macerij ci custrueru autri abbitaziuna
e nto XVIII sèculu ci ficiru supra macari la via Ṝutti, cha passa di parti a
parti lu monumentu dâ miridiana â tramontana e junceva la strata dô Corsu (via
Vittoriu Imanueli II) cca chiazza arrera ô Tiatru. Da 'sta strata, comu si vidi
ncerti fotu di prima cha la sdirubbavunu, partivunu vanidduzzi e macari na
chiazzedda.

Quannu finìa lu XIX sèculu lu patruni dô palazzu cha è mpicatu all'Odeon fici
sdirrubbari l'urtumu fornici pri allargari lu so' palazzu. 'Stu fattu fici
nichiari lu Comuni cha s'addicidiu di mannari fora cu abbitava supra li dui
Tiatri pri libberalli. Lu travagghiu di libbiraziuna nun fu mai cunchiuruta.
Mprimisi si pinzau a libbirari l'Odeo, appoi nde l'anni '50 dô XX sèculu e pri
vint'anni s'allibbirau lu Tiatru. Ndo 1979 e ndo 1980 si ficiru autri scavi a
livanti e s'allibbirau l'angressu di l'atturi e 'na scaledda mpetra lavica.

Doppu lu 1997 ficiru autri scavi cu' n'autru pinzeru di scavu: lassari quarchi
edificiu pri testimuniari l'antica Catania e li storij cha subìu lu Tiatru.
Accussini nascìu l'Antiquarium dô Tiatru cha s'attrova nta palazzina di unni si
trasi pô Tiatru e la Casa Libérti, 'na palazzedda supra la summa cavea, ni
l'anculu tra livanti e la tramuntana. Dê l'anni '70 ci ficiru spittaculini
musicali l'astati, ma ndo 1998 si spustaru ô mfitiatru dê Cimineri. Auoggi si
po' visitari tranni li parti cha ancora si stannu scavannu e sturiannu.

Lu Tiatru, cha ancora si videva nta trama di la civitati, vinni sturiatu pir
primu di Lurenzu Bolanu[8] e di Tomasu Fazellu[9], d'issu scriveru macari li
storici dô XVII sèculu cha trattaru l'antichitati di Catania, comu puru Vitu
Amico. Lu primu scavu archiuloggìcu lu fici Ignaziu Paternò Castiddu ndo XVIII
sèculu[10] cha pri primu usau tecnichi moderni pô scavu: la trincea, ghinghiri
lu scavu cô stissu matiriali nisciutu e la signalaziuni dô scavu fattu di modu
cha turnannu supra ô scavu si putìa arricanusciri chiddu cha già s'ava scavatu.
Chissu forsi pricchìni iddu c'avia ntenziuni di turnarici[11]. A ponenti vitti
lu lastricatu romanu e â scala, cha Bastianu Ittar disignau pri farini
l'incisiuni cha si vidi ô Castiddu Ursinu[12].

Â fini dô XIX sèculu fu visitatu di Adolf Holm cha fu lu primu a diri cha potìa
aviri 7000 cristiani[13], ma nun ci fu nuddu cha cuntrullau 'stu datu chê novi
nfurmazziuni cha iddu appi cu' ncarculu di li misuri dô Tiatru, cunfruntannu cu'
l'autri tiatri cha canusceva. Nda 'st'ebbìca parti puru lu primu travagghiu pri
libbirari l'edificij antichi e nto 1884 s'attruvau nmuru grecu di balati di
carcari e ndo 1919-1920 s'attruvau puru la scritta KAT, comu supra certi
picciuli di Catania greca, unni voli diri Katane, l'anticu nomu di Catania.

Ndi l'anni '50 si ficiru li travagghi chiù rossi, cu' Guido Libertini, cha
misiru luci â cavea e tiraru fora morti marmori. S'arripigghiaru li scavi ndo
1979 a livanti, supra 'a cavea e l'orchestra pri luvari li macerij dô trimotu dô
1693. Cca s'attruvau mpezzu di la facci di 'na statua dô mperaturi Marco
Aurelio: si potti complitari cu' n'autru pezzu cha s'attruvau vent'anni chiù
tardi chiù versu tramontana.

L'urtima campagna accominciau ndo 1998 e libirau morti parti dâ zzona dô livanti
e si fici macari lu percorsu pri visitari lu Tiatru, abbissannu certi casi pri
farini offici, zoni pri esposiziuna, saluna pê confirenzi. Stu scavu fici
canusciri puru lu rapportu tra la civitati e lo monumentu, tra lu monumentu e la
so' storia, ammustrannu parti dô Tiatru grecu cha ora si poru datari ô IV sèculu
a.C. enno ô V comu si cridìa. Si potti macari capiri quantu era granni 'stu
primu tiatru e unni s'attruvava lu so' santuariu.

a strùttura cha si po' viriri apparteni alli granni costruziuna di l'ebbìca
antinina e gliè furmata di 'na scena articulata e monumentali cu' tutti li
culonni e li finti pruspettivi, 'nu pulpitum allicchittatu di marmori,
l'orchestra cô diamitru di quarchi 22 metri in opus sectile a cerchij e quatri,
distruggiuta e abbissata mpocu mali nto IV sèculu, cha soventi si jnchi di aqua
di na sorgenti cha s'attova sutta la Muntivirgini, cha alli vôti si pinzau
malamenti fossi lu ciumi Chamasenu[14]. Lu Tiatru havi puru li dui parodoi
appizzati di li casi custrujuti supra, una di li carceris cha addivintau
palazzedda e la cavea cha havi 98 mtra di diamitru. La cavea avìa vintunu serij
di sedìli ccu dui praecintiones cha li dividianu, mentri verticalmenti c'erunu
novi punte e ottu scalazze. Li dui praecintiones tagghiavunu la cavea in: ima,
media e summa, siddu era di jusu, di menzu o di susu. La sula cavea scavata era
la ima, l'autri erunu supira mura e c'havianu varij passaggi pri gghiri di
'nabbanna all'autrabbanna, mentri cha fora niscevunu tanti vomitoria, li trasuti
e nisciuti pri li corridori cha s'attrovunu sutta a la media e la summa cavea.

Li statui cha allustravunu la scena avianu temi vari: mitologgìci o celebbrativi
di mperaturi. Tra chiddi mitologgìci lu gruppu chiù nteressanti è 'a Leda cô
Cignu, copia romana dâ statua di Timotheos dô 360 a.C., mentri 'na lastra cu 'na
fera è tra li dicuraziuna chiù mportanti, forsi divisoriu pri li posti chiù
mportanti, vistu cha cinn'erunu quarchi tri sicuru. Puru i sidili erunu vistuti
'nmarmoro jancu e davunu n'effettu particulari e urigginali ô Tiatru cô niuru dê
balati mpetra lavica. Li marmori foru arrubbati o pigghiati pri fari novi
costruziuna e macari pri la cattidrali dô 1094, unni ci sunu ancora li
capitelli, li culonna, pezzi di statui pri farini pezzi di la muratura[15]. pri
Bastiano Ittar li culonne foru parti di nu loggiato comu lu famosu Tiatru di
Taormina. Fora s'aprivunu di l'urtumu corridoru assai porti, cha si ponu vidiri,
ma non si ponu praticari tutti. 'Ste porte erunu serrate di dui leseni cha
facevunu jochi di luci e ùmmira, comu già fu pri lu Tiatru di Thermae
Himerae[16]; appoi quattru nicchij si grapevunu ni quattru corpi cha niscevunu
di la curva dô Tiatru, forsi c'erunu intra statui de' dei[17].

'A scena è ancora cummigghiata di li palazzi dô XVIII sèculu e 'na palazzedda ci
fa di trasuta e teni tanti parti mirievali, comu 'na scaledda e 'na culonna, cha
teni lu tettu dô Setticentu. Chabbanna s'attrova macari l'antiquarium unni si
ponu vidiri pezzi dô Tiatru e dê palazzi, dô I sèculu nzinu ô XVII e macari
parti di 'na casuzza dô Cinqucentu cha avìa 'na direzziuni cha cangiava pri comu
va lu Tiatru. Supra l'orchestra ci sta ancora la via Ṝutti dô Setticentu. Tra li
casi chiù significativi cha ancora stannu supira lu Tiatru ci stanu lu Palazzu
Gravina-Cruyllas, Casa Libérti[18] e Casa dell'Androne[19]. Nto 2007 s'attruvau
la Casa del Terremoto, 'na casuzza cha crullau cô trimotu dô 1693 e cha sarvau
tutti l'interni dô sô tempu, pricchìni di supira ci ficiru autri casi cha
cummigghiarunu 'sta casuzza.

Ê lati ci su' dui trasuti pri l'atturi, chiddu a livanti si junci cu' la trincea
di Biscari - ntra li palazzi de' Principi Valsavoja e de' Gravina[20] - e chiddu
di punenti cu' l'Odeo.

Dintra la Casa dell'Androne s'attruvau puru parti di 'nu themenos, 'nmurettu cha
sirviva pri isulari la zzona sacra di lu santuariu mportanti. Forsi cha lu
santuariu è 'u stissu dâ stipe votiva di chiazza San Franciscu[21], forsi priciò
ntempiu di Persefone o Demetra[3].



https://scn.wikipedia.org/wiki/Tiatru_n%C3%B4

L'urìggini di sta forma di tiatru s'attrova assai arreri ntô sèculu XIV.
Nzèmmula cû Kyōgen, facìanu parti dâ forma drammàtica nutata comu Sarugaku.
Mentri lu nô era cintratu suprô ballu e suprô cantari, lu Kyōgen era supratuttu
basatu suprê diàlughi e la mpruvisazzioni.

A partiri dû sèculu XVI li dù gèniri si divirsificaru. Lu nô vinìa ricitatu
d'attura cu màschiri e era basatu supra testi scritti. Li primi ni vennu dû
sèculu XV ma la maggiuranza fu cumposta ntô sèculu XVI. Mmeci lu Kyōgen
cuntinuava a basàrisi pi granni parti suprâ mpruvisazzioni. Li pirsunaggi
principali dû nô sunnu èssiri supranaturali (divinità, spìriti) o puru
pirsunaggi stòrici o ligginnari. Pi stu rispettu si diffirinzava macari dû
Kyōgen dû quali li prutagunisti sunnu spissu genti cumuni.

Lu primu scritturi di nô era Kan’ami Kiyotsugu (1334-1384). Nzèmmula cu sò
figghiu Zeami Motokiyo (1363-1443) e cu sò niputi Motomasa Jūrō (1394-1431)
fòrmanu la trìadi dâ scola Kanze. Zeami è forsi l’auturi cchiù mpurtanti d'ogni
èbbica cu armenu dù centu òpiri.

La mùsica d'accumpagnamentu veni sunata cu strumenti a flàutu e a pircussioni
(ōtsuzumi, kotsuzumi, tammuri). Asìstinu tuttora n Giappuni circa 1.500 attura
di nô e cincu scoli principali, tra li quali attruvamu la stòrica Kanze.



https://scn.wikipedia.org/wiki/Tia_Carrere

Tia Carrere (Honolulu, 2 di jinnaru 1967) è n'attrici, mudella e cantanti
statunitenzi.

È d'urrìggini filippina, cinisa e spagnola. Lu sò veru nomu è Althea Rae Duhinio
Janairo: pari ca lu nomu d'arti "Tia" veni dû fattu ca sò soru â nica,
Alissandra, stracanciava pi chiamàrila lu nomu d'idda e anveci di Althea, la
chiamava Tia.

Nzinu di quannu era picciuttedda pruvau la carrera di cantanti: accusì, ntô
1985, participau a la trasmissioni tilivisiva Star Search, unni, pirò, già ô
primu turnu non passau. Scuntenta, si nni ivu a travagghiari nta na drugherìa di
Waikiki unni vinni uccasiunarmenti nutata dû pruduttori Mike Greco ca la vosi cu
iddu.

Nucuraggiata dê sò stissi ginitura, fici nu pruvinu p'aviri na parti ntô film
Aloha Summer, unni eppi nu successu bunazzu.

Dô 1985 a lu 1987 fu ntô cast dâ soap opera General Hospital, mentri ntô 1986
fici na participazzioni straurdinària ntô telefilm d'avvintura A-Team.

Grazzi a la sô biddizza, accuminciau a travagghiari macari comu mudella, ntô
mentri ca cuntinuava chiddu d'attrici:doppu arcuni travagghi nichi, comu a Resa
dei conti a Little Tokyo dô 1991 (nzemi a Dolph Lundgren e Brandon Lee), ntô
1992 arrivau Fusi di testa, ca rapprisenta la sò prima pillìcula mpurtanti: Tia
Carrere cumpari ntâ cummedia ntô rolu di na cantanti cinesa di nomu Cassandra,
ca fà nnamurari lu protagunista ntrippitatu di Mike Myers.

Doppu na participazzioni a lu show MacGyver, unni ntrippitau la parti di na
maestra di karate, arripigghiau la sò prima spirienza comu cantanti: addivintau
la frontgirl di nu gruppu hard rock ca prupunìa ntô ripirtoriu cover di li Black
Sabbath e di li AC/DC.

Ntô 1993 rifiutau nu rolu ntâ seria tv Baywatch (ca veni datu a Carmen Electra)
ppi girari lu sèguitu di Fusi di testa, zoè Fusi di testa 2. Ntô stissu annu,
nzemi a Sean Connery, fu protagunista dû noir Sol Levante.

Ntô mesi di nuvèmmiru dô 1992, Tia Carrere si maritau cu Elie Samaha, pruduttori
italu-libbanisi ca appoi pruduci arcuni travagghi di l'attrici prima dô
divorziu, ca s'ebbi ntô 1999.

Lu innaru dô 1993 vidi Tia Carrere e lu sò miravigghiusu corpu supr'â cupirtina
di la famusa rivista Playboy. Sempri ntô stissu annu, pùbbrica nu discu musicali
titulatu Dream, ca pirò nun eppi nu granni successu di vìnniti, tranni ca ntê
Filippini, unni vincìu lu discu di plàtinu: stu passu fàusu la cumminci a
turnarisinni ô cìnima. Ntô 1994 idda ntrèppita lu rolu di tirrurista nta nu film
d'azzioni ca, a ditta d'assai critici, è tra li cchiù beddi e divirtenti di
l'ùltimi deci anni: True Lies (di James Cameron, cu Arnold Schwarzenegger e
Jamie Lee Curtis). Ntô 1995 fu la rapinatrici Gina Walker nti Gli immortali, e
ntô 1996 participau ô cìnima còmicu ntâ parudìa High School High, unni fici la
parti di la sicritària Victoria Chapell.

Ci foru appoi àutri film di cassetta comu Kull the conqueror (1997) e
suprattuttu Hercules (1998), prima d'arrivari â sèria tv Relic Hunter (1999), ca
vinni trasmittuta cu bonu successu macari 'n Italia, unni Tia Carrere è
prutagunista. Lu sò pirsunaggiu, la prufissuressa di archioluggìa Sydney Fox, è
na speci di Indiana Jones fìmmina, ma ntâ rialità è cupiata macari ûu videu-jocu
Tomb Raider e di la sò iruina Lara Croft.

Cchiù di ricenti, ntô 2002 ci detti la voci a Nani, la soru di Lilo, ntô film
animatu Lilo e Stitch. La spirienza dô duppiaggiu, ca ivu bona, vinni
cunfiermata n'annu doppu 'n Duck Dodgers, sèria animata unni fu l'animatrici di
Queen Tyrani.

Ntô innaru dô 2003 fici n'àutru sirvizziu nuda ppi Playboy, a distanza di deci
anni di chiddu di prima. Tia Carrere hà sempri stata assai cuntrària a
ammustràrisi nuda, n'abbast'a pinzari ca ntâ pillìcula Resa dei conti a Little
Tokyo ntê sceni unni hav'appariri senza veli, o sò postu ci mìsiru na
contrufijura.

Di quarchi tempu Tia Carrere ripigghiau la carrera di cantanti, e nta l'austu dô
2003 appi n'unurificenza dâ prisidintissa filippina Gloria Macapagal-Arroyo, ca
ci prumittìu di travagghiari nta nu novu album nto sò studiu prisidinziali.

Doppu ca divurziau di Elie Samaha, lu 31 di dicèmmiru 2002, si mariatau cû
futògrafu e jurnalista Simon Wakelin e àppiru na figghia, Bianca, nasciuta lu 25
di sittèmmiru 2005. Ora Tia Carrere campa a Toronto, 'n Canada.



https://scn.wikipedia.org/wiki/Tancredi_di_Lecci

Tancredi di Lecci (chiamatu puru Tancredi di Sicilia) (1135-20 di frivaru 1194),
fu Cunti di Lecci (1149-1154 e 1169-1194), Re di Sicilia (1189-1194), dâ
dinastìa dî Nurmanni, famigghia d'Autavilla.

Tancredi, figghiu naturali di Ruggeru di Pugghia (lu figghiu granni di Ruggeru
II di Sicilia) e di Emma di Lecci, divintau cunti di Lecci ntô 1149. Â morti di
Ruggeru II, Tancredi si nn'appi a jiri n esiliu a Custantinòpuli pi cumannu di
Gugghiermu I di Sicilia (Gugghiermu lu Malu). Chissu succidìu duranti nu tempu
quannu cc'era na rivurtata contra lu regnu di Gugghiermu I, suppurtata di tanti
nòbbili. Ritorna n Sicilia sulu doppu l'elezzioni di Gugghiermu II di Sicilia
(Gugghiermu lu Bonu) (1169).

Quannu Gugghiermu lu Bonu murìu, nun sènnucci eredi diretti si punìu lu
prubbrema dâ succissioni. 'N puntu di morti Gugghiermu nnicau paru Custanza di
Sicilia ubbrigannu li cavaleri a giuràricci fidilitati (idda avennu già spusatu
cu Arricu VI di Girmania niputi dû svevu Fidiricu Barbarussa). Sparti, Custanza
era figghia liggìttima di Ruggeru II e zia dû stissu Tancredi, ma a l'èbbica era
assai forti l'oppusizzioni dî cavaleri nurmanni â dinastìa mpiriali sveva n
Sicilia. Na parti dâ curti, spirannu nti l'appoggiu dû papa, simpatizzava pi
Tancredi, chi era stimatu comu cumannanti militari e di stirpi nurmanna. E comu
lu mpiraturi Fidiricu Barbarussa era mpignatu nti na cruciata n Terra Santa,
Arricu VI e Custanza si nn'àppiru a stari ntô Regnu di Girmania, chi era nti na
situazzioni dilicata e a disintirissàrisi dâ Sicilia. Nta stu cuntestu ntô misi
di nuvèmmiru dû 1189 Tancredi fu ncurunatu a Palermu Re di Sicilia. Lu papa,
appruvau l'elezzioni.

La succissioni a Tancredi fu prubbrimàtica. Tancredi nnicau sò figghiu Ruggeru,
chi parò murìu ntô 1193 e doppu nnicau l'àutru figghiu Gugghiermu câ riggenza dâ
muggheri Sibbilla di Midania, nzinu a quannu divintassi maggiurenni.

Â morti di Tancredi, Arricu rinesci a acchianari ô tronu di Sicilia sulu cu nu
sanguinusu ntirventu armatu ntô 1194.



https://scn.wikipedia.org/wiki/T%C3%A0lia

Italia, Talia u Tàlia, (Talianu: Italia; Ngrisi: Italy); Nomu ufficiali,
Ripùbblica di Tàlia (Talianu: Repubblica d'Italia; Ngrisi: Republic of Italy),
Europa.

La storia di l'Italia accuminza cu la storia dî pupulazzioni chi abbitaru li
vari tirritori dâ pinìsula e di l'ìsuli nti lu primu millenniu a.C. Tra li cchiù
mpurtanti nutamu li Etruschi, li latini, li Galli e li Greci chi agghicaru ntô
sud a pàrtiri di l'VIII sèculu avanti cristu. La civilizzazzioni greca prima e
rumana ciurìu 'n Italia nzinu â fini dû V sèculu doppu cristu. Lu mediuevu vitti
l'Italia nvasa di vari pupulazzioni cussidditti barbari, tra cui l'Ostrogoti e
li Vànnali. Li bizzantini tra lu VI e lu X sèculu arrinisceru a cuntrullari vari
zoni dû sud ancora sutta nfluenza greca. Ntô IX sèculu l'àrabbi accuminzaru a
pigghiari lu cuntrollu dâ Sicilia, dâ Sardegna e di vari àutri territori dû sud.

Li longobbardi e li nurmanni foru li prutagunisti dî vicenni italiani dî sèculi
X, XI e XII. La cità di Roma, sacchiggiata diversi voti e n ruvina doppu la fini
di lu mpiru rumanu era la sedi dû papatu, chi cuntrullava direttamenti o
ndirettamenti làrichi zoni di l'Italia cintrali. L' Italia ha statu ppi sèculi
divisa in principati, regni, ducati, chi spissu èranu in mali rapporti ntra di
iddi. Versu lu XII sèculu si sviluppanu nti diversi banni li cumuni, e nasciunu
ripùbbrichi assai attivi, comu li ripùbbrichi marinari di Venezzia, Amalfi, Pisa
e Genuva. Lu Rinascimentu sinna appoi nu sviluppu culturali assai mpurtanti. E'
l'èbbica di Liunardu da Vinci, Michilàncilu Buonarroti, Botticelli, Lurenzu dî
Mèdici, Niccolò Macchiavelli e tanti àutri chi dunanu lustru all'Italia puru
fora dû sò tirritoriu.

Articulu principali Regnu d'Italia. Ntô 1860, chî Milli, Garibbaldi sbarcau a
Marsala, e annittìu lu sud di l'Italia ô regnu di Sardegna. Unificata ntô 1861,
L'Italia attrivirsau nu primu periudu unni era na munarchìa parlamintari. Sutta
Vittoriu Emanueli III lu primu ministru fu Benitu Mussolini di lu 1922 ô 1943.
Mussolini fu la causa di la trasuta di l'Italia ntâ Secunna Guerra Mondiali dû
latu di l'Assi chi liava l'Italia, la Girmania e lu Giappuni.

La guerra si pirdìu, a Mussolini l'ammazzaru pinnènnulu câ testa a pizzuni e ntô
1946 nu referendummi promulgau la Ripùbblica.

Lu fini dâ guerra e l'allianza stritta cu l'amiricani, purtau grazzi puru ô
Pianu Marshall a nu sviluppu econòmicu chi sviluppau tutta la so forza nti
l'anni 60 e chi purtau l'Italia a li vèrtici di l'econumìa munniali, na
pusizzioni chi manteni oi grazzi ê soi nnustri, ô so pòpulu e a l'attrattiva dî
so cità, meta di turisti chi vèninu di tuttu lu munnu a miliuna ogni annu.

Italia si sviluppa longu na pinìsula nta lu menzu dû Mari Meditirraniu, e lu sô
tirritoriu cumprenni du' ìsuli maggiuri, la Sardigna e la Sicilia e diversi
arcipèlachi. Ô nord, lu tirritoriu è dilimitatu di la catina di li Alpi, chi
marca la fruntera ccu la Francia, la Svizzira, l'Austria e la Slovenia. La costa
est duna ntô Mari Adriaticu e a suddest ntô Mari Joniu. La costa ovest duna ntô
Mari Tirrenu. Ô sud la Sicilia chiudi lu tirritoriu ccu lu Canali di Sicilia, ca
sparti l'Italia di la Tunisia e di la Libbia.



https://scn.wikipedia.org/wiki/Sysops_and_administrators

N'amministraturi è n'utenti cu còmpiti spicìfici. Èssiri amministraturi nun è nu
tìtulu di mèritu o di diffirenza rispettu a l'àutri wikipidiani, ma na funzioni
di sirvizziu pâ quali n’utenti voli assumìrisi la rispunzabbilitati;
n’amministraturi nfatti nun havi cchiù dritti di l'àutri. Ma pi l'àutra manu, li
sô duviri sunnu pricisi. Attuarmenti cci sunnu novi (9) amministratura nta sta
Wikipedia siciliana.

Pi dumanni circa l'amministrazzioni di scn.wikipedia, facìtili ccà, jiti ô
cìrculu, o visitati li pàggini d'utenti di l'amministratura (ccà sutta).

Li candidati hannu a jìnchiri li paragrafi candidatura e prugramma comu
amministraturi, chi fa ufficiu di campagna elitturali. Stu paragrafu è mpurtanti
pirchì lu titulu d'amministaturi havi nu sensu sulu si lu titulari effettua
attivamenti attivitati tipichi di l'amministraturi. Perciò è mpurtanti chi lu
candidatu amministraturi esprimi la ntinzioni di occupàrisi di quarchi compitu
tipicu di amministraturi . Quarchi esempiu: occuparisi di na sizzioni di
mantinimentu dâ pàggina principali (Nutizzi, Storia, Articulu dâ simana, ecc.),
cummattiri contra lu vannalismu, curreggiri li ntirventi chi nun sunu n
sicilianu standard, curari li rinnirizzamenti, ecc...

Mi cànninu ufficiarmenti comu Amministraturi.--Klone123 (msg) 13:13, 19 Au 2009
(CEST)

Vutazzioni raputi nzinu â minzannotti dû 15 di sittèmmiru (--Peppi 14:57, 10
Sitt 2009 (CEST))

Klone123 fici na bona prupaganna addummannannumi di wikificari a vuci Senpai e
kōhai. A cosa mi fici piaciri e m'antisi allicchittiatu sulu ca puoi mi mannau
nu missaggiu lu 6 sittemiru 'nta mo paggina di discussioni ammitannumi pi
l'ilizzioni unni mi ciamau Gmelfi mmeci di ciamarimi cu lu ma nomi. E a cosa mi
sigghiau tanticcedda magari si si prisintau cu nu beddu prugramma. M'antisi
trattatu comu nu nùmmuru e nun comu na pirsuna. Picciò m'astienniu. Addummanu
scusa s'avissi a pariri tanticchia camurriusu, ma jo a sti cosi ci fazzu casu.
Vasamu li mani. Maurice Carbonaro (msg) 10:52, 8 Sitt 2009 (CEST)

Grazzi assai a tutti. Lu mè mpegnu va a èssiri lu majuri pussibbili. sabbinirica
a tutti;-D--Klone123 (msg) 13:14, 16 Sitt 2009 (CEST)

Sugnu amministraturi 'nt'a it.wiki, ma sugnu attivu macari ccà. invèci di
insurtari [@ Gmelfi] e [@ Melos] dumannannu cancillazzioni, crìu ca fussi cchiù
utili fari patrolling da sulu. --Formica rufa 10:05, 16 dic 2015 (CET)

Salutamu, mi vulissi candidari comu amministraturi pìcchì avissi bbisognu di
essiri cchiù viluci cu li invirsioni di redirect nte pàggini do progettu
ammistrazioni (viditi chiustu esempiu). Ogni vota nun pozzu circari [@ Gmelfi] o
[@ Sarvaturi]. Ppì carità, sunu carusi gentilissimi, ma iu vulissi essiri cchiù
veluci nto me travagghiu. --Fabior1984 (msg) 12:35, 23 apr 2016 (CEST)

A stu mumentu vogghiu sistimari tutti li inversioni di redirect do progettu
cumuni. --Fabior1984 (msg) 12:35, 23 apr 2016 (CEST)



https://scn.wikipedia.org/wiki/Svezia

Lu Regnu di Svezzia (Konungariket Sverige ntâ Svidisi) è un paisi Scandinavu,
nta l'Europa dû Nord. Cunfina câ Norveggia a l'ovest e câ Finlandia ô nord-est;
lu restu dû paisi è vagnatu dû Mari Bàlticu e dû Kattegat. A causa dû numiru
rilativamenti nicu di abbitanti, lu panorama Svidisi è canusciutu pâ sò quieti,
li furesti e li muntagni sarvaggi.

Asistinu provi sufficienti pi cridiri ca l'area cumprinnennu la Svezzia muderna
fu culunizzata duranti l'ebbica dâ petra, quannnu li ghiacciai di l'urtima
ebbica glaciali si ritiraru. Si credi ca li primi abbitanti foru cacciaturi e
raccugghituri, chi viveru principarmenti di chiddu chi lu mari uffrìa iddi.

Duranti lu IX e seculu X, la cultura vichinga ciuriu nnâ Svezzia, cu cummerci,
cunquisti e culunizzazzioni chi si stinneru supratuttu versû livanti pû ndrizzu
dî Stati Baltici, dâ Russia e dû Mari Nìuru.

Ntô 1389, li tri nazzioni di Norveggia, Danimarca e Svezzia eranu uniti sutta un
unicu munarca. L'Unioni di Kalmar appi carattiri pirsunali e nun puliticu, e
duranti lu seculu XV, la Svezzia risistiu ê ndrizzi di cintralizzari lu cuverni
sutta lu re danisi, fina ô puntu di junciri cu na ribillioni armata. La Svezzia
succissivamenti si siparau ntô 1523, quannu Gustav Eriksson Vasa, cchiù tardu
ricanusciutu comu Gustavu I di Svezzia ristabbiliu la siparazzioni dâ Curuna
Svidisi e di l'Unioni.

La Svezzia è na munarchia di quasi un millenniu, câ fiducia cuntrullata dû
parlamentu fina ô 1866, e il putiri liggislativu cundivisu tra lu Re e lu
Parlamentu (fina ô 1975).

La Svezzia è divisa in 21 riggiuna o län. In ogni riggiuni cc'è un Cunzigghiu
Amministrativu Riggiunali o länsstyrelse chi veni numinatu dû cuvernu. In ogni
riggiuni cc'è puru un Cunzigghiu Riggiunali siparatu (landsting), chi è na
rapprisintanza municipali numinata dî citadini dâ riggiuni. Ogni riggiuni si
dividi pi di cchiù in cumuni (kommuner), pûn tutali di 289 ntô 2002. Asistinu
sparti antichi divisioni storichi dû anticu regnu di Svezzia in pruvinci e
terri.

La Svezzia havi vantaggiu dûn clima timpiratu, nustanti la latitudini
sittintriunali, suprattuttu a causa dâ Currenti dû Gulfu. Nnî muntagni dâ
Svezzia sittintriunali pridomina un clima sutta-articu Nnâ parti ô nord dû
Circulu Pulari Articu lu suli nun si cala duranti la stati e lu mmernu la notti
nun termina.

Aiutata di paci e neuralità pi tuttu lu seculu XX, la Svezzia havi junciutu un
nvidiabbili standard di vita pi menzu dûn sistema ammiscatu di capitalismu e
binifici dû statu suciali. Havi un mudernu sistema di distribbuzzioni,
eccillenti cumunicazzioni nterni ed esterni, e na forza di travagghiu assai
qualificata. Lignami, energia idrualettrica, e minirali firrusi custituiscinu li
risorsi di basa dûn econumia pisantimenti disposta verso lu cummerciu cu
l'estiru.

La cultura svidisi dû seculu XX e carattirizzata di l'opiri primarî dâ
pillicula, di Mauritz Stiller e Victor Sjöström. Cchiù tardu, attrici celibbri
comu Ingmar Bergman, Greta Garbo, Ingrid Bergman e Anita Ekberg attruvaru
furtuna a l'estiru.

La mùsica svidisi pop veni priduminata câ prisenza di ABBA, armenu fora dâ
Svezzia.



https://scn.wikipedia.org/wiki/Sucit%C3%A0ti_rap%C3%B9ta

A sucitàti rapùta è nu cuncettu urigginariamenti sviluppatu rô filòsufu Henri
Bergson e arripigghiatu 'n particulari ri l'ipistimòluggu Carlu Poppir. Nta li
sucitàti rapùti, lu cuviernu è rispunzabbili e tullirànti, e li miccanìsimi
pulìtici sunu traspariènti e flissìbbili. Lu Statu nun javi sicrèti ppi iddu
stissu nta lu sienzu pubbricu; nun s'attrova nta na sucitati otoritària e tutti
anu firucia nta l'autri câ canuscenza ri tutti. Li libbirtati pulitichi e li
dritti umani sunu a funnazzioni ri na sucitati rapùta. Nta a rifinizziòni ri
Carlu Poppir, ca s'attrova nta lu su saggiu A Sucitati Rapùta e li so nimìci,
iddu addifinìsci 'na "sucitàti rapùta" comu na sucitàti c'assicura ei cittarìni
ca li patruni pulitici pònu ssiri mannàti ei so casi senza ca ciavissi assìri
bisuognu ri na carnificina, chissu a diffirenza ri na "sucitati ciusa" unni na
rivuluzzioni sancuinosa o nu corpu di statu ci vòli ppi canciari li patruni ra
situazzioni. Addiscrivi na sucitàti rapùta comu una unni "li pirsuni vènunu misi
in jocu ccu ricisiòni pirsunali" in uppusizzioni a lu "cullittivìsimu màggicu o
tribbàli". 'Nta stu cuntestu, li sucitàti cullittivistichi o tribbàli nun sâ
firànu a ddistinguiri ntra li usanzi suciali e li lieggi râ natura. Li pirsuni
rifficirmènti cancianu o mintunu 'n riscussioni trarizziuni ca si crirunu janu
na basi màggica o sacra. P'inizziari na sucitati rapùta eni 'mpurtanti:

Lu cuncettu ri Sucitàti Rapùta ri Poppir jè cchiu ipistimuloggicu ca puliticu.
Quannu Poppir pubbricau A Sucitati Rapùta e li so nimìci crirìa ca li scenzi
suciali nun s'aviunu firàtu ri cumprenniri lu significatu rô fascìsimu e rô
cumunisimu picchini sti scienzi si funnaunu supra a ipistimuluggii ca nun
funziunaunu bònu.. Li cuverni tutalitari forzanu a canuscenza a addivintari
pulitica cosa ca fa addivintari lu pinzeru criticu ampussibbili e chi purtau a
distruzzioni ra canuscenza nta li paisi tutalitari (S'arrifirìa a fini ra verra
fridda). A tiurìa ri Poppir ca a canuscenza jèni pruvvisoria e ca si pò
sbagghiari puorta a cunsicuenza ca na sucitàti assiri raputa a li punti i vista
altirnativi. Na sucitàti rapùta jè ssuciata ccu lu pluralismu curturali e
riliggiusu e avissi assiri sempri rapùta e dispunibbili ei migliuramenti
picchìni a canuscenza nun jè mai cumpritata ma sèmpri in custruzzioni.

Na Sucitati Firmata o Ciusa sustèni na cèrta canuscenza o viritati urtima ca
porta a picca a picca a l'imposizzioni ri na certa virsioni ra rialitati. Na
sucitati i raccussìni jè firmata a libbirtati ro pinzeru. Mmèci na sucitati
rapùta ogni cittarinu avi abbisognu r'affruntari nu pinzèru criticu, na critica
ca cjavi abbisognu ri libbirtati ri pinzeru e ri sprissioni e li stituzzioni
licali e culturali ca pònu jutàri chissu. Li dimucrazzii putissiru ssiri
n'isempiu ri "sucitati rapùta" mentri ca li dittaturi tutalitari, li tiucrazzii
e li munarchii autucratichi sunu isempi ri "sucitati firmati".
L'Umanitarianismu, l'igalitarianismu e a libbirtati pulìtica sunu
carattiristichi funnamintali ri na sucitati rapùta. Chissu a statu
arricanusciùtu ri Pericli, nu shtatista da dimucrazzia atiniesi, ntâ so
orazzioni funiraria:

George Soros, ca a statu nu sturènti ri Carlu Poppir, sustèni ca li sufisticati
utilizza ri stigghi ticchinuloggici putenti ri pigghiata ppi fissa ca fuorru
ampristati dei scienzi cugnitivi e do mircatu pubbricitariu di parti di
upiraturi pulitici misiru in dubbiu a cuncizzioni urigginali di Poppir supra a
sucitati raputa. Soros sustèni macàri ca oltri a siparazzioni rei putiri, a
libbirtati ri palora, e l'ilizzioni libbiri, avissimu macàri a mìntiri isplicitu
n'impegnu a truvari a viritati.. "Li pulitici sunu purtati a rispittari, chiu
tostu ri manipulari, a rialitati sulu si a lu pubbricu ci antiressa a viritati e
si sunu purtati a dàrici na punizzioni ei pulitici ca sunu truvati a nun circari
a viritati.



https://scn.wikipedia.org/wiki/Sucinian%C3%ACsimu

Lu Sucinianìsimu eni na forma d'antitrinitarianismu, iddiatu di Laelius Socinus
(morsi nta lu 1562 a Zurigu) e di sa niputi Faustus Socinus (morsi nta lu 1604
ntâ Pulonia).

Lu Sucinanìsimu s'asviluppau cuntipuraniamenti a Rifurma Prutistanti. Laelius
Socinus (macari canusciutu comu Lelio Sozzini) fu lu funnaturi di a sucitati
riliggiosa c'avia a upirari sicritamenti pi nun essiri pirsicuitata. Stu
suttugruppu riliggiusu (ca cirtuni ciamunu "setta") appi furtuna quannu,
Laelius, lu niputi di Socinus, addinvintau nu validu tiolugu. Nta lu 1574 li
suciniani, ca ciamaunu idda stissi unitariani, criarru nu "Catichismu ppi
l'unitariani" nta cui erunu ducumintati li punti di vista c'avieunu supra a
natura e supra a pirfizzioni divina, accusini comu autri principia di lu loru
gruppu.

Lu gruppu addivintau canusciutu nta Pulonia e accuminzau a pruspirari nisciennu
da clandistinitati, apriennu cullegia e pubbricannu littiratura. Nta lu 1638 li
Suciniani fuorru ispulsi da Pulonia pa li cattolici. Finu a da data parìa ca
l'upinioni pubbrica pulacca pinzava ca lu sucinianìsimu putia addivintari a
cridenza riliggiosa cchiu famusa nta l'Iuropa.

Li suciniani si cungrigarru aspiciarmenti nta Transilvania e nta l'Ulanda
(Mennuniti). A partiri di lu 1643 si ni persi traccia a Raków.

Li suciniani aviunu punta di vista raddicati sulu nta lu scitticismu e nta lu
razziunalìsimu e riggitavunu l'anzignamenta urtudossa supra a Trinitati e supra
a divintati di Gisù Cristu, comu discirttu nta lu Catichismu Racuvianu. Iddi
cridieunu macari ca l'unniscienza divina era limitatai a chiddu ca era a
viritati nicissaria nta lu futuru (chidu c'avissi avitu difinitivamenti
accarri), e nun s'appricav achidda ca era a viritati cuntingenti (chidu ca
putissi capitari). Iddi cririeunu ca, si a divintati canuscia ogni pussibbili
futuru, lu libbiru arbitriu umanu era mpussibbili; e pi stu mutivu riggitavunu
lu puntu di vista "duru" di l'unniscienza divina. S'anu a diffirinziari di
l'ariani, ca cririenu nta lu Cristu priesistenti. Li suciniani sustinianu ca lu
"Figghiu di Diu" nun putìa aviri trasutu nta li rialitati prima ca nasciu
omminu.

A sutirioluggia di li suciniani riggetta lu punti di vista prupizzatoriu di
l'espiazzioni.

Li suciniani sunu cunzidiratu anticidenti a na forma primitiva d'unitarianisìmu
e lu termini 'sucinianu' eni ancora oggi utilizzatu pìarrifiririsi a la cridenza
ca Gisù Cristu nun asistia prima di la so vita comu umanu.

Nota: nta lu cristianesimu lu sucinianìsimu eni macari ciamatu psilantrupismu,
l'itimuloggia di "psilantrupismu" veni di lu grecu anticu psilo (sulu,
simplicimenti) e anthropos (omminu, essiri umanu).

Lu psilantrupismu fu arrigittatu di li cuncili ecumenici, spiciarmenti duoppu lu
Primu Cunciliu di Nicea, unni li duttrinari cristiani si misiru d'accordu.
Cridenzi similari a chiddi di lu sucinianìsimu cuntinuanu oggi nta gruppa
riliggiusi cristiani comu li cristadilfiani e a Cresia da Spiranza Biniditta.



https://scn.wikipedia.org/wiki/Stuart_Sutcliffe

Stuart Fergusson Victor Sutcliffe, chiamatu macari Stu (Edimburgu, 23 di giugnu
1940 - Amburgu, 10 d'aprili 1962) fu nnu pitturi e bassista britannicu.

Fu statu da lu 1960 a lu 1961 lu bassita dî Beatles, vulutu da John Lennon ppâ
sua aria di tinibrùsu e ca sicunnu ìddu avissi datu pupularità a lu gruppu.
Stuart jèra macari nu bravissimu pitturi, e ccu li sordi dâ vìnnita di 'nnu
quadru, s'accattà nnu bassu elettricu, strumentu ca nrialità nun seppi mai
sonàri beni, e faciva assai errori grussulàni ca lu purtavanu nni assai
occasioni a sonàri a li spalli dô pubblicu, ppi concintràrisi migghiu.

Lu pàtri di Stuart, ca faciva lu piscaturi, si tenni cura dô figghiu sulu ppî li
primi dui anni di vita. Stuart s'iscrissi poi a lu Liverpool College of Art e
cca ntô primu annu canusci John Lennon ca lu nsirisci du su gruppu, li Beatles.
Quannu fu ccu li Beatles conoppi nnà picciotta, Astrid Kirchherr, ca jera nna
fotografa e accusì ritrovà la sò passioni ppi l'arti. Scoraggiatu di lu sò
scarsu talentu musicàli, lascià lu gruppu ppi cuntinuàri li sò studi a Amburgu,
unna murì ppi emorraggìi cilibràli, dopu assai mali di testa.



https://scn.wikipedia.org/wiki/Striscia_di_Gaza

Cità palistinisa, Gaza duna lu nomu puru a l'omònima striscia di tirritoriu tra
lu cunfini egizzianu, lu disertu israelianu, e lu stremu sud esti dû mari
Meditirraniu, chi nzèmmula â Cisgiordania forma lu tirritoriu di l'auturità
palistinisa.

Cità d'orìggini assai antichi, Gaza fu a lu nizziu di l'èbbica cristiana nu
fuculari dâ diffusioni dû cristianèsimu. Mònici comu S. Ilariuni, foru assai
attivi attraversu viaggi pi tuttu lu tirritoriu di lu mperu remanu di l'èbbica.

Oi la striscia di Gaza è n'ària nica-nica misa ppi longu ntâ costa dû
Miditirràniu, tra l’Eggittu e l'Israeli, longa 40 chilòmitri e làrica 10, unni
càmpanu cchiossai di 1,4 miliuna di palistinisi, cu na dinzitati abbitativa,
dunca, di 3.500 pirsuni pi chilòmitru quatratu.

Li cunfini vìnniru stabbiliti ntô 1948, doppu ca si criàu lu statu d’Israeli.
Nzinu ô 1967 vinni accupata di l'Eggittu e, appoi, passau sutta a Israeli. Ntô
2005 l’asèrcitu srailianu s'arritirau dâ "Striscia", ma cuntìnua a cuntrullàrini
li cunfini, lu spazziu aèriu e lu mari.

La pisca, ca era l'attivitati principali, vinni pruibbita ntô 2006 e 35.000
pirsuni, ca campàvanu cu idda, ristaru senza sustegnu ecunòmicu. Tutta la
pupulazzioni campa nta na situazzioni ecunòmica e suciali assai-assai malamenti
e dipenni cumpretamenti di l'aiuti assistinziali, e chistu macari picchì li
cuntìnui chiusuri dê vàlichi nun pirmetti li spuratazzioni. Macari lu "Prucramma
munniali pi l'alimentazzioni" dê Nazzioni Uniti (WFP) fici n'appellu
suttaliniannu ca la cumunitati ntirnazziunali avissi a pigghiari comu
urgentìssima e priuritària la suluzzioni dâ traggèdia umanitària di Gaza.



https://scn.wikipedia.org/wiki/Stratic%C3%ACa

Na straticìa eni nu pianu d'azzioni furmulatu ppi raggiunciri nu particulari
ubbiettivu. A palora straticìa avi cunnutazzioni militari, picchini diriva dâ
palora greca ppi isercitu.

A straticìa eni diffirenti dâ tattica. Nta na visiuni militari li tattichi janu
a cchi fari ccu lu cumpurtamentu ca s'avissi a tèniri mentri si stapi
ininzziannu l'azzioni mentri a straticìa avi a chi fàri nta lu truvari na
rilazzioni di li diffirenti azzioni intrapresi. Nta autri palori cchiu semprici,
comu na battagghia eni purtata avanti eni na quistioni di tattica: si a
battagghia avissi a ssiri cumbattuta o menu e quinni sulu sulu iniziarila eni na
quistioni di straticìa.

A straticìa eni 'mpurtanti nta nu munzieddu di arii, di l'essiri capaci di
sapìri a data isatta di na riunioni pulitica, di n'attivitati ricriativa di
gruppu 'nta palestra o ppi mannari avanti n'agginzia cummirciali. Ppa isempiu,
l'ubbiettivu di n'agginzia putissi ssiri chidda di incrimintari li prufitti: a
straticìa scigghiuta putissi ssiri chissa di inizziari na campagna
pubbricitaria; imbistiri nta nu novu sistema nfurmaticu, o gghiustari li prezzi
o dittagghiu.

Ntâ tiurìa dei joca, na straticìa s'arrifirisci a una di l'upziona ca nu
jocaturi ppo scegghiri. Chissu stapissi a significari ca ogni jucaturi nta nu
jocu nun-cuupirativu avi n'inziemi di straticìi pussibbili e eni ubbricatu a
scegghiri ntra chissi.

Li straticii ntâ tiurìa dei joca ponu ssiri casuali o ditirminitistichi. Chissu
significa ca nta certi joca lu jocaturi scegghi straticìi misti pinzati comu nu
casu spiciali di straticii misti unni suli li prubbabbilitati 0 o 1 sunu
assignati a l'azzioni.



https://scn.wikipedia.org/wiki/Straggi_di_Capaci

La Straggi di Capaci è l'attintatu mafiusu unni lu 23 di maiu 1992, nti
l'autustrata A29, ammeri di lu svìnculu pi Capaci e a na pocu di chilòmitra di
Palermu, morsuru lu judici antimafia Giuvanni Farcuni, sò muggheri, Francisca
Murvillu, e tri aggènti di la scorta, Vito Schifani, Rocco Dicillo, Antonio
Montinaro.[1]

La nòmina di "Straggi di Capaci" è pirò sbagghiata: veru è ca la straggi
succidìu ammeri di lu svinculu di l'autustrata pi Capaci, ma lu pòstu, cu
pricisioni, s'attruvava nti lu tirritoriu di lu cumuni di Ìsula. La straggi è
canusciuta videmma comu "l'attintatuni".

Nun appiru cunsiguenzi di saluti mpurtanti autri quattru di lu gruppu chi jeva
appressu a lu maggistratu: l'autista judizziariu Giuseppe Costanza (assittatu
nti li siggiuliddi d'arreri di lu blinnatu purtatu di Farcuni) e li guardia
Paolo Capuzzo, Gaspare Cervello e Angelo Corbo.[2]

A fàciri l'attintatu fòru minimu cincu cristiana (unni ammenzu c'èranu sicuru
Pètru Rampulla ca cunstruìu e misi la bumma [3] e Giuvanni Brusca, ca fu chiddu
ca mungìu lu buttuni nti lu mumentu ca passava la màchina di lu maggistratu, ca
turnava di Roma)[4]

Li mafiusa avìanu jincutu di tritòlu na gallirìa scavata sutta a l'autustrata
(pi siri sicuri ca l'attintatu avissi arrinisciutu, ni misiru quasi 500 kg, e pi
rifirènna l'attintatura pigghiaru un friggidèri jancu misu nti li latati di la
strata) nti lu pèzzu ca lèja lu Ariuportu di Palermu-Punta Raisi (òi "Ariuportu
Farcuni-Bursillinu") a lu capulòcu sicilianu.[5] Òi stissu sunnu canusciuti sulu
l'autura fisici di l'attintatu, picchì l'appurati pi scòpriri li nòma di li
mannanti non dèsiru risurtati cu significanza.[6]

La Straggi di Capaci, chi fici fari festa a li carzirati di l'Ucciarduni[7],
signau una di li pàggini chiù nìuri di la lutta a la Mafia e è lijata a la
straggi unni fu ammazzatu Pàulu Bursillinu, amicu e cullega di Farcuni (Straggi
di via d'Amèliu). La straggi fici schifiari la pupulazziòni[8], e addumari la
lutta antimafia, purtannu a l'attaccata di tanti latitanti comu Totò
Riina.[9][10] [11] [12]

Pi la straggi fònu addichiarati curpevuli 24 mafiusi, nti lu maiu di lu
2002[13], mentri chi nti lu 2008 la prima sizzioni pinali di la Cassazzioni
cunnannau 12 cristiani, picchì mannanti di tutti dui li straggi: Salvatore
Montalto, Giuseppe Farinella e Salvatore Buscemi, Giuseppe Madonia, Giuseppe
Montalto, Carlo Greco, Pietro Aglieri, Benedetto Santapaola, Mariano Agate,
Benedetto Spera, Antonino Giuffrè e Stefano Ganci.[14]

Ogni annu, lu 23 maiu, si fannu a Palermu e Capaci na longa serî di attivitiati,
pì ricurdari la morti di Giuvanni Farcuni e di Francisca Murvillu. [15]

Zoccu arrèsta di la màchina è misu n mustra a Roma, a la scola di furmazzioni di
guardi di pulizzia pinitinziaria.[16] Nti l'annu di la straggi fu criata macari
na funnazzioni addidicata a Giuvanni e Francisca Farcuni e capiata di Maria
Farcuni, sòru di li judici, ca havi comu fini lu cummattiri la mafia e purtari
annavanti attivitati di aducazzioni a la lijalitati. Sta funnazzioni fu
arricanuscita di l'ONU nti lu 1996 comu mèmmiru ONG pi cunsurta nti lu
Cunzigghiu icunòmicu e suciali di li Nazziuni Junciuti.



https://scn.wikipedia.org/wiki/Storia_siciliana

La storia dâ Sicilia si pò spartiri'n èbbichi assai pricisi, signati di li
nvasioni ca l'ìsula subbìu di l'antichitati nzinu a ora.

'N Sicilia ci sunnu tracci di l'omu di lu X millenniu a.C. , nintra la Grutta dû
Ginuvisi nni l'Ìsula di Livanzu, 'ncapu lu Munti Pillirinu, nintra la grutta di
l'Addaura, e p'a jiri lu Gulfu di Casteddammari, nintra la grutta di l'Uzzo e
nintra la grutta di San Tiudoru a Acquiduci 'n pruvincia di Missina.

Di l'èbbica dû brunzu s'attruvaru tracci di cumunitati p'a jiri a Notu, Thapsos
e nnâ zona di Milazzu.

Ntô tardu pirìudu di l'èbbica dû bronzu, li Micinei n crisi pi mutivi pulìtichi
e ecunòmichi, accuminciaru a spiriri dâ scena miditirrània. Ô sò postu arrivaru
dû nord àutri pòpuli. Ellanico di Mitilene, cunta dî Siculi e dî Ausoni, mannati
arrassu di l'Enotri ammeri ô 1260 a.C..

Ntra lu sèculu XIII a.C. e lu sèculu VIII a.C. (pirìudu prima di l'arrivata dî
Greci 'n Sicilia), l'ìsula era spartuta ntra quattru pòpuli: li Siculi, li
Sicani, li Èlimi e li Finici

L' èbbica greca n Sicilia è para cû pirìudu dâ Grecia clàssica e va di la
spirduta di l'uttavu sèculu a.C., câ funnazzioni dî primi culonî, ô spèrdiri dû
terzu sèculu a.C. e la cunquista rumana di Sarausa.

Secunnu Tucìdidi, li Calcidisi, cu a capu Teocli, fôru li primi greci ca vìnniru
‘n Sicilia e frabbricaru la prima culonia greca chiamata Naxos, agghiri lu 735
a.C. Picca tempu doppu vìnniru li Corinzi e frabbricaru Sarausa vicinu li terri
margigni di Siraca. Un pòpulu vinutu di Creta frabbricau Gela e doppu, agghiri
lu 580 a.C, Girgenti, chi lu pueta Pindaru chiamau la cchiù bedda cità di li
murtali. Zancle canciau nomu e addivintau Missina nta lu 491 a.C., picchì fu
accupata di un pòpulu scappatu di priggiunìa chi avìa origginatu a Messena nta
la Grecia.

A duminazioni finicia nta a Sicilia iniziau prima do u VIII secolo a.C., ca a
criazzioni di alcuni culunii ntâ zona uccidintali di l'isula, e finìu lu 241
a.C., cu la vittoria di li Romani ni la prima guerra pùnica. Lu piriudu ca
l'isula fu cuvirnata di Cartàggini è nintra sta dinominazzioni.

L' ébbica rumana dâ Sicilia si pò fari accuminciari ntô 227 a.C. Duranti li
guerri pùnichi li rumani traseru 'n Sicilia, e picca a picca batteru li
cartagginisi a ovest e li greci ntê costi urientali.

Cuvirnata di nu prituri e di dû chisturi, la Sicilia è la prima pruvincia
rumana. Grazzî ê dazzi 'n natura chi la Sicilia paja a Roma, l'ìsula assicura un
quartu dî furnituri agrìculi chi agghìcanu ntâ capitali. L'ìsula ni stu pirìudu
è sfruttata pi lu granu.

Ciciruni, priparannu l'accusa contra Verri, visitau la Sicilia e vitti chê sò
occhi li dammaggî dâ pulìtica di supraffazzioni di Verri.

Di l'èbbica rumana restanu in Sicilia assai munumenti. Lû Teatru Grecu-Rumanu di
Taurmina è unu di l'esempi cchiù mpurtanti. Ma l'anfiteatru rumanu di Sarausa e
la Villa dû Casali a Chiazza sunnu puru esempi di architittura rumana in Sicilia
assai rapprisintativa.

A duminazzioni vandala da a Sicilia accuminciau ntô 440, cu la conquista da
parti di lu ré Genserico, e allistiu ntra lu 484 e lu 496, sutta lu regnu di
Guntamundo, ca pirdìu l'ultima città vannala nta l'isola, Lilibeo.

In Sicilia, comu ntô restu di lu mpiru rumanu d'uccidenti la fini di lu mpiru
rumanu cuincidìu cu li nvasioni barbari. Ntô 468 li Vànnali pigghiaru lu
cuntrollu dâ Sicilia. Truvaru na terra rilativamenti sviluppata dû puntu di
vista ecunòmicu, e cristianizzata. Puru ca doppu la divisioni di lu mpiru rumanu
la Sicilia facìa parti ufficiarmenti di lu mpiru d'uccidenti, l'ìsula fu
nfluinzata culturalmenti supratuttu dî bizzantini. Chistu era na cunziquenza dû
fattu ca 'n Sicilia la civilizzazzioni greca e la lingua greca èranu ancora
assai diffusi ntâ pupulazzioni, chi pi quarchi sèculu avìa statu rumanizzata a
forza.

L' Ostrogoti cunquistaru la Sicilia ntô 491 sutta Tiuduricu. Lu regnu di
Tiuduricu purtau la civilizzazzioni ostrogota ô sò màssimu. Tuttavia l'Ostrogoti
àppiru a difènnirisi di l'attacchi bizzantini, comu chiddu di Belisariu, chi
ntirruppi lu duminiu ostrogotu dâ Sicilia tra lu 535 e lu 549. Doppu l'asseggiu
di Roma dû 549, l'Ostrogoti duminaru 'n Italia e 'n Sicilia ancora pi dui anni
nzinu ô 551 quannu lu re ostrogotu Totila fù poi battutu dû ginirali bizzantinu
Narseti mannatu di Giustinianu a libbirari l'Italia.

L'ébbica bizzantina in Sicilia cuminza cu la cunquista dâ Sicilia all'Ostrogoti
ntô 551, e si finisci cu l'uccupazzioni arabba dâ Sicilia, cuminzata a Mazzara
ntô 827 e cumpritata ntô 878 cu la cunquista di Sarausa e quarchi annu doppu
Catania e Missina. Pi tuttu stu pirìudu la Sicilia fici parti di lu mpiru
bizzantinu. La prisenza e la cultura bizzantina supravvissi pi tuttu lu piriudu
àrabbu grazzî â na rilativa tulliranza armenu nzinu a libbirazzioni nurmanna â
fini di lu dudicèsimu sèculu

La Sicilia nta ddì sèculi era na terra di fruntera. Siddu finu a Custanti II la
principali prioccupazzioni dû cuvernu bizzantinu era di difènniri l'isula dê
barbari vinuti dû nord, doppu la morti di Mecèzziu, la Sicilia fu minazzata puru
dê mussulmani, chi pruvarru a tràsiri ripitutamenti e sacchiggiaru la cità di
Sarausa ggià ntô 669 o 670.

La fini dâ duminazzioni bizzantina dâ Sicilia è liata â vicènna di Eufemiu, nu
ginirali bizzantinu, secunnu certuni vìttima dûn complottu. Li tassi dumannati
dê bizzantini èrunu assai àuti, e iddu, assai carismaticu, agghiri lu 823
riniscìu a fàrisi elegghiri mpiraturi, cuntrullannu na Sicilia chi si vulìa
nnipinnenti dû controllu bizzantinu. Quannu li bizzantini ripigghiarru lu
controllu dâ Sicilia, Eufemiu dumannau l'aiutu di l'àrabbi di Kairouan, e ntô
827 participau ô sbarcu àrabbu a Mazzara, chi marcau l'inizziu dâ cunquista
arabba dâ Sicilia, e la fini dû duminiu bizzantinu dâ Sicilia.

Ggià a pàrtiri dû VII sèculu, la Sicilia avìa statu obiettivu di ncursioni e
saccheggi arabbi, ma li bizzantini tinèvunu e difinnevunu efficacimenti l'ìsula.
La prima scurrirìa arabba abbinni ntô 652. N'autra abbinni lu 669, doppu la
morti di Custanti II e di Mecezziu.

Sbarcati a Mazzara ntô 827, fallìscinu nu primu asseggiu a Sarausa, capitali
bizzantina di l'ìsula, ma ntô 831 sunnu a Palermu. Ntô 877 lu ginirali Giafar
Ibn Mohammed suttametti bona parti dâ Sicilia urientali e Sarausa tumma l'annu
doppu. Ntô 903 l'àrabbi cuntròllanu tutta la Sicilia, chi è divisa 'n tri
riggiuni. L'àrabbi prumòvinu l'attivitati culturali e cummirciali. Evìtanu di
furzari la pupulazzioni a cunvirtìrisi a l'islam facennu paiari na tassa, la
gezzia. Ntô 972 nu ducumentu cita nu quartieri abbreu a Palermu. Ntô 1038 li
bizzantini, cumannati di Giorgiu Maniaci, ricunchìstanu pruvvisoriamenti la
Sicilia, chi è ripigghiata di l'àrabbi picca tempu doppu. Lu 18 di maiu 1061 li
Nurmanni tràsinu ntâ Sicilia. Ntô 1091 cu la citati di Notu li Nurmanni mèttinu
'n fini a la duminazzioni àrabba 'n Sicilia. La prisenza di na cumunitati àrabba
cuntinuau armenu nzina â mitati dô sèculu XII, e è tistimuniata dû giògrafu
àrabbu Al-Idrisi, chi vissi l'ùrtimi 40 anni dâ sò vita a Palermu e discrivi la
citati china di jardina, chiesi, e muschei.

Ntû 948 lu terzu califfu fatimita al-Mansûr nòmmina emiru dâ Sicilia nu prìncipi
dâ dinastìa kalbita: Al Hasan ibn Ali ibn al-Husayn, chi fà dâ Siqilya (Sicilia)
nu statu nnipennenti. Sutta sta dinastìa àrabbu-siciliana l'emiratu di Sicilia
addiventa na granni putenza marìttima, cummirciali e militari (e ntra l'armata
di mari di Siqilya la storia arricorda Salim Ibn Rashid Al Katani (Salim di
Catania).

È ntô tempu fatimita ca la Sicilia veni cunziddirata na terra biniditta di
l'Islam. Accussì lu sustantivu àrabbu al-Jazeera (l'ìsula) s'ammisca ntâ
liggenna cu n'àutra al-Jazeera: chidda mìtica dû misticismu islàmicu (sufismu),
unni al-Jazeera signìfica p'antunumasia l'ìsula dî jardina vali a diri lu
Paradisu Tirrestri di l'Islam.

Lu piriudu nurmannu in Sicilia accuminzau cu la trasuta a Palermu dê Nurmanni,
chi carzarru l'àrabbi dâ cità, lu 10 di jinnaru dû 1072 ca nascita da Contea di
Sicilia. I nurmanni purtanu paci, ricchizza ie nnipinnenza. Trasuti a Missina
già ntô 1060, l'ìsula fu cunquistata cumplitamenti ntô 1091 quannu l'ùrtuma cità
n manu àrabba tummau sutta lu duminiu nurmannu. L'èbbica nurmanna finisci cu lu
spusalizziu di Custanza di Sicilia cu Enricu VI di Svevia, chi ricevu n doti lu
regnu nurmannu ristatu senza senza àutri eredi.

L'èbbica sveva accuminza cu lu spusalizziu di Custanza di Sicilia cu Enricu VI
di Svevia, chi ricevu n doti lu regnu nurmannu ristatu senza senza àutri eredi.
Pirsunaggi prutagunisti di stèbbica foru Fidiricu II di Hohenstaufen I di
Sicilia, mpiraturi dû sacru rumanu mperu ie re dà Sicilia, Custanza di Sicilia
sò matri e Enzu di Sardegna, re e pueta.

L' èbbica aragunisi accuminciau cu la fini dî Vespri siciliani, quannu lu pòpulu
sicilianu si rivurtau contra lu putiri angiuinu ntô 1282. La Sicilia ristau
nnipinnenti comu Regnu dò 1282 ò 1416 comu nnomi di Regnu di Triancria cu nà
dinastia di re sò nasciuta nda Sicilia ma a cumannari jerunu cchiò ssai i
nobbili tipu i Baruni ie i Conti siciliani. Ntò 1416 accumincia ppà Sicilia u
piriudu viciriali ma la nnipinnenza amministravita arristau cu nnu cuvernu
centrali ie nu parlamento ca ricìa sempri nzoccu fari. Ntô 1479 la curona
d'Aragona è juinciuta â curona di Spagna e a partiri di sta data si cunveni di
definiri n'àutru periudu dâ storia siciliana, cioè l'èbbica spagnola.
Accuminciau r'accussì u secunnu piriudu viciriali.

Lu Regnu di Sicilia trasìu ntâ l'imperu spagnolu-asburgicu quannu lu Regnu di
Castigghia si funniu cu la Curona d'Aragona, ntô 1479. L'abbrei foru scacciati
ntô 1492 (comu succidìu pi tutti li tirritorî sutta la curuna spagnola). Chistu
fu lu piriudu viciriali cchiu longu ie cchiù tintu pi tutta la Sicilia e pe
territori sutta l'Asburgici, spatti nda l'isula ie nda autri banni tipu a
Napuli, nda Sardegna, nda Catalogna ndo Benelux, ndo Portogallu, nda Polonia ci
fonu rivolti sanguinosi pa genti ca vulia la nnipinnenza totali ie nun vulìa
chiù siri nu viciregnu ma nu regnu veru ie propriu cummannatu direttamenti ndò
posto de vari re. E ntô 1693 nu tirrimotu curpìu tutta la parti orientali di
l'ìsula. La ricustruzzioni ntô stili baroccu sicilianu fu parò mprissiunanti pì
maistranzi e architetti mpignati ntê citati novi chi rinasceru.

La duminazzioni sabauda ntâ Sicilia accuminciau lu 10 di giugnu 1713, quannu ci
fu lu passaggiu di l'ìsula di Fulippu V a Vittòriu Amideu II, e spirdìu ntô
1720, quannnu Carru VI nvasi l'ìsula e la scanciò câ Sardegna.

Poi dû Congressu di Vienna dû 1815, ca ristabbilìu li munarchi di l'Europa nta
lu tronu c'avianu pirdutu nta l'èbbica napuliònica, lu rè Firdinannu I°, già rè
Ferdinannu IV di Nàpuli e di Sicilia, si fa attribuiri lu Regnu di Napuli c'avìa
pirdutu ntû 1806 e l'ottu di dicèmmiru dû 1816 unisci li dui regni criannu
accussì lu Regnu dî Dui Sicili.

La supprissiuni furmali dû Regnu di Sicilia ie rò Parlamentu fici nàsciri ntâ
tutta â Sicilia muvimenti di prutesta e lu 15 di giugnettu dû 1820 li
nnipinnintisti ansùrgunu e stabbilisciunu nu cuvernu a Palermu (18-23
giugnettu), prisidutu dû prìncipi Paternò. Lu rè ci manna contru l'esèrcitu ca,
a l'òrdini di Florestano Pepe e Pietro Colletta, lu 7 di nuvìmmiri 1820
ripigghia l'ìsula ammazzannu un saccu ri siciliani e ristabbilisci la munarchìa
assuluta. N'àutru motu nnipinnintista scoppia a Palermu. Cu Ruggeru Settimu la
Sicilia havi 17 misi di nnipinnenza, ma lu re Ferdinandu jittau bummi a Missina,
Palermo ie ndà tutta la Sicilia, cumminannu na stragi macari che nnuccenti ca
vuliunu la sò terra libbira.

Li cummerci dû sùrfaru (lu petroliu di l'èbbica), dû sali, li seterî, la
gnustria e la ncignirìa marìttima, facianu di l'ìsula na zona nun tantu ricca ma
unni si putìa campari, ma mai ricca quantu Napuli e li sò banni picchì cchiui la
Sicilia ava divintatu na pruvincia napulitana, rifatti ndò periudu burbonicu la
Sicilia appi n'epidemia, ie na crisi economica prolungata ca fici scuppiari a
rivolta nnipinninista dò 1848 contru o cuvernu burbonicu. Lu Bancu di Sicilia e
chiddu di Napuli avianu nzèmmula li dui terzi di l'oru e dâ ricchizza di tutta
l'Italia: li stati cchiù pòviri mmèci eranu cetti runi dô nord Italia unni c'era
puru cchiò granni migrazziuni agghiri la Merica miridiunali (ntô particulari,
l'Argintina). La migrazziuni a ddu tempu iera cchiò picca nda Sicilia.

Ntô 1860 la Sicilia fu attaccata da spidizzioni di li 1000 di Garibaldi. La
Sicilia fu ancora cchiù divastata militarmenti e ecunumicamenti: straggi,
distruzzioni, saccheggi pòrtanu na l'ìsula ancora cchiù miseria peggiu di chidda
ca ci fu ne rivolti burbonichi di lu 1848 quannu a Sicilia fu distruruta di li
burbuna. Ntô 1866 Palermu si ribella e dichiara l'innipennenza dâ Sicilia di
l'Italia, ma lu ginirali Raffaele Cadorna (patri di Luigi Cadorna) pigghia a
bummi la cità la ripigghia.

Ntê stissi anni (1870-1945) ntô munnu mpera lu «razzismu scentìficu», e la
cchiùparti di l'antrupòlugi e dî criminòlugi taliani (li cchiù famusi sunnu
(Cesare Lombroso, Luigi Pigorini, Arcangelo Ghisleri, Guglielmo Ferrero, Enrico
Ferri), e puru siciliani comu Giuseppe Sergi e Alfredo Niceforo scrìvinu e
ripètunu ntê cunvegni taliani e ntirnazziunali ca li siciliani hannu statu
parzialmenti «cuntaminati» di geni d'orìggini africana e câ cultura siciliana
eni primitiva e nferiori. Sta cunclusioni ha statu puru accittata dû cuvernu e
dî polìtici taliani (atti dâ cummissiuni d'indaggini ntâ Sicilia dû 1876).

Li criminòluggi dissiru ca si capisci accussini la «natura viulenta» e la
cultura «criminali» dè siciliani. Stati miricani comu l'Alabama cunzìderanu li
siciliani «non-whites» e li suttapòninu a l'apartheid. A Ellis Island (New York)
l'immigrati taliani foru spartuti: taliani dû nord (janchi) di na banna, chiddhi
dû sud e di li isuli di n'àutra. La Dillingham Commision dû senatu dî Stati
Uniti (atti dû 1911) stabbilisci ca l'italiani dû sud nun sunnu uguali a chiddhi
«janchi» dû nord e ca li siciliani àvinu forti nfluenzi «nigroidi». Ntâ sta
manera si spiega l'orìggini dû preggiudizziu . Sta discriminazziuni, nta autri
maneri, dura dû 1890 ô 1940.

Ntô 1943, duranti la Secunna guerra munniali, la Sicilia, occupata dî forzi
tudischi, fu lu tiatru di n'azzioni di libbirazzioni di la parti dî forzi
alliati canusciuta comu Opirazzioni Husky. St'opirazzioni signau puru l'inizziu
di la libbirazzioni taliana dû nazi-fascismu, chi allistiu lu 25 di aprili dû
1945.

La situazzioni 'n Sicilia jera sparti assai cunvulsa. Ntra lu 1941 e lu 1943
accuminciaru 'n Sicilia l'azziuni di l'EVIS (Esercitu Vuluntariu pi
l'Innipinnenza Siciliana) cumannatu di Antonio Canepa, ca fu ammazzatu lu 17 di
giugnu dû 1945. Ma nasceru àutri muvimenti ca custrìncinu lu Rè Umberto I di
Savoia a firmari un pattu cu lu Statutu d'autonumia spiciali (1946). Lu statutu
duna â Sicilia assai putiri sò, ma nun desi mai la nnipinnenza totali
(maggistratura, pulizzìa, scoli, univirsità riggiunali, trasporti, e autonumìa
fiscali), ma stu statutu nun ha datu li risurtati spirati, puru picchì nun hà
statu mai appricatu.



https://scn.wikipedia.org/wiki/Storia_di_Sarausa

La cità di Sarausa pigghiau lu nomu dà vicina paludi Sykara ntô sèculu VIII
a.C., quannu la funnaru li Corinzi.

La cità criscìu subbbitu di mpurtanza grazzi ô portu naturali chi era puru unu
dî cchiù vicini dâ matripatria Grecia. Di Sarausa partiu la culunizzazzioni dî
vari tirritoria dâ Sicilia dû sud e di l'est, all'èbbica abbitata di siculi e
sicani. La parti uccidintali di l'ìsula era all'èbbica nu tirritoriu
cartagginisi, e contra li cartagginisi li sarausani appiru a cummattiri pi lu
cuntrollu di la cità di Imera ntâ costa nord, nti chiddu chi è ricurdatu comu lu
cummattimentu di Imera dû 480 a.C. chi li greci vinceru.

La putenza di Sarausa criscìu ô cursu dû V sèculu a.C., nzinu a nsidiari la
putenza di Ateni contra cui Sarausa cummattìu ntâ guerra dû Peloponnesu tra lu
415 e lu 413 a.C.. Doppu la guerra dû Peloponnesu sutta Dionisiu lu vecchiu,
Sarausa divintau la cità cchiù mpurtanti dî culonî uccidintali dâ Magna Grecia,
agghicannu a aviri un miliuni d'abbitanti. Lu piriudu di grannizza dâ cità durau
nzinu â fini dâ secunna guerra punica quannu ntô 212 a.C. Sarausa fu cunquistata
dî rumani cumannati di Marcellu.

In èbbica paleocristiana, fu una dî primi cità a essiri cristianizzata. Ntô
primu sèculu San Paulu passau di Sarausa e â fini dû terzu sèculu nasci a
Sarausa Santa Lucia, chi tanta parti appi ntâ cristianizzazzioni di lu mpiru
rumanu.

In èbbica bizzantina, tra lu 663 e lu 668, Sarausa fu capitali di lu mperu
bizzantinu sutta Custanti II. Ntô 768 lu sarausanu Stefanu III addivintau papa,
comu tri àutri siciliani prima di iddu tra lu VII e l'uttavu sèculu. Ntô 827
appi a subbiri nu primu assediu àrabbu dî truppi di Asad al Furat, chi pirò
morsi duranti l'assediu e la cità potti perciò rispinciri stu primu attaccu. Ntô
878 appi a subbìri n'àutru assediu tràggicu, chi si cunchiurìu cu la cunquista
àrabba dâ cità. Sarausa fu libbirata dî truppi nurmanni sulu ntô 1088.

Cu la cunquista arabba prima e nurmanna appoi, la cità avia pirdutu di
mpurtanza, a vantaggiu di Palermu, nova capitali dâ Sicilia. La storia di
Sarausa segui perciò la storia dâ Sicilia, a parti nu piriudu assai curtu unni
Sarausa attravirsau nu duminiu ginuvisi.

Ntô 1609 lu pitturi Caravaggiu s'arrifuggiau a Sarausa, all'ebbica sutta
duminazzioni spagnola. N'abbinimentu assai mpurtanti fu lu tirrimotu dû 11 di
jinnaru 1693 chi distruiu la cità e chi pirmisi la ricostruzzioni n stili
baroccu.



https://scn.wikipedia.org/wiki/Storia_d%C3%A2_f%C3%ACsica

Foru li greci chi pi primi tintaru di spiecari li liggi dâ natura, chi nzinu a
du tempu si pinzava sulu riggiuta di forzi suprannaturali e pirciò assimilata â
riliggiuni. Filòsufi comu Taleti, Anassìmini, Anassimandru dèsiru li primi
ntirpritazzioni dâ natura. Demòcritu fu lu primu a mmagginari na natura chi si
cumponi di àtumi, Eratòstini, cunvinciutu chi la terra è di forma sfèrica,
arrinisciu a misurari lu diàmitru dâ Terra cu na granni pricisioni. Lu sarausanu
Archimedi è cunziddiratu unu dî cchiù mpurtanti scinziati greci.

Tuttu lu sviluppu dâ fìsica pi na vintina di sèculi fu nfruinzatu dâ filosufìa
greca, e curiusamenti lu filòsufu Aristotili è cunziddiratu pi sèculi lu patri
di ogni cuncizzioni di tipu razziunali dû munnu.

La fìsica si rinnuvau ntô Rinascimentu, grazzi supratuttu a l'òpira di Galileu,
chi appi la pinzata chi lu munnu è riggiutu di liggi chi si ponnu scrìviri cu nu
linguaggiu matimàticu. Vìnniru appoi scinziati comu Newton a raffurzari la nova
cuncizzioni dâ fìsica.

Tra la fini dû XIX sèculu e lu XX sèculu, la fìsica appi nu sviluppu assai
forti, grazzi puru â rivoluzzioni nnustriali. Foru scuperti li raggi X grazzi a
Pierre e Marie Curie, si sviluppau la fìsica atòmica grazzi a l'òpira di Enricu
Fermi, Albert Einstein, Niels Bohr. Si pò ricurdari puru lu cuntribbutu dû
fìsicu sicilianu Etturi Maiurana chi travagghiau cu Fermi a Roma nti l'anni '30.



https://scn.wikipedia.org/wiki/Sinistra_Ecologia_Libert%C3%A0

Sinistra Ecologia Libertà (n sicilianu Manca Ecoluggìa e Libbirtati) è lu
partitu puliticu talianu ca si pusizziona a centru-manca ntô panurama pulìticu
talianu. Lu partitu nascìu lu 2009. Attuarmenti lu sicritariu dû partitu è Nichi
Vendola. Ntô 2013 fici parti di la cualizzioni di centru-manca ca vincìu li
elizzioni.

U partitu trasiu nnu Parlamentu Talianu roppu l'Elezzioni ru'2013, cu'37
diputati e 7 sinaturi. Laura Boldrini, diputata ri'SEL ru'secunnu colleggiu
ra'Sicilia, è a Presidenti ri'la Camera dei Deputati.

Politici ri'SEL addiventaru sinnaci ri'granni città taliane: Giuliano Pisapia a
Milanu (2011-2016), Massimo Zedda a Cagliari (2011- n carica), Marco Doria a
Genuva (2012- n carica). Nichi Vendola fu'u Presidenti ra'Puglia ru'2005 a lu
2015.

SEL, ri quannu nasciu u Governu ri'Enrico Letta (2013), è na'minoranza
ru'Parlamentu Talianu contra tutti li'governi re'Larghe Intese fatti ru'PD cu li
Partiti ru'centrodestra.

Lu II Cungressu Nazziunali a Riccione (Rimini - Romagna), appruvau a vicinanza
ri'Sinistra Ecologia e Libertà a'Sinistra Europea e au cannidatu a'Prisidenza
ra'Commissione Europea, Alexis Tsipras e u distaccu ru Partitu Dimocratico, ru
Partitu Socialista Europeo e ri su cannidatu Martin Schultz.

Trasiu nnu Parlamentu Europeu ccu 3 eurodiputati nnu 2014 ca'a lista "Altra
Europa con Tsipras" nsemmula a lu PRC, nna'cualizziuni ra'Sinistra Europea
(GUE-NGL).



https://scn.wikipedia.org/wiki/Simulazzioni

Ppi simulazziòni si sènti a ddìri nu mudellu dâ rialitati ca cunzènti di
valutàri e prividìri lu svurgimèntu dinàmicu di na sèri di ivènta ca cumpàiunu
duoppa l'imposizziòna di certi cundizziòna di pàrti di l'analìsta o di l'utènti.

Nu simulatùri di vòlu, pa isèmpiu, cunzènti di prividèri lu cumpurtamèntu di
l'aeriu tinènnu còntu di li so carattirìstichi e prisintànnuli a lu pilòta
collaudatòri ntâ a cabbina ri volu comu si fuossiru riàli.

I simulazziòni sònu nu stìgghiu spirimintàli c'avìssi a ssìri tinùtu in
cunzidirazziòni picchìni s'abbasanu supra li pussibbilitàti di càlculu ca su
offerti di l'infurmatica. A simulazziòni, difatti, nun je autru ca a
trasposizziòni in tiermini loggicu-matimatici-pruciduràli di nu "mudellu
cuncittuali" dâ rialitati. Stu mudellu cuncittuali po ssiri difinùtu comu
l'anziemi di li prucèssa ca anu luocu nta lu sistema valutatu e lu cui inziemi
pirmetti di cumprèndiri i loggichi di funzionamèntu dô sistema stissu.

I simulazziòni pònu avìri macàri nu caràttiri di passatièmpu: oggi, pa isèmpiu,
aisìstunu ntâ lu mircatu divèrsa software di vidiuggiòca di simulazziòni ca
cunzèntunu di simulàri lu cumpurtamèntu dî pirsùni, autumòbbili, civiltàti.



https://scn.wikipedia.org/wiki/Silviu_Berlusconi

Silviu Berlusconi (Milanu, 29 di sittèmmiru 1936) è statu cchiù voti primu
ministru talianu. Doppu aviri fattu furtuna cumu mprinnituri di l'editurìa, di
la custruzzioni e di la telecumunicazzioni, ntô 1994 funnau lu partitu Forza
Italia chi ntô 2008 cunfluìu ntâ nova formazzioni chiamata Pòpulu dî Libbirtati
puru idda ispirata di Berlusconi e chi nglobbau puru l'autra principali forza dû
centru destra talianu, Allianza Nazziunali.

Ntô 1994 vincìu l'elizzioni pulìtichi e addivintau primu ministru pi la prima
vota. Lu primu cuvernu jìu 'n crisi lesta lesta, pirchì cci foru sciarri cu la
Lega Nord di Ummertu Bossi.

Doppu quarchi annu passatu a l'upposizzioni, ntô 2001 vincìu n'àutra vota
l'elizzioni pulìtichi, e a capu di la coalizzioni di centru dritta furmau lu
secunnu cuvernu Berlusconi. Lu 24 di aprili dû 2005, doppu na crisi pulìtica
duvuta â scunfitta elitturali dî riggiunali, furmau lu terzu cuvernu Berlusconi,
secunnu cuvernu dâ liggislatura, chi durau nzinu ô misi d'aprili dû 2006.
L'ùrtumu cuvèrnu Berlusconi, lu quartu, nasciu dâ vittoria all'elizzioni
ligislativi dû 2008 e s'accapau cu na crisi di cuvernu ca grapìu la strata a nu
cuvernu tecnicu.

Doppu l'elizzioni liggislativi dû 2013, Silviu Berlusconi appujiau lu cuvernu di
Letta, nzinu a quannu arritirau la sò fiducia ntô nuvèmmiru dû 2013, picca tempu
prima ca, a causa di na cunnanna pinali pi evasioni e frodi fiscali, Silviu
Berlusconi fi dichiaratu dicadutu comu sinaturi, sinnannu accussì la fini di la
sò carrera pulìtica comu parramintari. Arresta ancora lu capu ncuntistatu di lu
partitu di Forza Italia.



https://scn.wikipedia.org/wiki/Sicilianit%C3%A0

Lu nomu sicilianità (o macari sicilianitàti), nzèmmula â lingua siciliana,
ancucchia ddâ matassa di carattiristichi ca vènunu dati all'òmu di Sicilia,
canusciuti macari comu sicilitudini, citannu Liunardu Sciascia

Ma chi è ca è ca teni spartuti chiddi ca hanu nasciutu o stanu ntâ Sicilia, 'n
cunfrontu a chiddi di l'àutri pupulazzioni di l'Italia miridiunali?

Li tradizzioni dâ Sicilia sunu tutt'oi ancora vivi e mantinuti, cchiossai ntê
paisi ca ntê cità. Sti tradizzioni, tantu assai particulari, ancucchiati ô
carattiri tipicu dâ vita di n'òmu sicilianu, hana spummintatu ntô cursu dê
sèculi nu stiriotipu ca veni canusciutu a palòri cu nomu sicilianità.

Sî lu riggista Michael Cimino ntô 1987 dèsi lu titulu di The Sicilian (Lu
Sicilianu) â vicenna dû cèlibbri bannutu sicilianu Turi Giulianu, ca ntô 1943
passau ntô menzu, ca sò spriggiudicata e cuntruversa fiùra criminali, â Stòria
Siciliana, Marcu Tulliu Ciciruni fa di tutti li ciura nu mazzu e vidi li
Siciliani comu "pirsuni nfami e suspittusi, nasciuti pê scèrri", pi appòi
difinnìrli contra lu malu cuvèrnu di Verri.

Lu crisiasticu di urìggini francisa Petru di Blois, arcidiacunu di Londra e unu
dê cchiù canusciuti umanisti dû sèculu XI, ntî na litra nnirizzata
all'arciviscuvu di Missina, lu ngrisi Richard Palerm ci dicia:

Fernand Braudel, stòricu e diritturi di di l' Annales francisi hà difinutu la
Sicilia comu nu cuntinenti 'n miniatura, nu micrucosmu ca cogghi 'n formi
miniaturizzati ma ca metti la rìdità di na stòria lunchissima e cumplicata, ntô
mentri Giuseppi Tomasi di Lampedusa ntô rumanzu Il Gattopardo susteni ca lu
sicilianu è incanciabbili e nun fruinzabbili dâ stòria. La Sicilia - è lu
pinzeru dû scritturi - è addistinata a ristari accussì comu è, senza ca ntî idda
ponu spuntari canciamenti. Lu prutagunista dû Gattopardo, lu Principi Salina,
dicia tutta l'aria ncantata dô rumanzu ntî na sula sintenza:

Lu filosufu Manlio Sgalambro, auturi di l'òpira lirica Lu Cavaleri di
l'Intellettu didicata a Fidiricu II di Svevia ntî l'uttavu cintanariu dâ sò
nasciuta (Jesi, 26 di dicèmmiru 1194), rializzata nzèmmula ô musicista Francu
Battiatu, ntâ ntruduzzioni Tiurìa dâ Sicilia dicia:

Gisuardu Bufalinu, granni canuscituri dâ Sicilia e dâ sicilianità, ntô cuntu
L'isola plurale, nisciutu dâ cugghiuta Cere perse, hà diliniatu chiossai di ogni
àutru li carattiristichi funnamintali dê siciliani, la timpiranza e li tindenzi,
causati di ragghiuni stòrichi, climatichi e insulari.



https://scn.wikipedia.org/wiki/Sicilia_(pristoria)

La Sicilia, misa ntô menzu dû Meditirràniu, havi na cintralitati ca nun è
sulamenti giugràfica: di idda passaru assai migrazzioni, accuminciannu di l'
èbbichi ca si pèrdunu ntô tempu, di quannu ntâ l'Àfrica si stava evurvennu
l'Homu Sapiens e, a partiri di centumila anni fa, accuminciau a migrari ammeri
l'Europa, attravirsannu la Sicilia e lu strittu di Gibbirterra. A ddi tempi, la
Sicilia era tutta cummigghiata di voschi e li grutti naturali o scavati eranu
l'ùnichi abbitazzioni.

Li primi òmini vìnniru pi mari, (ni diciunu li giòlughi ca la Sicilia nun hà
statu mai junciuta di quarchi ponti di terra cu l'Italia o cu l'Africa) e
arrivaru ntô pricìpiu dû paliulìticu, forsi prima dô 70.000 a.C. Tracci di
abbitazzioni di l’antica etati dâ petra nta grutti sunu cuncintrati nta tri zoni
ntâ costa sittintriunali di l'ìsula (agghiri Tèrmini, Palermu e Trapani) e ntô
triànculu sud-urientali, ma, forsi, ssa cuncintrazzioni s'havi picchì nun s'hà
fattu n'asplurazzioni sistimàtica nta àutri àrii dâ Sicilia.

Atturnu ô millenniu X a.C. l'omu ntâ Sicilia era prisenti appressu la Grutta dû
Ginuvisi nni l'Ìsula di Livanzu, appressu ô Munti Pilligrinu nnâ grutta di
l'Addaura, e appressu lu Gulfu di Casteddammari, nnâ grutta di l'Uzzo, appressu
la grutta di San Tiudoru a Acquiduci 'n pruvincia di Missina.

Di l'èbbica dû brunzu sunnu nutati cumunità appressu Notu, Thapsos e nnâ zona di
Milazzu.

Ntô tardu piriudu di l'èbbica dû bronzu, li Micinei ncrisi pi mutivi pulìtici e
ecunòmici, accuminzaru a scumpariri dâ scena miditirranea. Ô sò postu arrivaru
dû nord àutri pòpuli. Ellanico di Mitilene, narra dî Siculi e dî Ausoni,
scacciati di l'Enotri versu ô 1260 a.C..

Ntra lu sèculu XIII a.C. e lu sèculu VIII a.C. (piriudu pricidenti a l'arrivata
dî Greci 'n Sicilia), l'ìsula era spartuta tra quattru pòpuli:



https://scn.wikipedia.org/wiki/Sicilia_(ebbica_nurmanna)

Lu piriudu nurmannu in Sicilia accuminzau cu la trasuta a Palermu dê Nurmanni
capiati di Ruggeru, chi carzarru l'àrabbi dâ cità, lu 10 di jinnaru dû 1072.
Trasuti a Missina già ntô 1060, l'ìsula fu cunquistata cumplitamenti ntô 1091
quannu l'ùrtuma cità n manu àrabba tummau sutta lu duminiu nurmannu. L'èbbica
nurmanna finisci cu lu spusalizziu di Custanza di Sicilia cu Enricu VI di
Svevia, chi lu 25 di dicèmmiru 1194 ricevi n doti lu regnu nurmannu ristatu
senza àutri eredi.

Già a pàrtiri dû 1017 gruppi di nurmanni s'attruvavanu nta l'Italia miridiunali,
p'accuminzari comu surdati di vintura, attirati dî pussibbilitati chi uffrìanu
li ribbillioni antibizzantini ntâ Pugghia. Sti surdati di vintura, versu lu
1025, uffreru li so sirvizza a cuegghiè chi vulìa pagari. Pi sta manera
s'arriccheru, e araciu araciu criscìu li tirritorî chi cuntrullaru (lu primu fu
la cuntea d'Aversa cu Rainulfu Drengot ntô 1030). Prestu, trasìu ntà scena la
famigghia Autavilla cummannata di Gugliermu vrazzu di ferru (mortu ntô 1046), cu
iddu veni nu canciamentu radicali di l'aspirazzioni dî nurmanni nta l'Italia
miridiunali.

Papa Liuni IX, vidennu la sò Beniventu minazzata, pruvau a trattinìrili; ma
l'asèrcitu puntificiu fu ruinusamenti battutu nnû cummattimentu di San Paulu di
Civitati (1054), lu Papa fu catturatu, e così Beniventu arristau n'ìsula
puntificia nta na terra nurmanna.

Ntô 1059 Rubertu lu Guiscardu d'Autavilla strincìu un pattu cu Papa Niccolò II,
lu Cuncurdatu di Melfi, cu cui si addicchiarava lu duca di Puglia (chi
cumprinnìu puru la Basilicata), la Calabbria, parti dâ Campania e la Sicilia
(chi era però ancura ntê manu dî musulmani). Li Nurmanni rinisceru a prestu a
accabbari la prisenza bizantina e dunca puteru didicarisi â Sicilia.

Ruggeru I di Sicilia, lu frati di Rubertu, cummannau nu gruppu di cavalleri ntô
1061 attaccannu l'ìsula e criannu na prisenza nurmannu pirminanti abbicinu a
Missina. L'avanzata fu lenta ma custanti. Nu cummattimentu dicisivu fu lu
cummattimentu di Cerami ntô 1063. Rinisceru ntô 1072 a agghicari n Palermu, chi
vinni poi addicchiarata la capitali. La cunquista dâ Sicilia cci vulìa
trent'anni, ma ntô 1091 cascau l'urtimu paisi saracinu, Notu, a tuttâ Sicilia
era sutta lu cummannu nurmannu.

Ruggeru I muriu ntô 1101, e sò figghiu Ruggeru II, nfini, rinisciu a uniri la
Sicilia e li tirritorî nurmanni di l'Italia miridiunali pi furmari lu Regnu di
Sicilia, criannu accusì in Italia nu statu di diminsioni cunziddirèvuli: lu
Regnu nurmannu di Sicilia. Ruggeru II, vinni numinatu re di Sicilia nnâ
cattidrali di Palermu duranti la notti di Natali dû 1130. Iddu agghiunciu lu
Ducatu di Nàpuli ntô 1137 e li Assisi di Arianu ntô 1140. Lu Regnu era
organizzatu ntôn modu feudali strittu basatu suprâ pirsuna dû munarcu.

Lu Regnu nurmannu di Sicilia nta l'Italia miridiunali appi tèrmini ntô 1194 cu
morti di Tancredi di Lecci) doppu cui vinni sutta lu cuntrollu dû svevu, Arricu
VI di Hohenstaufen (mortu ntô 1197), a causa dû sò matrimoniu cu Custanza di
Sicilia (la figghia di Ruggeru II, morta ntô 1198), juncennu la curuna mpiriali
cu chidda dâ Sicilia.

Doppu lu consolidamentu dû putiri nurmannu, lu tirritoriu agghicau a nclùdiri
gran parti di l'Italia dû Sud (Calabbria, Basilicata, Pugghia, e li costi di
l'attuali Tunisia ('n particulari Madhia).

Chê cruciati, li nurmanni di Sicilia àppiru nu rolu assai mpurtanti. Buimunnu di
Antiochia vinìa dâ stissa famigghia rignanti n Sicilia, e funnau nu principatu
cristianu ntô mediu orienti.



https://scn.wikipedia.org/wiki/Sicilia_(ebbica_arabba)

L'èbbica àrabba dâ Sicilia va di l'anni 827 annu dâ cunquista dâ prima cità,
Mazzara, ô 1072, annu dâ trasuta dî Nurmanni a Palermu.

Ggià a pàrtiri dû VII sèculu, la Sicilia avìa statu obiettivu di ncursioni e
saccheggi arabbi, ma li bizzantini tinèvunu e difinnevunu efficacimenti l'isula.
La prima scurrirìa arabba abbinni ntô 652. N'autra abbinni lu 669, doppu la
morti di Custanti II e di Mecezziu. Àutri ncursioni di na certa cunsistenza
s'àppiru ntô 704 e ntô 740.

Sutta la dinastia aglabita l'àrabbi sbarcaru a Mazzara ntô 827. Doppu nu primu
scontru fora Mazzara lu 15 di giugnettu dû 827, unni batteru li surdati
bizzantini cumannati dû Palata, si diriggiunu versu la capitali Sarausa.
L'àrabbi passanu pi la costa sud nzinu â fuci dû Salsu e appoi acchiananu ntê
muntagni passannu pi Biscari, Ciaramunti e Palazzolu prima d'agghicari a
Sarausa. Â fini dâ stati dû 827 accuminza l'assediu dâ cità chi durau nzinu â
stati dû 828. Lu ginirali chi avia cumannatu la spidizzioni, Asad ibn al-Furat
mori duranti l'assediu di Sarausa, a causa di n'epidimia scuppiata tra li
surdati mussurmani, e l'esercitu, truvannu chiusa la via di mari, abburcia li
navi mussurmani chi s'attruvavanu ntô portu granni, e ripara a Miniu unni
stabbilisci na basi upirativa distinata a aviri na certa mpurtanza pi lu
cumpritamentu di l'uccupazzioni di l'ìsula. N'autru assediu a Castrugiuvanni
fallisci ntô 829, ma ntô 830 agghicunu rinforzi di Kairouan e accussì ntô 831
tràsununu a Palermu chi addiventa la nova capitali. Ntô 877 lu ginirali Giafar
Ibn Mohammed suttametti bona parti dâ Sicilia urientali e Sarausa tumma l'annu
doppu. Ntô 903 l'àrabbi cuntròllanu tutta la Sicilia, chi è divisa 'n tri
riggiuni. L'àrabbi prumòvinu l'attivitati culturali e cummirciali. Evìtanu di
furzari la pupulazzioni a cunvirtìrisi a l'islam facennu paiari na tassa, la
gezzia. Ntô 972 nu ducumentu cita nu quartieri abbreu a Palermu. Ntô 1038 li
bizzantini, cumannati di Giorgiu Maniaci, ricunchìstanu pruvvisoriamenti la
Sicilia, chi è ripigghiata di l'àrabbi picca tempu doppu. Lu 18 di maiu 1061 li
Nurmanni tràsinu ntâ Sicilia. Ntô 1091 cu la citati di Notu li Nurmanni mèttinu
'n fini a la duminazzioni àrabba 'n Sicilia. La prisenza di na cumunitati àrabba
cuntinuau armenu nzina â mitati dô sèculu XII, e è tistimuniata dû giògrafu
àrabbu Al-Idrisi, chi vissi l'ùrtimi 40 anni dâ sò vita a Palermu e discrivi la
citati china di jardina, chiesi, e muschei.

Ntû 948 lu terzu califfu fatimita al-Mansûr nòmmina emiru dâ Sicilia nu prìncipi
dâ dinastìa kalbita: Al Hasan ibn Ali ibn al-Husayn, chi fà dâ Siqilya (Sicilia)
nu statu nnipennenti. Sutta sta dinastìa àrabbu-siciliana l'emiratu di Sicilia
addiventa na granni putenza marìttima, cummirciali e militari. Ntra l'armata di
mari di Siqilya la storia arricorda Salim Ibn Rashid Al Katani (Salim di
Catania).

È ntô tempu fatimita ca la Sicilia veni cunziddirata na terra biniditta di
l'Islam. Accussì lu sustantivu àrabbu al-Jazeera (l'ìsula) s'ammisca ntâ
liggenna cu n'àutra al-Jazeera: chidda mìtica dû misticismu islàmicu (sufismu),
unni al-Jazeera signìfica p'antunumasia l'ìsula dî jardina vali a diri lu
Paradisu Tirrestri di l'Islam.



https://scn.wikipedia.org/wiki/Sicilia_(%C3%A8bbica_nurmanna)

Lu piriudu nurmannu in Sicilia accuminzau cu la trasuta a Palermu dê Nurmanni
capiati di Ruggeru, chi carzarru l'àrabbi dâ cità, lu 10 di jinnaru dû 1072.
Trasuti a Missina già ntô 1060, l'ìsula fu cunquistata cumplitamenti ntô 1091
quannu l'ùrtuma cità n manu àrabba tummau sutta lu duminiu nurmannu. L'èbbica
nurmanna finisci cu lu spusalizziu di Custanza di Sicilia cu Enricu VI di
Svevia, chi lu 25 di dicèmmiru 1194 ricevi n doti lu regnu nurmannu ristatu
senza àutri eredi.

Già a pàrtiri dû 1017 gruppi di nurmanni s'attruvavanu nta l'Italia miridiunali,
p'accuminzari comu surdati di vintura, attirati dî pussibbilitati chi uffrìanu
li ribbillioni antibizzantini ntâ Pugghia. Sti surdati di vintura, versu lu
1025, uffreru li so sirvizza a cuegghiè chi vulìa pagari. Pi sta manera
s'arriccheru, e araciu araciu criscìu li tirritorî chi cuntrullaru (lu primu fu
la cuntea d'Aversa cu Rainulfu Drengot ntô 1030). Prestu, trasìu ntà scena la
famigghia Autavilla cummannata di Gugliermu vrazzu di ferru (mortu ntô 1046), cu
iddu veni nu canciamentu radicali di l'aspirazzioni dî nurmanni nta l'Italia
miridiunali.

Papa Liuni IX, vidennu la sò Beniventu minazzata, pruvau a trattinìrili; ma
l'asèrcitu puntificiu fu ruinusamenti battutu nnû cummattimentu di San Paulu di
Civitati (1054), lu Papa fu catturatu, e così Beniventu arristau n'ìsula
puntificia nta na terra nurmanna.

Ntô 1059 Rubertu lu Guiscardu d'Autavilla strincìu un pattu cu Papa Niccolò II,
lu Cuncurdatu di Melfi, cu cui si addicchiarava lu duca di Puglia (chi
cumprinnìu puru la Basilicata), la Calabbria, parti dâ Campania e la Sicilia
(chi era però ancura ntê manu dî musulmani). Li Nurmanni rinisceru a prestu a
accabbari la prisenza bizantina e dunca puteru didicarisi â Sicilia.

Ruggeru I di Sicilia, lu frati di Rubertu, cummannau nu gruppu di cavalleri ntô
1061 attaccannu l'ìsula e criannu na prisenza nurmannu pirminanti abbicinu a
Missina. L'avanzata fu lenta ma custanti. Nu cummattimentu dicisivu fu lu
cummattimentu di Cerami ntô 1063. Rinisceru ntô 1072 a agghicari n Palermu, chi
vinni poi addicchiarata la capitali. La cunquista dâ Sicilia cci vulìa
trent'anni, ma ntô 1091 cascau l'urtimu paisi saracinu, Notu, a tuttâ Sicilia
era sutta lu cummannu nurmannu.

Ruggeru I muriu ntô 1101, e sò figghiu Ruggeru II, nfini, rinisciu a uniri la
Sicilia e li tirritorî nurmanni di l'Italia miridiunali pi furmari lu Regnu di
Sicilia, criannu accusì in Italia nu statu di diminsioni cunziddirèvuli: lu
Regnu nurmannu di Sicilia. Ruggeru II, vinni numinatu re di Sicilia nnâ
cattidrali di Palermu duranti la notti di Natali dû 1130. Iddu agghiunciu lu
Ducatu di Nàpuli ntô 1137 e li Assisi di Arianu ntô 1140. Lu Regnu era
organizzatu ntôn modu feudali strittu basatu suprâ pirsuna dû munarcu.

Lu Regnu nurmannu di Sicilia nta l'Italia miridiunali appi tèrmini ntô 1194 cu
morti di Tancredi di Lecci) doppu cui vinni sutta lu cuntrollu dû svevu, Arricu
VI di Hohenstaufen (mortu ntô 1197), a causa dû sò matrimoniu cu Custanza di
Sicilia (la figghia di Ruggeru II, morta ntô 1198), juncennu la curuna mpiriali
cu chidda dâ Sicilia.

Doppu lu consolidamentu dû putiri nurmannu, lu tirritoriu agghicau a nclùdiri
gran parti di l'Italia dû Sud (Calabbria, Basilicata, Pugghia, e li costi di
l'attuali Tunisia ('n particulari Madhia).

Chê cruciati, li nurmanni di Sicilia àppiru nu rolu assai mpurtanti. Buimunnu di
Antiochia vinìa dâ stissa famigghia rignanti n Sicilia, e funnau nu principatu
cristianu ntô mediu orienti.



https://scn.wikipedia.org/wiki/Sicilia_(%C3%A8bbica_greca)

L' èbbica greca n Sicilia è para cû pirìudu dâ Grecia clàssica e va di la
spirduta di l'uttavu sèculu a.C., câ funnazzioni dî primi culonî, ô spèrdiri dû
terzu sèculu a.C. e la cunquista rumana di Sarausa.

Secunnu Tucìdidi, li Calcidisi, cu a capu Teocli, fôru li primi greci ca vìnniru
‘n Sicilia e frabbricaru la prima culonia greca chiamata Naxos, versu lu 735
a.C. Picca tempu doppu vìnniru li Corinzi e frabbricaru Sarausa vicinu li terri
margigni di Siraca. Un pòpulu vinutu di Creta frabbricau Gela e doppu, versu lu
580 a.C, Girgenti, chi lu pueta Pindaru chiamau “la cchiù bedda cità di li
murtali”. Zancle canciau nomu e addivintau Missina nta lu 491 a.C., picchì fu
accupata di un pòpulu scappatu di priggiunìa chi avìa origginatu a Messena nta
la Grecia.

Li Sìculi c’abbitàvanu la zona orientali di la Sicilia, si ribbillaru a
st’accupazzioni di genti strania, ma fôru supraffatti di li greci c’avianu cchiù
armi e cchiù canuscenza di l’arti di la guerra. La Sicilia avìa vistu cchiù di
na migrazzioni, ma nudda nzinu a ora avìa statu ostili a l’abbitanti. Li Finici
avianu vinutu senza ncuitari a nuddu, sulu mittennu cocchi basi cummirciali pi
travagghiari cu li nazzioni di lu Mari Meditirraniu e puru cu l’abbitanti di
l’ìsula. Ma mentri li Finici avianu fini cummirciali senza pinzari a
culunizzazzioni, li Greci, mmeci vìnniru cu àutri pinzati. Iddi fìciru na
mmigrazzioni nta la Sicilia, traseru, assicutaru l’abbitanti liggìttimi di la
zona orientali e s’impusissaru di la terra cu l’idìa di curtivalla e fàrisi na
casa e na patria. Iddi èranu cchiù ntirissati a l’ìsula pi lu benèssiri
pirsunali e la libbirtà pulìtica e ecunòmica. Li Greci èranu na genti pòvira e
vinianu pi fàrisi na vita megghiu ca nun si putianu fari ntê so nazzioni a causa
di la curruzzioni pulìtica, li tassi esaggirati e la tirannìa di li cuvirnanti,
chi ntaccàvanu assai nta la libbirtà di li pòpuli.

Prestu si fìciru cità-statu putenti, e accuminzaru a luttari l’una contru
l’àutra pi suttamèttirisi l’una cu l’àutra e addivintari ognuna cchiù putenti di
l'àutra. A causa di chistu nascìu la ligislazzioni p’addifènniri li pòviri
contra li putenti, e li provi li truvamu prima nta li rivuluzzioni civili e poi
nta li liggi di Caronda, chi misi liggi contra li disirtura e li tistimoni fàusi
e si ntirissau assai di lu benèssiri di li picciriddi, spiciarmenti di l’òrfani.
Iddu fu lu primu nta la storia ca ubblicau lu statu a pagari la scola pi li
picciriddi pòviri.

Assai capi di statu greci, ca ora âmu a chiamari “sicilioti” (accussì fôru
chiamati li greci di Sicilia doppu ca s’affirmaru nta l’ìsula), fôru tiranni
tinti contra lu pòpulu, ma nun fôru tutti. Sparti a chiddi ca luttaru pi la
dimocrazzìa, cci fôru chiddi ca luttaru pi tèniri la nnipinnenza di l’ìsula.
Giluni di Siracusa e Teroni di Agrigentu sarvaru la civilizzazzioni occidintali
contra li cartagginisi nta lu 480 a.C. a Imera, e nta lu trattatu di paci cci
mpuneru di nun sacrificari cchiù li primi nati màsculi a li dei, quannu
arrivàvanu a deci anni, mentri Geroni, puru di Siracusa firmò l’espanzioni di
l’etruschi a Cuma.

Cu tuttu chistu, parò, li Sìculi illenizzati capiati di Ducezziu si ribbiddaru a
li greci e li luttaru cu successu nzinu a lu 446 a.C. Doppu di quannu li Greci
vinceru e mannaru a Duceziu n esiliu a Curintu.

Li Sicilioti fòru lu arrisurtatu di n'ammiscata di li pòpuli autòctuni dâ
Sicilia cu chiddi di koinè greca (macari iddi nun jeranu un sulu pòpulu, nti la
manera chiù stritta), n particulari cu li Siculi, purtannu li sicilioti stissi a
ddifinirisi "Nè Dori, nè Ioni, ma Siculi" quannu la Sicilia fu ammaduta di
l'atinisi (ca foru appoi jittati fora) (cù cchiù pricisiuni ô Cungrissu di Gela
pi vuci di Ermocrati).

Duranti la Guerra di lu Peloponnesu, Ateni attaccau la Sicilia ma si pigghiau na
bona scunfitta e la sò flotta vinni tutta pigghiata di li greci sicilioti nta lu
415 a.C. e Nicia, lu sò ammiragghiu, s’ammazzau nta la priggiuni.

Tra li greci sicilioti ci fôru òmini di valuri e di granni ncegnu. Archimedi di
Siracusa lassau signali ca nun si ponnu cancillari mancu cu lu tempu. Li sò
princìpî di fìsica sunnu usati ancora oi. Lu filòsufu e matimàticu Empedocli di
Agrigentu, ca si dici ca la sò curiusità pi lu sapiri lu fici cadiri dintra
l’Etna unni iddu avìa jutu pi vidiri chi succideva dintra la vucca di lu
vurcanu. Lu pueta e filòsofu Archistratu ca fu l’auturi di lu primu trattatu di
cucinari, “Lu bonu gustu” . Pindaru e tanti àutri chi nasceru tutti ntâ Sicilia
e Stesicoru ca fu unu di li cchiù bravi pueti Sicilioti e fu pigghiatu a mudellu
puru di lu pueta latinu Virgiliu, e Timeu di Taurmina unu di li stòrici cchiù
granni di la Sicilia e tanti, tanti àutri.

Autri forti mprisi fìciru li sicilioti, comu Dionisiu I chi scunfissi li
Cartagginisi e addivintau lu patruni di lu Miditirraniu custruennu culonî puru
nta la Magna Grecia. Li sicilioti, brillaru nta la Sicilia comu na luci nta la
notti, sia pi cultura, pi pulìtica e pi ligislazzioni e addivintaru la putenza
cchiù forti di lu Miditirraniu. Cu tuttu ciò nun àppiru lu cuncettu di
statu-nazzioni. Emigraru in Sicilia ‘n cerca di na terra megghiu e cchiù amica e
quannu cuminciaru a ciuriri, si organizzaru a cità-statu e cuminciaru a fàrisi
guerra l’unu contra l’àutru, ignurannu li Sìculi, li Sicani, l‘Elimi e puru li
Finici. Pinzaru di na manera egoìstica e nun tintaru mai di riuniri la Sicilia
sutta un sulu cuvernu cu na sula lingua.

Finu ca ‘n Sicilia c’èranu li Sìculi, li Sicani. li Finici e l’Elimi, chistu nun
si putìa fari, picchì nta un certu senzu , nun si trattava di un pòpulu sulu ma
di gruppi di pòpuli c'un nùmmaru limitatu di genti di diversu modu di pinzari e
di diversi lingui. Li greci c’avianu espirenzia di pulìtica, di civilizzazzioni,
di custumi suciali ecc., èranu un pòpulu ùnicu, ma iddi nun fìciru àutru chi
cupiari li cuverni d’unni vinianu e accussì nascìu n’àutru sistema pulìticu comu
nta la Grecia. Cu lu tempu iddi si fìciru accussì ricchi, ca campàvanu cu tantu
lussu comu si ddu jornu fussi l’ùrtimu jornu pi iddi. Nzumma la curruzzioni
civili, pulìtica e murali fu accussì forti, ca a causa puru di nun aviri pinzatu
di fari di la Sicilia nu statu ùnicu, doppu la ribbellioni di li Sìculi,
accuminciata ntô 466 a.C., e finuta cu la scunfitta di Duceziu nta lu 446,
l’egimunìa greca cuminciò a dari li primi signali di la sò morti.

La dibbulizza pulìtica e cuvirnativa a cui s’arridduceru, purtau li Mamirtini a
accupari Missina e chista fu la fini di la putenza Grecu-siciliota. Chista fu la
scusa chi purtau li Rumani in Sicilia.



https://scn.wikipedia.org/wiki/Sicilia_(%C3%A8bbica_g%C3%B2tica)

In Sicilia, comu ntô restu di lu mpiru rumanu d'uccidenti la fini di lu mpiru
rumanu cuincidìu cu li nvasioni barbari. Ntô 468 li Vànnali pigghiaru lu
cuntrollu dâ Sicilia. Truvaru na terra rilativamenti sviluppata dû puntu di
vista ecunòmicu, e cristianizzata. Puru ca doppu la divisioni di lu mpiru rumanu
la Sicilia facìa parti ufficiarmenti di lu mpiru d'uccidenti, l'ìsula fu
nfluinzata culturalmenti supratuttu dî bizzantini. Chistu era na cunziquenza dû
fattu ca 'n Sicilia la civilizzazzioni greca e la lingua greca èranu ancora
assai diffusi ntâ pupulazzioni, chi pi quarchi sèculu avìa statu rumanizzata a
forza.

L' Ostrogoti cunquistaru la Sicilia ntô 491 sutta Tiuduricu. Lu regnu di
Tiuduricu purtau la civilizzazzioni ostrogota ô sò màssimu. In Sicilia, tra
l'autri cosi urganizzaru nu novu cinsimentu dî tirrina, forsi pirchì lu catastu
di èbbica rumana, fattu apposta pi riscotiri cchiù tassi di chiddi duvuti, nun
era giudicatu affidabbili.

Tuttavia l'Ostrogoti àppiru a difènnirisi di l'attacchi bizzantini, comu chiddu
di Belisariu, chi ntirruppi lu duminiu ostrogotu dâ Sicilia tra lu 535 e lu 549.
Doppu l'asseggiu di Roma dû 549, l'Ostrogoti duminaru 'n Italia e 'n Sicilia
ancora pi dui anni nzinu ô 551 quannu lu re ostrogotu Totila fù poi battutu dû
ginirali bizzantinu Narseti mannatu di Giustinianu a libbirari l'Italia.



https://scn.wikipedia.org/wiki/Sicciara_(PA)

Sicciara (ca veni chiamata Balistrati dî siciliani di fora di Sicciara; talianu:
Balestrate) è nu cumuni situatu nta la costa nord siciliana, a 44 chilòmitri di
Palermu. E' na vivaci stazziuni balniari comu videmma nu centru agrìculu,
mpurtanti pi la pruduzzioni di urtaggi, alivi, acrumi e frutta e pi la sò
serricurtura. Anticamenti lu nomu ufficiali di la citati era Sicciara, dû
sicilianu Siccia, pi l'abbunnanza di sicci nta lu sò mari. Ntô 1307 lu reghi
Fidiricu III d'Arauna (Fidiricu II di Sicilia) cidìu a lu cumuni di Partinicu lu
tirritoriu di Balistrati, arrisirvannu a la munarchìa li diritti dimaniali di la
zona liturania pi na prufunnitati para a nu tiru di balestra; di ccà vinni
l'attuali nomu. Ntô 1762 Rosalia Leto cidìu li terri nculti a li culoni cu
l'òbbligu di cultivàrili, accussì lu burgu accuminzò a furmàrisi: addivintò
cumuni autònumu doppu di lu 1829. Nta l'anni succissivi si sviluppò sempri
chiossai, grazzî puru a lu mpiantu di stabbilimenti enulòggichi di li famigghî
Ingham, Woodhouse e Florio.

L'abbitanti sunnu chiamati "sicciaroti" n sicilianu e "balestratesi" n italianu.



https://scn.wikipedia.org/wiki/Schizzufrin%C3%ACa

La schizzufrinìa eni nu tipu di malattia mintali. A schizzufrènia runi prubblema
cu lu cumpurtamentu (a manera câ quali li pirsuni aggiscianu), cu lu pinzeru, cu
l'imuzziona, câ mutivazzioni e eni cunzidirata na pissicosi. Si pienza ca li
pirsunu câ schizzufrènia anu persu lu cuntattu câ rialitati. A palora
schizzufrènia veni di lu palori grecu anticu σχίζω (schizo, divisioni, ruttu) e
φρενός (frenos, menti) e stapissi a significare "menti divisa". Lu pissichiatra
Emil Kraepelin a statu a prima pirsuna a siparari a schizzufrènia di autri tipi
di malattii mintali. Iddu inizarmenti u ciamau cu li palori latini 'dementia
praecox' (scimuniti prima di lu tiempu) e puoi ci cangiai nomi cu schizzufrènia.

Mentri pirsuni di tutti l'itati ponu aviri schizzufrènia, di solitu anizzia cu
li primi anni di vita d'adurtu. Ppi nu munzieddu di pirsunu ca s'ammalanu li
sintoma tornanu cchiu tardi 'nta loru vita, macari si ppi tanticchia ci
passarru, mentri autri putissiru aviri solu du ipisoda. A causa isatta di la
schizzufrènia nun eni canusciuta, e si pienza chi sunu nu munzieddu li cosi ca
poni anfruenzari a cunnizzioni mintali di la pirsuna intirissata. Li scienziata
scuprierru ca ponu cuntribbuiri a lu dicorsu 'nta manera impurtanti sia li
spirienzi di vita sia a bioluggìa di lu cirvieddu ca s'attrova na cundizioni
iriditata di la famigghia r'unni veni. A schizzufrènia dunqui ppo ssiri in parti
ginetica (trasmessa iriditariamenti) e putissi manifistari l'iffetta in sèguiti
a nu trauma (n'aspirienza ca addisturba: comu nu luttu familiari, a perdita di
lu travagghiu e macari nu traslocu).

A schizzufrènia eni di solitu trattata sia cu midicinali ca bilancianu
l'iquilibbria di li neurutrasmittituri di lu cirbieddu, e sia abbituannu li
pirsunu a cumprendiri li loru pinzera razziunala faciennili fari funzionari 'nta
na manera armonica cu li sentimenta ca ci anu attraversu a pissicuterapia. Pari
ca na pirsuna ogni deci eni ca ci anu stu prubblema mintali eni a gghiatu
rischiu di suicidiu e ca a pircintuali di fumatura 'ntra li pirsuni malati e
cchiu gghiauta di lu restu di la pupulazzioni.

Lu famosu matimaticu John Forbes Nash ci appi sta maladìa. Ma nunustanti a forti
disabbilitati arriniscìu a fàrisi arricanusciri lu Premiu Nobel 'nta l'iconumia
'nto 1994. Ci appi lu premiu ppi li so cuntribbuta supra â tiurìa di li joca. A
so vita fu addiscritta 'nta lu firm A Beautiful Mind (Na menti ca fa
miravigghia).

Li midicina sunu di solitu sumministrata pi lu disturbu. Ma eni upiniona
cundivisa ca sti midicina trattanu sulu li sintuma e ajutunu li pissicutirapeuti
a mèntiri ordini e armunia 'ntra li pinzera affittiva e razziunali. Sti midicina
sunu ciamati pissicufarmaci di la catigurìa di l'anti-pissicotici. Ci sunu nu
munzieddu di pirsuni cu stu disordini mintali ca portunu avanti viti bboni e
filici. Chissu di nu puntu di vista isternu tanticchia supirficiali. Pigghiari
midicini eni 'mpurtanti ppi ivitari ca li sintuma tornanu all'impruvvisu. Macari
si pigghiari sti midicina po' aviri iffetti cullatirali tanticchia siddianti ppi
la pirsuna antirissata.



https://scn.wikipedia.org/wiki/Sant%27Eleuteriu_e_Anzia

Eleuteriu e Anzia (Missina ?, 94 ? - Roma, 15 di dicèmmiru 130) sunnu dui Santi
vinirati dâ Cresia Cattolica e Ortudossa.

L’Atti greci e latini sunnu arriccuti di Liggenni. Floru pi erruri liggìu Apulia
Aecaenam comu Apulia Messanam e quindi Missina e li Santi Eleuteriu viscuvu di
l’Illiricu (oj Dalmazzia), so matri Anzia e lu Prifettu Curebu traseru nò
Martirulogiu Romanu comu martiri di Missina. Fu chiamatu puru Libirali o
Libiranti. Eleuteriu, fighu du cònsuli Eugeniu e di Anzia stava a Roma. Quannu
ebbi vint’anni fu fattu parrinu e poi viscuvu dû Papa sirianu Anicetu (155-166).
Fu mannatu pi evangelizzari l’Illiricu e sò matri partiu cu iddu. Lu ‘Mpiraturi
Adrianu pi mezzu du conti Filici lu fici arristari e cunnannari comu Cristianu.
Misu supra un lettu ‘nfucatu, dintra na cuarara d’oghu bullenti cu pici e resina
e mannatu nò Culusseu chi liuna, ci fu tagghiata la testa câ spata. La stissa
sorti ebbi sò matri e lu Prifettu Curebu, ca assistiu ô martiriu di Eleuteriu,
si fici cristianu e fu puru iddu ammazzatu ca spata. Ci sunnu però varii ipotesi
supra ô locu dunni fu lu martiriu. C’è cu voli a Roma, autri, secunnu una
tradizioni latina, a Aeca na Pugghia (oj Troia), o in Dalmazia, o a Casteddu
Misenu o Misinu o Mesiu, oj Munti Musinu no Cumuni di Sacrofanu (RM). Puru la
data dû martiriu è incerta. Pi Greci è lu 15 Decemmiri; pî Latini lu 18 Aprili.
Ci foru ‘ntitulati tanti Cresie: a Roma, Nepi, Vastu, Parenzu d’Istria, Aeca,
Chieti, Beneventu, Salernu, Sulmona, Mugnano dû Cardinali, Arianu Irpinu,
Terracina, Arci, Canne in Puglia e ô Munasteriu dâ Maiella. Pigghia lu so nomi
la frazioni di S. Eleuteriu vicinu a Arianu Irpinu (AV).

La tradizioni voli ca nò 137 lu viscuvu Primu avissi trasferitu di Roma a Rieti
li Corpi di Santi Eleuteriu e Anzia. Lu 13 di austu 1198 lu viscuvu Adolfu
Secenari, â prisenza dû Papa Innucenzu III, purtò li Riliquii dâ Catidrali â
Batìa vicinu la Citati. No 1562 turnaru na Catidrali di Rieti e sunnu vinirati
na Cappella dû Crucifissu. Autri Riliquii sunnu a Roma na Cresia di Santa Sabina
sutta l’artari di San Larenzu, ripurtati da Cresia di San Giuvanni da Pigna pi
ordini du Papa Sistu V. Autri Riliquii foru mannati a Missina nò 1936 â
Parrocchia di Santi Petru e Paulu da Citati di Palermu, unni eranu vinirati na
Cresia di Santa Ninfa dû 1783. Autri Riliquii sunnu a Troia (FG), na Catidrali,
purtati dâ Citati di Tibera lu 17 di giugnettu 1105.



https://scn.wikipedia.org/wiki/San_Pancrazziu_(santu)

Pancraziu (Antiochia, I seculu d.C. - Taurmina, 100 d.C.) fu nu Santu vìscuvu,
viniratu da Chiesa Cattolica e Ortudossa.

A Antiochia, unni nascìu, ascutò la pridicazzioni di San Petru, ca parrava di
Gesù Cristu. Lu stissu Apostulu lu vattiò e lu cunsacrò vìscuvu. Ntî l'annu 42
fu mannatu a Taurmina. Purtò un ritrattu dâ facci di Cristu e na icona dâ
Virgini maria ca fu chiamata doppu S. Maria dî Greci. Duranti la travirsata
cunvirtìu dui nucchieri. A l’arrivu a Naxus ci fu un tirrimotu, caderu li templi
dê dei; ncuntrò tanti pagani, e puru lu prifettu da citati Bunifaziu chi câ
predicazioni dû Vangelu di Pancraziu divintò cristianu. Ma forsi pi nvìdia n'omu
dî nomi Artagatu fici un tranellu. Lu nvitò a pranzu, e mentri tutti manciàvanu
scatinò balli di orgia e fici passari ntunnu, pi vasallu, l’idulu Scamandru.
Pancraziu fici lu signu dâ cruci; l’idulu si fici 'n milli pizzuddi e pricipitò
ntrô mari. Li prisenti cuminciaru a dàri pugni e muzzicuni ô viscuvu Pancraziu,
e appuoi ci tagghiaru la testa ca spata. Fu ghittatu 'n un puzzu; ma ci fu un
signali di luci dû celu e li cristiani lu scupreru. Nô martirulogiu dû cardinali
Baroniu era scrittu ô 3 di aprili. Oji la festa è l’8 di giugnettu, comu li
cresî orientali ca ni fannu mimòria lu 9. È patronu di Giardini Naxos (ME),
Taurmina (ME) e Canicattì (AG).

Lu corpu fu tumulatu nâ cresia di S. Maria dî Greci. Nall’annu 900, cu l’arrivu
di mussulmani, pi evitari la prufanazzioni, fu purtatu a Roma nâ basilica di
Santu Martiri picciutteddu omònimu e misu nô stissu sarcòfagu di pòrfidu.



https://scn.wikipedia.org/wiki/San_Luigi_Gunzaga

Luigi Gunzaga (Castigliunu di Stivieri (MN), 9 di marzu 1568 - Roma, 21 di
giugnu 1591) è un Santu viniratu da Cresia Cattolica.

Fighu di Ferranti Gunzaga e Marta Tana, ricivìu la Prima Comunioni a dudici anni
di manu di San Carru Burrumeu. Crisci nò n'ambienti di prijera e carità; cu
frati Rodolfu è avviatu na Curti di Fanciscu de’ Medici a Firenzi. Facennu li
Sarcizi Spirituali di Santu ‘Gnaziu di Loyola capisci ca a sò vucazioni è di
essiri risuìta. Luigi scappa da casa pi difficultà ca metti sò patri e scrivi o
Patri Ginirali Acquaviva. Rinunzia a essiri marchìsi e va a Roma no Nuviziatu di
Sant’Andria o Quirinali. Doppu essiri statu a Napuli va o Culleggiu Rumanu e lu
25 Novemmiri 1587 fa i voti di riliggiusu. Studenti di teulugìa voli essiri
mannatu nall’India; fa a paci cu so frati Rodolfu. Nò 1591 c’è una epidemia di
tifu na Capitali e Luigi fa lu vuluntariu mmenzu e malati. Ci vinni na gran
frevi e murìu lu 21 Jugnu 1591. Fu biatificatu nò 1605 e fattu Santu nò 1726. Li
Papi Paulu VI, Giuvanni Paulu II e Binidittu XIV lu chiamaru “ Donu pi l’autri,
frati caritatevoli,esempiu di purità evangelica”. E’ lu Patronu mondiali dâ
juvintù cattolica. La Festa è lu 21 Jugnu.

Lu Corpu è na Cresia di Santu ‘Gnaziu a Roma; a testa è na Basilica di
Castigliunu di Stivieri e a mandibbula nà Matrici di Rusalini (SR).



https://scn.wikipedia.org/wiki/San_Franciscu_d%27Assisi

Franciscu (nomu di nascita Giuvanni Bernarduni; Assisi PG, 1181 – Assisi (PG) 3
di uttùviru 1226) è un Santu viniratu da Cresia Cattolica.

Figghiu di Petru Bernarduni di Muricuni e di Pica Bourlemont, fu vattiatu cu
nomi di Giuvanni, ma lu patri, ca facìa lu cummercianti di panni francischi lu
chiamò Franciscu. Ntô 1199 ci fu a guerra civili a Assisi e tanti famighi si ni
jeru a Peruggia. Franciscu facìa na vita spinsirata; studiò u latinu, u vulgari,
a musica e u pruvenzali. Duranti a guerra fu fattu prigiunieru e riturnò a sò
casa malatu. A Spuletu ebbi n’apparizioni du Signuri e quannu ‘ncuntrò un
lebbrosu u vasò. L’amici dicìanu ca era addintatu pazzu, u patri era delusu,
specialmenti quannu Franciscu vinnìu tutti i robbi da putìa du patri e purtò i
picciuli o parrinu di San Damianu. Ccà ebbi nautra visioni e ntisi na vuci chi
dicìa: “ Franciscu, va ripara a me casa ca sta ghjennu ‘n ruvina”. Davati o
Viscuvu di assisi si spugghiò puru di sò robbi, curò i malati di lebbra a Gubbiu
unni ci fu u ‘ncontru cu un lupu ca ammansìu. Accuminciò a riparari a Crisiedda
di San Damianu, di San Petru da Spina e di Santa Maria di l’Ancili. Zoccu facìa
u fici junciri cu Bernardu di Quintavalli, Petru Cattani, Egidiu e Filippu
Longu. Si nni jeru nà chiana di Assisi e si visteru di una tonaca fatta di pezzi
di robba. Ntô 1209 scrissi a Regula e si fici arriciviri du Papa ‘Nnuccenzu III
ca l’appruvò a vuci. Accuminciaru i cuntatti cu Chiara di Assisi, ca fu vistuta
comu iddi pi dari principiu all’Ordini di Poviri Dami di San Damianu, ca doppu a
sò morti fori chiamati Clarissi. Papa Onoriu cuncidiu a Franciscu a ‘Ndulgenzia
da Purziuncula, ca era a Crisiedda di Santa Maria di l’Ancili. U Cunti Urlandu
di Chiusi arrialò a Franciscu a muntagna da Verna e ddocu arricivìu i stìmmati
da Passioni. O sèguitu di Cruciati partìu pa Terrasanta e ju na l’Eggittu nò
sultanu Melek el-Kamel. Na pocu di cumpagni foru ammazzati nò Maroccu. Turnatu a
Assisi accuminciò a pridicari u Vangelu pi tutta l’Italia e a Funti Palummu (RI)
scrissi na nova Regula appruvata du Papa Onoriu III. A Grecciu (PG) nò Natali du
1223 fici u primu Prisepiu. Ebbi prublemi di vista e arricivìu i curi di Chiara
e di sò surelli a San Damianu. Ccà scrissi u Canticu di Criaturi, opra di àvuta
spiritualitati, cu granni umilitati. Si fici purtari a Purziuncula e murìu a
sira du 3 Uttuviri 1226. Doppu du anni è fattu Santu du Cardinali Ugulinu, ca è
addivintatu u Papa Grigoriu IX. Fu dichiaratu Patronu d’Italia du Papa Piu XII u
18 Jugnu 1939. A festa è u 4 di uttuviru.



https://scn.wikipedia.org/wiki/San_Cononi

Conu o Cononi (Nasu, pruvincia di Missina, 3 di giugnu 1139 - Nasu 28 di marzu
1236) è un Santu viniratu da Cresia Cattolica.

Conu nasciu dâ Famigha di Anselmu Navacita e Claudia Apollonia Santapau. Lu
patri pinsava di fari du figghiu un cavaleri, ma iddu all’età di 15 anni
rinunziò ê sò beni e trasìu nò Monasteriu di San Basiliu. Poi si nni ju o
Munasteriu di San Fulippu di Fragalà unni truvò comu maistri San Larenzu di
Frazzanò e San Silvestru di Truina. Fattu parrinu, turnò a Nasu e fu elettu
Abati. Poi ci rinunziò e partìu pâ Terra Santa. Nò viaggiu di ritornu passau dâ
Calabria e si firmò nò paìsi di Galatru pi vinirari li Riliquii di S. Elia di
Enna. Â morti dû patri detti ê puvuredda tutta l’eredità e si ritirò comu rimitu
na grutta di San Micheli, ditta di Rocca d’Armu, vali a diri da privazioni. Cca
fici na vita di prijera e pinitenza. Cullucò na statuetta da Madonna nà Turri di
Capu d’Orlandu. Muriu lu 28 marzu 1236. I campàni du paisi sunaru a festa. Fu
truvatu dintra â grutta, cu corpu sullivatu di ‘nterra e cu na scritta nè manu:
“Libera li tò divoti e la tò patria dâ pesti, dâ fami, dâ guerra e di
l’upprissioni di tiranni“. Fu sippillutu ntâ stissa grutta e poi purtatu na
Cripta da Cresia ‘ntitulata a iddu. Lu Papa Urbanu VIII stabiliu a festa lu 3 di
giugnu lu 16 di frivaru 1630 e la festa da traslazioni di Riliquii lu 1
Settemmiri. Lu papa Piu VI nò 1786 e 1790 cuncidiu ô Cumuni di Nasu a Missa e
l’Ufficiu propriu. È Patronu di Nasu e di San Conu (CT), unni si fa la festa la
secunna Duminica di Maju.

Lu Corpu è na cripta da Cresia dû Santu a Nasu; autri Riliqui sunnu ô Paìsi di
San Conu.



https://scn.wikipedia.org/wiki/San_Ciru_martiri

Santu Sufroniu, Patriarca di Gerusalemmi no VI seculu scrissi la Passioni di
Santi Ciru e Giuvanni. Ciru era un medicu anargiru, cioè aiutava i malati senza
picciuli. Giuvanni era un suldatu. Tutti dui camparu na Citati di Alessandria
d’Egittu duranti a pirsicuzioni di Dioclezzianu versu lu 303-305. Richiamatu da
fama du medicu alessandrinu un suldatu rumanu, Giuvanni di Edessa dicisi di
sicutari l’omu ginirusu ca pridicava lu Cristianèsimu. ’Nsemmula jeru o carciri
di Canopu pi cunfurtari Atanasia e i so tri figghi: Eudossia, Teodota e
Teotista. Cà foru vastunati e i so carni cummigghiati d’acitu e sali, poi
’nfilati dintra na cuarara ca pici e poi ci tagghiaru a testa a tutti dui. I
corpi foru pigghiati di Cristiani di Alissandria e sippilluti na Cresia di Santu
Marcu.

No 414 foru purtati a Menhoutis, vicinu a Canopu, unni oj c’è na località
chiamata Abbou Kir, cioè San Ciru. No VII seculu dui monaci, Grimaldu e Arnolfu,
pigghiaru i Riliquii di Santi e i purtaru a Roma na Cresia di Santa Prassedi e
poi na Cresia di Sant’Ancilu na Piscaria. No 1665 Marineu era un borgu abitatu
di cuntatini e pastura. Lu marchisi Girolamu Pilu si fici dari du Papa
Alissandru VII la Reliquia da Testa, ca ancora oj è vinirata na Cresia Matrici.
N’avutra parti di Riliquii sunnu a Monacu di Baviera na Cresia di San Micheli da
Cumpagnia di Gesù e pi chistu na pocu di paisi unni foru i Gisuiti hanno
Riliquii di Santi, comu Portici e Vicu Equensi (NA) Gruttagli (TA) e a Cresia du
Gesù Novu a Napuli.



https://scn.wikipedia.org/wiki/San_Carru_Burrumeu

Lu patri si chiamava Gibertu, la matri Margherita Medici. Si lauriò a Pavia in
Drittu Civili e Canonicu. Ntô 1559 lu ziu di Carru, Giuvanni Ancilu Medici è
fattu Papa cu nomi di Piu IV e a Jnnaru Carru è criatu Cardinali. Lu 17 di
giugnu 1563, rinunciannu a tutti li sò beni e ô drittu di successioni è fattu
parrinu; u 7 Dicemmiri è urdinatu Viscuvu. Digiunava a pani e acqua na vota a
simàna e didicava tanti uri a prijari. Dicìa Missa pi festi, quannu tannu nun si
usava; cu l’ecunomii e a vita rigurusa aiutava i Spitali e tanti opri pi poviri.
Si vulìa fari monacu Camaldulesi, ma u viscuvu di Braga ci dissi ca i viscuvi
hannu u duviri di guvirnari di pirsuna e stabilirisi nà Diocesi. Nò 1560 fu
fattu Viscuvu di Milanu. Doppu u cunciliu di Trentu vosi attuari i Decreti du
stissu Cunciliu. Doppu cinc’anni partìu pi Milanuca havia un territoriu
vastissimu ( sinu nà Svizzira ) cu 750 Parrocchi, 5000 parrini e 3400 monachi. I
parrini però eranu ‘gnuranti e i Munasteri troppu aperti. Rinunciò all’assegnu
ca ci spittava, vinnìu tri navi e puru i sirvizzi di tavula. Avìa sulu
vintisett’anni. No discursu ca fici nò Duomu dissi ca “ spinneva tutta a sò
vita, u so tempu, i so energii pa sò Cresia “. E accussì fu pi diciannov’anni.
Custruiu Cresi, Culleggi, Scoli, visitò tutti paìsi e villaggi da Diocesi
sempri, cu qualunqui tempu, a cavaddu, a dorsu di mulu, a pedi. Fici sei
Cuncilii Pruvinciali e unnici Sinudi Diucisani. Tutti i Liggi e i Decreti
vinniru stampati nò 1582. San franciscu di sales, ca era Viscuvu di Ginevra, ni
urdinò centu copii; chiddu di Tuledu deci. No 1569 ci fu a caristìa e nò 1576 a
pesti: mancava u pani e l’abitanti di campagni vinniru na Citati. Chi sò
picciuli accattò farina e ljumi, risu e manciàri cottu. Ogni jornu vinevanu
nutricati circa trimmila cristiani. A causa da pesti numinò eredi universali u
Spitali Maggiuri; u lazzarettu nun putia ospitàri tutti i malati e fici fari
quattrucentu capanni fora di porti da Citati. Chiuju i Cresi. Fici custruiri
l’artari né chiazzi e cruvivia ( unni ancora oj ci su i Cruci di marmuru ). Ogni
jornu visitava i malati: pirsuadìu l’Autoritati Pubbrica a affidari a dirizioni
du lazzarettu e Frati Cappuccini, picchì c’era cu arrubbava puru i robbi di
malati o si dava a sfrinata lussùria. Pi fari robbi e mantelli scippò puru a
tappizziria da sò casa e distribbuiu ottucentu vrazza di pannu russu e paunazzu.
Fici fari tanti Prucissioni pi suppricari a misericordia di Diu, ma fu biasimatu
di nobbili. Girava sempri distribbuennu limosini di scuta d’oru. Carru Burrumeu
nun sulu avìa affruntari a pesti, ma puru a’gnuranza e u malu custumi du Cleru,a
‘ngirenza di l’Autoritati Civili né cosi da Cresia , l’irisìa ca vinìa di Paisi
du nord. Carru però lauda u Populu Svizziru picchì è bonu e cattolicu. Nà l’anni
di San Piu Quintu, ca su puru chiddi di Carru, nà Francia ci foru l’uccisioni di
l’Ugunotti e na l’Inghilterra triccentu cunnanni a morti pà riligiuni. Carru fa
cinqu visiti né vallati da Svizzira; fa fari un Siminariu pi Clerici di Vallati
du Ticinu, ristabbiliu a clausura né Cummenti e livò i trafichi né Cresii; fici
fari sticcati pi spàrtiri omini e fimmini. Ma a sira du 26 Uttuviri 1569 mentri
Carru era ‘ntentu nà prijera dintra a Cappella du Palazzu Arciviscuvili,
c’arrivò un corpu d’archibugiu. Arristò sanu. U Papa Piu V abbuliu l’Ordini di
l’Umiliati ca era troppu putenti e riccu e i ritinni rispunsabbili da cungiura.
Carru ebbi scuntra cuntinui chi Guvirnaturi spagnoli; mannàva scumunichi e tanti
l’havianu pigghiatu in odiu. Puru u Papa Grigoriu XIII nun era cunvintu ca
l’Arciviscuvu di Milanu avissi ragiuni. Ju iddu stissi a Roma p’addifinnirisi.
Si firmò a Camalduli pi prijari, digiunari e discurririsi cu Diu a causa da so
Cresia. Passò puru da Verna e di Luretu. U Papa ci suggirìu di essiri menu
rigurusu. Ju puru o Sacru Munti di Varallu ( ). Dissi a sò ultima Missa a matìna
du dui Novemmiri 16 . Avìa 46 anni e vintun jorna. E patri Cappuccini ca
l’assistianu dissi: “ A cannìla pi fari lustru s’havi a cunsumari “. Carru
cunsumò tutta a sò vita pà Cresia. Fu fattu Biatu nò 1602 e Santu u 1 Novemmiri
1610.



https://scn.wikipedia.org/wiki/San_Calojru

Calojru (Calcidonia, Tracia, 466 ca ? - Munti Croniu, Sciacca, 561 ca. ?) è un
Santu viniratu dâ Cresia Cattolica e Ortudossa.

Ne Menulògi Greci si leggi ô 18 Giugnu: “Memoria di Beati Patri nostri Calojru,
Grigoriu e Demetriu no Craniu di Sicilia“. Stu Craniu è lu Munti Croniu o Craniu
supra Xacca: o picchì ‘ntitulatu o diu Kronos (o Saturnu pi Rumani) o picchì avi
a furma d’una testa. Fu lu locu di un Monasteriu viscuvili; nsinu a vinuta di
Nurmanni ci stava lu viscuvu di Trikala-Triocala, oj Caltabillotta. Lu Croniu è
nu vastu ‘ntricciu di grutti naturali cu vapùri e acqui ricchi di idrogenu
surfuratu. E’ supra l’antica Termi di Silinunti, funnata versu lu 628-650 di
culòni ca vinianu di Megara Hyblaea. Tanti foru i Scrittura di Viti di Santi ca
si occuparu di Calojru: lu Patri Ottaviu Caetani, lu Pirru, lu monacu Sergiu,
Pilu, Cascini, Runzanu, Inveges, Fazellu, Massa, Frati Salvaturi Cappuccinu,
Paulu Castelli, La Rocca, Simi, S. Grigoriu Papa . E tanti, nun havennu nutizii
storichi, s’accuntintaru dâ tradizioni, da liggenna e fìciru puru errura
grussulana.

Lu primu, campò e tempi di San Petru , duranti lu periudu du ‘Mpiraturi Neruni
(37-68); ebbi ordini di l’Apostulu di pàrtiri pâ Sicilia pi pridicari lu Vangelu
e jttari fora i diavuli; ebbi pi Cumpagni i Santi Fulippu, Nofriu, Archiliuni e
Syeru.

Lu secunnu, doppu essiri statu ‘n Pilligrinaggiu a Roma nò Papa Filici III
(483-492), ebbi lu pirmissu di viviri na sulitudini. Si nni ju a Lipari (ME) e
ci si truvava e tempi di Teuduricu (526) . Custruìu na Cresia e libbirò l’isula
di diavuli ca c’eranu, picchì era vicina ca vucca du ‘Nfernu (l’isula di
Vulcanu); fici sgurgari acqui salutari (ca ancora oj su né Termi ditti di San
Calojru). Comu scrivi lu Papa San Grigoriu Magnu né so Dialughi, lu jornu dâ
morti di Teuduricu lu Calojru vitti lu Papa Giuvanni e lu Patriziu Simmacu
jttari l’arma du Re dî Goti dintra lu crateri dû vulcanu. Doppu Lipari fu a
Xacca e o Munti Croniu, unni campò trentacinc’anni e muriu no na data
‘mpricisata du seculu VII (Nutizzi pigghiati di l’anticu Briviariu
Siculu-Gallicanu in usu in Sicilia du seculu IX o XVI).

Lu terzu è chiddu du Munti Croniu. Unici ducumenti attendibili pa Vita dû Santu
sunnu l’Inni di Sergiu, dittu Cranista, vali a diri dû Munasteriu supra lu Munti
Croniu, vissutu versu l’870. L’Inni, scritti ‘n lingua greca, foru truvati nò
Munasteriu di San Fulippu di Fragalà, in pruvincia di Missina, du Patri Ottaviu
Caetani da Sucietà di Gesù. La Vita du Calojru discritta na sti Inni fa càdiri
tutti l’atri discursi supra li vari Calojri, ca sunnu luntani da virità storica.
Nautra funti è lu Briviariu Siculu-Gallicanu, dû tempu di Nurmanni. Li dudici
Litturi ca parranu du Santu Calojru sunnu da fini di l’XI seculu. Dû cunfruntu
di dui funti storichi si ebbiru tanti quistioni ca oj sunnu supirati. Lu Patri
Ottaviu Caetani fa nasciri lu monacu basilianu, dittu Calojru, a Calcidonia ‘n
facci a Custantinopuli. Pa pirsicuzioni scatinata dî Munufisiti contru li fideli
ô Dogma Trinitariu pruclamato nò 451 nò Cunciliu di Calcidonia, ‘nsemmula ô
Viscuvu Grigoriu e o Jacunu Demetriu scapparu dâ Tracia e sbarcaru a Lylibeu (oj
Marsala), unni accuminciaru a pridicari lu Vangelu di Gesù Cristu. Ma foru
arristati e ammazzati pa fidi. L’auturi da loru morti pottiru essiri o li
Munufisiti o li Vànnali d’Africa, ca eranu Ariani fanatici. Lu Patri Bullannista
Danieli Paperbrokiu e l’Inni di Sergiu, fannu nasciri lu monacu Calojru a
Cartaggini. Inveci di Chalkidonos trascrissiru Karchidonos e ficiru di Calojru
un africanu, forsi puru pi prisintallu comu monacu latinu e nò urientali.
Calojru scappò e si rifuggiò supra lu Munti Croniu, ca era ‘nfistatu di diavuli.
Li scacciò câ putenza dâ Cruci e si stabiliu dintra na grutta ca trasfurmò in
Cresia nica. I Corpi di Santi Cumpagni Martiri, Grigoriu e Demetriu, foru
sippilluti supra o Munti Croniu. Pari ca doppu lu martiriu di Grigoriu e
Demetriu, Calojru girassi pi tutta la Sicilia e abitassi na l’antichi cimiteri o
na cocchi grutta. Si ni fa memoria a Agrigentu, Naru, Salemi, Palermu, Catania,
Fragalà, Saraùsa, Termini Imeresi, Licata, etc. Muriu all’età di circa
novantacinc’anni, nò 561. Fu sippillutu na stissa grutta unni eranu i so dui
Cumpagni.

La tradizzioni ca si tramanna è veru diffirenti nni vari paisi, nfatti a Naru e
a Girgenti la figura dû santu si tramanna comu chidda di n'òminu nìuru, mentri a
Sciacca la figura dû santu è janca, chissi tri sù li cità unni lu santu è cchiù
viniratu, e 'n tutti tri si fa na granni festa 'n sò onuri. San Calò è
cunziddiratu un santu taumaturgu, zoè ca fa guariri di malatìi, e anchi pi
chissu è viniratu veramenti assai.

Pi Decretu dû Papa Clementi VIII (1536 - 1605) lu cultu di San Calojru e di
Santi Grigoriu e Demetriu fu pirmissu na tutta a Sicilia e a Festa cilibrata lu
18 Giugnu.

A Naru lu santu si fisteggia lu 18 di giugnu, anchi si li fistiggiamenti
ancumèncianu lu 15 e finìscinu lu 25, la prucissioni dû 18 matina è veru
carattirìstica pirchì tantìssimi fideli trascìnanu lu santu, misu 'n capu na
slitta, ca si chiama stràula, pi vìi dû paisi purtànnulu cu na corda e gridannu
di cuntìnuu "Viva Diu e San Calò", duranti la festa poi na gran massa di
cristiani arrìvanu scanzi dî paisi vicini pi fari "lu viaggiu" a S. Calò;
n'àutra tradizzioni tìpica dâ festa di Naru è ca li cristiani, ca spissu fannu
na prumissa a lu santu, pòrtanu a fari binidiri a lu santuariu furmi di pani ca
rapprisèntanu li parti dû corpu ca foru guaruti pî ntercissioni du taumaturgu.
Anchi l'11 di jinnaru a Naru si fa na festa 'n onuri dû santu, pirchì nnû sèculu
XVII sarbau lu paisi dû tirrimotu ca curpìu la riggiuni. A Girgenti lu santu
veni purtatu 'n prucissioni nnû misi di giugnettu, e tìpicu dâ prucissioni di S.
Calò di Girgenti è ca li cristiani tìranu pani addossu ô santu dî barcuna,
chissu pi rievucari lu fattu ca lu santu firriava pî vìi dâ cità nnû pirìudu 'n
cui c'era la pesti, e tutti si scantàvanu a scìnniri pi strata e ci tràvanu lu
pani dî barcuna.

Ê tempi quannu Sergiu scrissi l’Akuluthia (Ufficiu Liturgicu) i Riliquii eranu
ancora no Munasteriu du Munti Croniu. Doppu a ‘nvasioni arabba, pi ‘mpidiri la
profanazioni, nò 1490 foru purtati nò Munasteriu di San Fulippu di Fragalà
vicinu a Frazzanò (ME) du monacu basilianu Urbanu di Nasu e nò 1867 nà Matrici
di Frazzanò. Cocchi Riliquia nica è nò Santuariu du Munti Croniu a Xacca (AG) e
na Cresia di San Calojru a San Sarvaturi di Fitalia (ME).



https://scn.wikipedia.org/wiki/San_Brasi_(Girgenti)

San Brasi (o San Blasi ntâ parrata lucali o San Mrasi nta àutri parrati
siciliani) è un cumuni di 3.784 abbitanti dâ pruvincia di Girgenti.

San Brasi è nu paisi dâ ntruterra girgintanu, a 38 chilòmitri dû capulocu,
situatu supra lu virsanti mediu di na cullina ca lu puntu cchiù àutu s’attrova
ntâ cuntrata Garipi e diminuisci versu lu ciumi Plàtani.

L’urìggini acchiànanu ô 1635, annu ntô quali Giuvanni Battista Gerardi uttinni
la "licentia populandi". Gaitanu Di Giovanni, ntâ sò òpira Notizie storiche su
Casteltermini e il suo territorio, attribbuisci a Marianu Gianguerciu, ntô 1648,
la funnazzioni dû nzidiamentu urbanu, tinennu cuntu ca ntô Cedolario dei feudi
della Val di Mazara, accumenza propiu allura a èssiri citata la "terra di San
Brasi". Ma la "licentia" fà nveci suppòniri ca l'abbitatu accuminzau a
sviluppàrisi arcuni anni prima, cu picca casi attornu a na crisiudda.

Lu cuntestu stòricu, carattirizzatu dî canciamenti di rotta versu li Mèrichi e
dâ marginalizzazzioni di l'ìsula, purtau la pupulazzioni isulana a ripiegari ntâ
sò econumìa cchiù tradizziunali. Di ccà l'agricultura stinziva attraversu lu
pupulamentu dî fèudi. Ma la funnazzioni d’agglumirati urbani avìa midemma àutri
finalitati lijati ô pristiggiu dî fiudatari. Nfatti nu villaggiu cu cchiù di 80
cristiani dava ô prìncipi lu drittu d’un seggiu ô parramentu oppuru a nu votu n
cchiù, ortri ô putiri supra a iddi attraversu la facurtati d’amministrari la
giustizzia dintra lu propiu fèudu. Lu fèudu di San Brasi ô nizziu era cumpunutu
dî terri di San Brasi, Gialdonieri e Mandralia. Ntô 1660 fu appoi agghiunciutu
lu fèudu di Ragattanu, grazzi a na pèrmuta effittuata dî feudatari Iòppulu e
Gianguerciu. Lu fèudu era accussì cumpunutu. Lu centru abbitatu si sviluppau dû
nizziu attornu â Matrici (architittura) e ô Palazzu Ducali. Vinni stabbilutu nu
tracciatu a nchiantu ortugunali ca l’assi principali è lu càssaru Umbertu I, ca
tannu era dinuminatu « strata Chiazza ». Pi quasi tuttu lu XIX sèculu la strata
veni bluccata dâ cresia nica dû Purgatoriu, appoi sdirrupata â fini dû sèculu.
Lu puntu cintrali dâ via, lucalizzatu ntâ Matrici rapprisenta lu baricentru di
l'assettu, dû quali parti l'àutru assi principali ch’è lu viali attuali dâ
Vittoria già « strata Chiarenza ». Di frunti ô Palazzu Ducali parti
parallelamenti via Veneziano.

Lu pupulamentu avvinni cu n’annamentu custanti, e già ntô 1653 lu paisi cuntava
circa 300 abbitanti. Ma ntô XVIII sèculu, la crisi pruduttiva e lu sistema
pulìticu stituzziunali troppu vecchiu, ditirminaru na flissioni nta l'annamentu
dimugràficu. Gravi prubbrema era rapprisintatu dâ pruduzzioni monuculturali, ca
la pruduzzioni ammancata d’un annu criava caristìi. Ntô setticentu si nni
virificaru tri e pi fàricci frunti fu chiamatu a Aggisilau Bonannu, ca appoi
avissi addivintatu signuri dâ terra di San Brasi, n qualitati di Vicariu pâ
ncetta dî frumenti. La dicadenza dî famigghi nòbbili siciliani nun sparagnau
mancu chidda dû signuri di San Brasi, ca si trasfirìu ntâ Villa dâ Nuci a
Palermu, cu na seri di cuntratti ridatti â fini dû setticentu cunzegna n
gabbella tutti li pussidimenti. Lu 1812 segna la fini dâ fiudalitati.

Ntô 1863 s’agghiuncìu lu nomu Platani pi distìnchiri stu cumuni di l’àutri
centri taliani cû stissu topònimu.

L'econumìa dû paisi si basa supra l'agricultura cu na distribbuzzioni di
siminativi, jardina, minnuliti, aliviti e vigniti. L'avventu dâ curtivazzioni dî
pedi di frastuca si fici prubbabbirmenti ntâ mitati dû 1800.

La manifistazzioni cchiù singulari ca richiama ogni annu na prisenza forti di
visitatura, è certamenti chidda di Pasqua. Nta st’accasioni vèninu custruuti
archi di canni di bambù e àutri chianti dû gèniri (juncu, ecc.) e vèninu vinnuti
macari souvenir di pani carattirìstici.



https://scn.wikipedia.org/wiki/San_Binidittu_lu_Moru

Binidittu lu Moru (Santu Frateddu, pruvincia di Missina, 1524 - Palermu 4 di
aprili 1589) fu mònacu e santu. Nascìu di na famigghia di schiavi etiopi,
purtati n Sicilia. Libbiratu dû patruni, avìa fama di santu già n vita, e appi a
ammucciàrisi nti tanti cunventa dâ Sicilia pirchì li genti lu jevunu circannu pi
fari miraculi. Fu lu primu santu nìuru dâ chiesa cattòlica. E' viniratu n
Sicilia, unni cu Santa Rusalìa è cunpatronu di Palermu e ntâ Mèrica Latina, unni
è viniratu supratuttu dî cumunità nìuri.

Figghiiu di schiavi etìupi purtati 'n Sicilia, Cristofuru e Diana Manasseri,
appi puru du' soru. Quannu Binidittu appi vintun’anni, Gilormu Lanza, omu
nòbbili e riccu ca facìa lu rimitu nti l’èremu di Santa Duminica, vicinu a Santu
Frateddu (ME), si lu pigghiau cu iddu pi fari la vita di li rimiti, pirmissa dû
Papa Giuliu III. Canciaru tanti posti: a Platanella, a Mancusa, a Madonna da
Dayna a Marineu, supra lu Munti Piddirinu. Â morti di Lanza, Binidittu fu fattu
Supiriuri, ma doppu diciassett’anni n'òrdini dû Patri Ginirali di Franciscani
dissi ca tutti li rimiti avìanu a passari ntê Frati Minuri o nnê Cappuccini.
Doppu aviri prijatu, Binidittu scigghìu li Frati Minuri dû Cummentu di S. Maria
di Gesù a Palermu. Pi iddu c’eranu sulitudini, silenziu, prijera e puvertà. Puru
ca era idiota, veni a diri analfabeta, lu vòsiru fari Supiriuri. Pòviri o
ricchi, nòbbili o plibbei, allittrati o gnuranti, tutti èranu arricivuti di
Binidittu e pi tutti avìa palori di cunsulazzioni. Granni maistri e tiòlughi
avìanu li risposti giusti a tanti dubbi. Puru lu Vicirè Marcantoniu Culonna lu
priò pi sò muggheri malata. Murìu lu 4 di aprili 1589. Quannu si seppi dâ sò
morti, palirmitani, missinisi, giurgintani e serausani si prisintaru ô Cummentu;
Cardinali, Arciviscuvi, Vicirè, maggistrati e fideli dâ Spagna, ca s'attruvaru a
Palermu, curreru pi prijàrilu, supplicàrilu e tessiri li sò laudi. Lu re dâ
Spagna Fulippu III vosi ca fussi fattu Santu. Si principiaru cincu Prucessi. Lu
corpu fu livatu dâ terra e purtatu nnâ Crèsia. Nnô 1763 lu Papa Climenti XIII lu
dichiarò Biatu. Lu Papa Piu VII lu 25 di maju 1807 lu fici Santu. Spagna,
Portugallu, Brasili, Perù, Argintina, Venezuela, Messicu, fìciru festi granni e
chiamaru Binidittu “ Benitu di Palermu “. Lu sò cultu si diffunnìu dâ Sicilia
nti tutta l'Italia, nti la Spagna, ntô restu di l'Europa e puru ntâ Mèrica dû
Sud, unni addivintò lu prutitturi dî pupulazioni nìuri. Lu Sinatu di Palermu ntô
1713 lu scigghìu comu Patronu dâ Citati.



https://scn.wikipedia.org/wiki/S%C3%ACculi

Li Sìculi èranu nu pòpulu c'agghicò n Sicilia dû cuntinenti prubabbirmenti
agghiri lu 1400 a.C.. La Sicilia era già abbitata dî Sicani e cchiù a uccidenti
di l'Elimi, e ntonzi li Sìculi àppiru a attruvari n'accordu cu li Sicani. La
fruntera ntra li Sìculi e li Sicani fu lu ciumi Salsu. L'urganizzazzioni dî
Siculi era privalintimenti tribbali. Cu l'agghicata dî greci nta lu sèculu VIII
a.C. e la prugrissiva culunizzazzioni, li Sìculi àppiru a ritiràrisi aaghiri lu
nternu, unni funnaru diversi citati. La lingua dî Sìculi era sicuramenti
indu-europea, ma nenti cchiù si sapi. Prima di l'arrivu dî greci nun usàvanu na
scrittura, e ricintimenti furu asciati petri cu scrizzioni sìculi ca ùsanu
l'alfabbetu grecu. La prugrissiva ellenizzazzioni dî Sìculi, purtò picca a picca
â perdita di l'identitati culturali. Ntô sèculu V a.C, li Sìculi, cu Ducèzziu
agghicaru a urganizzàrisi di manera unitaria, cuntrappunènnusi ê greci,
suprattuttu chiddi di Sarausa e di Catania. Lu statu unitariu sìculu durau
picca, e ntô 450 a.C. li sarausani batteru l'esèrcitu sìculu e mannaru a
Ducèzziu n esiliu n Corintu. Cu la prugrissiva culunizzazioni greca, li Sìculi
pèrsiru accussì picca a picca la nfluenza ca avìanu avutu nzinu a ssu mumentu.



